{"id": "952428", "url": "https://cs.wikipedia.org/wiki?curid=952428", "title": "Petrocaribe", "text": "Petrocaribe\n\nPetrocaribe (též PetroCaribe; celým názvem Dohoda o energetické spolupráci Petrocaribe, \"El Acuerdo de Cooperación Energética Petrocaribe\") je obchodní ropná aliance mezi Venezuelou a řadou středoamerických a karibských států. Spolupráce v rámci této iniciativy spočívá v tom, že státy kupují ropu od Venezuely za výhodných podmínek. Petrocaribe založil v roce 2005 Hugo Chávez. Od založení Petrocaribe Venezuela financovala např. výstavbu rafinérií, zásobníků ropy, ropovodů v některých členských státech (Kuba, Nikaragua). Princip Petrocaribe je vyloučení veškerých prostředníků při prodeji/koupi ropy a zapojení pouze společností a organizací řízených jednotlivými vládami. Aliance zároveň koordinuje i energetickou politiku zúčastněných států, která nezahrnuje pouze ropu, ale i její deriváty − plyn, elektřinu; rozvoj energetické infrastruktury a využívání alternativních zdrojů (např. sluneční či větrná energie). Petrocaribe má vazbu na další latinskoamerickou organizaci ALBA (taktéž vzniklou z iniciativy Venezuely).\n\nNastavený platební systém umožňuje nákup ropy za zvýhodněných podmínek, kdy se jako reference používá aktuální cena ropy za barel. Kupující stát zaplatí část ceny okamžitě (např. 95 % při ceně ropy nižší než 15 dolarů a pouze 30 % při ceně vyšší než 150 dolarů). Zbývající částku může doplatit do 1 či 3 měsíců s úrokem 2 %, nebo zvolit dlouhodobé splácení po dobu 15 (úrok 2 %), nebo 23 let (úrok 1 %). Délka splácení závisí na ceně ropy. Při ceně 40 a méně dolarů za barel se volí 15leté splácecí období, při ceně 40 a více 23leté. V obou případech je možné získat dvouletý odklad a část, nebo celou splácenou částku splatit formou dodávek zboží či služeb. Toho využívá např. Kuba, která část svého závazku splácí vysláním lékařů a učitelů, Nikaragua posílá do Venezuely maso a mléko, Dominikánská republika fazole a glukózový sirup. \n\nNásledující tabulka uvádí členské státy (stav listopad 2013). Mezi státy karibského regionu chybí pouze Barbados a Trinidad a Tobago, ze Střední Ameriky pak Salvador, Kostarika a Panama. \n"}
{"id": "952429", "url": "https://cs.wikipedia.org/wiki?curid=952429", "title": "Hana Aulická Jírovcová", "text": "Hana Aulická Jírovcová\n\nHana Aulická Jírovcová (* 7. dubna 1981) je česká politička, od října 2013 poslankyně Poslanecké sněmovny PČR, od roku 2002 zastupitelka města Mostu a členka KSČM.\n\nPracuje jako vedoucí oddělení výkaznictví zdravotní péče v Krajské zdravotní, a.s. - Nemocnici Most, o.z.\n\nPůsobí také jako místopředsedkyně představenstva Sportovní haly Most, a.s., členka správní rady Nadace Student a členka dozorčí rady Hospicu v Mostě, o.p.s.\n\nHana Aulická Jírovcová je vdaná, žije v mostecké místní části Vtelno.\n\nOd dubna 2001 je členkou KSČM.\n\nDo politiky vstoupila, když byla ve svých 21 letech zvolena v komunálních volbách v roce 2002 za KSČM do Zastupitelstva města Mostu. Mandát zastupitelky města pak obhájila v komunálních volbách v roce 2006, v roce 2010, v roce 2014 (jako lídryně kandidátky) i v roce 2018. Zároveň je zástupkyní předsedy Komise finanční a členkou Komise investiční Rady města Mostu.\n\nDo vyšší politiky se pokoušela vstoupit, když kandidovala v krajských volbách v roce 2012 za KSČM do Zastupitelstva Ústeckého kraje, ale neuspěla. Přesto působí jako členka Finančního výboru a členka Komise sociální a zdravotní.\n\nKandidovala také za KSČM v Ústeckém kraji ve volbách do Poslanecké sněmovny PČR, ale v roce 2006 ani v roce 2010 neuspěla. Situace se změnila až ve volbách do Poslanecké sněmovny PČR v roce 2013, kdy kandidovala opět za KSČM v Ústeckém kraji, a to na druhém místě kandidátky a tentokrát byla zvolena poslankyní. Vlivem preferenčních hlasů se sice posunula níže na konečné třetí místo, ale protože KSČM získala v Ústeckém kraji tři křesla, tak to na vstup do Sněmovny stačilo.\n\nVe volbách do Poslanecké sněmovny PČR v roce 2017 byla lídryní KSČM v Ústeckém kraji. Získala 2 759 preferenčních hlasů a obhájila tak mandát poslankyně.\n"}
{"id": "952430", "url": "https://cs.wikipedia.org/wiki?curid=952430", "title": "Épinay", "text": "Épinay\n\nÉpinay je francouzská obec v departementu Eure v regionu Normandie. V roce 2010 zde žilo 325 obyvatel.\n\n\"Počet obyvatel\" \n\n"}
{"id": "952431", "url": "https://cs.wikipedia.org/wiki?curid=952431", "title": "Kostel Nejsvětější Trojice (Kutná Hora)", "text": "Kostel Nejsvětější Trojice (Kutná Hora)\n\nHřbitovní kostel Nejsvětější Trojice se nachází na jihozápadě Kutné Hory, poblíž místní části Žižkov. V minulosti se kolem něj rozkládala havířská osada, dnes však stojí izolovaně, obklopen vzrostlým lesem. Jde nicméně o cennou architektonickou památku z období pozdní gotiky. Od roku 1958 je kostel chráněn jako kulturní památka České republiky.\n\nKostel byl vystavěn zřejmě ve 2. desetiletí 15. století. V letech 1488–1504 byl opraven a pozdně goticky přestavěn. Rekonstrukci financoval důlní podnikatel Jan Smíšek z Vrchovišť a jeho syn Kryštof, jejichž záměrem bylo zřídit zde smíškovskou pohřební kapli. Oba pocházeli z patricijské rodiny rodu Z Vrchovišť, v té době velmi bohaté a uznávané. Po další generace se rodiny značně zadlužila a z Kutnohorských pramenů mizí. Jan Smíšek z Vrchovišť v té době také financoval dostavbu a výzdobu svého domu Hrádku ve stylu Vladislavské gotiky. Dne 15. září 1504 kostel slavnostně vysvětil biskup Filip Sidonský.\n\nPři této přestavbě byl ke kostelu připojen polygonálně uzavřený presbytář, který stavba, podobně jako věž zdobenou kamennými reliéfy, původně zřejmě neměla. Klenba trojlodí si zachovala původní ráz z doby Václava IV.: žebra vyrůstají přímo ze štíhlých válcových pilířů. V interiéru se nachází významné pozdně gotické pastoforium.\n\nKostel byl však brzy opuštěn, již v roce 1588 sloužil jako městská prachárna. V roce 1817 po zásahu bleskem vyhořel, v letech 1896–1898 byl restaurován architektem Ludvíkem Láblerem.\n\nKostel je velmi cenným architektonickým prvkem kutnohorské pozdní gotiky. Jedná se o halový trojlodní kostel se čtvercovým půdorysem, s polygonálně uzavřeným presbyteriem západní hranolovou věží. Na ní jsou reliéfní znaky: erb rodů Smíšků (jednorožec), znak nákladníků hor (havířské šlígle) a reliéf znázorňující práci havíře. Presbyterium o jednom klenebním poli zakončeným pěti stranami osmiúhelníku navazuje na čtvercovou síňovou loď sklenutou na čtyři pilíře držící žebrovou klenbu. Tři z pilířů válcovitého tvaru obsahují dvojitě odstupňovaný sokl, spodní část je tvořená šestiúhelníkem, vrchní válcová. Čtvrtý se odlišuje, má pouze šestiúhelníkový sokl. Na pilíře se napojuje osm žeber do kleneb hlavní lodi a vedlejší lodi. Klenební žebra jsou vysoce nasazena a na stěnách zakončena konzolami. Klenba v chóru se shoduje s klenbou nárožní místnosti prvního patra Hrádku s arkýřem a prevétem. Klenby lodí jsou historizující s hruškovitým tvarem žebra a prostým klenákem, stejně jako na Hrádku se vrací k dvorskému umění doby Václava IV. Hrádek byl původně postavený jako samostatný opevněný objekt a plnil pravděpodobně úlohu strážní tvrze na údolí říčky Vrchlice. Polygonální presbyterium je zdobeno pěti gotickými okny, přičemž prostřední okno je menší než ostatní. Tvar oken je tvořen prostým lomeným obloukem a jejich kružby tvoří jeptišky s trojlistem. Okna jsou postavena na kamenné římse v jedné třetině výšky kostela. Vítězný oblouk je ve tvaru prostého lomeného oblouku z kamenných kvádrů začínající opět až na kamenné římse. Na severní a jižní straně kostela se nachází dva portály s vnějšími lomenými oblouky z vnitřku nepřiznanými.\n\nV celém architektonickém konceptu hraje důležitou roli číslo 3, symbolizující Nejsvětější trojici – Krista, Boha otce a Ducha svatého, které byl kostel vysvěcen. Klenba lodi sestává z třikrát tří polí. Obvodové vnější stěny jsou svedeny na tři opěráky, čtvrtý na východním nároží chybí. Také okenní otvory ve stěnách jsou pouze tři. V jižní zdi jsou po stranách dvě okna uprostřed s portálem (hlavním vchodem) a na severní je umístěn portál vpravo a dále dvě okna vedle sebe.\n\nCenným prvkem celé stavby je pozdně gotické věžové sanktuárium z opuky. Na tordované noze je posazen čtyřboký altán, zaklenutý klenbou, s konzolkami pro sochy. Celé sanktuárium je zdobené vegetabilními motivy, na vrcholku zakončené fiálou a kytkou. Autorem vynikajícího kamenického díla je pravděpodobně Mistr Brikcí ze Zhořelce, známý jako Brikcí z Vratislavi. V kostele stojí za vidění barokní sousoší Kalvárie se sochami sv. Václava a sv. Ludmily z roku 1727 a barokní sochy Petra a Pavla ze 17. století.\n\nJiž od 19. století se zde bohoslužby konají většinou jen při svátku Nejsvětější Trojice.\n\nHřbitov je místem posledního odpočinku obyvatel Kutné Hory i blízkých Bylan. Dříve zde byli také pochováváni vojáci z kutnohorské posádky, ale také padlí ve válečných konfliktech, zejména v prusko-rakouské válce (1866) a druhé světové válce.\n\nTraduje se, že do základů kostela byly horníky uloženy velké kusy stříbra (hanštáty) a vybudována tajná chodba vedoucí z kostela do Spáleného mlýna v údolí Vrchlice.\n\n"}
{"id": "952432", "url": "https://cs.wikipedia.org/wiki?curid=952432", "title": "Římskokatolická farnost Práče", "text": "Římskokatolická farnost Práče\n\nŘímskokatolická farnost Práče je územní společenství římských katolíků s farním kostelem Neposkvrněného početí Panny Marie v obci Práče v děkanátu Moravský Krumlov.\n\nPrvní zmínka o obci je z 25. října 1190, kdy kníže Konrád Ota daroval Louckému klášteru lán v Pračicích. Středověk pak, podobně jako u ostatních obcí, byl ve znamení častých změn vlastníků. Práčští např. odmítali odvádět desátek prosiměřickému faráři, spor byl vyřešen až rozsudkem soudu dne 8. února 1373. O necelé století později (1464) měli zase s prokazováním svého vlastnictví v Práčích problémy augustiniáni brněnští.\n\nOd 1. července 2007 je administrátorem excurrendo R. D. Jindřich Čoupek z Přímětic. Jde o člena farního týmu FATYM.\n\nFATYM Přímětice-Bítov je společenství katolických kněží, jáhnů a jejich dalších spolupracovníků. Působí v brněnské diecézi od roku 1996. Jedná se o společnou správu několika kněží nad větším množstvím farností za spolupráce laiků. Mimo to, že se FATYM stará o svěřené farnosti, snaží se jeho členové podle svých sil vypomáhat v různých oblastech pastorace v naší zemi.\n\nDnem vzájemných modliteb farností za bohoslovce a bohoslovců za farnosti brněnské diecéze je 24. březen. Adorační den připadá na 31. května.\n\nVe farnosti se pravidelně koná tříkrálová sbírka. V roce 2017 se při ní vybralo 23 324 korun.\n\nFATYM vydává čtyřikrát do roka společný farní zpravodaj (velikonoční, prázdninový, dušičkový a vánoční) pro farnosti Vranov nad Dyjí, Přímětice, Bítov, Olbramkostel, Starý Petřín, Štítary na Moravě, Chvalatice, Stálky, Lančov, Horní Břečkov, Prosiměřice, Vratěnín, Citonice, Šafov, Korolupy, Těšetice, Lubnice, Lukov, Práče a Vratěnín. \n"}
{"id": "952435", "url": "https://cs.wikipedia.org/wiki?curid=952435", "title": "Eleonora Anglická (1318–1355)", "text": "Eleonora Anglická (1318–1355)\n\nEleonora Anglická ( \"Eleanor of Woodstock\", 18. června 1318, hrad Woodstock – 22. dubna 1355, klášter Deventer) byla geldernská hraběnka z dynastie Plantagenetů.\n\nNarodila se jako dcera anglického krále Eduarda II. a Izabely, dcery francouzského krále Filipa Sličného. V květnu 1332 se díky matčině sestřenici se vší dvorskou parádou provdala za ovdovělého Renauda z Geldern. Hraběti s přízviskem \"černý\" Eleonora porodila dva syny a roku 1338 se musela bránit Renaudovu nařčení, že má lepru. Tehdy se v mladé hraběnce probudil matčin bojovný duch a v Nijmegenu se před dvořany odhalila natolik, že nemohlo být pochyb o jejím tělesném zdraví. Renaud ji vzal zpátky ke dvoru a manželství vydrželo až do jeho smrti pádem z koně roku 1343. Eleonoře se nepodařilo udržet místo regentky a zemřela o dvanáct let později v chudobě v cisterciáckém klášteře Deventer, kde byla i pohřbena. Společně s manželem je na iluminaci v Taymouthských hodinkách a také na náhrobku Filipy Henegavské ve Westminsterském opatství.\n\n"}
{"id": "952438", "url": "https://cs.wikipedia.org/wiki?curid=952438", "title": "Kay Stenshjemmet", "text": "Kay Stenshjemmet\n\nKay Arne Stenshjemmet (* 9. srpna 1953 Lillestrøm) je bývalý norský rychlobruslař.\n\nZúčastnil se premiérového ročníku Mistrovství světa juniorů 1972 (5. místo), o rok později získal bronzovou medaili. Na evropském šampionátu startoval poprvé v roce 1975 (12. místo), v roce 1976 jej poprvé vyhrál. Na Zimních olympijských hrách 1976 se umístil nejlépe na 11. příčce v závodě na 1500 m (další výsledky: 500 m – 21. místo, 1000 m – 22. místo). Na Mistrovství Evropy 1977 byl druhý, tentýž rok se představil také na Mistrovství světa ve víceboji a na Mistrovství světa ve sprintu (na obou shodně 5. místo). Další cenné kovy získal v letech 1979 (stříbro na ME a bronz na MS ve víceboji) a 1980 (zlato na ME). Ze zimní olympiády 1980 si přivezl dvě stříbrné medaile ze závodů na 1500 m a 5000 m. Svoji sportovní kariéru zakončil v roce 1981 ziskem bronzu na evropském a stříbra na světovém vícebojařském šampionátu.\n\n"}
{"id": "952446", "url": "https://cs.wikipedia.org/wiki?curid=952446", "title": "Tomáš Pěkný", "text": "Tomáš Pěkný\n\nTomáš Pěkný (8. května 1943 – 17. listopadu 2013) byl český prozaik, dramatik, kulturní historik a editor.\n\nAbsolvoval studia na Filozofické fakultě Univerzity Karlovy (obor čeština–dějepis). Studia dokončil v roce 1965 obhajobou diplomové práce \"O humoru Voskovce a Wericha\". Po základní vojenské službě pracoval v nakladatelství Mladá fronta. Od roku 1971 z politických důvodů nesměl vykonávat své povolání a pracoval jako zahradnický pomocník, sanitář, čistič výloh, noční hlídač. Patřil k jedněm z prvních signatářů Charty 77. \n\nPublikovat začal v první polovině 60. let. Přispíval především do různých časopisů. V roce 1990 se stal jedním ze zakladatelů týdeníku Respekt, kde působil jako redaktor a editor. Působil také v měsíčníku Roš chodeš (od roku 2005 jako šéfredaktor). Od roku 1991 byl redaktorem v nakladatelství Sefer. Je autorem populárněvědné příručky \"Historie Židů v Čechách a na Moravě\", která bývá považována za nejlepší zpracování tématu.\n\n\n"}
{"id": "952448", "url": "https://cs.wikipedia.org/wiki?curid=952448", "title": "Holý vrch (Polomené hory)", "text": "Holý vrch (Polomené hory)\n\nHolý vrch (428 m n. m.), jindy též \"Suchý vrch\", je vrch v okrese Česká Lípa Libereckého kraje, ležící asi 2,5 km zjz. od Starých Splavů, na katastrálním území města Doksy.\n\nHolý vrch leží na východním konci hřbetní linie tří kopců. Uprostřed leží sousední Strážný vrch (468 m) a na západním konci je nejvyšší Maršovický vrch (495 m), který je zčásti odtěžený.\n\nVrch náleží do celku Ralská pahorkatina, podcelku Dokeská pahorkatina, okrsku Polomené hory, podokrsku Housecká vrchovina a Maršovické části.\n\nNejbližší dojezd automobilem je na parkoviště u silnice I/38 u Starých Splavů. Odtud lze pokračovat pěšky na ZJZ \"Středním důlem\" a \"Vůbčářskou roklí\" po červené turistické značce pod vrch a odbočit po lesní pěšině na vrchol. Červená značka pokračuje k rozcestí \"Pod Braniborskou jeskyní\", kde se napojuje zelená značka, která vede nejdříve na sever kolem samotné jeskyně (přesněji převisu) a poté se stáčí na východ a vrací se do Starých Splavů.\n"}
{"id": "952449", "url": "https://cs.wikipedia.org/wiki?curid=952449", "title": "Pekelský potok", "text": "Pekelský potok\n\nPekelský potok je pojmenování, jež nese více vodních toků:\n\n"}
{"id": "952450", "url": "https://cs.wikipedia.org/wiki?curid=952450", "title": "Odhad entropie", "text": "Odhad entropie\n\nOdhad entropie je v mnoha oborech užitečný jako odhad diferenciální entropie systémů nebo procesů, který je založen na (jejich) pozorování. Nejjednodušší a nejčastěji používaný je odhad založený na histogramu, avšak jsou používány i jiné přístupy, přičemž každý má své výhody a nevýhody. Hlavním hlediskem při výběru metody je otázka kompromisu mezi tendencí rozptylem odhadu, ale faktorem může být i povaha (podezřelost) distribuce dat.\n"}
{"id": "952454", "url": "https://cs.wikipedia.org/wiki?curid=952454", "title": "Aquacentrum Letňany", "text": "Aquacentrum Letňany\n\nAquacentrum Letňany Lagoon se nachází v pražských Letňanech. Bylo postaveno v roce 1999 společností Tesco Stores ČR. Aquacentrum disponuje jedním 25m krytým bazénem a dalšími vodními atrakcemi, jako je tobogán či aquazorbing. Vedle bazénu nabízí centrum i další služby, jako je solárium či fitness.\n\n"}
{"id": "952459", "url": "https://cs.wikipedia.org/wiki?curid=952459", "title": "Krbec", "text": "Krbec\n\nKrbec může být:\n\n\n"}
{"id": "952460", "url": "https://cs.wikipedia.org/wiki?curid=952460", "title": "Oleg Božjev", "text": "Oleg Božjev\n\nOleg Felevič Božjev ( ; * 25. srpna 1961 Moskva, Ruská SFSR) je bývalý sovětský a ruský rychlobruslař.\n\nNa velkých mezinárodních závodech se představil poprvé v roce 1984. Tehdy vyhrál při svém debutu Mistrovství světa ve víceboji a na Zimních olympijských hrách získal bronzovou medaili v závodě na 1500 m; kromě toho byl pátý na olympijské pětikilometrové distanci. V letech 1985, 1986 a 1987 vždy vybojoval stříbrnou medaili na světovém vícebojařském šampionátu, roku 1985 se navíc umístil na páté příčce na Mistrovství světa ve sprintu a také získal bronz na Mistrovství Evropy. V roce 1987 se poprvé objevil v závodech Světového poháru. Pravidelně závodit přestal v roce 1989, výjimkou byl start na evropském šampionátu 1992.\n\n"}
{"id": "952463", "url": "https://cs.wikipedia.org/wiki?curid=952463", "title": "Trosečníci (Červený trpaslík)", "text": "Trosečníci (Červený trpaslík)\n\nTrosečníci (v anglickém originále Marooned) je druhá epizoda třetí série (a celkově čtrnáctá) britského sci-fi sitcomu \"Červený trpaslík\". Poprvé byla odvysílána 21. listopadu 1989 na kanálu BBC2.\n\nLister a Rimmer ztroskotají v Kosmiku na ledové planetě. Zásoby jídla a paliva pro oheň se tenčí, a záchrana je v nedohlednu...\n\nHolly vyhlásí na Červeném trpaslíku poplach: loď je obklíčena pěti černými děrami, a protože není jisté, že jimi zvládne prokličkovat, pošle celou posádku pryč. Kocour s Krytonem si vezmou Modrého skrčka, Lister a Rimmer Kosmika, ale trochu se opozdí kvůli Rimmerově truhle, ve které má všechny své cennosti. Mezi nimi i knihy o významných vojevůdcích, protože Rimmer žil v jednom z minulých životů jako eunuch Alexandra Velikého. Záhy ovšem do Kosmika narazí velký meteorit a loď havaruje v ledové pustině, kde nic neroste ani nežije. Spojení vysílačkou nefunguje, a tak se Lister (protože Rimmer je hologram) musí smířit s faktem, že zde stráví několik dní, a možná i zemře. Ze zásob zůstali jen lupínky, sklenička hořčice, tři suchary, shnilý citrón, dvě lahvičky octa, mastička na dásně, psí jídlo a instantní nudle, navíc teplota klesá pod bod mrazu a Lister tak musí udržovat oheň. Zábavy si taky moc neužijí, takže si začnou s Rimmerem vyprávět, jak přišli o panictví.\n\nPo několika dnech je situace kritická: Lister je nucen sníst psí konzervu (zbývají mu ještě instantní nudle, které nesnáší) a také dochází knihy na podpal, které měl Rimmer v truhle. Listera napadne přiložit Rimmerovou truhlou, ale Rimmer to odmítá, protože ji dostal od otce a má k ní silný vztah. Stejně tak nechce spálit ani své vojáčky, takže Lister použije jako palivo veškeré jeho peníze. Nakonec chce spálit i vojáčky, ale tehdy Rimmer navrhne, aby spálil svou kytaru, kterou si jak jedinou vzal. Lister k ní má silný citový vztah a tak odmítne, ale po chvíli souhlasí. Požádá Rimmera, aby si na ni mohl naposledy zahrát, a tak Rimmer odejde z Kosmika. Toho Lister využije, obkreslí kytaru na zadní stranu truhly, obrys vyřízne a hodí ho do plamenů. Rimmer je dojat Listerovou obětí a nařídí mu, aby spálil jeho vojáčky jako důkaz přátelství. Lister se už už chce přiznat, jenže v tu chvíli se objevují Kryton s Kocourem a zásobami jídla. Jak se ukáže, Červený trpaslík nebyl v ohrožení, Holly si pouze spletla pět oblaků hvězdného prachu na skeneru s černými děrami.\n\nLister si před konsternovaným Rimmerem odnáší svou neporušenou kytaru a ten tak zjišťuje, že nemá nic: obsah truhly je spálený a truhla sama zničená. Požádá Krytona, aby vzal pilku na železo, „\"protože uděláme Listerovi to, co kdysi udělal Alexandr Veliký mě.\"“\n\nV epizodě zazní jména osob:\na názvy děl:\n\n"}
{"id": "952464", "url": "https://cs.wikipedia.org/wiki?curid=952464", "title": "Tanegašima", "text": "Tanegašima\n\nTanegašima je jeden z ostrovů souostroví Ósumi, náležejícího k japonské prefektuře Kagošima. Osídlen byl již v období Džómon, poprvé zmíněn je v psaných dokumentech čínské dynastie Suej v 6. století. V roce 1543 zde došlo k prvním známému kontaktu mezi Japonci a Evropany.\n\nOstrov dosahuje rozlohy 444,99 km², a je tak druhý největší ze souostroví Ósumi. Žije zde asi 33 tisíc obyvatel (2010). Ostrov, na kterém panuje subtropické klima, je vulkanického původu. Je poměrně plochý, nejvyšší bod dosahuje pouze 282 metrů. Délka ostrova činí 57 km, šířka kolísá mezi 5 až 10 km.\n\nPortugalská loď, která přivezla na ostrov první Evropany, původně směřovala z Číny na Okinawu. Vítr ji ale odvál ze zamýšleného kurzu, a tak přistála u břehů Tanegašimy. Střelné zbraně byly v Japonsku po dlouhou dobu označovány slovem \"tanegašima\" kvůli přesvědčení, že se do Japonska dostaly právě díky prvním portugalským návštěvníkům ostrova.\n\nPortugalský mořeplavec a dobrodruh Fernão Mendes Pinto ve svých pamětech publikovaných r. 1614 tvrdí, že byl jedním ze skupiny prvních Evropanů. Toto tvrzení však bylo zcela zpochybněno a je v rozporu s jeho dalšími výroky, podle nichž měl být ve stejné době v Barmě. Později však Tanegašimu zřejmě skutečně navštívil.\n\nEvropané pak na ostrov přijížděli obchodovat nejen se zbraněmi, ale také s mýdlem, tabákem a dalším zbožím, které bylo v tehdejším Japonsku neznámé.\n\nNa jihovýchodním pobřeží ostrova se nachází Kosmické centrum Tanegašima, vybudované v letech 1966–1968 jako základna pro vypouštění japonských sondážních, výzkumných a nosných raket.\n"}
{"id": "952465", "url": "https://cs.wikipedia.org/wiki?curid=952465", "title": "Chmela", "text": "Chmela\n\nPříjmení Chmela může znamenat:\n\n\n"}
{"id": "952466", "url": "https://cs.wikipedia.org/wiki?curid=952466", "title": "Pekelský potok (přítok Smědé)", "text": "Pekelský potok (přítok Smědé)\n\nPekelský potok je vodní tok tekoucí na severu České republiky, ve Frýdlantském výběžku Libereckého kraje.\n\nPramení u Lužce (části Raspenavy), tedy jihovýchodně od Pekelského vrchu (487 m n. m.), v sedle oddělujícím tento kopec od Dubového vrchu (474 m n. m.). Odtud teče severovýchodním směrem sledujíce silnici III/29014 směrem k osadě Peklo. V ní z jihu vtéká do rybníku Petr. Na jeho severní straně z něj vytéká, přibírá nepojmenovaný pravostranný přítok a ze severní strany obtéká Pekelský vrch. Následně teče mezi loukami západním směrem až k raspenavské Luhové ulici, jež tvoří silnici III/29011. Tuto komunikaci podchází a před místním sportovním areálem čítajícím kemp, umělý bazén a fotbalové hřiště se stáčí k jihozápadu, leč severně od raspenavské základní školy opět potok mění směr, když se stočí západním směrem. Poté podchází ulice U Stadionu a opětovně Luhovou, za níž se pravostranně vlévá do Smědé.\n"}
{"id": "952471", "url": "https://cs.wikipedia.org/wiki?curid=952471", "title": "Malý Beškovský kopec", "text": "Malý Beškovský kopec\n\nMalý Beškovský kopec (395 m n. m.), též \"Malý Beškovský vrch\", je vrch v okrese Česká Lípa Libereckého kraje, v CHKO Kokořínsko, ležící asi 1,5 km východně od Křenova, na katastrálním území vsi Korce.\n\nVrch obklopují ze dvou stran vyšší a masivnější vrchy: z jihu Velký Beškovský kopec a ze severu Vysoký vrch.\n\nVrch náleží do celku Ralská pahorkatina, podcelku Dokeská pahorkatina, okrsku Polomené hory, podokrsku Housecká vrchovina a Beškovské části.\n\nNejbližší dojezd automobilem je k silnici Dubá – Luka, od které leží vrch jižně. Pěší cesty vedou kolem vrchu a po jeho severním a západním svahu. Z jihu stoupá cesta téměř až k vrcholu. V jižním sousedství vede modrá turistická stezka přes Velký Beškovský kopec a na západě je dubský červený okruh.\n"}
{"id": "952475", "url": "https://cs.wikipedia.org/wiki?curid=952475", "title": "Olo'upena", "text": "Olo'upena\n\nOlo'upena je vodopád na havajském ostrově Molokai. Na severovýchodním pobřeží ostrova padá voda ze skalního útesu vysokého asi 900 metrů. Bývá označován za nejvyšší vodopád na území USA a čtvrtý nejvyšší vodopád světa, ale tento žebříček je často zpochybňován kvůli nejasným kritériím. Vodopád se skládá z několika stupňů. Z vnitrozemí ostrova je nepřístupný, pozorovat se dá pouze z moře.\n\n"}
{"id": "952476", "url": "https://cs.wikipedia.org/wiki?curid=952476", "title": "Mezinárodní federace hudebního průmyslu", "text": "Mezinárodní federace hudebního průmyslu\n\nMezinárodní federace hudebního průmyslu (International Federation of the Phonographic Industry, IFPI) je nezisková organizace, která reprezentuje tzv. hudební průmysl po celém světě. Organizace byla založena v roce 1933 se sídlem v Londýně. Regionální pobočky má v Bruselu, Hongkongu, Miami, Aténach a Moskvě. Funkci CEO v organizaci zastáva od 1. července 2010 Frances Moore. Hlavní náplní organizace je zastupování producentů a údajně boj proti praktikám pirátství. Členy IFPI jsou mj. i SNEP, FIMI, BPI a ZPAV.\n\nIFPI také uděluje certifikace prodejnosti IFPI Platinum Europe Awards a IFPI Middle East Awards..\n"}
{"id": "952481", "url": "https://cs.wikipedia.org/wiki?curid=952481", "title": "Dope", "text": "Dope\n\nDope je píseň od americké zpěvačky Lady Gaga z jejího třetího studiového alba ARTPOP. V době vydání alba sloužila jako druhý promo singl. K poslechu byla dostupná 3. listopadu 2013 na VEVO a o den později oficiálně vyšla na iTunes.\n\nGaga tuto píseň napsala v době, kdy se zotavovala z operace kyčle. Původně obsahovala jiné slova a fanoušci ji mohli již na iTunes festivalu slyšet pod názvem \"I Wanna Be With You\". Píseň pojednává o lásce Gaga k jejím fanouškům. Píseň by se dala označit za nejosobnější z celého alba. Gaga zde i zpívá o své závislosti na alkoholu, a že své fanoušky potřebuje více než drogu.\n\nPoprvé píseň představila v září 2013 na iTunes festivalu pod názvem \"I Wanna Be With You\" dále pak na prvním předávání cen \"Youtube Music Awards\" 3. listopadu 2013.\n"}
{"id": "952482", "url": "https://cs.wikipedia.org/wiki?curid=952482", "title": "Peter Härtling", "text": "Peter Härtling\n\nPeter Härtling (* 13. listopadu 1933, Chemnitz – 10. července 2017, Rüsselsheim am Main) byl německý dramatik, básník a spisovatel, autor knih pro děti.\n\nNarodil se v rodině právníka. Dětství prožil v obci Hartmannsdorf u Chemnitz. V roce 1941 se rodina přestěhovala do Olomouce. Jeho otec zemřel v ruském zajateckém táboře v Döllersheimu. Matka s malým Peterem uprchla nejprve do rakouského Zwettlu a později se usadila v Nürtingenu. V říjnu roku 1946 si však vzala život a chlapce od té doby vychovávali příbuzní.\n\nHärtling se zpočátku živil jako novinář. Na počátku 50. let působil v redakci lokálního listu \"Nürtinger Zeitung\", později v letech 1954–1955 v redakci \"Heidenheimer Zeitung\". Od roku 1956 až do roku 1962 byl redaktorem kulturní rubriky \"Deutsche Zeitung\", přičemž poslední dva roky vedl literární sekci. Od roku 1962 byl redaktorem časopisu \"Der Monat\" (Měsíc), který od roku 1964 též spoluvydával.\n\n1965 četl na berlínském sjezdu Skupiny 47 (Gruppe 47). Od roku 1967 působil jako vedoucí lektor v nakladatelství S. Fischer ve Frankfurtu nad Mohanem, později se stal mluvčím obchodního vedení. Roku 1970 zanechal redakční činnosti u \"Monatu\", 1973 též opustil pozici v jednatelství nakladatelství S. Fischer a začal se cele věnovat literární tvorbě.\n\nHärtling byl od roku 1959 ženatý s psycholožkou Mechthild, rozenou Maierovou. Pár měl čtyři děti (Fabiana, Friederike, Clemense a Sophii) a žil v Mörfelden-Walldorfu na jihu Hesenska.\n\nVe svém díle zpracovával i motivy ze svého pobytu v Olomouci, např. v románu \"Opožděná láska\" (Nachgetragene Liebe, 1980) či v novele \"Božena\" (1994). \n\n\n\n\n\n"}
{"id": "952483", "url": "https://cs.wikipedia.org/wiki?curid=952483", "title": "Jana z Kentu", "text": "Jana z Kentu\n\nJana z Kentu (29. září 1328 Woodstock – 7. srpna 1385 Wallingford) byla princezna z Walesu, manželka prince Eduarda a matka krále Richarda II. Francouzský kronikář Jean Froissart ji popsal jako \"nejkrásnější ženu v království Anglie, a nejvíc milující\". \n\nJana byla dcerou Edmunda z Woodstocku, hraběte z Kentu a Markéty Wake, baronky z Liddellu. Její otec Edmund byl synem krále Eduarda I. a jeho druhé ženy Markéty Francouzské. Edmund podporoval svého staršího nevlastního bratra Eduarda II. a dostal se tak do konfliktu s královnou Izabelou Francouzskou a jejím milencem Rogerem Mortimerem. Po Eduardově sesazení královnou a Mortimerem byl Edmund popraven a jeho žena byla i s dětmi včetně dvouleté Jany uvězněna na hradě Arundel.\n\nNový král a Janin bratranec Eduard III. však převzal za rodinu zodpovědnost a Jana tak vyrůstala u dvora Eduarda a jeho manželky Filipy. Zde se také seznámila s jejich dětmi, včetně prince Eduarda. Roku 1340, ve svých dvanácti letech, Jana vstoupila do manželství s Tomášem Hollandem, aniž by dříve měla královské svolení nutné v případě páru v jejich vysokém postavení. Hned další zimu (1340 nebo 1341), zatímco Holland byl v zahraničí, rodina Janu donutila vdát se za Viléma z Montagu, syna a dědice hraběte ze Salisbury. Jana později tvrdila, že nic neřekla o svém již existujícím manželství, protože se obávala, že Holland by byl kvůli tomu po svém návratu popraven. Mohla být také přesvědčena, že manželství s Hollandem je neplatné. Když se Tomáš Holland po několika letech vrátil z křížových výprav, vyšel najevo jeho dřívější vztah s Janou. Holland apeloval u papeže, aby mu byla jeho žena vrácena, a o tajném manželství řekl i králi. V roce 1349 papež Klement VI. anuloval Janino manželství s hrabětem ze Salisbury a poslal ji zpět k Hollandovi, se kterým poté žila jedenáct let a porodila mu řadu dětí.\n\nV roce 1352 zemřel její bratr a Jana tak zdědila jeho tituly, stala se hraběnkou z Kentu a paní z Liddellu. O osm let později, roku 1360 ovdověla. Král Eduard a královna Filipa nebyli nakloněni tomu, aby si jejich nejstarší syn Eduard vzal za ženu ovdovělou Janu. Důvodem byla Janina pověst a to, že hrabě ze Salisbury mohl podle tehdejších zákonů nárokovat případné děti z jejího manželství s Eduardem. Navíc byli Eduard a Jana v zakázané blízkosti příbuzenství. Eduard a Jana zřejmě uzavřeli tajné manželství v roce 1360, ale kvůli danému příbuzenství by bylo neplatné. Na královu žádost papež udělil páru dispenz a oficiální ceremonie se odehrála 10. října 1361 na hradě Windsor. V roce 1362 se manželé odebrali do Akvitánie, kde se narodili i jejich synové. Janin manžel a dědic anglického trůnu Eduard zemřel v roce 1376. V roce 1377 zemřel i král Eduard III. a na trůn nastoupil její desetiletý syn Richard.\n\nV roce 1385 byl její syn z prvního manželství Jan Holland s mladým králem na tažení ve Skotsku, když vypukl boj mezi ním a Ralphem Staffordem, synem hraběte ze Staffordu a oblíbencem královny Anny České. Stafford byl tehdy zabit a král Richard Hollanda odsoudil na smrt. Jana syna celé čtyři dny prosila, aby svého nevlastního bratra ušetřil, ale pátého dne zemřela na hradě Wallingford. Richard nakonec Hollanda omilostnil, ale poslal ho na pouť do Svaté země. Podle své poslední vůle byla Jana z Kentu pochována po boku svého prvního manžela ve františkánském kostele ve Stamfordu.\n\nZdá se, že její portrét společně s posledními dvěma syny a královskými příbuznými je ukryt v postavě Panny Marie ve Wiltonském diptychu.\n"}
{"id": "952487", "url": "https://cs.wikipedia.org/wiki?curid=952487", "title": "Projekt 1145.1", "text": "Projekt 1145.1\n\nProjekt 1141 Sokol 2 (v kódu NATO třída Mukha) je třída křídlových torpédových člunů sovětského námořnictva z doby studené války. Jedná se o vylepšenou verzi lodí Projektu 1141. Jejich sovětská kategorizace byla malá protiponorková loď. Třídu tvoří čtyři jednotky, z nichž dvě po rozpadu SSSR získalo Rusko a dvě nedokončené Ukrajina.\n\nTřídu tvoří celkem čtyři jednotky stavěné v letech 1982–1990 ve Feodosii. Sovětské námořnictvo získalo roku 1987 člun MPK-215 (vyřazen 2001) a roku 1990 člun MPK-220, který od roku 1998 slouží pod jménem \"Vladimirec\" v Černomořském loďstvu. Další dva čluny nebyly do rozpadu SSSR dostavěny a nyní patří Ukrajině. Nesou označení \"Luhansk\" (U201) a \"Lviv\" (U203).\n\nHlavňovou výzbroj tvoří 76mm kanón AK-176 ve věži na přídi a 30mm kanón AK-630M na nástavbě. Ten je vybaven systémem řízení palby MR-123-01 Vympel-A. K ničení ponorek slouží dva čtyřhlavňové 406mm torpédomety TR-224 sloužící k vypouštění torpéd SET-72. K obraně proti napadení ze vzduchu slouží osminásobné vypouštěcí zařízení protiletadlových řízených střel 9K34 Strela-3.\n\nPohonný systém tvoří dvě plynové turbíny M10D o celkovém výkonu 40 000 hp, jedna plynová turbína M16 o výonu 8500 hp a dva dieselgenerátory. Nejvyšší rychlost dosahuje 60,5 uzlu.\n"}
{"id": "952489", "url": "https://cs.wikipedia.org/wiki?curid=952489", "title": "Zvláště vysoké napětí", "text": "Zvláště vysoké napětí\n\nZvláště vysoké napětí (zkráceně ZVN) je označení pro elektrické napětí od 400 do 800 kV. Společně s velmi vysokým napětím (VVN) se používá v přenosové soustavě elektrické energie, kterou provozuje společnost ČEPS.\n\nV elektrárnách se vyrábí elektrická energie o napětí 6 nebo 12 kV, které je následně pomocí transformátorů transformováno na VVN a ZVN. Elektrická napětí o těchto hodnotách snižuje ztráty ve vedení.\n\n"}
{"id": "952490", "url": "https://cs.wikipedia.org/wiki?curid=952490", "title": "Michael Hadschieff", "text": "Michael Hadschieff\n\nMichael Florian Hadschieff (* 5. října 1963 Innsbruck, Tyrolsko) je bývalý rakouský rychlobruslař.\n\nV letech 1981 a 1982 se zúčastnil juniorských světových šampionátů, roku 1983 debutoval na seniorském Mistrovství světa ve víceboji. Startoval na Zimních olympijských hrách 1984, kde se nejlépe umístil na pátém místě na trati 10 000 m a na třinácté příčce na poloviční distanci (další výsledky: 500 m – 32. místo, 1000 m – 22. místo, 1500 m – 20. místo). O rok později byl pátý na světovém vícebojařském šampionátu, v roce 1986 skončil šestý. Na podzim 1985 se poprvé představil v závodech Světového poháru, hned v prvním ročníku vyhrál celkové hodnocení na tratích 1500 m, což se mu podařilo také v sezóně 1988/1989. Roku 1987 získal stříbrnou medaili na Mistrovství Evropy a bronzovou medaili na Mistrovství světa ve víceboji. Následující rok byl na obou šampionátech shodně čtvrtý, cenné kovy však vybojoval na zimní olympiádě 1988 – stříbro v závodě na 10 km a bronz na patnáctistovce. Dále se umístil na 26. místě ve sprintu na 500 m, byl šestý na kilometru a pátý na pětikilometrové trati. V dalších letech bylo jeho nejlepším výsledkem šesté místo na kontinentálním šampionátu 1990. Zúčastnil se také ZOH 1992 (1000 m – 24. místo, 1500 m – 14. místo, 5000 m – 10. místo, 10 000 m – 6. místo) a 1994 (1500 m – 17. místo, 5000 m a 10 000 m – 9. místo). Po sezóně 1993/1994 ukončil sportovní kariéru.\n"}
{"id": "952498", "url": "https://cs.wikipedia.org/wiki?curid=952498", "title": "Bartonella quintana", "text": "Bartonella quintana\n\nBartonella quintana, původně známá jako \"Rochalimaea quintana\", je mikroorganismus přenášen vší šatní (pediculus humanus corporis). Tato bakterie je původcem tzv. zákopové horečky. Jméno onemocnění pochází z období první světové války, kdy bylo nakaženo více než 1 milion vojáků.\n\nAerobní gram-negativní kultivačně náročná tyčka (bacillus). \n\nBakterie jsou schopny adherovat na erytrocyty a endoteliální buňky a následně do nich vstupovat jako intracelulární patogeny. Dochází k uvolňování řady prozánětlivých cytokinů, supresi přirozené apoptózy a zvýšené angiogenezi. Při diseminaci způsobuje endokarditidu a angiomatózu. Přežívání mikroba v erytrocytu ho chrání před imunitní odpovědí a antibiotiky, což způsobuje časté relapsy i po ukončení terapie.\n"}
{"id": "952500", "url": "https://cs.wikipedia.org/wiki?curid=952500", "title": "Ježurovití", "text": "Ježurovití\n\nJežurovití (Tachyglossidae) patří do řádu ptakořitných, jednoho ze dvou v podtřídě vejcorodých savců. Tělo má pokryté bodlinami. Nejbližší příbuzní žijí v čeledi ptakopyskovitých s kterými se vyvinuli z neznámého předka během paleogénu před 65,5 až 23 mil. lety.\n\nPocházejí z Austrálie kterou vyjma pouští téměř celou obývají a rozšířili se i na nedalekou Novou Guineu. Jsou to zvířata žijící od buše až po horské lesy, loví převážně ve dne, pouze v létě kdy se vyhýbají teplu vycházejí z úkrytu až k večeru nebo v noci. Snášejí nízké teploty ale v zimním období mohou za chladného počasí upadat do letargie.\n\nDospělá zvířata jsou dlouhá asi 45 cm a váží 4 až 5 kg, tělo bez znatelného ohraničení hlavy (bez krku) je pokryto srstí; její některé chlupy jsou na svrchní straně přeměněny v ostré bodliny až 5 cm dlouhé a mezi nimi je normální srst chránící před chladem. Úzký štíhlý čenich je prodloužen až na 7,5 cm, vypadá jako zobák, je pokrytý měkkou kůží a obsahuje mechanické a tepelné receptory nutné k lovu. Nemají zuby, jen rohovité lišty a dlouhý červovitý jazyk (až 18 cm dlouhý) je vytažitelný ven z čenichu. Nozdry jsou na horním konci čenichu a zajišťují velmi dobrý čich. Ústa s otvorem jen okolo 0,5 cm velkým jsou na spodním konci čenichu. Oči umístěné po stranách kořene čenichu jsou malá, jen do 1 cm v průměru a směřují dopředu. Uši vnímající i nízké frekvence jsou po stranách a nemají boltce. Obě pohlaví mají na břichu zárodek vaku který se zcela vyvine březím samicím ve kterém nosí oplodněné vajíčko i potomka. Samice mají dva vaječníky, samci nemají šourek a varlata jsou uvnitř těla. Ježurovití mají jeden společný otvor, kloaku, pro výkaly, moč i vajíčko, na konci těla pak mají malý ostnatý ocas. Samcům vyrůstá na zadní noze dutý osten (ostruhu) který je bez jedu.\n\nKončetiny vyvinuté pro hrabání jsou krátké a silné s pěti prsty, mají silné drápy účinné při hrabání. Na prvém prstu je dráp krátký, na druhém dlouhý, na třetím dlouhý nebo krátký (poznávací znamení poddruhů) a na čtvrtém a pátém krátký, prsty s dlouhými zahnutými drápy na zadních končetinách slouží k úpravě srstí. Jejich kostra je velmi pevná, mají 7 obratlů krčních, 16 hrudních, 3 bederní, 3 křížové a 12 ocasních. Pod kůží mají mohutný sval, panniculus carnosus, který jim umožňuje stočit se v případě nebezpečí do klubíčka a chránit si tak břicho prosté ostnů.\n\nJejich potravou jsou hlavně mravenci, termiti, červi a různí bezobratlí které vyhrabávají ze země nebo z padlých stromů a lapají na tenký, lepkavý, rychle se vysunující jazyk (až 100krát za minutu). Odtud i vědecké pojmenování, \"tachyglossus\" v překladu značí \"rychlý jazyk\".\n\nJežurovití žijí samotářským způsobem, nemají svá teritoria ani trvalé hnízdiště, potulují se po velkém území. Před případným nebezpečím je chrání bodlinatý kožich nebo úkryt v noře. Žijí v zalesněných územích s dostatkem padlých stromů hojných na termity a mravence. Objevují se také často v hustých houštinách v zemědělsky obhospodařovaných oblastech. Pohybují se celkem pomalu.\n\nZvířata mají nízkou tělesnou teplotu 30 až 32 °C, pomalý metabolismus a nerychlé pohyby. V zimním období upadají do strnulosti nebo spánku a hibernují v norách až po dobu 30 dnů, tehdy jim může teplota klesnou i na 5 °C. Za horka nemají žádnou možnost snížit si tělesnou teplotu a proto v tuto dobu přebývají v chladných norách.\n\nV období páření (jednou ročně) vydávají samci i samice silný zápach, po až několikatýdenních námluvách se páří břichem k sobě, výsledkem je jedno oplodněné vajíčko, k oplodnění dojde ve vejcovodu. Březím samicím se na břichu vyvine dopředu otevřený vak a samice vyhrabe asi metr dlouhou noru s prostorem na konci který vystele listím a trávou. Březost trvá tři až čtyři týdny, během ní vloží do vaku kožnaté vajíčko asi 1,5 cm velké, přibližně deset dnů nato se za pomoci vaječného zubu vylíhne 1,5 cm velké mládě které saje mléko z tzv. mléčných polí na bocích břicha (samice nemají bradavky). Období laktace trvá asi sedm až osm měsíců, po dvou až třech měsících je mládě pro počínající růst ostnů matkou z vaku vypuzeno a přebývá ukryto v noře; matka se k němu vrací krmit. Samci samici po kopulaci opouštějí.\n\nJežurovití dosahují pohlavní dospělosti mezi pátým a dvanáctým rokem, jedno mládě mívají za dva až šest let. Ve volné přírodě se dožívají průměrně 45 roků, přirozených nepřátel mnoho nemají, pouze nedospělá mláďata v norách mohou být napadena divokými prasaty nebo psy dingo. Na Nové Guineji jsou ježurovití loveni domorodci, ostrov je ale jen málo zalidněn, v Austrálii jich zase hodně zajedou automobily.\n\n"}
{"id": "952506", "url": "https://cs.wikipedia.org/wiki?curid=952506", "title": "Eric Flaim", "text": "Eric Flaim\n\nEric Joseph Flaim (* 9. března 1967 Pembroke, Massachusetts) je bývalý americký rychlobruslař a short trackař.\n\nV letech 1984 a 1985 se zúčastnil juniorských světových šampionátů v rychlobruslení, na podzim 1986 se poprvé objevil v závodech Světového poháru a v roce 1987 debutoval na seniorském Mistrovství světa ve víceboji (17. místo). Největších úspěchů dosáhl v následující sezóně 1987/1988. Na Mistrovství světa ve sprintu vybojoval bronz, vyhrál světový vícebojařský šampionát a na Zimních olympijských hrách získal v závodě na 1500 m stříbro. V ostatních olympijských disciplínách, ve kterých nastoupil – 1000 m, 5000 m a 10 000 m, byl shodně čtvrtý. V ročníku 1988/1989 zvítězil v celkovém hodnocení Světového poháru na tratích 1500 m. Na zimní olympiádě 1992 se umístil nejlépe na šesté příčce (5000 m), v ostatních závodech dobruslil na 16. (1000 m) a 24. (1500 m) místě. Po sezóně 1991/1992 ukončil rychlobruslařskou kariéru a začal se věnovat short tracku. Startoval na ZOH 1994, kde s americkým týmem získal bronz ve štafetovém závodě na 5000 m, a na ZOH 1998.\n\n"}
{"id": "952508", "url": "https://cs.wikipedia.org/wiki?curid=952508", "title": "Vláda Enrica Letty", "text": "Vláda Enrica Letty\n\nVláda Enrica Letty byla od 28. dubna 2013 do 22. února 2014 vládou Italské republiky. Předseda vlády byl Enrico Letta z Demokratické strany. Vladu tvořili zástupci Demokratické strany, Nové středopravice, Občanské volby, Unie středu a Radikální strany. Někteří členy vlády byli bezpartijní.\n\nEnrico Letta rezignoval 14. února 2014.\n"}
{"id": "952511", "url": "https://cs.wikipedia.org/wiki?curid=952511", "title": "Ådne Søndrål", "text": "Ådne Søndrål\n\nÅdne Søndrål (* 10. května 1971 Notodden) je bývalý norský rychlobruslař.\n\nPrvního juniorského světového šampionátu se zúčastnil v roce 1988, roku 1989 debutoval v závodech Světového poháru a na seniorském Mistrovství světa ve sprintu. Na Mistrovství Evropy 1990 byl osmnáctý, na seniorském světovém vícebojařském šampionátu desátý a na juniorském získal stříbro. Startoval na zimních olympijských hrách v letech 1992, kde získal v závodě na 1500 m stříbrnou medaili (na kilometru se umístil na 29. příčce), a 1994, kde byl na patnáctistovce čtvrtý (na kilometru byl diskvalifikován). V sezóně 1995/1996 zvítězil v celkovém hodnocení Světového poháru na tratích 1000 m, totéž se mu podařilo v závodech na 1500 m v sezónách 1998/1999, 1999/2000 a 2001/2002. Ve druhé polovině 90. let a na začátku 21. století pravidelně získával medaile ze závodů na 1000 m a 1500 m na světových šampionátech na jednotlivých tratích (celkem deset cenných kovů, z toho čtyři zlata). Na světovém vícebojařském šampionátu dosáhl nejlépe šesté příčky (1999), stejné umístění vybojoval i na světovém sprinterském šampionátu v roce 2001. Na zimní olympiádě 1998 zvítězil na trati 1500 m, na ZOH 2002 získal na téže distanci bronz (kromě toho byl jedenáctý na 1000 m). Po sezóně 2001/2002 ukončil sportovní kariéru.\n\nV roce 1998 obdržel cenu Oscara Mathisena.\n\n"}
{"id": "952514", "url": "https://cs.wikipedia.org/wiki?curid=952514", "title": "Sylwia Boroń", "text": "Sylwia Boroń\n\nSylwia Boroń (* 1987, Beruň, Polsko) je polská divadelní, filmová a televizní herečka. V roce 2011 promovala na Státní vysoké divadelní škole (PWST) v Krakově. Po skončení studia se stala členem Polského divadla ve Vratislavi.\n\n\n"}
{"id": "952515", "url": "https://cs.wikipedia.org/wiki?curid=952515", "title": "Seznam otevřených kodeků, formátů a kontejnerů", "text": "Seznam otevřených kodeků, formátů a kontejnerů\n\nTento seznam obsahuje otevřené kodeky, otevřené kompresní formáty a otevřené kontejnery. Otevřený kodek nutně nemusí implementovat otevřený formát, některé jsou omezeny patenty. Například široce užívaný open source kodek x264 implementuje silně patentově zatížený kompresní formát MPEG-4 AVC.\n\n\n\n\n\n\n\n"}
{"id": "952519", "url": "https://cs.wikipedia.org/wiki?curid=952519", "title": "Jaroslav Holík (politik)", "text": "Jaroslav Holík (politik)\n\nJaroslav Holík (* 29. června 1953) je český politik a technik, od října 2013 poslanec Poslanecké sněmovny PČR, v letech 2002 až 2014 zastupitel obce Březůvky na Zlínsku, původně nestraník za hnutí Úsvit, od roku 2015 člen předsednictva hnutí SPD.\n\nVystudoval Vysoké učení technické v Brně, konkrétně Fakultu technologickou v tehdejším Gottwaldově (získal titul Ing.). V letech 1996 až 2011 byl vedoucím organizační složky ve firmě SALTO, s.r.o. Poprad. V současnosti je majitelem firmy JH Pento zabývající se výrobou malých motocyklů. Je rovněž odborníkem na recyklace.\n\nJaroslav Holík je ženatý a má dvě děti.\n\nDo politiky vstoupil, když byl v komunálních volbách v roce 2002 zvolen jako nestraník za KSČM do Zastupitelstva obce Březůvky v okrese Zlín. Mandát zastupitele obce obhájil v komunálních volbách v roce 2006 a v roce 2010 (v obou případech jako nestraník za KSČM). Navíc působí jako předseda Kulturní komise. Ve volbách v roce 2014 obhájil post zastupitele obce jako nestraník za Úsvit. Původně byl na kandidátce poslední, ale preferenční hlasy jej vynesly na první místo. Krátce poté však na mandát rezignoval.\n\nDo vyšší politiky se pokoušel dostat, když v krajských volbách v roce 2004 kandidoval jako nestraník za KSČM do Zastupitelstva Zlínského kraje, ale neuspěl.\n\nVe volbách do Poslanecké sněmovny PČR v roce 2013 kandidoval jako nestraník za hnutí Úsvit přímé demokracie Tomia Okamury z pozice lídra ve Zlínském kraji a byl zvolen poslancem. V polovině července 2015 vystoupil z Poslaneckého klubu hnutí Úsvit přímé demokracie a stal se členem hnutí Svoboda a přímá demokracie, které krátce předtím založil Tomio Okamura, který předtím právě z Úsvitu odešel. Jako důvod uvedl nesouhlas se sloučením hnutí Úsvit přímé demokracie a hnutí Národní zájmy. Druhé jmenované hnutí totiž podle něj spolupracuje s TOP 09 a ODS, které patří mezi největší odpůrce přímé volby a přímé demokracie.\n\nVe volbách do Poslanecké sněmovny PČR v roce 2017 byl lídrem hnutí SPD ve Zlínském kraji a z této pozice obhájil mandát poslance. V červenci 2018 obhájil na sjezdu hnutí SPD v Praze post člena předsednictva hnutí, získal 140 hlasů.\n"}
{"id": "952524", "url": "https://cs.wikipedia.org/wiki?curid=952524", "title": "Špičák (Ralská pahorkatina, 482 m)", "text": "Špičák (Ralská pahorkatina, 482 m)\n\nŠpičák (482 m n. m.), též \"Kuželík\", je vrch v okrese Mělník Středočeského kraje v CHKO Kokořínsko ležící asi 0,7 km jihovýchodně od vesnice Houska, na katastrálním území Libovice. Je to nejvyšší vrchol tzv. Houseckých vrchů.\n\nJe to výrazný neovulkanický suk tvaru komolého kužele ze svrchnokřídových křemenných pískovců podmíněný čedičovou horninou (subvulkanická bazaltoidní brekcie). Vulkanické těleso zatím není odhaleno, vrchol je neporušený a špičatý, jak ostatně sám název vrchu napovídá. Vrch, jenž je bez výhledu, pokrývá převážně listnatý les a trávy. Špičák tvoří těsné dvouvrší se severozápadně ležícím Lipovým vrchem (471 m).\n\nVrch náleží do celku Ralská pahorkatina, podcelku Dokeská pahorkatina, okrsku Polomené hory, podokrsku Housecká vrchovina a Libovické části.\n\nAutomobilem se dá nejblíže dojet na parkoviště u hradu Houska. Odtud vede modrá turistická značka od hradu Houska přes severovýchodní svah Špičáku dále na Vrátenskou horu. Na samotný vrchol nevede žádná cesta.\n"}
{"id": "952532", "url": "https://cs.wikipedia.org/wiki?curid=952532", "title": "Kapsář", "text": "Kapsář\n\nKapsář je závěsný pás s kapsami sloužící k ukládání věcí. Bývá obvykle látkový, vyrábí se však i plastové varianty (např. moderní pořadače na šperky). Umisťuje se jako interiérový doplněk na stěnu či nábytek, existují však i kapsáře k zavěšení do skříně na ramínko. Kapsář je rovněž brašna s kapsami, která se nosí zavěšená za opaskem, sloužící nejčastěji k přenášení nářadí. Dříve tento výraz označoval velkou kapsu, která byla součástí oděvu (například zástěry) nebo byla přivázaná k pasu.\n"}
{"id": "952533", "url": "https://cs.wikipedia.org/wiki?curid=952533", "title": "Zdeněk Ondřej", "text": "Zdeněk Ondřej\n\nZdeněk Ondřej (* 2. srpna 1980, Jindřichův Hradec) je český lední hokejista. Je to odchovanec týmu KLH Vajgar z Jindřichova Hradce.\n\nBěhem deseti extraligových sezón nastoupil za 6 klubů: HC České Budějovice, HC Znojemští Orli, HC Moeller Pardubice, HC Vítkovice Steel, Bílí Tygři Liberec a Piráti Chomutov. V sezóně 2005/06 vybojoval se Znojemskými Orly třetí místo, v následující sezóně byl v dresu Pardubic dokonce blízko titulu, ale Pardubice tehdy podlehly ve finále pražské Spartě.\n"}
{"id": "952554", "url": "https://cs.wikipedia.org/wiki?curid=952554", "title": "Arda Turan", "text": "Arda Turan\n\nArda Turan (* 30. ledna 1987, Istanbul) je turecký fotbalový záložník a reprezentant, hráč Basaksehir. Mimo Turecko působil ve Španělsku.\n\nJeho fotbalovým idolem je anglický záložník Steven Gerrard.\n\nS Galatasaray Istanbul se stal jednou mistrem Turecka (2007/2008) a jednou získal turecký pohár (2004/2005).\n\nV srpnu 2011 přestoupil za 12 milionů eur do španělského Atlética Madrid, tehdy to byla společně s bonusy rekordní suma za přestup tureckého hráče.\nS Atléticem Madrid vyhrál v sezóně 2011/2012 Evropskou ligu a následně i Superpohár UEFA, dále získal španělský pohár (2012/2013) a jako první Turek i titul v Primera División (2013/2014).\n\nV červenci 2015 se Atlético dohodlo s FC Barcelona na jeho prodeji za 29 milionů liber, k soutěžnímu zápasu za katalánský tým však může nastoupit až v lednu 2016, neboť Barcelona měla do konce roku 2015 zablokovány přestupy.\n\nArda Turan nastupoval za turecké mládežnické výběry od kategorie do 16 let.\n\nV A-týmu Turecka debutoval 16. 8. 2006 v přátelském utkání s Lucemburskem (výhra 1:0).\n\nS tureckou reprezentací získal bronzovou medaili na evropském šampionátu roku 2008 v Rakousku a Švýcarsku.\n\n"}
{"id": "952560", "url": "https://cs.wikipedia.org/wiki?curid=952560", "title": "Římskokatolická farnost Rejšice", "text": "Římskokatolická farnost Rejšice\n\nŘímskokatolická farnost Rejšice (lat. \"Reischicium\") je územní společenství římských katolíků v Rejšicích a okolí. Organizačně spadá do mladoboleslavského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nFarnost kanonicky existuje od roku 1735. Od roku 1736 jsou vedeny matriky.\n\n\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Dobrovice, jehož součástí je i farnost Rejšice, která je tak spravována \"excurrendo\".\n\n\n"}
{"id": "952564", "url": "https://cs.wikipedia.org/wiki?curid=952564", "title": "Petr Adam", "text": "Petr Adam\n\nPetr Adam (* 12. srpna 1982 Ivančice) je český politik a manažer, v letech 2013 až 2017 poslanec Poslanecké sněmovny PČR zvolený jako nestraník za hnutí Úsvit přímé demokracie Tomia Okamury, v roce 2015 krátce předseda strany Národní zájmy a krátce též člen strany Úsvit - Národní koalice.\n\nPo absolvování gymnázia vystudoval obor chemie životního prostředí na Přírodovědecké fakultě Masarykovy univerzity v Brně, kde získal titul Mgr. (promoval v roce 2006).\n\nJeště během studia získával zkušenosti v USA (práce v cateringu - různé funkce až po asistenta ředitele). Pracoval v Centru dopravního výzkumu, v.v.i. Následně založil s obchodním partnerem v Ivančicích pro německou společnost Technologické centrum, kde tři roky pracoval jako výrobní manažer. V současné době pracuje jako manažer přípravy zahraničních nabídek ve stavební firmě.\n\nOtcem Petra Adama je bývalý starosta města Ivančic a poslanec za KSČM Vojtěch Adam.\n\nVe volbách do Poslanecké sněmovny PČR v roce 2013 kandidoval jako nestraník za hnutí Úsvit přímé demokracie Tomia Okamury z pozice lídra v Jihomoravském kraji a byl zvolen poslancem. V květnu 2015 se stal předsedou nově vzniklé strany Národní zájmy. Ta se po několika týdnech existence sloučila s hnutím Úsvit přímé demokracie, které se změnilo ve stranu Úsvit - Národní koalice. V srpnu 2015 kandidoval na post předsedy Úsvitu - Národní koalice, získal však pouze 10 hlasů (porazil jej Miroslav Lidinský). V polovině září 2015 ze strany vystoupil, jako důvod označil radikalizaci Úsvitu a spojení s Martinem Konvičkou.\n\nVe volbách do Poslanecké sněmovny PČR v roce 2017 již nekandidoval.\n"}
{"id": "952568", "url": "https://cs.wikipedia.org/wiki?curid=952568", "title": "Jaroslav Kališ", "text": "Jaroslav Kališ\n\nJaroslav Kališ (* 23. dubna 1956) je bývalý slovenský fotbalista, záložník. Po skončení aktivní kariéry působí jako trenér mládeže v MŠK Žilina.\n\nV československé lize hrál za ZVL Žilina a Duklu Banská Bystrica. Do Žiliny přišel z Žiaru nad Hronom.\n\n\n"}
{"id": "952570", "url": "https://cs.wikipedia.org/wiki?curid=952570", "title": "Židovský hřbitov v Rožnově pod Radhoštěm", "text": "Židovský hřbitov v Rožnově pod Radhoštěm\n\nZaniklý židovský hřbitov v Rožnově pod Radhoštěm se nacházel na severovýchodním okraji města, v ulici Horní Kouty. Býval přímo naproti místnímu evangelickému hřbitovu, který se zachoval dodnes.\nŽidovská obec Ostrava prodala pozemek hřbitova v 80. letech 20. století soukromému majiteli, který si zde postavil rodinný dům. Náhrobní kameny byly odvezeny do Valašského muzea v přírodě, později byly přemístěny na židovský hřbitov ve Velkých Karlovicích.\n\n"}
{"id": "952583", "url": "https://cs.wikipedia.org/wiki?curid=952583", "title": "Galerie bratří Špillarů", "text": "Galerie bratří Špillarů\n\nGalerie bratří Špillarů je součástí Muzea Chodska v Domažlicích. Její stálá expozice je věnována tvorbě malířů Jaroslava, Karla a Rudolfa Špillarových, kteří jsou svými pracemi a životem spojeni s Chodskem. Obrazy Jaroslava Špillara (\"Výměnkáři, Robota, Masopust, Svatba, Nedorozumění\" a další), jsou návštěvníky galerie obdivovány nejen pro své malířské zpracování, ale také jako cenné etnografické dokumenty. \n\nGalerie svou výstavní činnost zahájila v roce 1970, kdy byla na zámku v Trhanově otevřena výstavní síň s názvem Galerie bratří Špillarů. Protože prostory zámku výstavním účelům dlouhodobě nevyhovovaly, byla činnost galerie v roce 1994 pozastavena, obrazy odvezeny do Domažlic a od roku 1996 zpřístupněny v nové budově v ulici Msgre. B. Staška č.p. 265. Součástí galerie byl i prostor pro příležitostné výstavy. V roce 2016 se galerie, včetně rozsáhlého depozitáře obrazů, finálně přestěhovala do nově opravené budovy Muzea Jindřicha Jindřicha v Husově třídě č.p. 61, kde prezentuje díla bratří Špillarů ale i současných výtvarných umělců z Čech i zahraničí.\n\nGalerii bratří Špillarů vedl mezi roky 1990–2016 domažlický výtvarník Václav Sika, na jehož místo nastoupila dlouholetá pracovnice galerie MgA. Slávka Štrbová. \n\nZřizovatelem Muzea Chodska je Plzeňský kraj. V Galerii je postupně budována sbírka obrazů a grafiky 18. až 20. století. V současné době je ve sbírkách přes 9 tis. grafik a obrazů. \n== Historie výstav \n\n\n\n\n\n\n"}
{"id": "952585", "url": "https://cs.wikipedia.org/wiki?curid=952585", "title": "Davis Cup 2014", "text": "Davis Cup 2014\n\nDavis Cup 2014, oficiálně se jménem sponzora Davis Cup by BNP Paribas 2014, byl 103. ročník nejdůležitější týmové soutěže mužů v tenise, které se účastnilo 121 národních družstev. První kolo se konalo mezi 31. lednem až 2. únorem. Soutěž skončila finálovým zápasem hraným mezi 21. – 23. listopadem ve francouzském městě Lille, kde domácí tým podlehl Švýcarsku 1:3 na zápasy. Švýcaři poprvé v historii získali salátovou mísu pro vítěze soutěže.\n\nLos soutěže proběhl 18. září 2013 v britské metropoli Londýně, vyjma 1. a 2. skupiny zóny Evropy a Afriky, jejichž rozlosování proběhlo až po barážových zápasech odehraných 25. až 27. října.\n\nTým České republiky obhajoval titul z roku 2013, kdy v bělehradském finále porazil Srbsko výsledným poměrem 3:2 na zápasy. Skončil v semifinále na raketách Francie.\n\nTunisko bylo z Davisova poháru 2014 vyloučeno pro porušení pravidel ITF poté, co Tuniská tenisová federace zakázala Malekovi Džazírímu nastoupit proti Izraelci Amiru Weintraubovi na turnaji kategorie ATP Challenger Tour v říjnu 2013.\n\n\nBaráž o Světovou skupinu představovala osm mezistátních utkání mezi postupujícími družstvy z 1. skupin regionálních zón a poraženými týmy v prvním kole Světové skupiny. Vítězové si zajistili účast ve Světové skupině 2015. Poražení sestoupili do 1. skupin tří regionálních zón následujícího ročníku. Los se uskutečnil 8. dubna v Londýně.\n\n\n\n\n\n\n\n\n\n\n\n\n\n\n\n\n\n\n\nPoznámka: bylo na jeden rok vyloučeno z Davisova poháru kvůli porušení pravidel ITF poté, co tuniská tenisová federace zakázala Malekovi Džazírímu nastoupit proti Izraelci Amiru Weintraubovi na turnaji kategorie ATP Challenger v říjnu 2013.\n\n"}
{"id": "952587", "url": "https://cs.wikipedia.org/wiki?curid=952587", "title": "Kralovice (rozcestník)", "text": "Kralovice (rozcestník)\n\nNázev Kralovice má více sídel\n\n"}
{"id": "952589", "url": "https://cs.wikipedia.org/wiki?curid=952589", "title": "Kostel svaté Markéty (Semonice)", "text": "Kostel svaté Markéty (Semonice)\n\nKostel svaté Markéty je římskokatolický filiální kostel v Semonicích. Patří do jaroměřského farnosti.\n\nKostel je poprvé zmiňován jako farní v roce 1352, kdy na papežský desátek platil 6 kop grošů, jak je uvedeno v \"Popisu arcidiecéze pražské podle archidiakonátů a dechanátů\". Farním byl kostel až do roku 1624, kdy museli opustit kraji všichni nekatoličtí duchovní. Od té doby byl kostel filiální holohlavskému děkanství. Od roku 2010 je filiální k jaroměřskému děkanství.\n\nPůvodně gotický kostel, později přestavěný barokně.\n\nVarhany jsou poprvé zmiňovány v roce 1837, kdy do kostela byla přeneseny varhany z kostela sv. Václava v Číbuzi, které byly původně instalovány ve smiřické zámecké kapli Zjevení Páně. V roce 1904 byly postaveny nové varhany firmou bratří Paštiků z Prahy za 14 tisíc zlatých.\n\nBohoslužby se konají druhou sobotu v měsíci (s nedělní platností), v období letního času v 18.00, v období zimního času v 17.00.\n\n"}
{"id": "952599", "url": "https://cs.wikipedia.org/wiki?curid=952599", "title": "Pěnice malá", "text": "Pěnice malá\n\nPěnice malá (\"Sylvia nana\") je malý druh pěvce z čeledi pěnicovitých (Sylviidae). Hnízdí v suchých oblastech střední a západní Asie a nejvýchodnějších částech Evropy. Zimuje v jihozápadní Asii. Občas se zatoulá i do střední a západní Evropy. V listopadu 2013 byla poprvé pozorována také v České republice na Tovačovských rybnících. \n\nJedná se o druhou nejmenší pěnici na světě (po pěnici pouštní). Měří pouze 11,5 až 12,5 centimetrů. Je podobná naší pěnici pokřovní, ale na rozdíl od ní je světle hnědá a má rezavý ocas s bílými krajními rýdovacími pery. Jsou to hmyzožravci. Hnízda si staví na malých keřích. Kladou 4 až 6 vajec.\n"}
{"id": "952601", "url": "https://cs.wikipedia.org/wiki?curid=952601", "title": "KLAN (časopis)", "text": "KLAN (časopis)\n\nKLAN byl první český časopis o hrách v elektronické podobě (na CD). Vycházel od prosince 1996 (\"KLAN\" 0) do června 2000 (\"KLAN\" 42).\n\nJednalo se o projekt Jana Eislera (autor mnoha článků pro časopisy \"Excalibur\" a \"Score\").\n\nV roce 2011 Daniel Felix Hrouzek publikoval na web KLAN 2011 všechny čísla časopisu v podobě ISO obrazů v původní podobě.\n\nČasopis se zaměřoval na některá témata pravidelně, obvyklý obsah byl následující (rubriky čísla 16):\n\n\nKLAN 0 až 27 měl interface časopisu naprogramovaný pro operační systém MS-DOS, ale byl schopen běžet v okně v tehdejších Windows, které podporovaly nativně aplikace pro MS-DOS.\n\nNovější čísla KLANu 28–42 měla interface časopisu jako standardní Windows aplikace.\n\n\n"}
{"id": "952604", "url": "https://cs.wikipedia.org/wiki?curid=952604", "title": "Josef Chvalovský", "text": "Josef Chvalovský\n\nPlukovník Josef Chvalovský (29. listopadu 1896, Podmoky, Rakousko-Uhersko – 27. srpna 1986, Houston, USA) byl český legionář a důstojník československé armády.\n\nNarodil v Podmokách nedaleko Poděbrad, jako nejmladší ze šesti dětí statkáře a starosty obce Františka Chvalovského. Studoval na Českoslovanské akademii obchodní v Praze.\n\nV listopadu 1915 nastoupil jako vojenskou službu a absolvoval školu pro důstojníky v záloze. Narukoval k praporu horských myslivců č. 12. Koncem srpna 1916 v hodnosti svobodníka odjel nejprve na italskou frontu a v říjnu byl nasazen do bojů na nově otevřené rumunské frontě. Dne 28. října 1916 padl do zajetí během bojů na rumunské frontě.\n\nDne 28. prosince 1916 vstoupil do vznikajících československých legií v zajateckém táboru v rumunských Šipotech. Následně byl zařazen do transportu dobrovolníků určený pro armádu ve Francii. V červnu 1917 přijel do Francie, kde podstoupil několik stáží a kurzů u francouzských jednotek, aby byl později zařazen nejprve k 21. čs. střeleckému pluku jako velitel čety a později k nově vytvořenému 22. čs. střeleckému pluku jako velitel půlroty 2. kulometné roty. V říjnu a listopadu 1918 se účastnil těžkých bojů u Vouziers, kde československé jednotky utrpěly 50% ztráty. Za boje ve Francii byl povýšen na poručíka a mj. vyznamenán Čs. válečným křížem 1914–1918 se dvěma lipovými ratolestmi a francouzským Válečným křížem 1914–1918.\n\nDo vlasti se vrátil počátkem ledna 1919 s druhým transportem legionářů, ale ještě týž měsíc se jako druhý pobočník generála Josefa Šnejdárka účastnil sedmidenní války s Polskem na Těšínsku. Za účast v sedmidenní válce byl vyznamenán Čs. válečným křížem. Poté byl povýšen na nadporučíka a v březnu 1920 převzal velení nad kulometnou rotou střeleckého pluku 22 v Jičíně. V meziválečném období postupně vystřídal velitelská místa u třech pěších pluků 22, 37 a 46 v Levoči, Chomutově a Kadani, absolvoval několik kurzů a stáží a byl povýšen do hodnosti majora. Během mobilizace v roce 1938 byl nasazen jako velitel 1. praporu pěšího pluku 96, se kterým se na Sokolovsku podílel na potlačení nepokojů vyvolaných Sudetoněmecký Freikorpsem.\n\nPo odstoupení československého pohraničí byl jmenován styčným důstojníkem československé armády pro okresy Roudnice nad Labem a Mělník, jimiž procházela demarkační linie.\n\nPo březnové německé okupaci Čech, Moravy a Slezska v březnu 1939 měl odejít do výslužby, místo toho se zapojil do činnosti organizace Obrana národa a počátkem srpna 1939 ilegálně překročil hranice do Polska. V Krakově se připojil ke vznikající československé zahraniční armádě a v polovině srpna 1939 odjel jako velitel transportu československých vojáků do Francie, kde měl vstoupit do francouzské cizinecké legie. Po vypuknutí války své plány změnil a v jihofrancouzském Agde se účastnil formování československé pěší jednotky. V červnu 1940 velel III. praporu 1. československé pěší divize, která se účastnila ústupových bojů s wehrmachtem. Za svoje zásluhy během bojů byl vyznamenán Čs. válečným křížem 1939 a francouzským Válečným křížem 1939–1945.\n\nPočátkem července 1940 byl evakuován do Anglie, kde se podílel na reorganizaci čs. jednotek po vzpouře v Cholmondeley. Byl povolán do britské Senior Officer School a v r. 1942 povýšen do hodnosti podplukovníka. Poté byl ustanoven profesorem pěchoty v kurzu pro důstojníky štábu, absolvoval stáž u britských jednotek.\n\nPo příjezdu československých vojáků ze Středního východu došlo k reorganizaci čs. vojenských jednotek a Josef Chvalovský byl dne 1. září 1943 jmenován velitelem motopraporu Československé samostatné obrněné brigády pod velením generála Aloise Lišky. Na přelomu srpna a září 1944 byla čs. samostatná obrněná brigáda přepravena do Francie, kde se zapojila do obléhání přístavu Dunkerque drženého silnou německou posádkou. Josef Chvalovský během sedmiměsíční operace velel nejexponovanějšímu východnímu úseku obléhacího perimetru.\n\nZa své zásluhy v bojích u Dunkerque byl v květnu 1945 vyznamenán druhým Čs. válečným křížem 1939 a britským Distinguished Service Order (DSO).\n\nPo skončení války se pplk. Chvalovský vrátil do vlasti a v září 1945 převzal velení nad pěším praporem 10 v Hodoníně. V roce 1946 byl povýšen do hodnosti plukovníka. Od srpna 1947 vystřídal několik vysokých velitelských funkcí do úrovně velitele brigády (v Uherském Hradišti, Hodoníně a Českých Budějovicích). Na podzim roku 1947 byl ustanoven velitelem asistenčního oddílu „Vlára“ a podílel se na operacích proti bojovníkům Ukrajinské povstalecké armády.\n\nVrcholem jeho velitelské kariéry bylo na konci srpna 1948 převzetí velení nad nově vzniklou Motorizovanou brigádou v Olomouci. Připravovaného jmenování do generálské hodnosti se však nedočkal. V dubnu 1949 za dramatických okolností uprchl před zatčením do americké okupační zóny v Německu. Podruhé během deseti let tak odešel do exilu. O několik měsíců později se o přechod hranice pokusila i jeho manželka se dvěma dětmi, přechod se však podařil pouze dceři a zbytek rodiny byl zadržen, přičemž manželka Josefa Chvalovského byla v politickém procesu odsouzena k mnohaletému žaláři.\n\nJosef Chvalovský zpočátku žil v Londýně a spolupracoval s tamní Čs. obcí legionářskou. Později pracoval pro Americký fond pro československé uprchlíky v Německu a následně vycestoval do USA. Zemřel 27. srpna 1986 v Houstonu. Navzdory československým úřadům byl tajně pohřben v rodných Podmokách.\n\nPo listopadu 1989 byl soudně i vojensky plně rehabilitován. V říjnu 2012 byl vyznamenán Křížem obrany státu in memoriam za vynikající velitelskou činnost v boji za svobodu vlasti v prvním a druhém odboji. Dne 17. listopadu 2013 mu byla v Podmokách slavnostně odhalena pamětní deska.\n\n"}
{"id": "952606", "url": "https://cs.wikipedia.org/wiki?curid=952606", "title": "Klan (rozcestník)", "text": "Klan (rozcestník)\n\nKlan může být:\n\n"}
{"id": "952609", "url": "https://cs.wikipedia.org/wiki?curid=952609", "title": "Suzuki GSX-R 1300 Hayabusa", "text": "Suzuki GSX-R 1300 Hayabusa\n\nSuzuki GSX-R 1300 Hayabusa je sportovní cestovní model motocyklu, vyvinutý firmou Suzuki. Je vyráběn od roku 1999.\n\nV roce 1999 se stal nejrychlejším sériově vyráběným motocyklem světa, když o tento primát připravil Hondu CBR 1100 XX Super Blackbird. V roce 2007 se stal nejrychlejší sériovým motocyklem model MV Agusta F4 R 312.\n\n\n"}
{"id": "952614", "url": "https://cs.wikipedia.org/wiki?curid=952614", "title": "IFMSA", "text": "IFMSA\n\nInternational Federation of Medical Students' Associations (IFMSA) je nezávislá nepolitická organizace sdružující 103 poboček z 83 různých zemí. Byla založena v květnu roku 1951 jako důsledek poválečné vlny přátelství mezi studenty. Je přidružena k OSN (Organizace wpojených národů) a WHO (Světová zdravotnická organizace) jako mezinárodní fórum studentů medicíny. Cílem IFMSA je podporovat mezinárodní spolupráci v odborném vzdělávání a šířit humanistické ideály. IFMSA poskytuje studentům medicíny příležitost ovlivnit praxi a vývoj v medicíně.\n\nČinnost IFMSA je řízena stálými výbory (Standing commitees) pro různé oblasti.\n\n\nMimo stálé výbory existuje ještě Trainind Division (TDiv), která se zabývá vzděláváním mediků a zdravotnických pracovníků zejména v oblasti soft-skills.\n\nČeská republika byla jedna ze zakládajících zemí IFMSA. Existuje 8 poboček při každé lékařské fakultě (Praha – 1.LF UK, 2.LF UK, 3.LF UK; LF MUNI v Brně; LF UP Olomouc; LF UK v Hradci Králové; LF UK v Plzni a LF OU v Ostravě). V čele organizace stojí výkonná rada, která sestává z prezidenta, dvou viceprezidentů pro vnitřní a vnější vztahy, hospodáře a národních koordinátorů pro každý z výše jmenovaných stálých výborů. Všichni koordinátoři se setkávají na valných hromadách, které se konají dvakrát ročně a to vždy na jaře a na podzim.\n"}
{"id": "952622", "url": "https://cs.wikipedia.org/wiki?curid=952622", "title": "Lenny (zpěvačka)", "text": "Lenny (zpěvačka)\n\nLenny (* 25. září 1993 Praha), vlastním jménem Lenka Filipová, je česká zpěvačka, písničkářka, hudební skladatelka, textařka a klavíristka.\n\nLenka Filipová se narodila 25. září 1993 v Praze do umělecké rodiny folkové zpěvačky a kytaristky Lenky Filipové a architekta Borise Drbala. Její dědeček byl divadelní a televizní herec Adolf Filip.\n\nVe čtyřech letech začala hrát na klavír a od šesti do deseti let docházela do umělecké školy, kde studovala hru na klavír. Zároveň navštěvovala jazykovou školu, kde se naučila plynule anglicky. Ve škole hrála v dramatickém kroužku a zpívala ve sborech. Později přešla na sólový zpěv doprovázený hrou na klavír. Komponovala melodie a poté k nim přidávala i text. V jedenácti letech složila svou první píseň. V šestnácti začala hrát s kapelou a doprovázet svou matku na jejích turné po Evropě, Austrálii, Americe a Kanadě, když jí vypadl klavírista. Ve stejném období se také zúčastnila americké mezinárodní písničkářské soutěže International Songwriting Competition, kde se se svou skladbou „You're My Everything“ dostala až do semifinále.\n\nNa jaře 2013 odmaturovala na anglicko-českém gymnáziu AMAZON. Od října 2013 studovala na hudební škole British and Irish Modern Music Institute v Londýně tříletý obor skladba (\"songwriter\"). Studia úspěšně dokončila v roce 2016 s titulem bakalář.\n\nV roce 2018 se objevila ve výběru osobností „30 pod 30“ magazínu \"Forbes\", které podle něj „mění svět okolo sebe“.\n\nV roce 2013 podepsala smlouvu s hudebním vydavatelstvím Universal Music a 24. června téhož roku vydala své první EP s názvem \"All My Love\" se čtyřmi skladbami, z toho třemi autorskými písněmi. Původní skladbu „All My Love“ totiž zpívá australská kapela Dallas Frasca. Své druhé EP s názvem \"Fighter\" vydala 6. prosince, původně však plánovala vydat své debutové album. EP obsahuje celkem pět skladeb, z nichž dvě jsou coververze. Jedná se o „I'm Ready“ od Bryana Adamse a „Am I Wrong“ od Keb' Mo'. V roce 2013 také získala ocenění Objev roku v anketě Anděl, a v témže roce byla nominovaná na Objev roku v anketě Český Slavík Mattoni.\n\nV září 2016 vyšlo její debutové studiové album \"Hearts\". V rámci něj Lenny vyjela na klubové turné \"Hearts Tour 2016\", které se konalo od 30. září do 30. října. Kvůli jeho úspěchu bylo v prosinci téhož roku oznámeno jeho pokračování. To bylo, jako \"Hearts Tour 2017\", zahájeno 3. března a skončilo 25. března. Za toto album získala nominaci na Cenu Apollo. V roce 2016 byla též nominována v kategorii Zpěvačka na hudební cenu Žebřík a v celkem čtyřech kategoriích na cenu Anděl. Z těchto čtyř nominací proměnila všechny, a to v kategoriích Album roku (Hearts), Skladba roku (Hell.o), Zpěvačka roku a Videoklip roku (Hell.o). Krom hlavních cen také převzala žánrového Anděla v kategorii Rock & Pop.\n\nÚspěch se skladbou „Hell.o“ slavila rovněž v Itálii, kde se 12. února 2017 představila v tamní talk show Che tempo che fa. V červnu téhož roku se skladbou vystoupila jako host na 11. ročníku hudebních cen Wind Music Awards ve Veroně.\n\nV červnu 2017 podepsala globální smlouvu s německým koncernem hudebního vydavatelství Universal Music, pod nímž současně pro tamní trh vydala remix písně „Hello.o“ od amerického dua Fancy Cars. 20. února 2018 dělala předskokanku britské soulové zpěvačce Emeli Sandé při jejím koncertu v pražské O2 areně. Kromě písní ze svého debutového alba během vystoupení představila i novinku „Maneater“ z chystané druhé desky. Prvním singlem, který na zmiňovaném druhém albu vyšel, byla píseň „Enemy“ reflektující soupeření v hudební branži. Singl byl vydán 20. dubna a díky podpisu globální smlouvy s německým vydavatelstvím byl krom českého uveden i na celoevropský trh. Při příležitosti uvedení singlu Lenny rovněž oznámila, že během svého plánovaného podzimního turné vystoupí v celkem čtyřech českých městech: Hradci Králové, Ostravě, Brně a Praze.\n\n\n\n\n"}
{"id": "952630", "url": "https://cs.wikipedia.org/wiki?curid=952630", "title": "Římskokatolická farnost Žerčice", "text": "Římskokatolická farnost Žerčice\n\nŘímskokatolická farnost Žerčice (lat. \"Zerczicium\") je územní společenství římských katolíků v Žerčicích a okolí. Organizačně spadá do mladoboleslavského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nFarnost existovala již v roce 1288. Kanonicky byla obnovena roku 1786. Od roku 1786 jsou vedeny matriky.\n\n\nZ důvodu efektivity duchovní správy byl vytvořen \"farní obvod\" (kolatura) farnosti-děkanství Dobrovice, jehož součástí je i farnost Žerčice, která je tak spravována \"excurrendo\".\n\n\n"}
{"id": "952633", "url": "https://cs.wikipedia.org/wiki?curid=952633", "title": "Sedmihlásek malý", "text": "Sedmihlásek malý\n\nSedmihlásek malý (\"Iduna caligata\" - dříve pod latinským jménem \"Hippolais caligata\") je jedním ze sedmi evropských druhů sedmihlásků. Je to hmyzožravec. Hnízdí v otevřené krajině s keři a jinou vysokou vegetací, kde klade 3 až 4 vejce. Původní rozšíření druhu sahá od středního Ruska na východ až po Mongolsko a západní Čínu, zimuje v Indii. Na konci 20. století se začal šířit na západ. Začátkem září 2013 byl jeden jedinec odchycen na Červenohorském sedle v Hrubém Jeseníku.\n\nNa první pohled jde o malé ptáky velikostí mezi rákosníkem a budníčkem. Mají světle hnědou barvu. Nápadný je výrazný nadoční proužek sahající za oko, krátký přesah ručních letek a světlé lemy krajních rýdováků.\n"}
{"id": "952640", "url": "https://cs.wikipedia.org/wiki?curid=952640", "title": "Frédéric Plessis", "text": "Frédéric Plessis\n\nFrédéric Plessis (3. února 1851 Brest – 29. ledna 1942 Paříž) byl francouzský básník, prozaik a novinář.\n\nPůvodně navštěvoval Lycée de Brest a studium dokončil na pařížském Lycée Saint-Louis. V roce 1871 vystudoval právo na univerzitě v Rennes a v roce 1876 obhájil na Sorboně diplomovou práci na téma řízení podniku. Pak se rozhodl stát se latinským filologem, zdokonalil se v latině a odešel studovat staré rukopisy do německého města Wolfenbüttel.\n\nPozději byl jmenován odborným asistentem na univerzitě v Poitiers, přednášel v Bordeaux a v Lyonu a působil na École normale supérieure. Po jmenování asistentem na Sorboně překládal z latiny, zejména starou antickou poezii. K autorům, jejichž díla přeložil, patří například Terentius, Sextus Propertius, Cicero, Vergilius nebo Horatius.\n\nJeho vlastní poezie se řadí k neoklasicismu a má blízko k hnutí action française a Charlesi Maurrasovi. Dále pracoval jako literární publicista pro deník \"La Presse\" a v letech 1907–1909 byl ředitelem Bulletin critique.\n\n\n\n\n"}
{"id": "952641", "url": "https://cs.wikipedia.org/wiki?curid=952641", "title": "Tom Erik Oxholm", "text": "Tom Erik Oxholm\n\nTom Erik Oxholm (* 22. února 1959 Larvik) je bývalý norský rychlobruslař.\n\nV roce 1977 poprvé startoval na Mistrovství světa juniorů, o rok později získal bronzovou medaili a v roce 1980 skončil čtvrtý. Hned jeho první sezóna mezi dospělými byla jeho nejúspěšnější. Vybojoval bronzové medaile na Mistrovství Evropy i světa ve víceboji a startoval na Zimních olympijských hrách. Zde si v závodech na 5000 m a 10 000 m dobruslil shodně pro bronzové medaile. Jeho nejlepším výsledkem z následujících let je čtvrté místo na kontinentálním šampionátu 1982. Na podzim 1985 poprvé startoval v závodech Světového poháru, poslední závody absolvoval na začátku roku 1988.\n"}
{"id": "952644", "url": "https://cs.wikipedia.org/wiki?curid=952644", "title": "Římskokatolická farnost Vémyslice", "text": "Římskokatolická farnost Vémyslice\n\nŘímskokatolická farnost Vémyslice je územní společenství římských katolíků s farním kostelem Narození Panny Marie v děkanátu Moravský Krumlov.\n\nZaložení Vémyslic spadá do 11. století. První zmínka o obci pochází z roku 1234. S rozvíjející se zástavbou obce vzniklo malé uzavřené náměstí a na malém návrší kostel s farou, který byl vystavěn asi ve 13. století.\nFarní kostel, zasvěcený Narození Panny Marie, byl vystavěný v románském slohu a počátkem 18. století přestavěný ve stylu baroka. Kolem kostela býval hřbitov, který byl roku 1827 přeložen za obec. Pod vémyslickou farnost spadá od roku 1938 také obec Rybníky.\n\nOd 1. srpna 2009 byl administrátorem excurrendo R. D. Mgr. Pavel Bublan, který byl zároveň děkanem moravskokrumlovského děkanátu. S platností od 1. května 2018 se administrátorem excurrendo stal R. D. Mgr. Pavel Klouček.\n\nDnem vzájemných modliteb farností za bohoslovce a bohoslovců za farnosti brněnské diecéze je 3. prosinec. Adorační den připadá na nejbližší neděli po 12. březnu, v Rybníkách na 18. srpna. Farnost se účastní projektu Noc kostelů.\n\nVe farnosti se pravidelně koná tříkrálová sbírka. V roce 2018 dosáhl výtěžek ve Vémyslicích 18 118 korun a v obci Rybníky 16 331 korun.\n\nFarnost se zapojuje do projektu Noc kostelů. V roce 2018 byla součástí programu mj. přednáška, výběr varhanních skladb a dílničky pro děti. \n"}
{"id": "952646", "url": "https://cs.wikipedia.org/wiki?curid=952646", "title": "Salomon Reich", "text": "Salomon Reich\n\nSalomon Reich (1. ledna 1817 Staré Hutě – 1. dubna 1900 Vídeň) byl židovský podnikatel ve sklářství, zakladatel dodnes fungující Karolíniny Huti v dnešní Karolince. Reich byl také zvolen starostou Velkých Karlovic.\n\nReich se narodil jako jeden z deseti sourozenců do silně věřící rodiny skláře a obchodníka Izáka Reicha, která pocházela z Buchlovic na Uherskohradišťsku. Sklárnu jeho otec provozoval od roku 1814 ve Starých Hutích. \n\nSalomon a jeho starší bratr Samuel se tak od dětství učili \"„nejen otcovu řemeslu sklářskému a obchodnickému, ale i jeho dobrotivé povaze, když rozdával chudým ze svého hospodářství a podle židovských zásad víry je i hostil u sebe doma\"\".\n\nSalomonovi po čase zemřela matka. Jeho otec se pak ještě dvakrát oženil. Když onemocněl, řídil již sklárnu Salomon, Samuel a jejich nevlastní matka Charlotta. Společně roku 1838 založili firmu Samuel Reich a spol. Firmu pak k rozšíření sklářské výroby vyzvalo rožnovské panství, které jí také mj. slíbilo zavedenou sklárnu ve Velkých Karlovicích. Dne 1. března 1842 tam firma spustila hned 3 sklárny pod svým jménem, jejich vedení převzal právě Salomon. Téhož roku si nechal v Karlovicích postavit Panský dům, ve kterém zřídil také synagogu.\n\nV podnikání se mu velmi dařilo, Reichové rovněž provozovali sklárny ve Valašském Meziříčí a ve Vsetíně. V roce 1861 Salomon zahájil stavbu další sklárny u Nového Hrozenkova; kromě ní nechal vystavět také domky pro zaměstnance. Sklárna, která dostala jméno Karolinina Huť po Salomonově nevlastní matce Charlottě, zahájila výrobu 11. září 1862. \n\nReich se během následujících let, kdy byl sklářský průmysl na vrcholu, stal významným obchodníkem. Byl zvolen také starostou Velkých Karlovic. V karlovickém katolickém kostele Panny Marie Sněžné dodnes visí zdobený skleněný lustr, který mu tento židovský podnikatel věnoval.\n\nDle matričního záznamu Reich zemřel ve Vídni ve věku 83 let a byl pochován v židovském oddělení Ústředního hřbitova Jeho syn Julius pokračoval ve vedení skláren dalších 34 let, odvětví ale již čekal úpadek. Řada členů Reichovy rodiny za druhé světové války zahynula v koncentračních táborech. \n\nSklárna Karolinka je stále v provozu, vlastní ji společnost Crystalex.\n\n"}
{"id": "952648", "url": "https://cs.wikipedia.org/wiki?curid=952648", "title": "René Schöfisch", "text": "René Schöfisch\n\nRené Schöfisch (* 3. února 1962 Berlín) je bývalý východoněmecký a německý rychlobruslař.\n\nStartoval na Zimních olympijských hrách 1984, kde v závodech na 5000 m a 10 000 m vybojoval shodně bronzové medaile. Zúčastnil se Mistrovství světa ve víceboji 1984 (15. místo). V dalších letech se účastnil pouze menších závodů nebo německých šampionátů, v lednu 1988 se představil v jediném závodě Světového poháru. Poslední starty absolvoval na začátku roku 1992. Mezi lety 1995 a 2006 se účastnil veteránských závodů.\n\n"}
{"id": "952649", "url": "https://cs.wikipedia.org/wiki?curid=952649", "title": "Zákopová horečka", "text": "Zákopová horečka\n\nZákopová horečka je horečnaté onemocnění způsobené bakterií Bartonella quintana. Toto onemocnění bylo poprvé popsáno v průběhu 1. světové války, kdy jí onemocnělo přibližně 1 milion vojáků na obou frontách. V nynější době se objevuje jako tzv. urban trench fever. Výskyt onemocnění je v současnosti sporadický po celém světě. Mezi rizikové faktory patří nízká socioekonomická úroveň. Hlavním přenašečem bakterie Bartonella quintana je veš šatní (\"pediculus humanus corporis\").\n\nInkubační doba v rozsahu 5-20 dní je následována jedním ze čtyř typických příznaků:\n\nPřes vážnost onemocnění je mortalita nízká. Onemocnění je doprovázeno řadou dalších nespecifických symptomů jako horečka, ztráta hmotnosti, bolest hlavy a dolních končetin. Choroba je často diagnostikována asymptomatickou chronickou bakterémií.\n\nSlabší formy se mohou léčit doxycyklinem. Pacienti s chronickou bakterémií by měli být léčeni kombinací doxycyklinu a gentamicinu k prevenci endokarditidy.\n"}
{"id": "952651", "url": "https://cs.wikipedia.org/wiki?curid=952651", "title": "Igor Malkov", "text": "Igor Malkov\n\nIgor Alexejevič Malkov ( ; * 9. února 1965 Pervouralsk, Ruská SFSR) byl sovětský a ruský rychlobruslař.\n\nJuniorských světových šampionátů se zúčastnil v letech 1982 a 1983. V roce 1984 skončil devátý na Mistrovství Evropy a osmý na Mistrovství světa ve víceboji. Na Zimních olympijských hrách 1984 získal v závodě na 10 000 m zlatou medaili, na poloviční distanci medaili stříbrnou. V dalších letech startoval především na sovětských šampionátech, na přelomu let 1987 a 1988 se krátce objevil v závodech Světového poháru. Poslední start absolvoval na začátku roku 1992.\n"}
{"id": "952655", "url": "https://cs.wikipedia.org/wiki?curid=952655", "title": "Tremitské ostrovy", "text": "Tremitské ostrovy\n\nTremitské ostrovy (\"Isola Tremiti\") je skupina šesti ostrůvků v Jaderském moři, ležící asi 20 km severně od poloostrova Gargano. Souostroví je součástí Itálie (oblast Apulie). Tremitské ostrovy mají celkovou rozlohu 3,13 km² a v roce 2010 na nich žilo 486 obyvatel.\n\n\nOstrovy jsou tvořeny vápencem a mají typické středozemní klima. Vegetaci tvoří převážně borovice alepská. Nejvyšší bod souostroví se nachází 70 metrů nad mořem.\n\nV antických dobách se souostroví jmenovalo \"Diomédovy ostrovy\" podle hrdiny trojské války Dioméda, který je údajně pohřben na ostrově San Nicola. Současný název znamená doslova \"chvějící se ostrovy\" a pochází od častých zemětřesení. Na ostrovech byla ve vyhnanství Julie mladší, k internaci politických vězňů sloužily i v novověku (bojovníci za nezávislost Libye nebo odpůrci Mussoliniho; na ostrově San Domino byli drženi v izolaci homosexuálové). V roce 1989 bylo souostroví prohlášeno mořskou biosférickou rezervací. Tremity navštíví ročně asi sto tisíc turistů, které láká čisté moře vhodné pro potápění i historické památky (benediktinské opatství \"Santa Maria de Mare\" založené v 8. století).\n\n\n"}
{"id": "952661", "url": "https://cs.wikipedia.org/wiki?curid=952661", "title": "Po sezoně", "text": "Po sezoně\n\nPo sezoně je soubor povídek Liona Feuchtwangera vydaný v roce 1964 německým vydavatelstvím Augbau-Verlag.\nNěkteré z povídek vyšly již dříve v knize kratších Feuchtwangerových próz Desdemonin dům v překladu Valtera Feldsteina. Tyto (a další tvořící sbírku Po sezoně) byly později znovu přeloženy dr. Ivanou Vízdalovou. Čtyři z nich byly rovněž použity v zajímavém dvojjazyčném vydání čtyř povídek nazvaném Sázka a jiné příběhy vydavatelství Garamond.\n\nProfesor Carl Friedrich Rapp se věnuje studiu biblických historických pramenů a snaží se nalézt svědectví o životě Ježíše Krista v podání nějakého světského, pohanského autora, které by osvětlilo historické jádro Kristovy osobnosti. Údajně se mu takový důkaz podařilo najít ve svitcích Symmacha Milétského, ale odkaz na historické dokumenty, které výsledky jeho bádání potvrzuje, pečlivě uschová v obavách, aby si jeho práci nepřisvojil někdo jiný.\n\nProfesor Rapp žije v krásném domě v Zelené ulici v německém Battenbergu se svojí ženou Pavlínou a dcerou Hedvikou. Jejich rodinu začíná navštěvovat Franz Dierkopf, syn zahradníka, který kdysi v profesorově domě pracoval. Také studuje dějiny, dozví se o profesorově objevu a snaží se jeho tajemství vyzvědět. Uchází se tedy o Hedviku, aby se dostal rodině blíž, a krátce po Hitlerově nástupu k moci se s Hedvikou zasnubuje.\n\nDierkopf neustále naléhá, aby mu profesor Rapp sdělil výsledky svého bádání, ten však zůstává neoblomný, protože začíná tušit, co je nápadník jeho dcery zač. Dierkopf začíná dělat v Třetí říši velikou kariéru, postupně získává katedru historie po profesoru Rappovi, který ji musel z politických důvodů opustit \n.S profesorovou dcerou Hedvikou již se nemůže z podobných důvodů oženit, a nakonec to dotáhne až na pozici státního rady. Mezitím profesor Rapp umírá.\n\nDierkopf nechá Hedviku zatknout a před její matkou, Pavlínou Rappovou, předstírá, že o ničem neví. Při této příležitosti se z ní psychologickým nátlakem snaží vytáhnout, kam profesor Rapp ukryl odkaz se svým tajemstvím. Ze strachu o dceru paní Rappová vyzradí číslo sejfu v Německé bance v Stuttgartu. Když se tam však společně rozjedou, zjistí jen, že je schránka prázdná. Dierkopfovi se podaří obě ženy z domu vystěhovat a zpřevrací celý dům v naději, že odkaz najde. Marně.\n\nDo příběhu se vkládá knihovník Spengel, který zahájí rozhovor s vypravěčem příběhu, samotným autorem. Vypráví, že byl Dierkopfem také vyzván, aby po Rappově odkazu pátral, ale také marně. Dierkopf byl hledáním tak posedlý, že převrátil naruby nejen celý dům, ale také zahradu. To se mu stalo osudným. Při nočním kopání na zahradě ho prozradilo světlo, které zpozoroval bombometčík nepřátelského letadla. To vzápětí shodilo pumu, která ho zabila. Vypravěč se pak ještě jednou setkal s Hedvikou, která stále věří, že se pouzdro se zprávou o tajemství jejího otce jednou najde.\n\nPovídka je zasazena do doby Hitlerova nástupu k moci a probíhající 2. světové války v Německu.\n\nNeurofyziolog Dr. Bl. sestrojí přístroj, který dokáže během pár minut určit inteligenci vyšetřovaného. O jeho vynálezu nazvaném inteligenční fotometr se vzrušeně hovoří, až se o něm nakonec doslechne diktátor jisté země (tím je zde myšlen italský diktátor Benito Mussolini). Doktorův přístroj se mu skvěle hodí a nechává na něm postupně prověřovat řadu svých spolupracovníků. Jednoho dne se s doktorem dohodne, že inteligenční test podstoupí i on sám. Výsledek pak byl zaslán diktátorovi v zapečetěné obálce. Ten dlouho váhá s jejím otevřením a stále odkládá seznámení se s výsledkem. Když už je téměř rozhodnut obálku otevřít, uvědomí si, že jej právě čeká důležitý projev. Dlouho zvažuje, co má učinit a nakonec obálku i s obsahem roztrhá a vydá se proslovit svůj projev.\n\nTři přátelé, Leonora, spisovatel Ludwig Bryggmann a inženýr Hermann Falk se často scházejí při kávě a vášnivě debatují. Bryggmann a Falk sice nemohou jeden druhého vystát, zároveň se však nedokážou bez sebe obejít. V podstatě se pořád o něco, zpravidla ironicky, přou a Leonora často bývá jakýmsi jejich prostředníkem a moderátorem.\n\nPři jedné ze společných schůzek si Leonora posteskne, že ji Bryggmann ještě neztělesnil v žádném ze svých románů. Spisovatel odpoví, že o tom sice přemýšlel, ale že ji chce uchránit před zlým osudem, protože, jak známo, skutečné postavy, které stály za vzor jeho románovým hrdinům, následně postihuje osud, který jim v příbězích určil. Pragmatický Falk se ohrazuje, že něco takového je nesmysl a navrhuje, aby ho Bryggmann zahrnul do některého svého příběhu, a pokud se jeho tvrzení do pěti let po vydání knihy potvrdí, pak uzná, že jeho dosavadní poznání je falešné, a přestane proto vykonávat povolání konstruktéra. Je si svou pravdou natolik jist, že v opačném případě požaduje po Bryggmannovi pouze láhev vína. Spisovatel nakonec na sázku neochotně přistoupí.\n\nLéta ubíhají a Falk si mne ruce, že sázku vyhraje, když v tom vyjde Bryggmannův nový román Zasedání říšského sněmu, ve kterém je podle skutečného Falka napsána postava politika Krausnecka. Tento hrdina se vyznačoval bezpečnou logikou, kterou se pokoušel okolnímu světu dokázat jeho roztříštěnost. Jednoho dne utrpí úraz hlavy a začne mít problémy se skládáním vět a vyhledáváním vhodných výrazů. Po přečtení si Falk říká, že paměť k stáru může ztratit kdekdo, a večer se vydá na schůzku s jednou ženou, která je považována za domýšlivou, strohou a náladovou, je však ve formě a jeho paměť i vyjadřovací schopnosti fungují skvěle. Zapudí tedy jakékoliv podezření, že by osud určený Bryggmannem, mohl přijít.\n\nZa tři roky je v Německu nastolen fašistický režim, a protože ani jeden z přátel není ochoten s nacisty spolupracovat, oba skončí v koncentračním táboře. Bryggmannovým známým se podaří spisovatele z tábora osvobodit a společně se jim podaří prosadit také propuštěná Falka. Bryggmann se odstěhuje do Anglie a jednoho dne se v Londýně potká s Falkem. Povídají si, ale spisovatel si všímá, že se konstruktérovi všechno plete a nakonec už si nemůže vzpomenout ani na jméno Leonory, u které uzavřeli onu osudnou sázku.\n\nNa lodi Duke of Grafton plující z  anglického Portsmouthu do indického Madrásu cestuje jedenačtyřicet pasažérů. Kromě britských vojáků a úředníků Východoindické společnosti k nim patří také generál Clavering s manželkou, pan Warren Hastings, stále oděný v kávově hnědém sáčku, a Christopher Karel Adam neboli baron Imhoff, který chce v Indii hledat náměty pro kresby. Tento zchudlý baron cestuje s manželkou Marianou a čtyřletým synem Karlem, který se nudí a strašně zlobí.\n\nWarren Hastings se má po příjezdu do Madrásu stát de facto jeho vládcem, protože starý guvernér Du Pré již na svoji funkci nestačí. Baronka Imhoffová si stále srovnává velikost spravované madráské provincie se svým hrabstvím ve Württembergu. Pomalu ale jistě začíná v Hastingsovi nacházet zalíbení a spřízněnou duši. Vtom Hastings onemocní a Mariana tráví všechen čas v jeho kajutě a ošetřuje jej. Všem cestujícím začíná být jejich vztah nápadný.\n\nKdyž se uzdraví, požádá Imhoffa, aby mu namaloval portrét. Při té příležitosti se s ním dohodne, že mu baron přenechá Marianu, a dále projednávají právní záležitosti kolem rozvodu. Mariana vzpomíná, jak jí matka po svatbě s Imhoffem řekla, že si nesedla do toho „správného marmeládového“ (ve Württembersku totiž dělají obzvlášť chutnou malinovou marmeládu). Baron Imhoff to bere s naprostým klidem. Hastings se zaváže, že Imhoffa finančně zabezpečí.\n\nPo šest letech je rozvod právně vyřízen a Hastings už působí ve funkci guvernéra Bengálska a je generálním guvernérem Britské Indie. Mariana žije klidně po jeho boku a vede domácnost. V blahopřejném dopisu od Marianiny matky stojí, že si opět nesedla do toho „správného marmeládového“. Nakonec jí matka při své návštěvě Indie přiváží hrnec pravé württemberské marmelády.\n\nPan Wollstein je proslulý obchodník uměním a zejména obrazy. Ve svém obchodě má vždy jen to nejlepší umění, a proto je trochu udivující, že poslední dobou podporuje a protežuje malíře Herberta Freye, který je podle ostatních odborníků spíše průměrným umělcem. Pan Wollstein však trvá na tom, že doba Freyova věhlasu teprve přijde. Nevlastní dcera pana Wollsteina si stěžuje, že jim Herbert Frey působí jen nesnáze. V tomto okamžiku vstupuje do příběhu vypravěč, kterým je opět autor povídky.\n\nPo nástupu fašismu se pan Wollstein stěhuje do Paříže, kde pokračuje ve své obchodní činnosti. Tam potkává dalšího umělce, Poláka Michaela K., o kterém tvrdí, že je největší mladý talent, jakého kdy poznal, a chystá se uspořádat výstavu jeho obrazů. Michael K. naváže poměr s Wollsteinovou nevlastní dcerou, ale zdráhá se s ní oženit. Ještě než stihne výstavu uspořádat, vtrhnou německá vojska do Polska a Michael K. dobrovolně nastupuje do polských legií.\n\nKdyž je Německem napadena i Francie, pan Wollstein se rozhoduje změnit místo výstavy na New York, kde jistě celý umělecký svět pozná malířovu velikost. Nacisté však ve Francii zavírají všechny podezřelé cizince, mezi nimi i pana Wollsteina, do tábora Les Milles. Ten však předtím stačí vyříznout plátna Michaela K. z rámů, vložit je mezi falešné stěny kufrů, a rozeslat do úschoven na nádražích po celé Francii v naději, že si je po skončení nebezpečí opět vyzvedne. Mezi těmito ukrytými obrazy byla též díla Tiepola, Matisse, Picassa a Degase. Lístky od úschoven nosil pečlivě schované v kapse od košile. \n\nPomocí přátel se podaří pana Wollsteina propustit z tábora na návštěvu lékaře, při které je naplánován jeho útěk z Francie. Pan Wollstein to však odmítá z obavy, že by se mohla zavazadla s obrazy mezitím ztratit nebo být zabavena, a proto se vrací zpět do tábora. Je to však prý jen kvůli obrazům Michaela K. Autorovi se podaří dostat se do Ameriky, kde se seznamuje se sběratelem obrazů Mr. Donaldem, který mu ukazuje své exponáty – jedním z nich je obraz od Herberta Freye. Před vstupem Ameriky do války dostává autor dopis od pana Wollsteina, který je již v bezpečí v Lisabonu a podařilo se mu zachránit některá zavazadla s obrazy, mezi nimiž byl i jeden od Michaela K. Ten přišel ve válce v Polsku o pravou ruku, nicméně pan Wollstein věří, že si poradí i levačkou.\n\nNěkteré motivy této povídky, zejména mecenáše a svérázných, zpola nevděčných umělců se objevují i v třetím díle Feuchtwangerovy trilogie Čekárna nazvané Exil.\n\nDo turistického letoviska Vörtschau v Rakousku přijíždí postarší slavný básník Robert Wickersberg. Je tam však inkognito, protože nemá zájem stýkat se s lidmi, kteří ho znají a kteří by ho obtěžovali. Je po sezóně a celé městečko na břehu velkého jezera je již téměř vylidněné. Básník se ubytuje v hotelu Mangart, kde je nucen poslouchat pyšné vyprávění hoteliéra o místním slavném písničkáři Matyáši Laischacherovi a opakovaně si prohlížet jeho zarámovaný notopis. Tentokrát zde chce dokončit drama \"Asmodaj\" a častokrát při tom vzpomíná na číšníka ze své oblíbené vídeňské restaurace Františka Klüsgense, který za výrazem zdvořilosti vždy o Robertu Wickersbergovi pochyboval.\n\nJednoho dne se vydává na plovárnu, kde se seznámí s mladou Saskou Ilsou, která mu sděluje, že by chtěla do Berlína, a tam se stát herečkou. Je si však vědoma svého průměrného nadání a také odporu rodičů, kteří ji od tohoto záměru zrazují. Jednou si vyjdou na procházku po okolí městečka, před nimi si vykračují Ilsini rodiče. Robert Wickersberg je nenadálou známostí rozveselen, nic si však od ní neslibuje. Při příští návštěvě plovárny potkává Ilsu s mladým přítelem. Vyměňují si pár zdvořilostních frází, a potom dojde k diskuzi o vzdáleném ostrůvku a o možnosti k němu doplavat. Básník to bere jako výzvu a vydává se k ostrovu. Plavba trvá velmi dlouho, mezitím se stmívá a zanáší ho proud, s posledním zbytkem sil se vrací na již opuštěnou pláž.\n\nPo návratu do hotelu se cítí velmi slabě, domácí paní Keinzenhuberová se o něj stará, ale pak je rozhodnuto, že musí být převezen do kaltfurthské nemocnice. Tou dobou se po celé zemi roznese, že ve Vörtschau pobývá známý básník a že následkem prochladnutí vážně onemocněl. To vyvolává senzaci, obrovský příliv turistů a v celém městečku se znovu otevírají hotely, ubytovny a restaurace. Robert Wickersberg cítí, že jsou jeho dny již sečteny, a tak nechává shromáždit celý rukopis \"Asmodaje\" a poslat ho číšníku Františku Klüsgensovi. Poté umírá. Ilsa se prohlašuje za jeho bývalou přítelkyni a otevírá se jí tak skvělá kariéra, proti které nyní již nic nenamítají ani její rodiče. Obyvatelé Vörtschau mají nového hrdinu a staví Robertu Wickersbergovi pomník hned naproti Matyáši Laischacherovi.\n\nPíše se začátek 20. století, prezidentem USA je Theodore Roosevelt, a Perry Knight, spolumajitel makléřské společnosti Sidney Browne, vchází do cestovní kanceláře Sindibád pana Fergusona, aby dohodl nějaké obchodní záležitosti. V kanceláři ho zaujme plakát na zájezd do Benátek, stejně jako půvabná pracovnice Gloria Desmondová. Dává si s Glorií schůzku a v mysli se mu stále vybavuje plakát, který předtím spatřil. Nakonec se mu v hlavě zrodí nápad, že postaví v Americe repliku Benátek a udělá z ní turistickou atrakci.\n\nTento projekt je však příliš finančně náročný a spolumajitel společnosti Sidney Browne a jeho dcera Cathleen mu jej při společné schůzi vymlouvají. Vsadí však na poslední možnost, jejich přítele, milionáře a dobrodruha Olivera Brenta, který se projektem výstavby texaských Benátek nadchne a přislíbí jeho financování. Výstavba probíhá rychlým tempem a do uměle vytvořeného města jsou importování skuteční Benátčané, kteří je začínají osidlovat a ovládat. Projekt má zahrnovat výstavy, galerie a zábavní průmysl, umělecká část projektu však záhy na plné čáře selhává. Zábavní část se však prudce rozvíjí a Italové přebírají kontrolu nad poplatky, daněmi a řízením celého komplexu. Jejich vůdcem se stává markýz Paolo Orsoni. Ten posléze přebírá nad celým projektem Benátky (Texas) kontrolu a společnost Sidney Brown začíná čelit vážným existenčním problémům. V tu dobu se do Orsoniho také zahledí Gloria a začne s ním žít.\n\nPerry a Sidney se obracují na Olivera o pomoc. Orsoni a Brent jsou sice staří spiklenci, ale Brent se rozhodne svým přátelům pomoci. Připomene Orsonimu, že při příjezdu „opomněl“ proclít jeden Tizianův obraz, za což mu v Americe hrozí přísný trest. Orsoni tedy opouští s bohatým výdělkem a s Glorií americké Benátky a vrací se domů, do Benátek italských.\n\nSpolečníci ze Sidney Browne vzápětí nacházejí na místě texaských Benátek petrolej a rychle zbohatnou. Perry a Cathleen se vydávají do Evropy navštívit pravé Benátky. V hotelu jim nabízejí jako průvodce markýze Orsoniho, kterého však odmítají. Prohlížejí si Benátky sami a pak se vracejí do Texasu. Perry si posteskne, že ty nejkrásnější Benátky byly přece jen na plakátě společnosti Sindibád.\n\nPoručík Victor Crecy se se svým letounem Marie Lemaire (SA III 26) chystá pokořit letecký výškový rekord, který tehdy činil 11702 metrů. Po dosažení výšky přes jedenáct tisíc metrů začíná mít přeludy, vidí, jak kolem něj proplouvají barevní rybky. Chvílemi ztrácí vědomí, trpí omrzlinami na obličeji, které vznikly netěsností helmy a obává se nedostatku zásob kyslíku. Nakonec ztrácí vědomí a jeho stroj se zřítí do oceánu. V troskách letounu vyzvednutého z moře se najde výškoměr, který ukazuje 12149 metrů, který dokazuje překonání dosavadního rekordu.\n\nNěmecká\nČeská\n"}
{"id": "952664", "url": "https://cs.wikipedia.org/wiki?curid=952664", "title": "Let Aviakompanija Tatarstan 363", "text": "Let Aviakompanija Tatarstan 363\n\nLet Aviakompanija Tatarstan 363 byl let stroje Boeing 737-500 letecké společnosti Aviakompanija Tatarstan na lince společnosti Ak Bars Aero z mezinárodního letiště Domodědovo v Moskvě do Kazaně v Rusku. Při přistání v Kazani se letadlo zřítilo, zahynulo všech 44 pasažérů a 6 členů posádky. Na palubě byl i syn tatarského prezidenta Rustama Minnichanova.\n\nPři přistávacím manévru, při konečném přiblížení, přibližně 1 000 - 500 m před prahem přistávací dráhy RWY 29, ohlásila posádka řídící věži, že přerušuje přistání a přechází na druhý kruh (Go-around), neboť není v předepsané poloze pro přistání. Vlivem špatně provedeného postupu ILS přiblížení totiž nedošlo vlivem nadměrné výšky letu k zachycení signálu sestupové roviny pro řízení autopilota.\n\nPosádka převedla motory na vzletový výkon a letoun začal nabírat výšku. Následovalo standardní snížení úhlu vysunutí vztlakových klapek a zatažení podvozku. Velkým momentem od motorů, umístěných pod křídlem, došlo přílišnému zvednutí nosu letadla, strmému náboru výšky a následné ztrátě rychlosti až na 125 KIAS. Když to posádka na výšce cca 700 m zjistila, přerušila stoupání a zahájila klesání na předepsanou výšku pro manévr – na kazaňském letišti je to 500 m. Letoun znovu nabíral rychlost a úhel náběhu se pohyboval v dovolené oblasti. Z dosud ne zcela jasné příčiny, přes varování systému EGPWS, však pokračovalo klesání pořád dál, letadlo se stále víc stáčelo nosem dolů a jeho rychlost dále narůstala. Nakonec narazilo do země téměř kolmo (cca 75°), v rychlosti přes 450 km/h, přičemž došlo k okamžité explozi paliva. Nehoda se stala za tmy, metrologické podmínky byly v normě.\n\nMožnou příčinou je například ztráta prostorové orientace pilota, který tlačil řídící páku od sebe i po vyvedení letounu z nadměrného stoupání. Na nehodě se mohly rovněž nějakým způsobem podílet i technické příčiny, což by mohla naznačovat skutečnost, že Rosavijacia nařídila kontroly stavu ovládání výškovek u všech v Rusku provozovaných letounů stejného typu.\n\n"}
{"id": "952666", "url": "https://cs.wikipedia.org/wiki?curid=952666", "title": "Harveyovaná ocel", "text": "Harveyovaná ocel\n\nHarveyovaná ocel je tvrzená ocel získaná takzvaným Harveyovým postupem. Koncem 19. století (a občas ještě v prvních letech 20. století) byla používána pro výrobu lodního pancéřování, které mělo poloviční tloušťku při stejné odolnosti, než pancéřování ze svářkové oceli (proti střelám bez Makarovovy čepice). Postup vynalezl Američan Hayward A. Harvey počátkem 90. let 19. století.\n\nHarveyování oceli spočívalo v cementování čelní strany budoucího pancéřového plátu (Harvey původně použil niklovanou ocel). To se dělo nasypáním látky bohaté na uhlík (např. živočišné uhlí) na povrch plátu a následným udržováním při teplotě přibližně 1065 °C – tento proces trval přibližně dva až tři týdny. Poté následovalo kalení vodou nebo olejem. Nakonec byl celý pancéřový plát žíhán, čímž bylo dosaženo požadované tvrdosti i u zadní strany.\n\nCementované čelo mívalo podle \"Naval Ordnance and Gunnery\" 1,0 až 1,1 % uhlíku. Tvrzení s hloubkou ubývalo a po asi 2,5 cm se hodnoty uhlíku vrátily do normálu.\n\nPancéřování z harveyované oceli kombinovalo tvrdou (ale křehkou) vrstvu, o kterou se měl rozbít a zastavit přilétající granát, s podpůrnou houževnatou vrstvou. Toto pancéřování tak fungovalo podobně, jako předchozí sdružené pancéřování, ale v rámci jednoho pancéřového plátu (přechod z tvrzeného čela byl postupný). Tím bylo dosaženo 1,6 násobného zvýšení odolnosti proti granátům bez Makarovovy čepice (pravděpodobně kované typu Holtzer, neboť odlévané – např. typu Palliser – nedokázaly probít cementované pancíře): 7,5 palců (190,5 mm) silný plát z harveyované oceli měl odolnost přibližně jako 12 palců (304,8 mm) sdruženého pancéřování nebo 15 palců (381 mm) svářkové oceli.\n\nJiž při pokusném ostřelování v roce 1891 na střelnici v Indian Head v Marylandu pancéřový plát z harveyované oceli prokázal převahu nad jinými tehdy používanými metodami pancéřováni. Rovněž Royal Navy projevila zájem o nový pancíř a během pokusných střeleb na cílovou loď HMS \"Nettle\" 1. listopadu 1892 odolal její šestipalcový (~ 152,4 mm) pancíř z harveyované oceli šestipalcovým projektilům typu Holtzer.\n\nAmeričané použili pancéřování z harveyované oceli na bitevních lodích třídy \"Indiana\" (a následujících). Britové použili pancéřový pás z harveyované oceli pouze na bitevní lodi HMS \"Renown\" a devíti bitevních lodích následující třídy \"Majestic\". Pak ale přešli na ještě odolnější Kruppovu ocel, která od poloviny 90. let 19. století postupně nahradila harveyovanou ocel v pancéřování predreadnoughtů. Rusové použili harveyovanou ocel k pancéřování bitevních lodí \"Tri Svjatitělja\", \"Sisoj Velikij\" a nejméně jedné jednotce třídy \"Petropavlovsk\" (\"Sevastopol\"; Forczyk uvádí, že i \"Petropavlovsk\" měl mít pancéřování z harveyované oceli, ale podle McLaughlina byl \"Petropavlovsk\" pancéřován obyčejnou niklovanou ocelí). Japonci ji použili na bitevních lodích tříd \"Fudži\", \"Šikišima\" a \"Asahi\".\n\n\n"}
{"id": "952667", "url": "https://cs.wikipedia.org/wiki?curid=952667", "title": "Východní Indie", "text": "Východní Indie\n\nVýchodní Indie je historický název pro region jihovýchodní a jižní Asie. Neexistuje žádná pevná definice Východní Indie, ale v nejběžnějším pojetí zahrnuje dnešní státy Filipíny, Indonésie, Brunej, Singapur, Malajsie, Východní Timor, Vietnam, Laos, Kambodža, Thajsko, Myanmar, v širším pojetí pak i Pákistán, Indie, Srí Lanka, Maledivy, Nepál, Bhútán a Bangladéš. Do Východní Indie se nezahrnovalo Japonsko, Čína a další území severně od Himálají, pro které se používal souhrnný název Dálný východ. Název se začal používat v 16. století, kdy evropští námořníci a obchodníci vyplouvali na zámořské výpravy za účelem obchodu především kořením, barvivy, tropickým dřevem, luxusním zbožím (diamanty, perly, slonovina) apod. V koloniálním období provozovaly obchod téměř výhradně tzv. Východoindické společnosti (britská, nizozemská, portugalská atd.)\n\nI přes cizojazyčné názvy (anglický výraz \"East Indies\", francouzský \"Indes orientales\" či španělský \"Indias Orientales\"), které jsou v plurálu, v češtině je běžnější název Východní Indie v singuláru (ta Východní Indie, nikoli ty Východní Indie). Výraz Východní Indie se píše s velkým písmenem V pro odlišení oblasti jihovýchodní Asie od východní části indického státu, pro který se používá malé v.\n\n\n"}
{"id": "952672", "url": "https://cs.wikipedia.org/wiki?curid=952672", "title": "Kondračský potok", "text": "Kondračský potok\n\nKondračský potok je potok pramenící v osadě Kondrač, která je součástí obce Kamenná v okrese České Budějovice. Osadou Kondrač potok protéká z větší části v podzemí. Poté pokračuje do obce Klažary, a nedaleko odtud poblíž silnice ze Žumberka do Klažar ústí do Svinenského potoka. Délka toku činí 3,0 km. Plocha povodí měří 4,8 km².\n"}
{"id": "952681", "url": "https://cs.wikipedia.org/wiki?curid=952681", "title": "Johny Machette", "text": "Johny Machette\n\nJohny Machette, vlastním jménem Jonáš Čumrik (* 14. srpna 1992, Třebechovice pod Orebem, Československo), je český rapper. \n\nNarodil se v Třebechovicích pod Orebem, ale považuje se za hradeckého patriota. Studoval Vyšší odbornou školu v Kostelci nad Orlicí, obor ekonomika a účetnictví. V roce 2013 se přistěhoval do Prahy a studuje soukromou vyšší odbornou školu, obor žurnalistika a nová média.\n\nPřed sólovou dráhou účinkoval v kapele HZM (hovada za majkem), která své působení už ukončila. Do povědomí fanoušků hip hopu se dostal při soutěži na festivalu Hip Hop Jam a poté svým videoklipem \"Se zbláznim\", který se stal v roce 2013 nejoblíbenějším videem na českém YouTube. Je držitelem ceny Český slavík Mattoni 2013 v kategorii Hvězda Internetu. V roce 2015 vyhrál Melty Future awards pro ČR.\n\nV březnu 2015 vydal debutové album \"Snílek\", na niž se objevila i píseň „Spasitelé“, kterou nazpíval s Ondřejem Brzobohatým.\n\nV prosinci 2015 nazpíval spolu s youtuberkou Teri Blitzen píseň „Vánoční“, která měla už týden po vydání téměř 1 milion zhlédnutí.\n\n\nAlbum \"Snílek\" obsahuje následující skladby:\n"}
{"id": "952684", "url": "https://cs.wikipedia.org/wiki?curid=952684", "title": "Oldřichovské sedlo", "text": "Oldřichovské sedlo\n\nOldřichovské sedlo ( \"\") je lokalita severovýchodně od Oldřichova v Hájích ve Frýdlantském výběžku na severu Libereckého kraje v České republice.\n\nJedná se o sníženinu o nadmořské výšce 478 m n. m., která odděluje Hejnický a Oldřichovský hřeben. Místem prochází silnice III/2904 spojující Liberec, respektive Mníšek s Raspenavou, jež byla vybudována v roce 1861. Trasa silnice přibližně sleduje trasu původní středověké obchodní cesty z Čech do Saska. Tunelem je tudy vedena také železniční trať číslo 037 z Liberce, přes Raspenavu, Frýdlant až na česko-polské hranice a dále do Zawidówa. Ke zprovoznění trati došlo roku 1875.\n\nNa nejvyšším místě stojí dřevěný motorest Hausmanka, jenž se někdy označuje U Kozy, u které se nachází parkoviště automobilů. Objekt motorestu byl původně hájovnou patřící oldřichovskému hajnému Hausmanovi.\n\nNachází se zde výchozí bod turistických tras pojmenovaný „Oldřichovské sedlo“. Vedou odtud následující turistické trasy:\n\n"}
{"id": "952686", "url": "https://cs.wikipedia.org/wiki?curid=952686", "title": "Kout (Polomené hory)", "text": "Kout (Polomené hory)\n\nKout (411 m n. m.) je vrch v okrese Česká Lípa Libereckého kraje, v CHKO Kokořínsko, ležící asi 1 km jjv. od vsi Deštná, na příslušném katastrálním území.\n\nVrch náleží do celku Ralská pahorkatina, podcelku Dokeská pahorkatina, okrsku Polomené hory, podokrsku Kokořínská vrchovina a Střezivojické části.\nAutomobilem se dá nejblíže dojet do Deštné, Dražejova či Nedvězí. Z jižní strany vrchu prochází zelená a červená turistická značka. Z jihu stoupají dvě cesty, jedna až na vrchol.\n"}
{"id": "952687", "url": "https://cs.wikipedia.org/wiki?curid=952687", "title": "Bílá Smědá", "text": "Bílá Smědá\n\nBílá Smědá je vodní tok na severu České republiky (v Libereckém kraji). Vedle Hnědé a Černé Smědé je třetí zdrojnicí, z nichž se řeka Smědá sestává. Pramen vodního toku se nachází v rašeliništích Klečových luk při západním úpatí hory Jizery (1122 m n. m.). Odtud teče severním a posléze severovýchodním směrem, až se poblíž chaty Smědava slévá s oběma zbylými zdrojnicemi. Přibližně v polovině délky toku (ve vzdálenosti asi jednoho kilometru jihozápadním směrem od zmíněné chaty) se na toku nachází třímetrový vodopád se dvěma vějířovými proudy. Kolem něho prochází modře značená turistická trasa.\n"}
{"id": "952690", "url": "https://cs.wikipedia.org/wiki?curid=952690", "title": "Reálné gymnázium", "text": "Reálné gymnázium\n\nReálné gymnázium (německy \"Realgymnasium\"; český dobový název \"reálné gymnasium\") je druh střední školy, představující kompromis mezi reálkou a (klasickým) gymnáziem. První reálné gymnázium v českých zemích vzniklo v roce 1862 v Táboře, další vznikala následně:\n\nVe školním roce 1917/1918 bylo v českých zemích celkem 35 reálných gymnázií s češtinou jako vyučovacím jazykem, z toho 24 v Čechách, 10 na Moravě a jedno ve Slezsku.\n\nVedle toho byl v Rakousku-Uhersku v roce 1908 zaveden nový typ školy, označovaný jako reformní reálné gymnasium, kombinující nižší reálku s vyšším stupněm, zaměřeným více na humanitní předměty. Do roku 1918 jich však vzniklo pouze sedm, z toho dvě v českých zemích (obě s němčinou jako vyučovacím jazykem):\n\n"}
{"id": "952692", "url": "https://cs.wikipedia.org/wiki?curid=952692", "title": "Výpřež", "text": "Výpřež\n\nVýpřež (nebo také Na Výpřeži či Tetřeví sedlo) je horské sedlo ve výšce 769 m n. m. Leží ve vzdálenosti přibližně 1,5 kilometru od vrcholu Ještědu. Je to místo, kde silnice III/2784 spojující Liberec s Českým Dubem překonává Ještědský hřbet. Sedlo je součástí Přírodního parku Ještěd.\n\nJe to strukturně podmíněná sníženina hrásťového hřbetu mezi údolními zářezy potoků, budovaná kambrickými až proterozoickými sericitickými fylity. Vlastní sedlo je téměř nezalesněné, místy jsou smrkové porosty. V podrostu je borůvka a metlice. Jsou odtud dílčí výhledy. \n\nSedlo náleží do celku Ještědsko-kozákovský hřbet, podcelku Ještědský hřbet, a prochází jím rozhraní podřízených okrsků Hlubocký hřbet a Kryštofovy hřbety. Sedlo zároveň odděluje Ještěd od Černé hory.\n\nSilnice III/2784 byla zbudována mezi lety 1863 a 1867, kdy nahradila starou obchodní stezku, jež tudy vedla. Kdysi, když vozy kupců tahaly koně, docházelo v těchto místech k vypřahání pomocných spřežení, které si vozkové najímali před začátkem stoupání, aby sem povoz vůbec vyvezli.\n\nVisel tady mariánský obrázek. Stojí tu starý žulový obelisk (jako rozcestník na turistické Hřebenové cestě zbudované na počátku 20. století). Nachází se zde parkoviště pro automobily, stánek s občerstvením a výchozí bod silničky k Ještědce a dále až k hotelu s televizním vysílačem stojícím na vrcholu hory.\n\nPřes sedlo vedou nebo zde mají koncový bod turistické značky všech barev.\n"}
{"id": "952696", "url": "https://cs.wikipedia.org/wiki?curid=952696", "title": "Evangelický kostel (Česká Lípa)", "text": "Evangelický kostel (Česká Lípa)\n\nEvangelický kostel v České Lípě byl postaven v roce 1927 pro německou evangelickou církev. Po roce 1945 je i s přilehlou farou užíván českolipskou náboženskou obcí Církve československé husitské.\n\nKostel byl postaven v roce 1927 podle projektu českolipského architekta Richarda Brosche pro Evangelickou církev augsburského vyznání. Dokončovací práce trvaly ještě rok. Po skončení druhé světové války byli Němci odsunuti a budovu převzala Církev československá husitská. V letech 1947 – 1951 kostel využíval také Farní sbor ČCE (evangelická církev). Poté získal svou vlastní modlitebnu v Chelčického ulici na druhém břehu Ploučnice.\n\nDnes je uživatelem je Náboženská obec Církve československé husitské v České Lípě, uvádějící adresu Roháče z Dubé 496/16, 47001 Česká Lípa 1. Tato obec je začleněna do Královéhradecké diecéze a jeho Libereckého vikariátu. Místním duchovním je administrující farářka Mgr.Eliška Raymanová.(farářka v Novém Boru a Mimoni). Od měsíce září 2014 bohoslužby každou neděli v 10:30 hod.\n\nKostel byl zapojen do Dnů evropského dědictví.\n\nKostel se nachází na západním okraji českolipského Městského parku, při ulici Roháče z Dubé, proti starému židovskému hřbitovu a areálu Střelnice. Poblíž kostela je budova fary z roku 1882.\n\n"}
{"id": "952697", "url": "https://cs.wikipedia.org/wiki?curid=952697", "title": "Johnny English se vrací", "text": "Johnny English se vrací\n\nJohnny English se vrací ( v Anglickém originále Johnny English Reborn) je dobrodružná filmová komedie z roku 2011 od režiséra Olivera Parkera. Film měl v Česku premiéru 13. října 2011. \n\n= Děj =\nPříběh vypráví o agentu jménem Johnny English. Ten se po neúspěšné akci v Mosambiku opět vrací do MI7. A zde má také přidělen další úkol. Získat klíč k tajné zbrani kterou lze snadno ovládnout svět. Na scénu přichází nová psycholožka Kate Sumnerová která se snaží zjistit bližší informace o akci v Mosambiku. Zjistí že pachatel, který následně zabije prezidenta je ovládán nějakou látkou. Po střelbě upadá do bezvědomí a umírá na srdeční zástavu. Bohužel, zbytek z Englishe nevytáhla. Johnny dostává nové, speciální zbraně a také vozidlo. Rolls Royce 100ex. Ten má spoustu vymožeností a nejednou Englishi zachrání krk...\n\n"}
{"id": "952699", "url": "https://cs.wikipedia.org/wiki?curid=952699", "title": "Juniper Networks", "text": "Juniper Networks\n\nJuniper Networks, Inc. je americká společnost vyrábějící síťová zařízení, založená v roce 1996 Pradeepem Sindhou. Sídlí ve městě Sunnyvale, v Kalifornii, USA. Vyrábí vysoce výkonná síťová zařízení pro IP sítě. Mezi její hlavní produkty patří T-series, M-series, E-series, MX-series a J-series rodina IP směrovačů, EX-series ethernetových směrovačů a SRX-series bezpečnostní produkty. Společnost vyvíjí vlastní operační systém, Junos.\n"}
{"id": "952704", "url": "https://cs.wikipedia.org/wiki?curid=952704", "title": "John Vanbiesbrouck", "text": "John Vanbiesbrouck\n\nJohn Vanbiesbrouck (* 4. září 1963, Detroit) je bývalý americký hokejový brankář. \nZačínal v týmu Sault Ste. Marie Greyhounds, reprezentoval USA na mistrovství světa juniorů v ledním hokeji 1982. Od roku 1984 hrál National Hockey League za New York Rangers. Chytal na mistrovství světa v ledním hokeji 1985 v Praze, kde pomohl Američanům jako nováčkovi k překvapivému postupu do finálové skupiny. Objevil se také v dokumentárním filmu \"Muži v kleci\", který natočil Jiří Střecha (mj. tam prohlásil, že na rozdíl od většiny gólmanů si tento post vybral dobrovolně). Zúčastnil se rovněž MS v roce 1987, 1989 a 1991, Kanadského poháru 1987 a 1991, na olympiádě v Naganu byl náhradníkem. V roce 1993 přestoupil do nově vytvořeného týmu Florida Panthers, s kterým si v roce 1996 zahrál finále Stanley Cupu.\n\nChytal levou rukou, proslul chladnokrevností a velmi rychlými reflexy.\n\nHráčskou kariéru ukončil v roce 2001 po krátkém působení na pozici druhého gólmana v New Jersey Devils. \nVlastnil juniorský tým Sault Ste. Marie Greyhounds. Působil jako generální manažer v Muskegonu, který působí v USHL. V roce 2018 vede jako generální manažer hokejovou 20 USA a u USA Hockey má na starosti všechny reprezentační výběry.\n\n\n"}
{"id": "952705", "url": "https://cs.wikipedia.org/wiki?curid=952705", "title": "Junos", "text": "Junos\n\nJunos je operační systém používaný ve směrovačích firmy Juniper. Je založen na FreeBSD. Jeho největším konkurentem je IOS od firmy Cisco.\n"}
{"id": "952706", "url": "https://cs.wikipedia.org/wiki?curid=952706", "title": "Hopman Cup 2014", "text": "Hopman Cup 2014\n\nHopman Cup 2014, oficiálně se jménem sponzora Hyundai Hopman Cup 2014, představoval 26. ročník Hopmanova poháru, turnaje smíšených družstev v tenisu, kterého se tradičně účastnilo osm týmů. Událost s rozpočtem 1 000 000 australských dolarů se podruhé konala v perthské aréně na krytém dvorci se zatahovací střechou, na němž byl položen tvrdý povrch.\n\nTurnaj probíhal v termínu od 28. prosince 2013 do 4. ledna 2014, jakožto první událost nové sezóny. Mezinárodní tenisová federace soutěž nazývala Oficiální mistrovství ITF smíšených družstev (Official Mixed Teams Championships of the ITF). Ve dvou čtyřčlenných skupinách každé družstvo nastoupilo ke třem zápasům systémem „každý s každým“. Vítězové obou skupin se střetli ve finále.\n\nObhájcem titulu z roku 2013 bylo Španělsko, které vyhrálo 25. ročník ve složení Fernando Verdasco a Anabel Medinaová Garriguesová. Jihoevropané ve finále zdolali Srbsko 2–1 na zápasy. Historicky první titul pro Francii získala dvojice Alizé Cornetová a Jo-Wilfried Tsonga, která vyhrála všechna mezistátní utkání. Ve finále si Francouzi poradili s Polskem 2:1 na zápasy, když o vítězích rozhodla až závěrečná smíšená čtyřhra.\n\nPrvní zemí, která ohlásila nominaci se 17. července 2013 stala Francie. Tým měli původně reprezentovat úřadující wimbledonská vítězka Marion Bartoliová a dřívější finalista Australian Open Jo-Wilfried Tsonga. Tenistka však v srpnu oznámila konec kariéry a v říjnu bylo zveřejněno jméno nové hráčky Alizé Cornetové.\n\nV prosinci 2013 web sportowefakty.pl uvedl, že světovou jednadvacítku Jerzyho Janowicze v nejvýše nasazeném týmu Polska nahradí krajan Grzegorz Panfil, kterému na žebříčku ATP aktuálně patřilo 288. místo. K výměně došlo až po losu a Polsko zůstalo prvním nasazeným turnaje.\n\nTurnajové vítězství obhajovali Španělé ve složení Anabel Medinaová Garriguesová a Daniel Muñoz de la Nava, který nehradil Tommyho Robreda, jenž se několik dní před začátkem 26. ročníku odhlásil.\n\n\"O nasazení týmů rozhodli ředitel turnaje Steve Ayles, Paul Kilderry, Kim Hames a Terry Waldron.\"\n"}
{"id": "952707", "url": "https://cs.wikipedia.org/wiki?curid=952707", "title": "Kyrylo Genyk", "text": "Kyrylo Genyk\n\nKyrylo Genyk, ukr. Кирило Геник, ang. Cyril Genik (1857 Bereziv, Ukrajina - 12. únor 1925 Winnipeg, Kanada) byl ukrajinsko - kanadský imigrační pracovník. Je významnou národní historickou osobností.\n\nKyrylo Genyk se narodil v Berezive, v Haliči. Jeho otec Ivan tam byl starostou obce, matka se jmenovala Anna, rozená Percovyčová.\n\nSvé studium začal v Kolomyji. Později se přestěhoval do města Ivano – Frankivsk. Bakalářské studium ukončil ve Lvově a následně se v roce 1879 stal učitelem v okrese Nadvirna. V roce 1882 se vrátil do své rodné vesnice a založil tam školu. Během 80. let 19. století se začal věnovat mlynářství a založil sdružení producentů. V roce 1890 byl zvolen do městského výboru ve městě Kolomyja.\n\nGenyk se setkal s Osipem Oleskivem, mužem který podporoval imigraci Ukrajinců do Kanady. Oleskiv jej požádal, aby se k němu přidal, vedl druhý kontingent Ukrajinců v Kanadě a pomohl jim s usídlením. Genyk, spolu se svou ženou a čtyřmi dětmi, nabídku přijal a společně s dalšími šedesáti čtyřmi Ukrajinci odešel 22. června 1896 do Québeku. Vedl svůj kontingent nejdříve do Winnipegu a potom do Stuartburnu v Manitobě, místa, které je považováno za domov první ukrajinsko-kanadské komunity v západní Kanadě.\n\nV srpnu téhož roku požádal o trvalý pobyt v Stuartburne, ale brzy změnil názor a přestěhoval se do Winnipegu. Tentýž měsíc ho Oleskiv doporučil na ministerstvo vnitra jako imigračního zaměstnance, kterým se Genyk v září stal. V rámci své náplně práce se setkával s novými ukrajinskými přistěhovalci v Québeku, povzbuzoval je, aby používali anglický jazyk a vzdávali se starých zvyků. Pokud to bylo nutné, působil i jako jejich poradce. Jeho vytíženost se dramaticky zvýšila s výrazným navýšením počtu přistěhovalců z Ukrajiny. V roce 1898 se tak stal prvním Ukrajincem, jehož zaměstnávala kanadská vláda na plný úvazek.\n\nV roce 1899 založil ve svém domě Taras Shevchenko Reading Hall (Čítárna Tarase Ševčenka) a o čtyři roky později začal vydávat první noviny tištěné v ukrajinském jazyce v Kanadě. Jmenovaly se Канадский фермер (Kanadský farmář).\nPřestože nebyl nábožensky založen, věřil, že křesťanská denominace by měla existovat nezávisle na řecko-ortodoxních a rusko-ortodoxních normách. Proto v letech 1903 až 1904 založil ve spolupráci s winnipežskými presbyteriánskými kněžími tzv „Nezávislý řecký kostel“. V roce 1911, po volbách, v nichž Genykova oblíbená liberální strana ztratila většinu, přišel o své pracovní místo a ukončil působení ve veřejné správě. Žil potom nějaký čas v USA. Později se vrátil do Winnipegu, kde 12. února 1925 zemřel.\n\nV té době se stal v ukrajinsko-kanadské komunitě známým pod přezdívkou „Car Kanady“.\n\n\n\n"}
{"id": "952710", "url": "https://cs.wikipedia.org/wiki?curid=952710", "title": "MAVEN", "text": "MAVEN\n\nMAVEN (zkratka z anglického názvu Mars Atmosphere and Volatile Evolution) je planetární sonda navržena k výzkumu atmosfér Marsu. Sonda má hmotnost 4,5 tuny a na svou cestu k Marsu byla vyslána v pondělí 17. listopadu 2013 agenturou NASA. Sonda byla navedena na eliptickou orbitu (s maximem 6 200 km a minimem 150 km nad povrchem) Marsu 22. září 2014.\n\nSamotná sonda byla postavena a testována společností Lockheed Martin Space Systems. Cena projektu je 671 milionů dolarů. Její návrh vychází z předchozích sond Mars Reconnaissance Orbiter a Mars Odyssey. Těleso sondy tvoří hranol o velikosti 2,3×2,3×2 metry se dvěma solárními panely na stranách, na jejichž koncích jsou umístěny magnetometry. S nimi dosahuje sonda celkové délky 11,4 metru. Komunikační systém byl sondě dodán od Jet Propulsion Laboratory, jeho přenosová kapacita dosahuje 10 Mibit/s, nicméně výrazně eliptická orbita sondy bude snižovat rychlost přenosu.\n\nMise byla vybrána komisí NASA k realizaci 15. září 2008, jakožto mise pro rok 2013 z řady Mars Scout.\n\nOd roku 2014 sonda provádí s pomocí svých přístrojů průzkum horních vrstev již nepatrné atmosféry a pomoci tak získat další informace o historii planety. K planetě dolétla v září 2014. Oblétat ji bude ve výškách od 125 do 6 100 km.\n\nStart byl uskutečněn raketou Atlas V z floridského kosmodromu Mys Canaveral v pondělí 17. listopadu 2013 večer.\n\nNa oběžnou dráhu Marsu se sonda dostala 22. září 2014, přibližně 2 dny před příletem indické sondy Mangalaján.\n\n"}
{"id": "952711", "url": "https://cs.wikipedia.org/wiki?curid=952711", "title": "Martin Lank", "text": "Martin Lank\n\nMartin Lank (* 10. srpna 1976 Lipnice nad Sázavou) je český politik, v letech 2013 až 2017 poslanec Poslanecké sněmovny PČR zvolený jako nestraník za hnutí Úsvit přímé demokracie Tomia Okamury, v letech 2015 až 2016 místopředseda hnutí Úsvit - Národní koalice, od roku 2017 člen strany Realisté.\n\nPracoval jako učitel fyziky, výpočetní techniky a anglického jazyka. Následně krátce podnikal. V letech 2000 až 2013 působil v Hitrádiu Vysočina jako reportér a zprávař, později se stal i šéfredaktorem zpravodajství tohoto rádia.\n\nMartin Lank je ženatý a má dvě děti, žije v Jihlavě.\n\nVe volbách do Poslanecké sněmovny PČR v roce 2013 kandidoval jako nestraník za hnutí Úsvit přímé demokracie Tomia Okamury z pozice lídra v Kraji Vysočina a byl zvolen poslancem. V komunálních volbách v roce 2014 kandidoval jako nestraník za hnutí Úsvit přímé demokracie do Zastupitelstva města Jihlavy, ale neuspěl.\n\nV roce 2015 se stal členem hnutí Úsvit - Národní koalice a v srpnu téhož roku pak na volební konferenci i místopředsedou hnutí. Funkci zastával do volebního sněmu v listopadu 2016. V krajských volbách v roce 2016 kandidoval z pozice člena hnutí Úsvit na kandidátce subjektu „Úsvit s Blokem proti islamizaci“ do Zastupitelstva Kraje Vysočina, ale neuspěl.\n\nDne 25. května 2017 opustil hnutí Úsvit, protože mu vadilo spojování hnutí s takzvanými „vlasteneckými stranami“. Zároveň vstoupil do strany Realisté a stal se jejím lídrem v Kraji Vysočina ve volbách do Poslanecké sněmovny PČR v říjnu 2017. Mandát poslance však neobhájil, protože se strana Realisté do Sněmovny nedostala.\n\n"}
{"id": "952712", "url": "https://cs.wikipedia.org/wiki?curid=952712", "title": "Orwell", "text": "Orwell\n\nSlovo Orwell se nejčastěji používá pro pojmenování anglického spisovatele George Orwella (1903–1950); existuje i přídavné jméno orwellovský, které popisuje situaci ohrožující blaho svobodné a otevřené společnosti právě podle situací v románech spisovatele. Existují rovněž dvě ceny, jež jsou podle spisovatele pojmenovány:\n\nOrwell může mít rovněž místopisný význam:\n\n\n\nOrwell může představovat další různé subjekty:\n\n"}
{"id": "952714", "url": "https://cs.wikipedia.org/wiki?curid=952714", "title": "Louis Ménard", "text": "Louis Ménard\n\nLouis-Nicolas Ménard (19. října 1822 Paříž – 9. února 1901 Paříž) byl francouzský spisovatel, básník a intelektuál.\n\nNarodil se v Paříži. Měl všestranné zájmy a zajímal se o chemii, historii, poezii nebo malbu. Jistou dobu byl Baudelairovým spolužákem na pařížském Lyceu Ludvíka Velikého, později ale přestoupil na běžnou školu.\n\nV roce 1843 publikoval pod pseudonymem své první dílo, překlad \"Prométhée délivré\". V roce 1846 objevil kolodium, ale nová sloučenina nebyla ve své době využita a Ménard tak neměl z jejího pozdějšího využití ve fotografii a v lékařství žádný užitek.\n\nMěl socialistické politické smýšlení. Po roce 1848 byl pro své dílo \"Prologue d'une révolution\" odsouzen k tretu odnětí svobody, ale utekl do Londýna a do Paříže se vrátil až v roce 1852. Další léta strávil ve společnosti barbizonských malířů a sám vystavil několik obrazů. V době Pařížské komuny se nacházel v Londýně, ale literárně jí podporoval. V roce 1887 se stal profesorem na pařížské École nationale supérieure des arts décoratifs.\n\nZemřel v roce 1901 v Paříži.\n\n\n"}
{"id": "952725", "url": "https://cs.wikipedia.org/wiki?curid=952725", "title": "Potifar", "text": "Potifar\n\nPotifar ( ), přepisováno též jako Potífar či Putifar, je biblické jméno egyptského dvorního úředníka, jenž koupil od překupníků Jákobova syna Josefa. Tento hodnostář postupně Josefovi svěřil do péče veškerý svůj majetek. Idylu vztahu pána a otroka však narušila Potifarova manželka, židovská tradice ji zná pod jménem Zulajcha či Zulejka, jež se do otroka svého muže zamilovala a chtěla po něm, aby se s ní vyspal. To Josef odmítl a uražená Zulejcha obvinila Josefa z pokusu o znásilnění. Potifar proto nechal svého otroka vsadit do vězení.\n\nJméno Potifar se vykládá jako „zasvěcený bohu Ra“ a podle mnoha vykladačů se jedná o zkrácenou formu jména Potifera či Potífera (), jež v Bibli figuruje jako jméno pozdějšího Josefova tchána, kněze z Ónu. Podle židovských vykladačů se v případě biblického Potifara a Potifery jedná o tutéž osobu.\n"}
{"id": "952727", "url": "https://cs.wikipedia.org/wiki?curid=952727", "title": "Giourkas Seitaridis", "text": "Giourkas Seitaridis\n\nGeorgios \"Giourkas\" Seitaridis, řecky Γεώργιος \"Γιούρκας\" Σεϊταρίδης (* 4. červen 1981, Pireus) je řecký fotbalista. Hraje na pozici obránce.\n\nS řeckou reprezentací získal zlatou medaili na evropském šampionátu roku 2004. Na tomto turnaji byl federací UEFA zařazen do all-stars týmu. Hrál i na Euru 2008 a mistrovství světa roku 2010.\n\nS FC Porto vyhrál roku 2004 Interkontinentální pohár. S Panathinaikosem Athény se stal dvakrát mistrem Řecka (2003/04, 2009/10) a dvakrát vyhrál řecký pohár (2003/04, 2009/10).\n"}
{"id": "952731", "url": "https://cs.wikipedia.org/wiki?curid=952731", "title": "Budníček temný", "text": "Budníček temný\n\nBudníček temný (\"Phylloscopus fuscatus\") je malý druh hmyzožravého pěvce z čeledi budníčkovitých (\"phylloscopidae\").\n\nObývá především tajgu, rašeliniště a vlhké louky. Hnízdí ve východní Asii a na zimu migruje do jihovýchodní Asie. Občas se zatoulá i do větších dálek. 11. října 2013 byl druh poprvé pozorován také v České republice v Jeseníkách na Červenohorském sedle. \n\nTvarem a velikostí připomíná budníčka menšího. Dorůstá až 14 centimetrů. Dospělý pták má melírově hnědou barvu a výrazné bílé nadoční proužky. Zbarvení mladých jedinců má olivový nádech. Hnízda si tento pěvec staví ve spodní vrstvě křoví. Klade 5 až 6 vajec.\nZpěv je monotónní. Volání se ozývá tvrdým \"tschik.\"\n\n\n"}
{"id": "952735", "url": "https://cs.wikipedia.org/wiki?curid=952735", "title": "Muzeum protestantismu (Cieszyn)", "text": "Muzeum protestantismu (Cieszyn)\n\nMuzeum protestantismu (\"Muzeum Protestantyzmu\") v Polském Těšíně je kulturní instituce provozovaná Evangelicko-augsburskou farností v Polském Těšíně.\n\nMuzeum bylo otevřeno roku 2009.\n\nMuzeum se nachází na druhé empoře levé lodi Ježíšova kostela. Zahrnuje jak stálou expozici, přibližujcí dějiny protestantismu na Těšínsku od reformace až do současnosti, tak i časové výstavy.\n\nKromě muzea těšínská farnost provozuje jako druhou kulturní instituci Knihovnu a archiv B. R. Tschammera.\n\n"}
{"id": "952740", "url": "https://cs.wikipedia.org/wiki?curid=952740", "title": "Modrovous", "text": "Modrovous\n\nModrovous (francouzsky \" La Barbe bleue\") je francouzský lidový příběh, jehož nejznámější přeživší verzi zachytil Charles Perrault ve sbírce \"Histoires ou Contes du temps passé\" vydané v roce 1697.\n\nJako předloha titulní postavy mohli posloužit sériový vrah Gilles de Rais nebo bretaňský král Conomor.\n\nModrovous je bohatý šlechtic známý svým příslovečným vousem a tím, že byl už několikrát ženatý. Co se stalo s jeho manželkami, to nikdo neví. Když jednou navštíví jednoho ze svých sousedů a žádá o ruku jedné z jeho dvou dcer, dívky jsou zděšené a snaží, aby si vybral tu druhou. Modrovous nakonec přesvědčí mladší z nich, aby se za něj vdala.\n\nBrzy poté Modrovous oznamuje své ženě, že musí na nějakou dobu odjet a předává jí klíče ke dveřím v jejich zámku. Zároveň jí dává klíč k malé místnosti pod zámkem a zdůrazňuje, že tam nesmí na rozdíl od jiných místností nikdy vstoupit. Dívka přísahá, že do té místnosti nikdy nevstoupí. Modrovous opouští zámek a přenechává jí domácnost. Jeho žena okamžitě cítí nutkání zjistit, co zakázaná místnost obsahuje a přes varování své sestry, která ji přijela navštívit, opouští oslavu a své hosty a zamíří k místnosti.\n\nDívka objevuje strašlivé tajemství místnosti: podlahu pokrývá krev a těla předchozích Modrovousových manželek visí na hácích na zdech. Zhrozená dívka upouští klíč do kaluže krve. Utíká z místnosti, ale krev z klíče nejde smýt. Své sestře prozradí Modrovousovo tajemství a plánují, že příštího dne ze zámku utečou. Modrovous se však nečekaně vrací už příští ráno a ihned si všimne krve na klíči. V hněvu manželce vyhrožuje, že jí okamžitě srazí hlavu, ale dívka ho žádá o čtvrt hodinu na modlitbu. Společně se svou sestrou se zamkne v nejvyšší věži. Zatímco se Modrovous s mečem v ruce snaží dostat přes dveře, dívky čekají na příjezd svých dvou bratrů. Na poslední chvíli je pak bratři zachrání a Modrovouse zabijí.\n\nJedinou Modrovousovou dědičkou je jeho žena, která tak zdědí jeho celé jmění. Část využije jako věno pro svou sestru, část pro své bratry a zbytek na to, aby si našla lepšího manžela.\nLiteratura\n\nFilm\n\n"}
{"id": "952742", "url": "https://cs.wikipedia.org/wiki?curid=952742", "title": "Serie A 1981/82", "text": "Serie A 1981/82\n\nSoutěžní ročník Serie A 1981/82 byl 80. ročník nejvyšší italské fotbalové ligy a 50. ročník od založení Serie A. Soutěž začala 13. září 1981 a skončila 16. května 1982. Účastnilo se jí opět 16 týmů z toho 13 se kvalifikovalo z minulého ročníku. Sestoupily poslední tři týmy předchozího ročníku, jimiž byly Brescia Calcio, AC Perugia a US Pistoiese. Opačným směrem putovali tři týmy, jimiž byli Milán AC (vítěz druhé ligy), AC Cesena, Janov 1893.\n\nTitul v soutěži obhajoval klub Juventus FC, který v minulém ročníku získal 19. prvenství v soutěži.\n\n\nNejlepším střelcem tohoto ročníku Serie A se stal opět italský útočník Roberto Pruzzo. Hráč AS Řím vstřelil 15 branek.\n"}
{"id": "952744", "url": "https://cs.wikipedia.org/wiki?curid=952744", "title": "Finanční koučování", "text": "Finanční koučování\n\nFinanční koučování je metoda určená pro jednotlivce, rodiny, firmy, ale i další skupiny hospodařící se společnými penězi. Těmto subjektům pomáhá s následujícími oblastmi: pochopení myšlenkových pochodů souvisejících s penězi, zmapování návyků, vytvoření efektivnějších návyků a tím vede k efektivnějšímu a uspokojivějšímu finančnímu životu.\n\nFinanční koučování se opírá o výsledky výzkumů behaviorální ekonomie a experimentální ekonomie.\n"}
{"id": "952746", "url": "https://cs.wikipedia.org/wiki?curid=952746", "title": "Kostel Panny Marie Sněžné (Velké Karlovice)", "text": "Kostel Panny Marie Sněžné (Velké Karlovice)\n\nDřevěný barokní kostel Panny Marie Sněžné ve Velkých Karlovicích byl založen v roce 1754 Františkem hrabětem ze Žerotína. Je chráněn jako kulturní památka. Jde o farní kostel farnosti Velké Karlovice.\n\nPrvní mše svatá se v novém chrámu konala 15. srpna 1754, poté byl 21. srpna kostel slavnostně požehnán meziříčským děkanem. Toho dne se také slavila první pouť, a to až do roku 1811. Poté byla přeložena na neděli po 5. srpnu (svátek Panny Marie Sněžné), což platí dodnes.\n\nV roce 1755 zde byl jmenován kaplan, podřízený kostelu v Rožnově, od roku 1784 byl samostatný. Od roku 1843 měla již obec svého faráře.\n\nInteriéry kostela byly původně bez nátěru, a to jak stěny, tak lavice. Před rokem 1900 byl celý kostel vymalován bílou olejovou barvou.\n\nPůvodní oltář byl v roce 1894 nahrazen současným (podoba původního barokního oltáře je vidět na stěně vedle bočního oltáře sv. Jana Nepomuckého).\n\nV roce 1946 bylo v kostele instalováno elektrické osvětlení. Elektřina přitom byla zavedena i do skleněných lustrů, které kostelu v roce 1892 daroval žid, majitel několika skláren na Valašsku, Salomon Reich.\n"}
{"id": "952749", "url": "https://cs.wikipedia.org/wiki?curid=952749", "title": "SRTP", "text": "SRTP\n\nSecure Real-time Transport Protocol (nebo-li SRTP) je v informatice protokol, který poskytuje šifrování, možnost ověřovat zprávy a integritu RTP (Real-time Transport Protocol) přenášených dat v unicast i multicast aplikacích. Poprvé byl publikován IETF v březnu 2004 jako . Byl vyvinut malým týmem, který vyvíjel IP protokol, ve spolupráci s kryptografickými odborníky z firem Cisco a Ericsson. Na vývoji se také podílel David Oran, David McGrew, Mark Baugher, Mats Naslund, Elisabetta Carrara, Karl Norman a Rolf Blom.\n\nVzhledem k tomu, že RTP úzce souvisí s RTCP (Real Time Control Protocol), který může být použit k řízení RTP relace, SRTP má také sesterský protokol, tzv. Secure RTCP (nebo-li SRTCP). SRTCP poskytuje stejné bezpečnostní funkce související s RTCP, jako ty poskytované protokolem SRTP protokolu RTP. Používání SRTP/SRTCP je nepovinné. Pokud jsou ale použité, všechny poskytované funkce (například šifrování a autentizace) jsou volitelné a mohou být samostatně povoleny nebo zakázány. Jedinou výjimkou je ověřování zpráv, které je nezbytně nutné při použití SRTCP.\nPro šifrování a dešifrování datového toku (a tím i pro zajištění důvěrnosti toku dat), SRTP (společně s SRTCP) využívá AES jako výchozí šifru. Je možné vybrat jeden ze dvou definovaných módů jako proudový šifrovací klíč:\n\nSRTP umožňuje zakázat šifrování přímo pomocí tzv. „NULL šifry“, kterou lze pokládat za druhý typ podporované šifry (prvním je AES). Ve skutečnosti NULL šifra neprovádí žádné šifrování. V každém SRTP kompatibilním systému musí být tato šifra implementována. Jako taková může být použita, pokud není vyžadována důvěrnost poskytnutá SRTP, ale mohou být použity jiné SRTP funkce (například autentizace a integrita zpráv).\n\nAčkoli technicky lze SRTP snadno přizpůsobit novým šifrovacím algoritmům, SRTP norma uvádí, že nové šifrovací algoritmy kromě těch popsaných nemohou být jednoduše přidány do implementace protokolu SRTP. Jediný legální způsob, jak přidat nový šifrovací algoritmus, a přitom zachovat slučitelnost se SRTP normou, je publikovat nový standard RFC, který musí jasně definovat nový algoritmus.\n\nVýše uvedené algoritmy šifrování nezajišťují bezpečnost integrity zprávy samy o sobě, což umožňuje útočníkovi buď navazovat data nebo alespoň přehrávat dříve přenášená data. Z tohoto důvodu SRTP také poskytuje prostředky pro zajištění integrity dat a bezpečnosti z přehrávání.\n\nK ověření zprávy a ochraně integrity zprávy se používá algoritmus HMAC - SHA1 (definován v ), který produkuje 160 bitový tag, který je pak zkrácen na 80 nebo 32 bitů. Takto zkrácený tag je poté připojen k paketu a slouží pro jeho ověření. HMAC se počítá z užitečného zatížení paketu (tzv. payload) a z hlavičky paketu včetně čísla sekvence paketů. Pro ochranu proti tzv. replay útokům, přijímač udržuje identifikátory dříve přijatých zpráv, porovnává je s identifikátorem každé nové přijaté zprávy a připouští novou zprávu pouze tehdy, pokud ještě nebyl paket předtím odehrán (tj. odeslán). Takový přístup silně spoléhá na integritu ochrany.\n\nFunkce pro odvození klíče se používá k odvození různých klíčů (SRTP a SRTCP šifrovacích klíčů a jejich soli, SRTP a SRTCP autorizační klíče) z jednoho hlavního klíče kryptograficky bezpečným způsobem. To znamená, že při změně hlavního klíče se tento hlavní klíč vymění a všechny potřebné klíče jsou generovány použitím funkce pro odvození klíče.\n\nPeriodicky odvozené klíče, voláním funkce pro odvození klíčů, přinášejí bezpečnostní výhody. To útočníkovi zabraňuje sběr velkého množství zašifrovaných dat s jedním klíčem relace. Některé útoky lze snadněji provést, když je k dispozici velké množství šifrového textu. Aplikace, které používají funkci na odvození klíče, poskytují zpětnou a dopřednou bezpečnost v tom smyslu, aby při kompromitování aktuálního klíče relace nedošlo k ohrožení klíče následující relace odvozeného ze stejného hlavního klíče. V případě, že útočník překoná určitý klíč relace, není schopen dekódovat zprávy zajištěné předchozími a pozdějšími klíči relací odvozených od téhož hlavního klíče.\n\nSRTP spoléhá na externí správu klíčů k nastavení počátečního hlavního klíče. Dva protokoly speciálně určeny k použití se SRTP jsou ZRTP a MIKEY. Existují i jiné metody nastavení hlavního SRTP klíče. Někteří výrobci nabízejí produkty, které používají SDES metodu výměny klíčů.\n"}
{"id": "952755", "url": "https://cs.wikipedia.org/wiki?curid=952755", "title": "Stephanorhinus", "text": "Stephanorhinus\n\nStephanorhinus je rod vyhynulého nosorožce, který žil v severní Eurasii v období pleistocénu. Byla to o dvourohá zvířata, vážící i přes 3000 kilogramů. Nosorožci rodu Stephanorhinus dorůstali výšky 1,8 až 2 metry a délky až 4 metry. Velikostně se podobali současnému nosorožci tuponosému\n\nV pozdním plesitocénu žily v Eurasii dva druhy rodu. \"Stephanorhinus kirchbergensis\" a \"Stephanorhinus hemiotechus\". Oba druhy se mohly vyvinout z nosorožce \"Stepahnorhinus etruscus\". Zda do stejné vývojové větve patří také druh \"Stephanorhinus hundsheimensis\" není jisté. Tento nosorožec, který žil v časném a středním pleistocénu mohl být potomek plioceního druhu \"Stephanorhinus jeanvireti\". S. hundsheimensis vyhynul před 600.000 lety. V literatuře se uvádí, že hlavní příčinou jeho vymizení byl příchod \"S. kirchbergensis\" a \"S. hemiotechus\" do Evropy. \n"}
{"id": "952767", "url": "https://cs.wikipedia.org/wiki?curid=952767", "title": "Public Relations (hudební skupina)", "text": "Public Relations (hudební skupina)\n\nPUBLIC RELATIONS je česká rocková skupina, která vznikla v roce 2004 . Její hudební styl se časem posunul od crossoveru k elektronickému rocku, kde je klasický rockový základ doplněn plnohodnotnou elektronickou složkou.\n\nV kapele se vystřídalo mnoho muzikantů, až se v roce 2008 sestava usadila v podobě Jiří Sosik - kytara, Tomáš Frieb - kytara, Tomáš Klos - baskytara, Lukáš Kroutil - bicí a Lukáš Kraut - zpěv.\n\nV této sestavě kapela natočila v roce 2008 své debutové album s názvem \"No Turns\" a začala vystupovat na klubových a festivalových pódiích, posílená perkusionistou a showmanem Tomášem Demlem. O rok později skupinu opouští bubeník Lukáš Kroutil a jeho místo zaujímá Marek Konečný, který se po 13 letech vrátil z USA, kde bubnoval v kapele Cold Summer Society. Skupina pokračuje v koncertování, později už bez Tomáše Demla, který se rozhodl s PUBLIC RELATIONS dále nevystupovat.\n\nV té době probíhají intenzivní práce na novém materiálu, které vyvrcholily v roce 2011 vydáním alba s názvem \"The Platinum Air\" . Po křtu a sérii koncertů, na kterých jako host vystoupila zpěvačka Martina Pártlová, si kapela dává menší prázdniny a Lukáš Kraut začíná pracovat na sólovém materiálu. V červenci 2012 - k datu osmého výročí založení kapely - se rozhodl věnovat pouze své sólové kariéře a PUBLIC RELATIONS opouští. Spolu s ním odchází i kytarista Tomáš Frieb. \n\nNa začátku roku 2013 našla kapela po dlouhém hledání náhradu na post frontmana PUBLIC RELATIONS. Tím pravým člověkem, který zapadl do představ a plánů skupiny, se stal zpěvák Jan Ražnok, který má za sebou účinkování v mnoha kapelách a projektech. S novým zpěvákem skupina vytváří zcela nový repertoár. Ten vydala na třetím řadovém albu , které vyšlo v digitální formě 31.12.2013, na fyzickém nosiči 3.4.2014.\n\n\n\n"}
{"id": "952769", "url": "https://cs.wikipedia.org/wiki?curid=952769", "title": "Luis Monti", "text": "Luis Monti\n\nLuis Felipe Monti (15. květen 1901, Buenos Aires – 9. září 1983) byl italsko-argentinský fotbalista, který ve svém životě reprezentoval dvě země, Argentinu i Itálii. Hrával na pozici záložníka.\nS argentinskou fotbalovou reprezentací získal stříbrnou medaili na historicky prvním mistrovství světa roku 1930. Další mistrovství světa v Itálii roku 1934 vyhrál, tentokrát však již v italském dresu. Na obou šampionátech byl federací FIFA zpětně zařazen do all-stars týmu, a to jako jediný fotbalista předválečné éry. S Argentinou vybojoval též stříbrnou medaili na olympijských hrách roku 1928. Za argentinský národní tým odehrál 16 utkání a vstřelil 5 gólů, za italský 18 zápasů, v nichž dal jeden gól.\n\nS Juventusem Turín získal čtyřikrát titul italského mistra (1931/32, 1932/33, 1933/34, 1934/35) a jednou italský pohár (1937/38).\n\n"}
{"id": "952772", "url": "https://cs.wikipedia.org/wiki?curid=952772", "title": "Stephanorhinus kirchbergensis", "text": "Stephanorhinus kirchbergensis\n\nStephanorhinus kirchbergensis byl pleistocénní druh dvourohého nosorožce z rodu \"Stephanorhinus\" obývající severní Eurasii. Žil ve stejném období jako \"Stephanorhinus hemiotechus\". Na rozdíl od něj se však vyskytoval v lesích a lesnatých oblastech. Živil se převážně měkkou rostlinnou potravou.\n\n\"S. kirchbergensis\" vážil od 1,6 do 2,9 tuny. V kohoutku mohl dosahovat výšky až 2,5 metru.\n\n"}
{"id": "952774", "url": "https://cs.wikipedia.org/wiki?curid=952774", "title": "Analýza klíčových slov", "text": "Analýza klíčových slov\n\nAnalýza klíčových slov pomáhá zjistit, jaká slovní spojení používají běžní uživatelé při hledání na internetu. Analyzuje konkrétní tvary, synonyma, jejich hledanost a konkurenčnost.\n\nPři tvorbě webových stránek pomáhá přeložit zaběhlý jazyk majitele stránek do jazyka návštěvníků. Takže odstraní odborné a nesrozumitelné výrazy a nabídne, jakými výrazy je nahradit, aby jim návštěvníci rozuměli.\n\n"}
{"id": "952780", "url": "https://cs.wikipedia.org/wiki?curid=952780", "title": "Římskokatolická farnost Petrovice u Moravského Krumlova", "text": "Římskokatolická farnost Petrovice u Moravského Krumlova\n\nŘímskokatolická farnost Petrovice u Moravského Krumlova je územní společenství římských katolíků s farním kostelem Povýšení svatého Kříže v děkanátu Moravský Krumlov.\n\nPrvní písemná zmínka o Petrovicích pochází z roku 1253, kdy byl jako svědek jmenován „plebanus Gotfridus de Petroviz“, tedy petrovický farář Bohumil. Přítomnost faráře předpokládá, že k tomuto roku v Petrovicích již stál farní kostel. Dnešní farní kostel Povýšení svatého Kříže byl postavený v letech 1846–49. Původní kostel stával v místě dnešního pomníku padlým ve světových válkách.\nOd 1. srpna 2009 byl administrátorem excurrendo R. D. Mgr. Pavel Bublan, který byl zároveň děkanem moravskokrumlovského děkanátu. S platností od 1. května 2018 se administrátorem excurrendo stal R. D. Mgr. Pavel Vybíhal.\n\nDnem vzájemných modliteb farností za bohoslovce a bohoslovců za farnosti brněnské diecéze je 30. listopad. Adorační den připadá na nejbližší neděli po 8. březnu.\n\nVe farnosti se pravidelně koná tříkrálová sbírka. V roce 2016 se při ní vybralo v Petrovicích 15 685 korun. Výtěžek sbírky v roce 2018 dosáhl v Petrovicích 17 279 korun.\n\n"}
{"id": "952784", "url": "https://cs.wikipedia.org/wiki?curid=952784", "title": "Setswanština", "text": "Setswanština\n\nSetswana, také tswanština nebo bečuánština, je bantuský jazyk, kterým hovoří asi pět milionů Tswanů v Botswaně a Jihoafrické republice.\nPodle Guthrieho klasifikace jazyků patří setswana do nejjižnější skupiny S bantuských jazyků (společně s jazyky sesotho a xhosa). Hovoří jím tři a půl až čtyři miliony obyvatel JAR, především v bývalém bantustanu Bophuthatswana. Je jedním z jedenácti oficiálních jazyků Jihoafrické republiky. V Botswaně se počet mluvčích odhaduje na něco přes milion, zároveň slouží jako lingua franca, kterou používají k domlouvání i příslušníci dalších etnik. Setswana je spolu s angličtinou úředním jazykem Botswany. Také v Namibii žije tswanská menšina, která čítá okolo šesti tisíc osob.\nJazyk popsal v roce 1806 německý cestovatel Heinrich Lichtenstein. Robert Moffat přeložil Bibli do tohoto jazyka. Nejvýznamnějším spisovatelem v tswanštině byl národní buditel Solomon Plaatje (1876–1932).\nJako všechny bantuské jazyky je setswana tónický jazyk, používá i mlaskavky. Podstatná jména jsou rozdělena podle významu do deseti tříd, které určují skloňování. To se děje pomocí předpon - např. název řeči \"setswana\" vznikl přidáním předpony \"se-\" k názvu národa \"Tswana\".\n\n"}
{"id": "952788", "url": "https://cs.wikipedia.org/wiki?curid=952788", "title": "Kanada na Hopmanově poháru", "text": "Kanada na Hopmanově poháru\n\nKanada na Hopmanově poháru startovala poprvé v roce 2004 a celkem do turnaje zasáhla čtyřikrát.\n\nPremiérový start zaznamenala v roce 2004, kdy nastoupila do baráže o účast v základní skupině proti Maďarsku. Zápas prohrála 1–2. Přesto odehrála jedno střetnutí základní skupiny, když ze skupiny B odstoupila před posledním zápasem Belgie. Nahradila ji tak v duelu opět proti Maďarsku, kterému podlehla 0–3 na zápasy. V konečné klasifikaci skupiny nebylo kanadské družstvo klasifikováno.\n\nNa Hopman Cupu 2018 „zemi javorového listu“ potřetí reprezentovala Eugenie Bouchardová s Vaskem Pospisilem, který zasáhl do soutěže podruhé. V průběhu soutěže dokázali Kanaďané z devíti zápasů vyhrát jediný, když na úvod porazili australský pár Gavrilovová a Kokkinakis ve smíšené čtyřhře za rozhodnutého stavu ve prospěch Australanů. Po třech mezistátních prohrách obsadili poslední čtvrtou příčku základní skupiny.\n\n\"Tabulka uvádí seznam kanadských tenistů, kteří reprezentovali stát na Hopmanově poháru.\"\n\n"}
{"id": "952790", "url": "https://cs.wikipedia.org/wiki?curid=952790", "title": "Martin Bohdan Lány", "text": "Martin Bohdan Lány\n\nMartin Bohdan Lány (10. listopadu 1876 Černilov - 1941 Marangu, Tanzanie) byl český cestovatel, obchodník a misionář.\n\nNarodil se jako syn evangelického faráře Karla Eduarda Lányho. Po vystudování vyšší hospodářské školy v Chrudimi a zemědělské fakulty Lipsku, pracoval od roku 1895 jako hospodářský úředník pro misijní stanici v Moshi v Tanganijce pod Kilimandžárem. Po skončení misijní činnosti se zde usadil natrvalo. Obchodoval s kožešinami a stal se farmářem. Později se svojí ženou na úpatí Kilimandžára založil penzion \"Boarding-Hause.\" Po dobu svého působení posílal do Náprstkova muzea předměty spojené se životem místních domorodců.\n\nV roce 1903 se v Praze oženil s Emmou Pospíšilovou. Zemřel v Marangu v roce 1941, kde je i pohřben.\n\n"}
{"id": "952793", "url": "https://cs.wikipedia.org/wiki?curid=952793", "title": "Pavel Jáchym Šebesta", "text": "Pavel Jáchym Šebesta\n\nPavel Jáchym Šebesta, něm. Paul Joachim Schebesta (20. březen 1887 Pietrowice Wielkie u Racibórze - 17. září 1967 Mödling), byl český misionář, etnograf, antropolog a lingvista.\n\nOd roku 1905 studoval filozofii a teologii v Mödlingu a roku 1911 byl jako člen řeholno-misijné Společnosti Božího Slova ve zdejším domě Sv. Gabriela, vysvěcen na kněze. Na vídeňské univerzitě se věnoval také antropologii, archeologii a egyptologii.\nV letech 1912 - 1916 působil jako misionář v Mosambiku v oblasti řeky Zambezi. Protože toto území bylo portugalskou kolonií byl jako rakousko-uherský občan po vstupu Portugalska do první sv. války v roce 1917 zatčen. Později byl převezen do Portugalska, kde setrval až do roku 1920. Pobyt využil ke studiu archivních materiálů o misiích v jihovýchodní Africe.\n\n\nNa své cesty se vydával z Mödlingu, kde studoval. Sem se i vracel, aby třídil a zpracovával přivezený materiál. Část sbírek ze Šebestových výprav je uložena v Hrdličkově muzeu člověka a v Náprstkově muzeu v Praze.\n\n\n"}
{"id": "952795", "url": "https://cs.wikipedia.org/wiki?curid=952795", "title": "Ukrajinka (město)", "text": "Ukrajinka (město)\n\nUkrajinka (; – \"Ukrainka\") je město v Kyjevské oblasti na Ukrajině. Leží na pravém břehu Dněpru patnáct kilometrů na severovýchod od Obuchivu a čtyřicet kilometrů jižně od Kyjeva. V roce 2012 žilo v Ukrajince přes patnáct tisíc obyvatel.\n"}
{"id": "952796", "url": "https://cs.wikipedia.org/wiki?curid=952796", "title": "Polsko na Hopmanově poháru", "text": "Polsko na Hopmanově poháru\n\nPolsko na Hopmanově poháru zažilo premiéru na 26. ročníku konaném v roce 2014. Celkem se zúčastnilo dvou ročníků, z nichž si odvezlo jeden titul vybojovaný v roce 2015.\n\nV roli nejvýše nasazeného týmu vstoupili Poláci poprvé v historii do perthského Hopman Cupu roku 2014. Reprezentanty země se stali hráčka elitní světové pětky Agnieszka Radwańská a Grzegorz Panfil. V prosinci 2013 web sportowefakty.pl oznámil, že původně nominovanou světovou jednadvacítku Jerzyho Janowicze v družstvu nahradí krajan Grzegorz Panfil, kterému na žebříčku ATP aktuálně patřilo 288. místo. K výměně došlo až po losu a Polsko zůstalo prvním nasazeným účastníkem. Bez prohry v základní skupině postoupili Poláci do finále, v němž nestačili na Francii poměrem 1:2 na zápasy.\n\nV ročníku 2015, při své druhé účasti na turnaji, již polští tenisté vybojovali premiérový titul. Dvojice Agnieszka Radwańská a Jerzy Janowicz zdolali ve finále Serenu Williamsovou s Johnem Isnerem ze Spojených států 2–1 na zápasy, když o vítězích rozhodla až závěrečná smíšená čtyřhra.\n\"Tabulka uvádí seznam polských tenistů, kteří reprezentovali stát na Hopmanově poháru.\"\n"}
{"id": "952798", "url": "https://cs.wikipedia.org/wiki?curid=952798", "title": "Petr Krahulec", "text": "Petr Krahulec\n\nPetr Krahulec (* 2. dubna 1956) je bývalý český fotbalista.\n\nV československé lize hrál za Zbrojovku Brno. Nastoupil v 5 ligových utkáních.\nPo skončení aktivní kariéry působil jako šéftrenér mládeže v FC Petra Drnovice, kde vytáhnul týmy z krajské úrovně na ligovou úroveň. Jeho největším objevem je Milan Petržela, nyní působící v FC Viktoria Plzeň. I další jeho někdejší svěřenci se objevili na ligové scéně: Přemysl Kovář (FK Ústí nad Labem, FC Slovan Liberec), Jan Pánek, Roman Smutný, Jaromír Grim, Martin Fober, Martin Lička (všichni 2. liga za FK Drnovice). Po pádu drnovické kopané trénoval \"A\" tým mužů TJ Framoz Rousínov (krajský přebor), od léta 2013 je šéftrenérem SCM v MFK Vyškov.\n\n\n"}
{"id": "952801", "url": "https://cs.wikipedia.org/wiki?curid=952801", "title": "Karjala Cup 2013", "text": "Karjala Cup 2013\n\nKarjala Cup 2013 byl turnaj v rámci série Euro Hockey Tour 2013/2014, který se konal od 7. do 10. listopadu 2013. Zápas mezi Švédskem a Českem se uskutečnil v Läkerol Areně ve švédském Gävle, ostatní zápasy se uskutečnily v helsinské Hartwall areně. Vítězem turnaje se stala reprezentace Finska.\n\n"}
{"id": "952802", "url": "https://cs.wikipedia.org/wiki?curid=952802", "title": "Karlino", "text": "Karlino\n\nKarlino je polské město v okrese Białogard v Západopomořanském vojvodství. Je centrem městsko-vesnické gminy Karlino.\n\nV roce 2011 zde žilo 6 036 obyvatel.\n"}
{"id": "952805", "url": "https://cs.wikipedia.org/wiki?curid=952805", "title": "Perth Arena", "text": "Perth Arena\n\nPerth Arena, od září 2018 oficiálně RAC Arena, je moderní víceúčelová aréna v Perthu, hlavním a největším městě australského spolkového státu Západní Austrálie. Leží v centru na ulici Wellington Street, poblíž bývalé haly Perth Entertainment Centre. Oficiálním datem otevření se stal 10. listopad 2012. Výstavba byla součástí první fáze urbanistické obnovy města (Perth City Link) odehrávající se na ploše 13,5 hektarů.\n\nArénu navrhly architektonické firmy Ashton Raggatt McDougall a Cameron Chisholm Nicol. Vzhled vychází z geometrické skládačky Eternity puzzle. Pořádají se v ní sportovní a kulturní události. Kapacita pro tenisová utkání činí 13 910 diváků. Maximální návštěvnost basketbalových zápasů je 14 846 fanoušků. Pravidelná ligová střetnutí australské národní soutěže v košíkové může sledovat 13 000 osob. Koncertním vystoupením může přihlížet publikum 15 500 posluchačů. Součástí stadionu je zatahovací střecha, 36 luxusních sky boxů, 680 parkovacích míst v podzemí, 5 oddělených prostorů pro konání akcí a nájezdy umožňující kamionům přímý vjezd do podlaží haly.\n\nVlastníkem arény je společnost VenuesWest, která spravuje také stadiony Challenge Stadium, WA Basketball Centre, Arena Joondalup, a další zařízení v zastoupení západoaustralské vlády. Tuto společnost řídí AEG Ogden – australasijská divize AEG Worldwide. Západoaustralský kabinet uzavřel v létě 2018 pětiletou smlouvu v hodnotě 10 milionů australských dolarů na prodej práv názvu arény s motoklubem RAC WA (Royal Automobile Club of Western Australia), podnikajícím v automobilovém pojišťovnictví či cestovním ruchu. V září 2018 tak došlo k přejmenování na RAC Arena. Tento krok byl předvolebním slibem místní vlády, která finančním ziskem částečně sanovala ztrátový rozpočet.\n\nPrvním generálním manažerem arény byl David Humphreys, který tuto funkci zastával již v perthském zábavním centru (Perth Entertainment Centre) a v sydneyské Allphones Arena. Dva měsíce před oficiálním otevřením stadionu zemřel. AEG Ogden pak 3. října 2012 oznámila, že se prozatímním generálním manažerem stane Steve Hevern.\n\nAréna je domovským stadionem mužského basketbalového týmu Perth Wildcats hrajícího National Basketball League. Od roku 2020 se stala dějištěm tenisového turnaje mužských týmů ATP Cup. V letech 2013–2019 v ní probíhalo mezinárodní mistrovství ITF smíšených družstev v tenise – Hopmanův pohár.\n\nVyjma sportovních událostí je aréna místem koncertních vystoupení. Interiér může být specificky upraven pro potřeby kulturních akcí v závislosti na druhu představení a počtu diváků. V rámci oficiálního otevření haly v ní 10. listopadu 2012 vystoupil Elton John, a to během jeho turné 40th Anniversary of the Rocket Man. Původně měl halu svým koncertem otevřít George Michael, který musel závazek odříci ze zdravotních důvodů.\n\nPřed prvním oficiálním vystoupením 2. listopadu 2012 v hale proběhly testovací koncerty série „Plug into Perth“, na nichž se představili západoaustralští hudebníci Drapht, Sugar Army a Split Seconds. Během otevíracího týdne zahráli také Matchbox Twenty a Nickelback. Následně se na pódiu představili zpěváci světového formátu P!nk, Rihanna či Beyoncé. Proběhla v ní také umělecká představení Disney on Ice a Cirque Du Soleil.\n\nRekordní koncertní návštěvnost zaznamenalo 9. listopadu 2013 show Beyoncé, která zde odehrála dvě vystoupení za sebou v rámci turné The Mrs. Carter Show World Tour. Překonala tak P!nk, na jejíž čtyři koncerty turné Truth About Love Tour přišlo vždy přes 14 800 diváků. P!nk přesto k roku 2013 zůstala nejvýdělečnějším umělcem perthské arény.\n\nPremiérový basketbalový zápas australské ligy National Basketball League se v aréně odehrál 16. listopadu 2012. Domácí mužstvo Perth Wildcats v něm podlehlo Adelaide 36ers před kulisou 11 562 fanoušků. Jednalo se o vůbec nejvyšší návštěvnost basketbalového utkání v historii Západní Austrálie, když duel překonal stávající rekord 8 501 návštěvníků z roku 2004 v Burswood Dome. Následně aréna zaznamenala vyšší návštěvnosti. K roku 2013 nejvyšší činila 13 527 osob během utkání grand finále.\n\nDo roku 2019 se v aréně na přelomu prosince a ledna každoročně odehrával Hopmanův pohár, mezinárodní mistrovství ITF smíšených družstev v tenise. Prvním turnajem se stal Hopman Cup 2013. Dějiště události se do nové haly přemístilo z dómu Burswood. Od roku 2020 byla smíšená soutěž ITF nahrazena turnajem mužských týmů ATP Cupem.\n\nNejvyšší návštěvnost zaznamenalo utkání základní skupiny Hopman Cupu 2019 mezi Švýcarskem a Spojenými státy, když do arény 1. ledna 2019 zavítalo 14 064 diváků. Na dvorci se také představili Roger Federer a Serena Williamsová. Švýcaři vyhráli 2:1 na zápasy. Jednalo se také o nejvíce navštívený tenisový zápas v historii Západní Austrálie. Překonán tak byl rekord ze střetnutí švýcarského a amerického týmu v roce 2018, s počtem 14 029 diváků.. Dřívější rekordní návštěvnost držely zápasy Švýcarska a Německa na Hopman Cupu 2017 při 13 785 divácích, respektive utkání Hopman Cupu 2013 mezi Austrálií a Srbskem z 2. ledna 2013, kdy do haly přišlo 13 509 osob.\n\nNárodní svaz Tennis Australia zvolil arénu za dějiště listopadového finále Fed Cupu 2019 mezi Austrálií a Francií. O vítězství Francouzek 3:2 na zápasy rozhodla až závěrečná čtyřhra. Dvoudenní návštěvnost dosáhla výše 26 951 diváků, což znamenalo druhý nejvyšší počet diváků ve finále hraném ve formátu světových skupin.\n\n"}
{"id": "952811", "url": "https://cs.wikipedia.org/wiki?curid=952811", "title": "Římskokatolická farnost Olbramovice u Moravského Krumlova", "text": "Římskokatolická farnost Olbramovice u Moravského Krumlova\n\nŘímskokatolická farnost Olbramovice u Moravského Krumlova je územní společenství římských katolíků s farním kostelem svatého Jakuba Staršího v děkanátu Moravský Krumlov.\n\nObec je uvedena v seznamu obcí olomouckého biskupství z roku 1063. Fara stávala v obci již v polovině 13. století. Letopočet ve věži kostela udává rok 1564, zřejmě dostavby.\n\nFarářem je R. D. Jan Fiala.\n\nDnem vzájemných modliteb farností za bohoslovce a bohoslovců za farnosti brněnské diecéze je 11. listopad. Adorační den připadá na nejbližší neděli po 25. srpnu.\n\nVe farnosti se pravidelně koná tříkrálová sbírka. V roce 2016 se při ní vybralo v Olbramovicích 5 696 korun, v Kubšicích 3 613 korun.\n\n"}
{"id": "952812", "url": "https://cs.wikipedia.org/wiki?curid=952812", "title": "Římskokatolická farnost Našiměřice", "text": "Římskokatolická farnost Našiměřice\n\nŘímskokatolická farnost Našiměřice je územní společenství římských katolíků s farním kostelem svatého Jiljí.\nFara v obci stála už v polovině 14. století, později však zanikla, protože Našiměřice byly přifařeny do Olbramovic, kde zůstaly až do roku 1823. Zdejší kostel je zasvěcen svatému Jiljí. V minulosti zde převládalo německé obyvatelstvo, v letech 1945 až 1946 byly Našiměřice po odsunu Němců nově osídleny českými osadníky.\nOd 1. září 1991 je administrátorem excurrendo R. D. Jan Fiala z Olbramovic u Moravského Krumova.\n\nDnem vzájemných modliteb farností za bohoslovce a bohoslovců za farnosti brněnské diecéze je 21. června. Adorační den připadá na nejbližší neděli po 24. srpnu.\n\nVe farnosti se pravidelně koná tříkrálová sbírka. V roce 2016 se při ní vybralo 1 236 korun.\n\n"}
{"id": "952817", "url": "https://cs.wikipedia.org/wiki?curid=952817", "title": "Kramolín (Šumava)", "text": "Kramolín (Šumava)\n\nKramolín (899 m n. m.) je vrchol nacházející se na jihu Šumavy v Lučské hornatině, 2 km severně od Lipna nad Vltavou, 180 m nad hladinou vodní nádrže Lipno. Kramolín je součástí zhruba 7 km dlouhého a podél Vltavy probíhajícího strukturního hřbetu, který na JV začíná horou Luč (932 m), přes Slupečný vrch (890 m) a Kramolín pokračuje k SZ, kde dosahuje maximální výšky vrcholem Kaliště (993 m) a jeho ukončením je návrší Na Martě (830 m).\n\nNázev hory byl převzat od stejnojmenné osady, která vznikla v polovině 15. století na severovýchodním svahu hory. Jméno osady vychází z německého jména \"Gromaling\", které bylo patrně odvozeno od slova \"Graumat\" (lidově zkráceno \"Graum\"), tedy paseka či pastvina vzniklá po vymýcení části lesa.\n\nNa vrcholové plošině Kramolína se nachází několik objektů. Jedním z nich je Stezka korunami stromů s rozhlednou, z níž se otevírá rozhled na Lipenskou nádrž, jižní Šumavu – především na Trojmezenskou a Želnavskou hornatinu, Novohradské hory, Kleť a Alpy. Další stavbou na vrcholu je \"Horský hotel Kramolín\". V sousedství hotelu stojí Stanice Horské služby Kramolín. Těsně pod vrchol (cca 892 m n. m.) vedou dvě lanové dráhy, které jsou součástí Skiareálu Lipno − od jihozápadu vede 1219 m dlouhá lanovka Jezerní (původně Lipno Express) a od severovýchodu 863 m dlouhá lanovka Střecha. Lyžařský areál na svazích Kramolína vznikl v roce 1972, roku 1984 měl 4 sjezdovky a plánoval se jeho další rozvoj, k němuž nakonec došlo až v 90. letech 20. století.\n"}
{"id": "952820", "url": "https://cs.wikipedia.org/wiki?curid=952820", "title": "Seznam okruhů mistrovství světa silničních motocyklů", "text": "Seznam okruhů mistrovství světa silničních motocyklů\n\nToto je přehled všech okruhů, na kterých se kdy konaly závody mistrovství světa silničních motocyklů (dnes MotoGP). Okruhy, na kterých se konají závody v sezoně 2016, jsou podbarveny zeleně.\n\n"}
{"id": "952825", "url": "https://cs.wikipedia.org/wiki?curid=952825", "title": "Nemocnice Frýdlant", "text": "Nemocnice Frýdlant\n\nNemocnice Frýdlant je zdravotnické zařízení o 126 lůžkách ve stejnojmenném městě na severu České republiky, ve Frýdlantském výběžku Libereckého kraje. \n\nVznikla roku 1902 pod názvem „Všeobecná veřejná okresní nemocnice císaře Františka Josefa I.“. Tou dobou měla chirurgické, interní a porodnické oddělení. V polovině 20. století přešla pod OÚNZ Liberec. K opětovnému osamostatnění došlo po sametové revoluci roku 1991, kdy se nemocnice osamostatnila. Počínaje 1. říjnem 1996 provozovalo nemocnici město Frýdlant prostřednictvím společnosti „Nemocnice Frýdlant s.r.o.“. V polovině roku 2013 vstoupila do této společnosti pražská firma „Euroclinicum“ a skoupením podílů všech dosavadních podílníků se stala jediným majitelem společnosti. Vedle této společnosti usilovala o nemocnici také liberecká nemocnice (poprvé již v roce 2009, podruhé o čtyři roky později). Po změně majitele by se v nemocnici mělo otevřít pracoviště kožního či očního lékařství.\n\nJiž od počátku září 2004 je nemocnice vlastníkem certifikátu zdravotnických služeb dle ČSN EN ISO 9001 a ČSN EN ISO 14001.\n\nNemocnice má sedm oddělení:\n\nSoučástí nemocnice byla také porodnice. Pro její dobré jméno či pro nabídku alternativních porodů si ji vybíraly i rodičky například z Prahy (vzdálené 133 kilometrů). K uzavření tohoto zařízení došlo 1. července 2008 z důvodu nedostatku pediatrů, kteří musí být při porodu k dispozici. Nemocnice vlastní takto vzdělané lékaře neměla a tudíž se musela spolehnout na lékaře ze soukromé sféry. Těch ovšem na Frýdlantsku mnoho nebylo – pouze šest, z toho pět v důchodovém věku a ti již odmítali 24hodinové služby v nemocnici. K opětovnému krátkodobému otevření došlo v srpnu 2010, kdy Frýdlantský výběžek postihly záplavy a nastávající matky v tu dobu nemohly s ohledem na aktuální kvalitu dopravního spojení cestovat do liberecké nemocnice.\n\nNa přelomu let 2012 a 2013 se objevily snahy i o zrušení zdejšího gynekologického oddělení. Tomu se však nakonec (s ohledem na obtížnou dopravní dostupnost regionu) podařilo zabránit, když se zdejší gynekologie sloučila s chirurgií. Tím je tak možné provádět složitější zákroky a pacientky nemusí cestovat do vzdálených nemocnic v jiných městech (v Liberci, Jablonci nad Nisou či České Lípě).\n\n\n"}
{"id": "952827", "url": "https://cs.wikipedia.org/wiki?curid=952827", "title": "Karel Pius Rakousko-Toskánský", "text": "Karel Pius Rakousko-Toskánský\n\nKarel Pius Toskánský : \"Karl Pius Maria Adelgonde Blanka Leopold Ignaz Raphael Michael Salvator Kyrill Angelus Barbara\" (4. prosince 1909, Vídeň – 24. prosince 1953, Barcelona) byl rakouský arcivévoda z toskánské linie Habsbursko-Lotrinské dynastie.\n\nByl desátým potomkem toskánského arcivévody Leopolda Salvátora a španělské princezny Blanky Kastilské.\n\nPo zrušení monarchie odjel s rodiči a sourozenci do Španělska, kde později vyrůstal. V dospělosti pracoval jako strojní inženýr. Pro španělské karlisty se stal jako \"Carlos (VIII.)\" pretendentem španělského trůnu, kterým byl také v letech (1868–1909) jeho dědeček, vévoda madridský.\n\nV roce 1938 se jeho ženou stala Christa Satzgerová z Balványosu, se kterou měl dvě dcery užívající hraběcího titulu:\n\n"}
{"id": "952828", "url": "https://cs.wikipedia.org/wiki?curid=952828", "title": "OggWrit", "text": "OggWrit\n\nOggWrit je v současnosti neudržovaný a nekompletní, i když částečně použitelný otevřený formát a kodek časovaného textu určený pro kontejner Ogg.\n\nNa rozdíl od většiny titulkových formátů je textová stopa v kontejneru připojená k audio nebo/a video stopě a tvoří tak s původním videem nebo audiem jediný soubor. Formát umožňuje vložení jak do video souborů Ogg Theora, tak do prostých audio souborů Ogg FLAC, Ogg Vorbis nebo Ogg Speex s možností zprostředkovat přepis řeči, texty písniček apod. Je navržen tak, aby bylo jednoduché ho rozšiřovat o nové možnosti. V současnosti podporuje více řečí současně nebo specifické umístění textu v jednom nebo více oknech.\n\nOd roku 2008 není formát udržován. Je ve stádiu částečné použitelnosti, ale použití není pro jeho nekompletnost doporučeno. Formát v současnosti nepodporuje žádná dostupná uživatelská aplikace.\n\nPreferovaný formát pro časovaný text v Ogg kontejneru je OggKate. Pro Ogg existují ještě formáty CMML nebo OGM/SRT, ty ale nejsou schválené ani doporučené. Kate se rychle stává standardním formátem pro Ogg s podporou pro SubRip a další formáty pro časovaný text.\n\n"}
{"id": "952831", "url": "https://cs.wikipedia.org/wiki?curid=952831", "title": "Fort Worth Brahmas", "text": "Fort Worth Brahmas\n\nFort Worth Brahmas byl profesionální americký klub ledního hokeje, který sídlil v North Richland Hills ve státě Texas. Původně působil 4 roky v lize Western Professional Hockey League mezi roky 1997 - 2001 a poté působil 12 let v lize Central Hockey League mezi roky 2001 - 2013. Brahmas hráli své domácí zápasy v hale NYTEX Sports Centre, v americké North Richland Hills ve státě Texas. V CHL sehráli 706 zápasů a kvalifikovali se sedmkrát do playoff.\n\nZdroj: \n\n\n\n\nZdroj: \n\nZdroj: \n\nZdroj: \n\nZdroj: \n\n"}
{"id": "952839", "url": "https://cs.wikipedia.org/wiki?curid=952839", "title": "Lymfodrenáž", "text": "Lymfodrenáž\n\nLymfodrenáž je speciální léčebná metoda, za pomocí které se podporuje vyplavování odpadních látek z těla. Jedná se tedy o prostředek detoxikace. Díky lymfodrenáži můžeme z těla dostat nahromaděné toxické látky, které jsou jinak pro tělo škodlivé. Dalším důležitým aspektem lymfodrenáže, je urychlení toku lymfy mízním řečištěm a podpora látkové výměny organismu. Lymfodrenáž významným způsobem podporuje imunitní systém. V dnešní době se hojně využívá spíše ke kosmetickým účelům, například významně napomáhá k odstranění celulitidy. Další nespornou výhodou je, že lymfodrenáž napomáhá k zlepšení metabolismu a zlepšení fyzické kondice, což může vést k úbytku váhy. \n\nPřed každou lymfodrenáží je zásadní uvolnění důležitých mízních uzlin, aby nedošlo k zablokování. Při lymfodrenáži by mohlo nastat riziko nahromadění lymfy před uzlinou, což je nežádoucí.\n\nLymfodrenáž se dělí na dva základní typy - lymfodrenáž přístrojovou a manuální.\n\nTato metoda je méně časově i finančně náročná než manuální lymfodrenáž. Je to velice moderní a účinná metoda, jak efektivně ovlivnit tok lymfy. Tento typ se vyskytuje častěji. Před začátkem lymfodrenáže je důležité uvolnit lymfatické uzliny, o řádné uvolnění se stará certifikovaný lymfoterapeut. Prostředkem přístrojové lymfodrenáže jsou kompresní návleky. Jejich podoba se odvíjí od místa problému, nejběžnější jsou kompresní kalhoty, ale existují i rukávy či vesta. Návleky jsou sestaveny ze vzduchových komor, které se střídavě nafukují podle předem nastaveného programu. Velice důležité je nastavení tlaku v komorách, nesmí být malý, ale ani příliš vysoký, to má na lymfatický systém opačný efekt.\n\nPřístrojová lymfodrenáž se převážně doporučuje v případě chronických žilních nedostatečností, celulitidy, bércových vředů, artrózy, poruch prokrvení, gynekologických obtíží apod. Naopak se nedoporučuje v případě onemocnění jater a ledvin, při akutním onkologickém onemocnění, při těžkých srdečních onemocněních, kožních obtížích, také při akutních zánětů žil či při infekčním onemocnění nebo také při neurologických onemocněních, jako je například epilepsie.\n\nPrvní věc, kterou je potřeba zmínit, je fakt, že manuální lymfodrenáž není klasická masáž. Jde o speciální manuální techniku, která je zaměřená na povrchový mízní systém. Rozdíl mezi masáží a manuální lymfodrenáží je primárně v tom, že lymfoterapeut se snaží ovlivnit pouze kůži a podkoží, ale masér jde hlouběji a naopak se snaží ovlivnit primárně svalstvo. Manuální lymfodrenáž je tedy velice prospěšná pro správné fungování lymfatického systému a organismu jako takového. A dobře fungující lymfatický systém, tedy dobrá cirkulace lymfy, je důležitá pro správné fungování vnitřního organismu.\n\nManuální lymfodrenáž se primárně doporučuje při léčbě otoků či edémů, pro zvýšení imunity, pro detoxikaci organismu, proti celulitidě, pro regeneraci po operacích a úrazech, také jde o prevenci při vzniku křečových žil a v neposlední řadě se využívá pro zmírnění migrén či v boji s obezitou. Naopak manuální lymfodrenáž je nežádoucí při nádorových onemocněních, v případě že má pacient hnisavou ránu, bakteriální nebo virové onemocnění, zvětšené lymfatické uzliny, hyperfunkci štítné žlázy, rýmu nebo kašel, hypertenzi, hyperglykemii nebo v případě, že pacient bere antibiotika a také v případě těhotenství.\n"}
{"id": "952842", "url": "https://cs.wikipedia.org/wiki?curid=952842", "title": "Kazimierz Paździor", "text": "Kazimierz Paździor\n\nKazimierz Sylwester Paździor (4. března 1935, Radom – 24. června 2010, Vratislav) byl polský boxer. Na Letních olympijských hrách 1960 v Římě získal zlatou medaili ve váhové kategorii do 60 kg. Ve finále porazil Sandra Lopopola z Itálie. Zlatou medaili získal i na ME 1957 v Praze.\n\n"}
{"id": "952843", "url": "https://cs.wikipedia.org/wiki?curid=952843", "title": "Grand Prix Brazílie 2013", "text": "Grand Prix Brazílie 2013\n\nGrand Prix Brazílie 2013 (oficiálně Formula 1 Grande Prêmio Petrobras do Brasil 2013) se jela na okruhu Autódromo José Carlos Pace v São Paulo v Brazílii dne 24. listopadu 2013. Závod byl devatenáctým a zároveň posledním v pořadí v sezóně 2013 šampionátu Formule 1.\n\nPro Grand Prix Brazílie přiveze Pirelli stejně jako předchozí rok tvrdou a středně tvrdou směs (oranžová a bílá).\n\nV pátečním ranním tréninku budou mít týmy možnost poprvé otestovat pneumatiky Pirelli připravované pro sezónu 2014.\n\nOba páteční tréninky proběhly na mokré trati a z důvodu nedostatku dostupných přechodných a mokrých pneumatik týmy spíše šetřily gumy pro hlavní část závodního víkendu. Stejně tak se nakonec nemohl uskutečnit ani test pneumatik pro rok 2014. Za mokra se odjel i sobotní dopolední trénink.\n\nKvalifikace stejně jako tréninkové jízdy proběhla na mokré trati, většinu času více či méně pršelo. Na konci druhé části havaroval Sergio Pérez, když na výjezdu z 5. zatáčky dostal smyk. Poslední část kvalifikace pak byla kvůli hustému dešti a množství stojící vody na trati několikrát odložena, nakonec celkem o 45 minut.\nMcLaren nakonec Pérezovi z důvodu nehody musel vyměnit převodovku a ten tak obdržel penalizaci 5 míst na startu.\n\nPo naprostou většinu závodu se na trať snášel lehký déšť, ale na přezutí na přechodné pneumatiky nebyl dost silný a tak byl celý závod odjet na suchých pneumatikách.\n\nOběma jezdcům Red Bullu se start příliš nevyvedl a oba ztratili pozice ve prospěch Mercedes. Vettel, před kterého se dostal Rosberg, ale dokázal ztracenou pozici získat zpět ještě před koncem prvního kola a na prvním místě pak zůstal až do konce závodu. Jeho jediným problémem bylo nedorozumění v boxové uličce, kde ztratil asi 6 sekund a zdržel i týmového kolegu Marka Webbera. I před toto zdržení ale nakonec Webber dokázal dojet na druhém místě, když během závodu předjel Hamiltona, Alonsa i Rosberga. Třetí v cíli Alonso strávil mnoho času těsně za Webberem, několikrát si dokonce vyměnili své pozice při zastávkách v boxech, nakonec ale dojel s odstupem 8 sekund za Webberem.\n\nNa čtvrté místo se probojoval Jenson Button až ze 14. pozice na startu. Oběma vozům se v Brazílii dařilo, i Pérez, který po penalizaci startoval až z 19. příčky, dojel na bodovaných místech, cílem projel jako 6. Za to Mercedesům se příliš nedařilo, na začátku závodu byly o něco pomalejší než jejich soupeři, pravděpodobně tým zvolil nastavení pro deštivou Grand Prix — Rosberg skončil 5., Hamilton, potrestaný průjezdem boxovou uličkou za kolizi s Bottasem (ten po kolizi ze závodu odstoupil), až 9. V první desítce se ještě klasifikovali Massa (7. místo), Hülkenberg (8. místo) a na desátém, posledním bodovaném místě Ricciardo, který byl také prvním z pilotů, kteří byli vítězem předjeti o celé kolo. Za bodovanými místy dojeli oba piloti Force Indie, Di Resta na 11. místě a Sutil na 13., mezi ně se vměstnal druhý pilot Sauberu Gutiérrez. Závod ještě dokončili Kovalainen, Verge, Maldonado, Bianchi, van der Garde a Chilton.\n\nZe závodu odstoupili tři jezdci. Už v druhém kole selhal motor Renault v Lotusu Romaina Grosjeana. V kole 45 došlo k již zmíněné kolizi Hamiltona s Bottasem a o 14 kol později odstoupil Pic po selhání techniky.\n\nV celkovém žebříčku šampionátu pohárů jezdců se Mark Webber probojoval na třetí místo před Alonsa a Räikkönena, v pohárů konstruktéru se Mercedesu podařilo hájil druhou pozici před Ferrari a Marussii 10. místo před Caterhamem.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "952844", "url": "https://cs.wikipedia.org/wiki?curid=952844", "title": "Lední hokej na Zimních olympijských hrách 2002", "text": "Lední hokej na Zimních olympijských hrách 2002\n\nHokejové soutěže mužů a žen na Zimních olympijských hrách v Salt Lake City se konaly ve dnech 9. až 24. února 2002. O dvě sady medailí se hrálo v halách E-Center a Peak Ice Arena. Turnaje se zúčastnilo 14 mužských a 8 ženských týmů. Podruhé v historii se turnaje zúčastnili také hráči NHL, jejíž průběh byl v době konání olympiády přerušen.\n\nVítězem mužského turnaje se stal tým Kanady, stříbrnou medaili získalo mužstvo USA a na třetím místě se umístila ruská reprezentace.\n\nVítězem ženského turnaje se stal tým Kanady, stříbrnou medaili získalo družstvo USA a na třetím místě se umístila švédská reprezentace.\n"}
{"id": "952846", "url": "https://cs.wikipedia.org/wiki?curid=952846", "title": "Pryskyřník velký", "text": "Pryskyřník velký\n\nPryskyřník velký (\"Ranunculus lingua\"), někdy udáván jako pryskyřník veliký je druh rostliny z čeledi pryskyřníkovité (\"Ranunculaceae\").\n\nJedná se asi o 60–120 cm (řidčeji až 150 cm) vysokou vytrvalou rostlinu s podzemním článkovaným oddenkem a podzemními až 80 cm dlouhými výběžky. Lodyha je rýhovaná, dutá, lysá až řídce chlupatá, v dolních uzlinách s adventivními kořeny. Listy jsou střídavé, jednoduché a celistvé, přízemní jsou krátce řapíkaté, lodyžní přisedlé až poloobjímavé. Čepele jsou v obrysu v případě přízemních podlouhle vějčité až široce kopinaté, u lodyžních užší, až čárkovitě kopinaté, mohou být až 20 cm dlouhé a asi 2 cm široké, na okraji celokrajné až jemně pilovité, na ploše řídce bíle chlupaté (na střední žilce až hustě). Květy jsou na pryskyřník nápadně velké, 2–4 cm v průměru, zlatožluté barvy. Kališních lístků je 5, zelenavé barvy se světlým lemem, záhy opadávající. Kvete v červnu až v červenci. Korunní lístky jsou zlatožluté, okrouhle obvejčité, 1–2 cm dlouhé. Plodem je nažka, která je asi 2,5–3 mm dlouhá a na vrcholu nese krátký zahnutý zobánek, nažky jsou uspořádány do souplodí. Počet chromozómů je 2n=28.\n\nPryskyřník veliký roste s rozdílnou četností výskytu ve většině Evropy, ve Středozemí jen zřídka chybí na Pyrenejském poloostrově. Na východ sahá až po západní Sibiř a západní Himálaj. V Severní Americe roste příbuzný druh \"Ranunculus ambigens\".\nV České republice to je celkem vzácný druh a je veden jako silně ohrožený (kategorie C2). Hojněji roste snad jen v jihočeských rybničních pánvích, jinde jen vzácně od nížin po pahorkatiny. Je to vlhkomilný druh, najdeme ho na okrajích stojatých až pomalu tekoucích vod, v tůních a bažinách.\n\nAsi těžko zaměnitelný druh. Možná snad s pryskyřníkem plaménkem (\"Ranunculus flammula\"), ale ten je mnohem menší (nejvýše 50 cm, ale většinou ještě méně), má menší květy (nejvýše 1,5 cm v průměru), nemá podzemní výběžky a lodyhu má plnou, nikoliv dutou.\n\n \n"}
{"id": "952847", "url": "https://cs.wikipedia.org/wiki?curid=952847", "title": "Pryskyřník illyrský", "text": "Pryskyřník illyrský\n\nPryskyřník illyrský (\"Ranunculus illyricus\"), někdy udáván jako pryskyřník ilyrský (s jedním l), je druh rostliny z čeledi pryskyřníkovité (\"Ranunculaceae\").\n\nJedná se asi o 20–50 cm vysokou vytrvalou rostlinu s hlízovitě ztlustlými kořeny. Lodyha je stříbrobíle až šedobíle hedvábitě chlupatá. Listy jsou střídavé, přízemní jsou dlouze řapíkaté, lodyžní krátce řapíkaté až přisedlé. Čepele (po obou stranách) i řapíky jsou nápadně běloplstnatě chlupaté. Čepele jsou jsou trojsečné s úkrojky 3–8 cm dlouhými, úkorojky jsou buď celokrajné nebo opět dělené s tím, že horní listy bývají jednodušeji členěné než spodní. Květy jsou na pryskyřník celkem velké, 2–3 cm v průměru, zlatožluté barvy. Kališních lístků je 5, úzce vejčité, na vnější straně běloplstnaté, nazpět sehnuté a přitisklé ke květní stopce. Kvete v květnu až v červnu. Korunní lístky jsou zlatožluté, okrouhle široce vejčité, 7–13 mm dlouhé. Plodem je nažka, která je smáčknutá, asi 2,5–3,5 mm dlouhá a na vrcholu nese krátký přímý zobánek, nažky jsou uspořádány do souplodí. Počet chromozómů je 2n=32.\n\nPryskyřník illyrský roste ve střední až jihovýchodní Evropě na východ po střední Povolží a v Malé Asii. Na západ sahá po Itálii a ojediněle v Německu, na sever je ojedinělá lokalita v jižní Skandinávii.\nV České republice je to druh teplých oblastí a je veden jako silně ohrožený (kategorie C2). Nejčastěji se s ním setkáme na jižní Moravě, ale místy roste i v teplých oblastech Čech, jako v okolí Žatce, Litoměřic a Prahy. Osidluje suché travnaté stráně a stepi, nejčastěji úzkolisté suché trávníky sv. \" Festucion valesiacae \"\n\n \n"}
{"id": "952848", "url": "https://cs.wikipedia.org/wiki?curid=952848", "title": "Pryskyřník kosmatý", "text": "Pryskyřník kosmatý\n\nPryskyřník kosmatý (\"Ranunculus lanuginosus\") je druh rostliny z čeledi pryskyřníkovité (\"Ranunculaceae\").\nJedná se o vytrvalou rostlinu dorůstající nejčastěji výšky 20–80 cm s krátkým oddenkem. Lodyha je oblá, ani květní stopky nejsou rýhované, po celé délce odstále huňatá bílými chlupy. Listy jsou střídavé, přízemní jsou dlouze řapíkaté, lodyžní krátce řapíkaté až přisedlé. Čepele přízemních listů jsou hluboce trojdílné, úkrojky jsou trojklané, ve vrcholové části nepravidelně zubaté. Lodyžní listy jsou celkem podobné přízemním, všechny listy jsou řídce chlupaté. Květy jsou okrově žluté. Kališních lístků je 5, jsou odstálé, vně hustě chlupaté, se světlejším okrajem. Korunní lístky jsou okrově žluté, široce vejčité, 10–15 mm dlouhé. Kvete v květnu až v červenci. Plodem je nažka, která je asi 3,5–4,5 mm dlouhá, lysá, na vrcholu zakončená krátkým hákovitě zakřiveným zobánkem, nažky jsou uspořádány do souplodí. Počet chromozómů je 2n=28.\nPryskyřník kosmatý roste ve střední až jihovýchodní Evropě, na jih po Itálii, na sever po Dánsko.\nV České republice je to běžný druh od nížin do nižších horských poloh . Nejčastěji se s ním setkáme ve vlhkých stinných lesích, hlavně luzích podsv. \"Alnenion glutinoso-incanae\", suťových lesích sv. \"Tilio-Acerion\" a bučinách sv. \"Fagion\"\nAsi těžko zaměnitelný druh, vzdáleně podobný pryskyřník prudký (\"Ranunculus acris\") není zdaleka tak odstále chlupatý, je lysý, nanejvýš dole přitiskle chlupatý a má většinou více členité listy. Pryskyřník mnohokvětý (\"Ranunculus polyanthemos\") a pryskyřník hajní (\"Ranunculus nemorosus\") mají květní stopku podélně rýhovanou a nikoliv oblou.\n\n \n"}
{"id": "952849", "url": "https://cs.wikipedia.org/wiki?curid=952849", "title": "Pryskyřník hlíznatý", "text": "Pryskyřník hlíznatý\n\nPryskyřník hlíznatý (\"Ranunculus bulbosus\") je druh rostliny z čeledi pryskyřníkovité (\"Ranunculaceae\").\nJedná se o vytrvalou rostlinu dorůstající nejčastěji výšky 15–40 cm, na bázi je lodyha ztlustlá v kulovitou hlízu. Lodyha je přitiskle chlupatá, jen v horní části chudě větvená. Listy jsou střídavé, přízemní jsou dlouze řapíkaté, lodyžní krátce řapíkaté až přisedlé. Čepele přízemních listů jsou hluboce trojdílné, úkrojky jsou trojklané, ve vrcholové části nepravidelně zubaté, prostřední úkrojek je krátce řapíkatý. Lodyžní listy jsou členěné v kopinaté úkrojky, všechny listy jsou oboustranně hustě chlupaté. Květy jsou zlatožluté, květní stopky mělce rýhované. Kališních lístků je 5, jsou nazpět sehnuté a ke květní stopce přitisklé, vně hustě chlupaté. Korunní lístky jsou zlatožluté, široce vejčité, nejčastěji 10–12 mm dlouhé. Kvete v květnu až v červnu. Plodem je nažka, která je asi 2,5–3,5 mm dlouhá, hladká, na vrcholu zakončená krátkým zakřiveným zobánkem, nažky jsou uspořádány do souplodí. Počet chromozómů je 2n=16.\n\nPryskyřník hlíznatý roste téměř po celé Evropě, na sever zhruba po 63° rovnoběžku severní šířky, na východ po západní Ukrajinu. Přesahuje do Malé Asie, na Kavkaz a do severní Afriky. Adventivně v Severní Americe. V České republice roztroušeně od nížin po pahorkatiny, řidčeji až do podhůří. Nejčastěji se s ním setkáme v suchých trávnících sv. \"Bromion\" nebo teplomilnějších variantách luk sv. \"Arrhenatherion\".\nTrochu podobný je např. pryskyřník sardinský (\"Ranunculus sardous\"), ale to je jednoletá rostlina, tudíž hlízu na bázi nemá a je buď lysý nebo odstále chlupatý, ale nikoliv přitiskle chlupatý.\n\n \n"}
{"id": "952850", "url": "https://cs.wikipedia.org/wiki?curid=952850", "title": "Pryskyřník sardinský", "text": "Pryskyřník sardinský\n\nPryskyřník sardinský (\"Ranunculus sardous\"), někdy udávaný i jako pryskyřník srstnatý je druh rostliny z čeledi pryskyřníkovité (\"Ranunculaceae\").\nJedná se o jednoletou rostlinu dorůstající nejčastěji výšky 10–50 cm, kulovitá hlíza na bázi chybí. Lodyha je buď olysalá nebo roztroušeně odstále chlupatá, bohatě už odspodu větvená. Listy jsou střídavé, přízemní jsou dlouze řapíkaté, lodyžní jsou s kratšími řapíky až přisedlé. Čepele přízemních listů jsou trojdílné až trojsečné, úkrojky jsou trojlaločné až trojklané, krátce řapíkaté, nepravidelně zubaté. Lodyžní listy jsou podobné přízemním, všechny listy jsou oboustranně roztroušeně až hustě chlupaté. Květy jsou světle citrónově žluté, květní stopky jsou hluboce rýhované. Kališních lístků je 5, jsou nazpět sehnuté a ke květní stopce přitisklé, vně roztroušeně chlupaté. Korunní lístky jsou světle citrónově žluté, vejčité, nejčastěji 6,5–10 mm dlouhé. Kvete v květnu až v září. Plodem je nažka, která je asi 2,5–3,5 mm dlouhá, hladká nebo hrbolkatá, na vrcholu zakončená krátkým zakřiveným zobánkem, nažky jsou uspořádány do souplodí. Počet chromozómů je 2n=16.\nVariabilní druh, ve střední Evropě se rozlišují dva poddruhy, a to pryskyřník sardinský pravý (\"Ranunculus sardous\" subsp. \"sardous\"), který má olysalé lodyhy a hladké nažky a potom pryskyřník sardinský hrbolkatý (\"Ranunculus sardous\" subsp. \"xatardii\"), který má lodyhy odstále chlupaté a nažky hrbolkaté.\nPryskyřník sardinský roste téměř po celé Evropě, na sever zhruba po 58° rovnoběžku severní šířky, na východ po jihovýchodní Ukrajinu a Krym. Přesahuje do severní Afriky. Adventivně v Severní Americe.\nV České republice je to dnes vzácný druh, který roste od nížin po pahorkatiny, je hodnocen jako kriticky ohrožený (kategorie C1). Nejčastěji se s ním na okrajích vlhkých polí, na obnažených dnech a po příkopech.\nTrochu podobný je např. pryskyřník hlíznatý (\"Ranunculus bulbosus\"), ale to je vytrvalá rostlina, má lodyhu na bázi rozšířenou v hlízu a lodyhu má přitiskle chlupatou, nikoliv lysou nebo odstále chlupatou.\n\n \n"}
{"id": "952851", "url": "https://cs.wikipedia.org/wiki?curid=952851", "title": "Pryskyřník hajní", "text": "Pryskyřník hajní\n\nPryskyřník hajní (\"Ranunculus nemorosus\") je druh rostliny z čeledi pryskyřníkovité (\"Ranunculaceae\").\nJedná se o vytrvalou rostlinu dorůstající nejčastěji výšky 20–60 cm s krátkým oddenkem. Lodyha je hlavně v dolní třetině odstále chlupatá, v horní části pak přitiskle chlupatá, vzpřímená. Listy jsou střídavé, přízemní jsou dlouze řapíkaté, lodyžní jsou s kratšími řapíky až přisedlé. Čepele přízemních listů jsou zpravidla hluboce trojdílná, jen zřídka pětidílná, úkrojky jsou široké, vejčitě kosníkovité, vpředu laločnětě zubaté. Lodyžní listy jsou podobné přízemním, všechny listy jsou oboustranně chlupaté. Květy jsou světle žluté, květní stopky jsou zřetelně podélně brázdité, nikoliv na průřezu oblé. Kališních lístků je 5, jsou úzce vejčité, vně chlupaté. Korunní lístky jsou světle žluté, široce vejčité, nejčastěji 8 –12 mm dlouhé. Kvete v květnu až v červenci. Plodem je nažka, která je asi 3–3,5 mm dlouhá, hladká a lesklá, na vrcholu zakončená krátkým zobánkem, který je výrazně kruhovitě zakřivený. Nažky jsou uspořádány do souplodí. Počet chromozómů je 2n=16.\nPryskyřník hajní je evropský druh. Roste na severu Pyrenejského poloostrova, přes Francii, Itálii, ve střední a jihovýchodní Evropě, na sever po Dánsko a Pobaltí, na východ po západní Ukrajinu.\nV České republice se vyskytuje roztroušeně, je spíše chladnomilnější, proto je celkem častý spíš v chladnějších oblastech od pahrokatin do hor. V teplých oblastech roste málo nebo dokonce chybí, jako třeba na jižní a střední Moravě. Roste v lesních světlinách, lesních lemech i na loukách.\n"}
{"id": "952852", "url": "https://cs.wikipedia.org/wiki?curid=952852", "title": "Pryskyřník mnohokvětý", "text": "Pryskyřník mnohokvětý\n\nPryskyřník mnohokvětý (\"Ranunculus polyanthemos\") je druh rostliny z čeledi pryskyřníkovité (\"Ranunculaceae\").\n\nJedná se o vytrvalou rostlinu dorůstající nejčastěji výšky 20–80 cm s krátkým oddenkem, výběžky chybí. Lodyha je hlavně v dolní polovině odstále chlupatá, v horní polovině pak přitiskle chlupatá, vzpřímená. Listy jsou střídavé, přízemní jsou dlouze řapíkaté, lodyžní jsou s kratšími řapíky až přisedlé. Čepele přízemních listů jsou zpravidla pětidílné, úkrojky jsou úzké až čárkovité, vpředu hluboce zubaté. Lodyžní listy jsou podobné přízemním, všechny listy jsou oboustranně chlupaté, zřídka lysé. Květy jsou zlatožluté, květní stopky jsou zřetelně podélně brázdité, nikoliv na průřezu oblé. Kališních lístků je 5, jsou eliptické až úzce vejčité, vně chlupaté. Korunní lístky jsou zlatožluté, vejčité, nejčastěji 8–10 mm dlouhé. Kvete v květnu až v červenci. Plodem je nažka, která je asi 3,5–4 mm dlouhá, hladká a lesklá, na vrcholu zakončená krátkým zobánkem, který je hákovitě zakřivený, ale nikoliv až do kruhu stočený. Nažky jsou uspořádány do souplodí. Počet chromozómů je 2n=16.\n\nPryskyřník mnohokvětý roste v jižní části severní Evropy, ve střední až jihovýchodní Evropě, na Kavkaze a na východ sahá až k jezeru Bajkal.\nV České republice je to celkem běžný druh. Je spíše teplomilnější, proto je hojný hlavně v teplejších oblastech Čech i Moravy od nížin po pahorkatiny, řidčeji do podhůří. V chladnějších regionech je vzácnější nebo chybí. Nejčastěji se vyskytuje ve světlých lesích, lesních lemech a přechází i do luk svazů \"Arrhenatherion\" a \"Bromion\".\n\n \n"}
{"id": "952853", "url": "https://cs.wikipedia.org/wiki?curid=952853", "title": "Ranunculus serpens", "text": "Ranunculus serpens\n\nRanunculus serpens je druh rostliny z čeledi pryskyřníkovité (\"Ranunculaceae\").\nJedná se o vytrvalou rostlinu dorůstající nejčastěji výšky 20–50 cm. Lodyha je odstále chlupatá, vystoupavá až poléhavá a v paždí lodyžních listů se vytváří růžice listů, které později kořenují. Listy jsou střídavé, přízemní jsou dlouze řapíkaté, lodyžní jsou s kratšími řapíky až přisedlé. Čepele přízemních listů jsou zpravidla hluboce trojdílná, úkrojky jsou široké, jen málo dál dělené. Lodyžní listy jsou podobné přízemním, všechny listy jsou oboustranně chlupaté. Květy jsou žloutkově žluté, asi 2–3 cm v průměru, květní stopky jsou zřetelně podélně brázdité, nikoliv na průřezu oblé. Kališních lístků je 5, vně odstále chlupaté. Korunní lístky jsou žloutkově až oranžově žluté. Kvete v květnu až v červenci. Plodem je nažka, na vrcholu zakončená krátkým zobánkem, který je výrazně kruhovitě zakřivený. Nažky jsou uspořádány do souplodí .\n\"Ranunculus serpens\" je evropský druh. Udáván je hlavně z Alpské oblasti na sever po střední Německo. V České republice dosud nebyl potvrzen, ale vyskytuje se v už sousedním Rakousku a Německu, zvláště v alpské oblasti. Roste v kolinním až subalpínském stupni ve vysokých nivních křovinách a ve svěžích roklinových lesích a subalpínských nivách sv. \"Adenostylion\". \n\n \n"}
{"id": "952854", "url": "https://cs.wikipedia.org/wiki?curid=952854", "title": "Ranunculus polyanthemophyllus", "text": "Ranunculus polyanthemophyllus\n\nRanunculus polyanthemophyllus je druh rostliny z čeledi pryskyřníkovité (\"Ranunculaceae\").\nJedná se o vytrvalou rostlinu dorůstající nejčastěji výšky 50–100 cm. Lodyha je vzpřímená a chlupatá. Listy jsou střídavé, přízemní jsou dlouze řapíkaté, lodyžní jsou s kratšími řapíky až přisedlé. Čepele přízemních listů jsou zpravidla hluboce trojsečná až pětisečná, úkrojky jsou úzké, nepravidelně zubaté. Lodyžní listy jsou podobné přízemním, všechny listy jsou oboustranně chlupaté. Květy jsou světle žluté, asi 2–3 cm v průměru, květní stopky jsou zřetelně podélně brázdité, nikoliv na průřezu oblé. Kališních lístků je 5, vně odstále chlupaté. Korunní lístky jsou světle žluté. Kvete v květnu až v červenci. Plodem je nažka, na vrcholu zakončená krátkým zobánkem, který je výrazně kruhovitě zakřivený. Nažky jsou uspořádány do souplodí.\n\"Ranunculus polyanthemophyllus\" je evropský druh. Je znám z Alp a přilehlých oblastí.\nV České republice dosud nebyl potvrzen, ale vyskytuje se v už sousedním Rakousku a Německu. Roste od kolliního do submontánního stupně. Nejčastěji ho najdeme v lesních lemech, na okrajích cest a semixerotermních trávnících.\n"}
{"id": "952855", "url": "https://cs.wikipedia.org/wiki?curid=952855", "title": "Ranunculus × polyanthemoides", "text": "Ranunculus × polyanthemoides\n\nRanunculus × polyanthemoides je druh rostliny z čeledi pryskyřníkovité (\"Ranunculaceae\"). Dnešními autory je většinou považován za křížence mezi pryskyřníkem mnohokvětým (\"Ranunculus polyanthemos\") a pryskyřníkem hajním (\"Ranunculus nemorosus\"). Svými znaky proto leží někde mezi oběma druhy. Je udáván i z České republiky.\n\n \n"}
{"id": "952859", "url": "https://cs.wikipedia.org/wiki?curid=952859", "title": "Lední hokej na Zimních olympijských hrách 2006", "text": "Lední hokej na Zimních olympijských hrách 2006\n\nHokejové soutěže mužů a žen na Zimních olympijských hrách v Turíně se konaly ve dnech 11. až 26. února 2006. O dvě sady medailí se hrálo v halách Torino Palasport Olimpico a Torino Esposizioni. Turnaje se zúčastnilo 12 mužských a 8 ženských týmů. Potřetí v historii se turnaje zúčastnili také hráči NHL, jejíž průběh byl v době konání olympiády přerušen.\n\nVítězem mužského turnaje se stal tým Švédska, stříbrnou medaili získalo mužstvo Finska a na třetím místě se umístila česká reprezentace.\n\nVítězem ženského turnaje se stal tým Kanady, stříbrnou medaili získalo družstvo Švédska a na třetím místě se umístila americká reprezentace.\n"}
{"id": "952862", "url": "https://cs.wikipedia.org/wiki?curid=952862", "title": "Morainville-Jouveaux", "text": "Morainville-Jouveaux\n\nMorainville-Jouveaux je francouzská obec v departementu Eure v regionu Normandie. V roce 2010 zde žilo 380 obyvatel.\n\n\"Počet obyvatel\" \n\n"}
{"id": "952864", "url": "https://cs.wikipedia.org/wiki?curid=952864", "title": "Lední hokej na Zimních olympijských hrách 1998", "text": "Lední hokej na Zimních olympijských hrách 1998\n\nHokejové soutěže mužů a žen na Zimních olympijských hrách v Naganu se konaly ve dnech 7. až 22. února 1998. O dvě sady medailí se hrálo v halách The Big Hat a Aqua Wing Arena. Turnaje, který byl premiérou ženského ledního hokeje na zimní olympiádě, se zúčastnilo 14 mužských a 8 ženských týmů. Poprvé v historii se turnaje zúčastnili také hráči NHL, jejíž průběh byl v době konání olympiády přerušen.\n\nVítězem mužského turnaje se stal tým Česka, stříbrnou medaili získalo mužstvo Ruska a na třetím místě se umístila finská reprezentace.\n\nVítězem ženského turnaje se stal tým USA, stříbrnou medaili získalo družstvo Kanady a na třetím místě se umístila finská reprezentace.\n"}
{"id": "952872", "url": "https://cs.wikipedia.org/wiki?curid=952872", "title": "Lední hokej na Zimních olympijských hrách 2010", "text": "Lední hokej na Zimních olympijských hrách 2010\n\nHokejové soutěže mužů a žen na Zimních olympijských hrách ve Vancouveru se konaly ve dnech 13. až 28. února 2010. O dvě sady medailí se hrálo v halách Canada Hockey Place a UBC Winter Sports Centre. Turnaje se zúčastnilo 12 mužských a 8 ženských týmů. Počtvrté v historii se turnaje zúčastnili také hráči NHL, jejíž průběh byl v době konání olympiády přerušen.\n\nVítězem mužského turnaje se stal tým Kanady, stříbrnou medaili získalo mužstvo USA a na třetím místě se umístila finská reprezentace.\n\nVítězem ženského turnaje se stal tým Kanady, stříbrnou medaili získalo družstvo USA a na třetím místě se umístila finská reprezentace.\n"}
{"id": "952874", "url": "https://cs.wikipedia.org/wiki?curid=952874", "title": "Cepelíny", "text": "Cepelíny\n\nCepelíny (litevsky: \"cepelinai\" nebo \"didžkukuliai\") jsou litevským národním jídlem, taktéž oblíbeným ve východní části Polska, výjimečně k dostání v Lotyšsku.\nCepelíny mají podobu větších bramborových šišek, zpravidla plněnými mletým masem, houbami či tvarohem. Jsou podávané se zakysanou smetanou a slaninou, či maštěné vepřovým sádlem a škvarky.\n\nJejich název je odvozen od slova zeppelin, protože svým tvarem připomínají vzducholoď a také jsou větší než knedlíky známé z jiných národních kuchyní; obvykle se podávají dva.\n"}
{"id": "952875", "url": "https://cs.wikipedia.org/wiki?curid=952875", "title": "Aviakompanija Tatarstan", "text": "Aviakompanija Tatarstan\n\nAviakompanija Tatarstan ( , ) byla regionální ruská letecká dopravní společnost a národní letecký dopravce Tatarstánu. Sídlem společnosti a hlavní základnou bylo letiště Kazaň.\n\nOficiální plný název byla Otevřená akciová společnost Avijakompanija Tatarstan ( ).\n\nSpolečnost vznikla roku 1999 sloučením kazaňského (od roku 1993 akciové společnosti) a nižněkamského leteckého oddílu Aeroflotu a nižněkamského letiště Begiševo. Základním letištěm je Kazaň, uzlovým letištěm Moskva-Domodědovo.\n\nRoku 2008 se osamostatnilo letiště Begiševo, původně druhé základní, a nastoupil nový generální ředitel G. G. Chajrullin. Společnost vyřadila Il-86 a začala provozovat Boeingy 737.\n\nV letech 2010–2011 se na místě generálního ředitele vystřídali Valerij Portnov a Ruslan Šakirov, od konce roku 2011 vedl společnost Aksan Ginijatullin.\n\nRoku 2013 se při přistání v Kazani zřítil Boeing 737 společnosti, zahynulo 50 pasažérů a členů posádky.\n\nV roce 2013 ukončila společnost veškerou činnost.\n\n"}
{"id": "952887", "url": "https://cs.wikipedia.org/wiki?curid=952887", "title": "Černigovské knížectví", "text": "Černigovské knížectví\n\nČernigovské knížectví (starorusky Чєрниговскоє кънѧжьство, , ) bývala součást Kyjevského knížectví s hlavním městem Černigov. Knížectví vzniklo roku 1024 v Severii a patřilo mezi politicky a hospodářsky nejvýznamnější části říše. Knížata z Černigova několikrát bojovali o vládu nad Kyjevským velkoknížectvím, zatímco po dlouhý čas byla za vládce Černigova považována Kyjevská Rus.\nZ počátku své existence zahrnovalo knížectví rozlehlé území zejména východně od Dněpru. Dosah jeho moci se rozpínal až do Muromi a Rjazaně na severovýchodě a k Divokým polím na jihovýchodě. Mezi významná města Knížectví patřila Novhorod-Siverskyj, Starodub, Brjansk, Putyvl, Kursk, Hluchov a Homel.\nV roce 1097 se z Černigovského knížectví vydělily samostatná Knížectví Severie a Knížectví muromsko-rjazaňské.\nZánik knížectví nastal v roce 1239, když bylo v důsledku mongolské invaze na Rus zpustošeno. Po smrti knížete Michaila Černigovského v roce 1246 se rozpadalo na vícero menších knížectví: Brjansk, Novosil, Karačev a Tarusa. Mongoly zničený Černihiv, po dlouhý čas jedno z největších měst celé Rusi, již nemohl splňovat nároky na funkci hlavního města, proto bylo přeloženo do Brjansku. Ve 14. století došlo k dalším dělením. Na konci 15. století mnoho členů pravoslavné šlechty se svými pozemky přeběhlo k Velkoknížectví moskevskému, poté co v Litvě byli tale silnějším katolizujícím tlakům.\n\n"}
{"id": "952888", "url": "https://cs.wikipedia.org/wiki?curid=952888", "title": "Right Thoughts, Right Words, Right Action", "text": "Right Thoughts, Right Words, Right Action\n\nRight Thoughts, Right Words, Right Action je čtvrté studiové album skotské skupiny Franz Ferdinand, které bylo vydáno 26. srpna 2013 ve Velké Británii a 27. srpna 2013 v USA.\n\n"}
{"id": "952889", "url": "https://cs.wikipedia.org/wiki?curid=952889", "title": "Severie", "text": "Severie\n\nSeverie nebo Siverie (ukrajinsky Сіверія/\"Siverija\" nebo Сіверщина/\"Sivěrščyna\", rusky Северщина/\"Sеvěrščyna\") je někdejší historické území slovanského kmene Severjanů, kteří žili na na území severní Ukrajiny a na jihovýchodě Ruska, s centrem v Novhorodě-Siverském na ukrajinsko-ruské hranici.\n\nMezi další města se řadí Černigov, Putyvl, Hluchiv, Ljubeč, Kursk, Rylsk, Starodub, Trubčevsk, Sevsk, Brjansk a Bělgorod.\n\nPoprvé je zmíněna v Pověsti dávných let, jako vazalské území Chazarů. Oleg z Novgorodu na konci 9. století získal území pro Kyjevskou Rus, roku 1024 bylo vytvořeno Černigovské knížectví, z něhož se roku 1097 oddělilo knížectví Severie. Obě knížectví byla roku 1223 zničena Mongoly a roku 1239 začleněna do jednotného Brjanského knížectví. To se roku 1320 stalo součástí Velkoknížectví litevského, a od roku 1503 Moskevského knížectví. Roku 1619 přechází pod Polské království, aby se roku 1667 stalo součástí Ruské říše. Roku 1919 bylo území rozděleno mezi ukrajinskou a ruskou sovětskou republiku.\n"}
{"id": "952891", "url": "https://cs.wikipedia.org/wiki?curid=952891", "title": "Rock in Opposition", "text": "Rock in Opposition\n\nRock in Opposition bylo sdružení hudebních skupin hrajících progresivní rock a experimentální rock. Založili ho v roce 1977 členové skupiny Henry Cow Fred Frith a Chris Cutler. 12. března 1978 se v Londýně uskutečnil první festival spřízněných kapel. Společným programem byla nezávislost na hudebním průmyslu (skupiny pořádaly koncerty svépomocí, desky vydávaly na vlastní značce Recommended Records) a politická angažovanost: hudebníci zastávali radikálně levicové postoje, angažovali se např. v kampani \"Rock proti rasismu\". Ve snaze o to, aby umění aktivně ovlivňovalo politickou situaci, byl jejich vzorem Bertold Brecht. Hudebně navazovali členové Rock in Opposition na výboje rockové avantgardy (Frank Zappa, Captain Beefheart, Soft Machine), na free jazz i na soudobou vážnou hudbu (Edgar Varèse). Hnutí bylo novátorské zapojením muzikantů z kontinentální Evropy, která byla dosud v rockové hudbě přehlížena a která přinášela podněty vyrůstající z domácí hudební tradice. Pod hlavičku Rock in Opposition se vešly jak posluchačsky náročné experimentální kompozice, tak italští Stormy Six, vycházející z tradice protestní folkové písně s chytlavými melodiemi.\n\n\nZe skupin, které nepatřily do tohoto výběrového spolku, ale sdílely jeho názory na hudbu, lze zmínit Pere Ubu, The Residents nebo This Heat. V českém prostředí ovlivnilo hnutí RIO například Extempore nebo Zikkurat.\n\nSdružení se rozpadlo počátkem osmdesátých let, později však na ně navázaly skupiny jako Thinking Plague nebo Guapo. Od roku 2007 se konají festivaly Rock in Opposition, na kterých vystupují původní i nové formace.\n\n\n"}
{"id": "952893", "url": "https://cs.wikipedia.org/wiki?curid=952893", "title": "Plískavice bělonosá", "text": "Plískavice bělonosá\n\nPlískavice bělonosá (\"Lagenorhynchus albirostris\") je druh kytovce z čeledi delfínovití (Delphinidae). Je to endemický druh obývající sever Atlantského oceánu.\n\nJedná se o robustní druh delfína s krátkým krémově bílým zobákem. Má srpovitě zakřivenou hřbetní ploutev. Jsou lehce zaměninitelní za plískavici bělobokou, jsou však větší a nemají po stranách žluté pruhy. Dospělci měří na délku od 2,3 až 3,1 metru a váží od 180 do 354 kilogramů.\n"}
{"id": "952894", "url": "https://cs.wikipedia.org/wiki?curid=952894", "title": "Abelité", "text": "Abelité\n\nAbelité nebo také abeliáni či abeloniáni byla křesťanská sekta vzniklá v poslední čtvrtině 4. století v severní Africe nedaleko Hippony. Zprávy o nich pocházejí od sv. Augustina, který je zmiňuje jako heretiky. Abelité uznávali manželství, avšak vyhýbali se sexuálnímu životu a adoptovali cizí děti (vždy jednoho chlapce a jednu dívku), v případě úmrtí jednoho z nich ho nahradili jiným, a to stejného pohlaví jako zemřelý.\n\n"}
{"id": "952898", "url": "https://cs.wikipedia.org/wiki?curid=952898", "title": "Toby Jones", "text": "Toby Jones\n\nToby Edward Heslewood Jones (* 7. září 1966 Londýn) je britský herec, syn herce Freddieho Jonese. Má dva bratry, Ruperta, který působí jako režisér, a Caspera, rovněž herce. V první filmové roli se objevil ve snímku \"Orlando\" (1992), od té doby hrál například ve filmech \"Harry Potter a Tajemná komnata\", \"Barevný závoj\", \"Síla lásky\", \"\" či \"Hunger Games\". Objevil se i v jednom díle seriálu Sherlock.\n"}
{"id": "952901", "url": "https://cs.wikipedia.org/wiki?curid=952901", "title": "Karel Fiedler", "text": "Karel Fiedler\n\nKarel Fiedler (* 31. prosince 1961 Boskovice) je český politik a podnikatel, v letech 2013 až 2017 poslanec Poslanecké sněmovny PČR zvolený jako člen hnutí Občané 2011 na kandidátce hnutí Úsvit přímé demokracie Tomia Okamury, v letech 2015 až 2016 místopředseda hnutí Úsvit - Národní koalice.\n\nNarodil se sice v Boskovicích, ale většinu života prožil v Opavě, kde také absolvoval Mendelovo gymnázium. Protože se věnoval motoristickému sportu vystudoval následně Strojní fakultu Vysokého učení technického v Brně (promoval v roce 1986) a získal tak titul Ing.\n\nPracoval jako konstruktér a vedoucí strojkárny a galvanovny v Opavě. Od roku 1991 soukromě podniká. Působil také jako vedoucí pobočky obchodní firmy v Ostravě či jako stavbyvedoucí. Provozuje internetový obchod s kojeneckými potřebami FIDex.cz.\n\nV posledních letech se aktivně zapojuje do občanských iniciativ. V roce 2012 byl jedním z hlavních organizátorů tzv. Holešovské výzvy a protestních shromáždění v Ostravě.\n\nKarel Fiedler je podruhé ženatý a má tři děti. V současnosti žije v obci Hrádek v okrese Frýdek-Místek.\n\nKrátce byl členem KSČ, později pak hnutí Občané 2011. Do vyšší politiky se pokoušel vstoupit, když kandidoval v krajských volbách v roce 2012 jako člen hnutí Občané 2011 z pozice lídra subjektu \"Protest - nevolím parlamentní strany\" do Zastupitelstva Moravskoslezského kraje, ale neuspěl (subjekt získal jen 1,12 % hlasů).\n\nVe volbách do Poslanecké sněmovny PČR v roce 2013 kandidoval jako člen hnutí Občané 2011 z pozice lídra kandidátky hnutí Úsvit přímé demokracie Tomia Okamury v Moravskoslezském kraji a byl zvolen poslancem. V roce 2015 se stal členem hnutí Úsvit - Národní koalice a v srpnu téhož roku pak na volební konferenci i místopředsedou hnutí. V únoru 2016 se rozhodl i s dalšími 10 stranickými kolegy opustit Úsvit, jako důvod uvedl nesouhlas s výrazným ovládáním stranického dění Vítem Bártou. V květnu 2016 vstoupil do hnutí Řád národa., kde však po krátké době své členství ukončil.\n\nVe volbách do Poslanecké sněmovny PČR v roce 2017 byl z pozice nestraníka lídrem hnutí Referendum o EU v Moravskoslezském kraji, ale neuspěl (hnutí se do Sněmovny nedostalo). Ve volbách do Evropského parlamentu v květnu 2019 kandidoval na 3. místě kandidátky Strany nezávislosti České republiky, ale zvolen nebyl.\n"}
{"id": "952904", "url": "https://cs.wikipedia.org/wiki?curid=952904", "title": "Jean-Philippe Toussaint", "text": "Jean-Philippe Toussaint\n\nJean-Philippe Toussaint (* 29. listopadu 1957, Brusel), belgický spisovatel a filmový režisér. Píše francouzsky a romány publikuje ve Francii.\n\nVystudoval l´Institut d´Etudes politiques de Paris, kde obhájil doktorskou práci na téma ze současných dějin. Vydal dosud deset románů, všechny ve francouzském nakladatelství Les Editions de Minuit. Bývají charakterizovány jako minimalistické - po stránce stylu i obsahu. V roce 2005 mu byla udělena prestižní francouzská literární cena Prix Médicis za román Fuir, v roce 2009 byl oceněn Prix Décembre za román La Vérité sur Marie. Jeho romány jsou přeloženy do více než dvaceti jazyků. Svou pověstnou úsměvnou sebeironii dotáhl nejdále ve filmu.\n\n\n\n\n\n"}
{"id": "952907", "url": "https://cs.wikipedia.org/wiki?curid=952907", "title": "Asnières (Eure)", "text": "Asnières (Eure)\n\nAsnières je francouzská obec v departementu Eure v regionu Normandie. V roce 2010 zde žilo 299 obyvatel.\n\n\"Počet obyvatel\" \n\n"}
{"id": "952908", "url": "https://cs.wikipedia.org/wiki?curid=952908", "title": "Římskokatolická farnost Vedrovice", "text": "Římskokatolická farnost Vedrovice\n\nŘímskokatolická farnost Vedrovice je územní společenství římských katolíků s farním kostelem svaté Kunhuty.\nPoprvé se název obce ve starých listinách objevuje až v roce 1363. Kostelík zasvěcený svaté Kunhutě, se poprvé připomíná roku 1543. Kostel býval od nepaměti filiálním v olbramovické farnosti. K ustanovení prvního zdejšího faráře došlo v prosinci 1863. \nOd 1. září 1991 je administrátorem excurrendo R. D. Jan Fiala z Olbramovic u Moravského Krumova.\nDnem vzájemných modliteb farností za bohoslovce a bohoslovců za farnosti brněnské diecéze je 21. června. Adorační den připadá na nejbližší neděli po 23. srpnu.\n\nVe farnosti se pravidelně koná tříkrálová sbírka. Výtěžek sbírky v roce 2018 dosáhl 24 371 korun.\n\n"}
{"id": "952909", "url": "https://cs.wikipedia.org/wiki?curid=952909", "title": "Bračka rolní", "text": "Bračka rolní\n\nBračka pocházející ze Středozemí se rozšířila téměř do celé Evropy, na severu zasahuje po jih Skandinávie, na východě do Běloruska, Ukrajiny a na Krymský poloostrov, dále vyrůstá v Přední Asii, oblastech okolo Kavkazu i na severu Afriky. Zavlečena byla též do Severní Ameriky a Austrálie.\n\nV České republice byla bračka v minulosti poměrně hojný druh který vlivem intenzifikace zemědělství hodně ustoupil. V současnosti je vyskytuje roztroušeně, především v nižších a teplejších středních polohách do nadmořské výšky 600 až 700 metrů. Nejlépe ji vyhovuje teplá vlhčí půda středně zásobena živinami s reakci slabě kyselou nebo zásaditou. Poměrně vzácná je na západě a jihu Čech stejně jako na severu Moravy.\n\nJednoletá nebo řídce ozimá rostlina s nehlubokým tenkým červenohnědým kořenem. Čtyřhranná lodyha dorůstající do výše 5 až 30 cm je poléhavá nebo vystoupavá a již v dolní části se rozvětvuje, je nasivělá a drsně osténkatě chlupatá. Ve spodní části lodyhy vyrůstají vejčité listy ve 4četných přeslenech, v horní části rostou kopinaté nebo podlouhlé v přeslenech 5 až 6četných. Krátce řapíkaté až přisedlé listy s drobnými palisty bývají dlouhé 5 až 12 mm a široké 2 až 3 mm, jsou našedlé, jednožilové a na koncích zašpičatělé, po obvodě pilovité nebo celistvé, po okrajích porůstají krátkými tvrdými a uprostřed jen řídce dlouhými měkkými chlupy.\n\nKvěty na krátkých stopkách jsou po pěti až deseti sdružovány do drobných květenství, koncových hlávek podepřených na bázi až deseti srostlými listeny připomínající zákrov. Vytrvalý kalich je tvořen 6 zelenými trojúhelníkovitými cípy vyrůstající v jednom přeslenu. Nálevkovitá koruna tvořena 4 plátky bývá okolo 5 mm dlouhá a mívá barvu světle fialovou, růžovou nebo řidčeji bílou, korunní trubka má úzký čtyřcípý lem. Čtyři bílé tyčinky srostlé s vrcholem trubky ční z koruny, jejich nafialovělé prašníky se otvírají podélně. Synkarpní gyneceum je ze dvou plodolistů, semeník má dvě pouzdra po jednom vajíčku, placentace je axiální. Vyčnívající čnělka asi 4 mm dlouhá nese rozdvojenou bliznu. Kvete od května do září, květy obsahující nektar jsou opylovány hmyzem, v chladnějším a deštivém počasí dochází k samoopylení. Ploidie je 2n = 22. Plodem je obvejčitá, 2 až 4 mm dlouhá drsná dvounažka se zoubky na povrchu která je obklopena zaschnutým kalichem; ve zralostí se rozpadá na dva plůdky (merikarpia).\n\nRozmnožuje se výhradně semeny (plůdky) která se přichycují na srst zvířat nebo se rozšiřují s osivem. Klíčí jen v prohřáté půdě, řídce téhož roku po vysemenění a častěji až pozdě z jara. Dobře snáší letní posekání, spolehlivě obráží na strništích a kvete pak dlouho do podzimu, na chlad není choulostivá. Rostlinky vyklíčené na podzim většinou přes zimu odumírají, za příznivých podmínek však přezimují a na jaře vykvétají.\n\nVyrůstá nejčastěji v obilovinách, okopaninách, vytrvalých pícninách, na zahradách, vinicích, úhorech a ojediněle na ruderálních plochách. Je drobným a málo významným plevelem jehož výskyt se v současnosti nereguluje, nepoužívají se na něj herbicidy.\n\n\n \n"}
{"id": "952911", "url": "https://cs.wikipedia.org/wiki?curid=952911", "title": "Saint-Pierre-de-Cormeilles", "text": "Saint-Pierre-de-Cormeilles\n\nSaint-Pierre-de-Cormeilles je francouzská obec v departementu Eure v regionu Normandie. V roce 2010 zde žilo 619 obyvatel.\n\n\"Počet obyvatel\" \n\n"}
{"id": "952912", "url": "https://cs.wikipedia.org/wiki?curid=952912", "title": "Římskokatolická farnost – proboštství Mělník", "text": "Římskokatolická farnost – proboštství Mělník\n\nŘímskokatolická farnost – proboštství Mělník (lat. \"Melnica\") je územní společenství římských katolíků v Mělníku a okolí. Organizačně spadá do mladoboleslavského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJedná se o tzv. \"velmi starou farnost\", jejíž datum založení není známo. Od roku 1622 byla povýšena na děkanství. Matriky jsou vedeny od roku 1623. Od roku 1896 byla farnost povýšena na proboštství.\n\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo z Mělníka. Jsou jimi farnosti:\n\nŘímskokatolická farnost-proboštství Mělník\n\n"}
{"id": "952913", "url": "https://cs.wikipedia.org/wiki?curid=952913", "title": "Slučka", "text": "Slučka\n\nSlučka může být:\n\n\n"}
{"id": "952915", "url": "https://cs.wikipedia.org/wiki?curid=952915", "title": "Kostel svatého Ducha (Nový Bor)", "text": "Kostel svatého Ducha (Nový Bor)\n\nKostel svatého Ducha je kostel v Arnultovicích (části Nového Boru), využívaný po novém vysvěcení v roce 2008 novoborskou náboženskou obcí Církve československé husitské.\n\nKostel (někdy nazýván jen kaplí) byl postaven v roce 1888 starokatolickou církví jako modlitebna a pojmenován byl kostelem \"Panny Marie ustavičné pomoci\". Později patřil městu Nový Bor, které jej obci v roce 2006 bezplatně převedlo.\n\nPo velké opravě za 700 000 Kč provedené v roce 2007 i s pomocí místního sboru Českobratrské církve evangelické byl znovu vysvěcen (8. května 2008) biskupem Československé cirkve husitské Štěpánem Kláskem.\n\nKostel není uveden v seznamu kulturních památek. \n\nKostel využívá s cílem oživení duchovního života v Novém Boru Náboženská obec Církve československé husitské v Novém Boru, která patří pod Královéhradeckou diecézi této církve. Obec i kostel jsou v Štursově ulici, Arnultovice-Nový Bor.\n\nBohoslužby určené hlavně pro mladší generaci jsou konány zpravidla v neděli od 9 hodin a ve čtvrtek od 18 hodin. Na jaře 2013 i 2014 byl kostel zapojen do akce Noc kostelů.\n\nV letním období jsou v kostele také bohoslužby Českobratrské církve evangelické.\n\nV létě roku 2015 zahájila z kostela své vysílání nová, interntová televizní stanice TV Víra.\n\nU kostela je hřbitov a před samotným kostelem je památník zesnulým z I. světové války.\n\n\n"}
{"id": "952917", "url": "https://cs.wikipedia.org/wiki?curid=952917", "title": "Bananal", "text": "Bananal\n\nIlha do Bananal je ostrov v Brazílii ležící na řece Araguaia. S rozlohou 19 125 km² jde o největší říční ostrov na světě (Marajó v deltě Amazonky je největším sladkovodním ostrovem, ale jeho severovýchodní pobřeží už omývá Atlantský oceán). Zároveň je celkově třetím největším ostrovem Jižní Ameriky a 49. největším ostrovem světa.\n\nOstrov leží na jihozápadě státu Tocantins mezi dvěma rameny řeky Araguaia. Ostrov je rovinatý a porostlý pralesem. V období zvýšené hladiny vody v řece (září až březen) bývá podstatná část ostrova zatopena. Zdejší fauna a flora je velice rozmanitá i vzhledem k tomu, že se ostrov nachází na pomezí ekosystémů amazonského pralesa a suchého cerrada. Nevedou na něj žádné mosty, je přístupný pouze přívozem. Jeho severní část byla vyhlášena brazilským národním parkem Araguaia, jehož rozloha je 5 555,18 km².\n\nOstrov obývá několik indiánských etnik, např. Karajá a Javaé. Na ostrově se nacházejí indiánská území \"Terra Indígena Parque do Araguaia\"a \"Terra Indígena Inãwébohona\".\n"}
{"id": "952918", "url": "https://cs.wikipedia.org/wiki?curid=952918", "title": "ZRTP", "text": "ZRTP\n\nZRTP („Z“ jako odkaz na jeho hlavního tvůrce Philla Zimmermanna a RTP jako \"Real-time Transport Protocol\") je v informatice kryptografický protokol, který zajišťuje dohodu a výměnu klíčů pro šifrování mezi dvěma koncovými body při použití ve VoIP (Voice over Internet Protocol) telefonii založené na komunikaci v reálném čase pomocí RTP protokolu. Pro výměnu klíčů se používá Diffie-Hellmanova metoda a pro šifrování je pak použit SRTP (Secure Real-time Transport Protocol). ZRTP vyvinuli Phil Zimmermann, Bryce Wilcox-O'Hearn, Colin Plumb, Jon Callas a Alan Johnston. Dne 5. března 2006 tvůrci odeslali Internet Engineering Task Force (IETF) návrh specifikace ZRTP, který byl publikován 11. dubna 2011 jako RFC 6189.\n\nZRTP je popsán jako protokol dohody výměny klíčů metodou Diffie-Hellman při navázání hovoru v reálném čase (RTP), který byl navázán pomocí jiného signalizačního protokolu např. SIP (Session Initiation Protocol). Tím se vytvoří sdílený tajný klíč, který se pak používá pro generování klíčů a soli pro bezpečnou RTP (SRTP) komunikaci. Jednou z funkcí ZRTP je, že se nespoléhá na SIP signalizaci pro správu klíčů a na všechny servery vůbec. Podporuje příležitostné šifrování pokud druhý VoIP klient také podporuje ZRTP .\n\nTento protokol nevyžaduje předchozí sdílené tajemství a ani se nespoléhá na infrastrukturu veřejných klíčů (PKI) nebo na infrastrukturu certifikačních autorit. Klíče jsou ve skutečnosti Diffiho-Hellmanovou metodou generovány při každém vytvoření relace, \"což umožňuje vytváření a udržování důvěryhodné třetí strany která nemůže být obejita.\"\n\nGenerované klíče přispívají k tajemství relace, protože z nich je poté odvozen samotný klíč relace a další parametry pro SRTP. To zajišťuje ochranu před MITM (man-in-the-middle) útoky tak dlouho, dokud útočník nebude schopen prolomit komunikaci při vytváření relace mezi dvěma koncovými body.\n\nZRTP může být použit s libovolným signalizačním protokolem (např. SIP, H.323, Jingle). Je také nezávislý na signalizační vrstvě, protože všechny jeho klíčové operace jsou přenášeny prostřednictvím RTP médií.\n\nZRTP/S (rozšíření protokolu ZRTP) může být přenášeno na jakékoliv telefonní síti včetně GSM, UMTS, ISDN, PSTN, satcom, UHF/VHF, protože je úzkopásmově orientovaným protokolem a provádí všechny klíčová jednání uvnitř bitového toku mezi dvěma koncovými body.\n\nAlan Johnston pojmenoval tento protokol jako ZRTP, protože při jeho návrhu byla nejprve upravena hlavička protokolu RTP. Tímto způsobem vznikl původní ZRTP jako modifikace RTP. Později byl formát paketu změněn, aby byl syntakticky rozeznatelný od RTP. S ohledem na tuto změnu, ZRTP je nyní pseudozkratka.\n\n\n\nZRTP je implementován jako GNU ZRTP a je používán v Twinkle a SFLphone programu. Jako GNU ZRTP4J je použit v Jitsy (SIP komunikátor). Také je implementován v ortp pro použití v Linphone. Komerční implementace jsou dostupné od společnosti PrivateWawe a Silent Phone from Silent Circle, což je společnost založená Phillem Zimmermannem.\n"}
{"id": "952922", "url": "https://cs.wikipedia.org/wiki?curid=952922", "title": "Jana Hnyková", "text": "Jana Hnyková\n\nJana Hnyková (* 6. prosince 1963) je česká politička a zdravotnice, v letech 2013 až 2017 poslankyně Poslanecké sněmovny PČR zvolená jako nestraník za hnutí Úsvit přímé demokracie Tomia Okamury, v letech 2015 až 2017 členka a místopředsedkyně hnutí Úsvit - Národní koalice, od roku 2017 členka strany Realisté.\n\nVystudovala střední zdravotnickou školu.\n\nPovoláním je zdravotní sestra, živí se jako vedoucí sestra ošetřovatelského oddělení B v Domově důchodců Velké Hamry. Několik let působí ve vrcholných pozicích v odborech, nyní je členkou výkonné rady Odborového svazu zdravotnictví a sociální péče České republiky.\n\nJe spoluzakladatelkou občanského sdružení. Věnuje se přednáškové činnosti a vzdělávání pracovníků v sociálních službách.\n\nJana Hnyková je rozvedená a má jednoho syna. Žije ve Velkých Hamrech v okrese Jablonec nad Nisou.\n\nDo politiky se pokoušela vstoupit, když kandidovala v komunálních volbách v roce 2002 jako nestraník za ČSSD do Zastupitelstva města Velké Hamry, ale neuspěla.\n\nVe volbách do Poslanecké sněmovny PČR v roce 2013 kandidovala jako nestraník za hnutí Úsvit přímé demokracie Tomia Okamury z pozice lídryně kandidátky v Libereckém kraji a byla zvolena poslankyní.\n\nV roce 2015 se stal členkou hnutí Úsvit - Národní koalice a v srpnu téhož roku pak na volební konferenci i místopředsedkyní hnutí. V listopadu 2016 funkci místopředsedkyně na volebním sněmu obhájila. V krajských volbách v roce 2016 byla z pozice členky hnutí Úsvit lídryní kandidátky subjektu \"\"Úsvit s Blokem proti islamizaci\"\" v Libereckém kraji, ale neuspěla.\n\nDne 6. června 2017 oznámila, že opouští hnutí Úsvit - Národní Koalice. Uvedla, že nesouhlasí se směřováním Úsvitu. Ve volbách do Poslanecké sněmovny PČR v roce 2017 byla lídryní kandidátky strany Realisté v Libereckém kraji. Mandát poslankyně však neobhájila, protože se strany Realisté do Sněmovny nedostali.\n"}
{"id": "952930", "url": "https://cs.wikipedia.org/wiki?curid=952930", "title": "Tomas Gustafson", "text": "Tomas Gustafson\n\nSven Tomas Gustafson (* 28. prosince 1959 Katrineholm) je bývalý švédský rychlobruslař.\n\nPrvního juniorského světového šampionátu se zúčastnil v roce 1977, o rok později se poprvé představil i na seniorském Mistrovství světa ve víceboji. Juniorský šampionát vyhrál v letech 1979 a 1980. Jeho nejlepším umístěním na Zimních olympijských hrách 1980 bylo sedmé místo na trati 1500 m, na pěti a desetikilometrové distanci byl shodně dvanáctý. Na Mistrovství Evropy 1982 získal zlatou medaili, na Mistrovství světa ve víceboji 1983 byl druhý. Na zimní olympiádě 1984 vyhrál závod na 5000 m a na dvojnásobné trati si dobruslil pro stříbro (ve sprintu na 500 m skončil na 36. místě). Na podzim 1985 debutoval v závodech Světového poháru. Další cenný kov, bronz, vybojoval na ME 1986. Nejúspěšnější sezónu prožil v letech 1987 a 1988, kdy zvítězil v celkovém hodnocení Světového poháru na dlouhých tratích, vyhrál kontinentální šampionát a ze Zimních olympijských her si přivezl dvě zlata ze závodů na 5 km a 10 km. Na Mistrovství Evropy 1990 skončil druhý, na předposledním absolvovaném Mistrovství světa ve víceboji 1991 pátý. Na ZOH 1992 dokončil závod na 5000 m jako třináctý. Po sezóně 1991/1992 ukončil sportovní kariéru.\n\nV letech 1982 a 1988 obdržel cenu Oscara Mathisena.\n\n"}
{"id": "952934", "url": "https://cs.wikipedia.org/wiki?curid=952934", "title": "Gerard Kemkers", "text": "Gerard Kemkers\n\nGeert Gerrit „Gerard“ Kemkers (* 8. března 1967 Groningen, Groningen) je nizozemský trenér a bývalý rychlobruslař.\n\nV roce 1985 skončil čtvrtý na Mistrovství světa juniorů, o rok později dosáhl téhož umístění na seniorském Mistrovství světa ve víceboji. V závodech Světového poháru debutoval na podzim 1985. První medaili z mezinárodní akce získal na Mistrovství Evropy 1988, kde skončil třetí. Téhož roku také startoval na Zimních olympijských hrách, v závodě na 5000 m vybojoval bronz, na dvojnásobné distanci skončil pátý. V roce 1989 získal stříbrné medaile na kontinentálním i světovém vícebojařském šampionátu, v sezóně 1988/1989 také triumfoval v celkovém pořadí Světového poháru na dlouhých tratích. Mistrovství světa ve víceboji 1990 dokončil na čtvrté příčce. Poslední závody absolvoval na začátku roku 1991. Po skončení své aktivní sportovní kariéry se začal věnovat rychlobruslení jako trenér, mezi jeho úspěšné svěřence patřili či patří Carl Verheijen, Jochem Uytdehaage, Paulien van Deutekomová, Sven Kramer a Ireen Wüstová.\n\nJe ženatý s bývalou italskou rychlobruslařkou Elke Felicettiovou.\n\n"}
{"id": "952939", "url": "https://cs.wikipedia.org/wiki?curid=952939", "title": "Geir Karlstad", "text": "Geir Karlstad\n\nGeir Karlstad (* 7. července 1963 Lillestrøm) je bývalý norský rychlobruslař.\n\nV roce 1981 skončil na Mistrovství světa juniorů čtvrtý, o rok později tento šampionát vyhrál. Na seniorských šampionátech (evropském i světovém) debutoval v roce 1983 devátým místem. Startoval na Zimních olympijských hrách 1984, kde v závodě na 10 000 m skončil těsně pod stupni vítězů jako čtvrtý, na poloviční trati byl desátý. Na podzim 1985 se poprvé představil v závodech premiérového ročníku Světového poháru, jeho celkové hodnocení na dlouhých tratích v následující sezóně 1986/1987 vyhrál. Zúčastnil se zimní olympiády 1988, na pětikilometrové trati se umístil sedmý, desetikilometrovou distanci nedokončil. V roce 1989 vybojoval na Mistrovství Evropy i světa ve víceboji shodně bronzové medaile a také v dalších letech se na těchto šampionátech umisťoval v první desítce. Na ZOH 1992 získal zlatou medaili v závodě na 5000 m a bronzovou medaili na trati 10 000 m, na patnáctistovce skončil osmý. Po sezóně 1991/1992, v níž také podruhé triumfoval v celkovém hodnocení Světového poháru na dlouhých tratích, ukončil sportovní kariéru.\n\nV roce 1986 obdržel cenu Oscara Mathisena.\n\n"}
{"id": "952947", "url": "https://cs.wikipedia.org/wiki?curid=952947", "title": "Kostel svatého Zikmunda (Stráž pod Ralskem)", "text": "Kostel svatého Zikmunda (Stráž pod Ralskem)\n\nKostel svatého Zikmunda je filiální římskokatolický kostel postavený v barokním slohu v 18. století. Původně byl chrám ve správě Římskokatolické farnosti ve Stráži pod Ralskem. Nachází se u křižovatky ulic Mimoňské a U Potoka ve Stráži pod Ralskem v okrese Česká Lípa. V těsném sousedství kostela se nachází barokní budova fary, hřbitov a parčík se sochou císaře Josefa II. Společně s farou je kostel chráněn jako kulturní památka.\n\nPůvodní gotický farní kostel ze 13. století byl zasvěcen svatému Mikuláši. Když panství získali Vartenberkové, došlo roku 1413 ke změně zasvěcení na svatého Zikmunda.\n\nV letech 1772-1779, již po přestavbě gotického kostela na renesanční, byl na stejné místo postaven hrabětem Františkem Hartigem zhruba do dnešní podoby pozdního baroka nový kostel. Architektem nové stavby byl \"J.J. Kunz\", který starý kostel nechal zbořit. Nový kostel byl vysvěcen 2. května 1781. Drobné stavební úpravy probíhaly i v 18. a 19. století. Z předchozího období zůstala věž, která byla přistavěna již roku 1605.\n\nOd roku 1945 stavba postupně chátrala. V roce 1960 byl kostel uzavřen a poté využíván jako skladiště. Teprve kolem roku 2000 začaly z iniciativy mimoňského faráře Václava Horniaka postupné opravy. Podílelo se na nich i město.\n\nFarní kostel dnes slouží k pravidelným bohoslužbám (středy, neděle). Vede je zpravidla mimoňský farář Václav Horniak (excurrendo).\n\nKostel byl zpřístupněn i na Noc kostelů v květnu 2013 i o rok později, kdy v něm proběhla celá řada zajímavých akcí.\n\nKostel stojí na půdorysu latinského kříže. Věž se nachází v rizalitu dlouhého ramene. Po jižní straně presbytáře je pravoúhlý přístavek. Vnějšek kostela je členěn vpadlými poli. Vnitřek kostela je sklenut plackovými klenbami. Výmalba vnitřních kleneb a bosáží pochází z 80. let 19. století. Výmalba boční kaple z let 1980-1982 je od akad. malíře Vojmíra Vokolka.\n\nZařízení kostela je z 18. století. Autorem obrazů \"Dobrého pastýře\", \"sv. Ignáce\" a \"„Nechte maličkých přijíti ke mně“\" je Josef Führich, který je namaloval v letech 1841-1844. Původní nástroj 1726 – Stráž pod Ralskem, výstavba nových varhan v kostele sv. Zikmunda se 14 rejstříky. Varhany se nezachovaly, roku 1912 je nahradil nový nástroj Heinricha Schiffnera.\n\nSoučasné varhany Martina Zausse pocházející původně z Chebu, byly v roce 1953 přeneseny regenschorim Janem Vovsem do Děčína, kostela sv. Františka na Husově náměstí. V roce 2000 byly prodány na díly do Stráže pod Ralskem, aby je následně nainstaloval a opravil varhanář Pavel Truhlář se svým synem. Financováno z programu Rozvoje venkova. 26.11. 2006 nástroj opětovně vysvětil litoměřický biskup Mons. Pavel Posád.\n\nDispozice:\n\nI. manál: Principal 8´, Hohflŏte 4´, Doppelflŏte 8´, Gedakt 8´, Dolce 8´, Octave 4´, Picollo 2´ (původně Gamba 8´, zbavena strojku a zkrácena), Mixtur 2fach.\n\nII.manuál: Nachthorn 8´ (zkrácený, na nepůvodním popisku Lesní roh), Flute harmonique 8´, Still gedakt 8´, Salicional 8´, Quinte 2 2/3´(zkrácená, nepůvodní popisek, Fugara), Flute harmonique 4´, Flute 2´ (zkrácená, na nepůvodním popisku Flétna lesní).\n\nPedál: Zartflōte 8´, Still gedakt 16´, Subbas 16´, Octavbas 8´ (zkrácený, původně Violon).\n\nPomocná zařízení: Tremulant II. man., Manual koppel II/I, Pedal koppel I/P, Pedal koppel II/P, Suboctav koppel II/I, Superoctav koppel II/I. Kolektivy: PP, P, mF, F, FF, Pleno, anulátor. Sklopné šlapky Jalousie schweller pro II. manuál, crescendo/decrescendo. Kalkant z levé strany. Dmychadlo Laukhuff.\n\npoznámka: Po transferu do Děčína v r. 1953 se nástroj na zdejší kůr stavebně nevešel, proto byly nejdelší píšťaly zkráceny na 1/2. Provedla firma Mỗlzer Kutná hora (zápis uvnitř, zápis na vnitřní straně hracího stolu Jana Vovsa).\n\nKostel stojí na hřbitově, do něhož vede barokní vstupní brána. V parku severovýchodně od kostela stojí socha císaře Josefa II.\n\n\n"}
{"id": "952953", "url": "https://cs.wikipedia.org/wiki?curid=952953", "title": "28 dní", "text": "28 dní\n\n28 dní (orig. \"28 Days\") je americký komediálně-dramatický film z roku 2000 režisérky Betty Thomas. Hlavní roli Gwen Cummingsové, úspěšné sloupkařky, která se musí léčit z alkoholismu, ztvárnila Sandra Bullock.\n\nGwen Cummingsová si poté, co zničí sestřinu svatbu svými opileckými řečmi, půjčí limuzínu. Během jízdy telefonuje a havaruje. Může si pak vybrat mezi vězením a 28 dny v odvykacím centru. Vybere si odvykací centrum, ale zpočátku se nechce zúčastnit žádného z programů, stále tvrdí, že není alkoholička.\n\nKdyž se seznámí s některými dalšími pacienty, tak začne přemýšlet o svém životě a uvědomí si, že má ve skutečnosti velký problém. Překonání problému s alkoholem a se životem jí ale komplikuje její přítel Jasper. Gwen se spřátelí se sedmnáctiletou Andreou, která se léčí ze závislosti na heroinu, ale omylem se pak předávkuje. Ostatní pacienti pomáhají Gwen vidět svůj život v jiném světle. Gwen se nakonec úspěšně z léčebny dostane a pokusí se žít jinak.\n\n"}
{"id": "952955", "url": "https://cs.wikipedia.org/wiki?curid=952955", "title": "Zito", "text": "Zito\n\nJosé Ely de Miranda, celosvětově známý spíše jako Zito (18. srpna 1932, Roseira – 14. června 2015, Santos), byl brazilský fotbalista. Hrával na pozici záložníka.\n\nS brazilskou reprezentací vyhrál mistrovství světa roku 1958 a za čtyři roky i světový šampionát v Chile. Za výkony na chilském mistrovství byl federací FIFA zpětně zařazen do all-stars týmu. Zúčastnil se i světového šampionátu v Anglii roku 1966, ale do bojů nezasáhl. Za brazilský národní tým odehrál 46 zápasů, v nichž vstřelil 3 branky.\n\nCelou svou hráčskou kariéru (1952–1967) strávil v jediném klubu – FC Santos. Dvakrát s ním vyhrál nejprestižnější jihoamerickou klubovou soutěž, Pohár osvoboditelů (Copa libertadores), a to v letech 1962 a 1963. Ve stejných ročnících se Santosem také vždy následně získal Interkontinentální pohár. V dresu Santosu odehrál 727 ligových utkání. Pracoval i jako sportovní ředitel tohoto klubu.\n\nZemřel 14. června 2015 ve věku 82 let na následky choroby.\n"}
{"id": "952961", "url": "https://cs.wikipedia.org/wiki?curid=952961", "title": "Haitská revoluce", "text": "Haitská revoluce\n\nHaitská revoluce (1791–1804) byla vzpourou otroků ve francouzské kolonii Saint-Domingue, která vyústila v likvidaci otroctví a založení republiky Haiti, druhého nezávislého národního státu na Americkém kontinentu. \n\nKdyž První Francouzská republika oficiálně zrušila otroctví, přidal se černošský vůdce Toussaint Louverture i se svým vojskem k Francii. V roce 1796 velel údajně vojsku o 51 000 mužích, z nichž 3000 byli běloši. Několikrát porazil Španěly a vytlačil i britské vojsko, až v roce 1800 zcela ovládl celý ostrov Hispaniola (dnešní Haiti a Dominikánská republika). Rok poté zrušil otroctví na celém ostrově a 1802 se dal prohlásit doživotním králem. Téhož roku svedl další boj proti Francouzům, který však nedovedl k vítěznému konci. Byl zajat a deportován do Francie, kde ve věznici Fort de Joux dne 7. dubna 1803 zemřel na zápal plic. Odboj proti napoleonským vojskům však pokračoval dále pod vedením Louverturova nástupce J. J. Dessalinese, který kolonizátory vyhranou bitvou u Vertières v listopadu 1803 definitivně donutil k odchodu. Dne 1. ledna 1804 pak Dessalines prohlásil Haiti nezávislou černošskou zemí, tehdy a doposud jedinou černošskou zemí mimo Afriku. V důsledku neúspěšného vojenského zásahu na Saint-Domingue se Napoleon Bonaparte rozhodl prodat území Louisiany Spojeným státům americkým.\n\n1. ledna 1804 vyhlásilo Haiti svoji nezávislost a stalo se tak prvním státem vzniklým ze vzpoury černých otroků. Francie tak přišla o svoji tehdy nejvýnosnější kolonii; současně to také byla první a na dlouhou dobu poslední velká Napoleonova porážka.\n\nPOPKIN, Jeremy D. (2011). \"A Concise History of the Haitian Revolution\" (Stručné dějiny haitské revoluce). Chichester, West Sussex: Wiley-Blackwell. ISBN 978-1-4051-9820-2.\n"}
{"id": "952962", "url": "https://cs.wikipedia.org/wiki?curid=952962", "title": "Gilmar", "text": "Gilmar\n\nGylmar dos Santos Neves, celosvětově známý spíše jako Gilmar (22. srpna 1930, Santos – 25. srpna 2013, São Paulo) byl brazilský fotbalista, brankář.\n\nS brazilskou reprezentací vyhrál mistrovství světa roku 1958 a za čtyři roky i světový šampionát v Chile. Zúčastnil se i světového šampionátu v Anglii roku 1966. Za brazilský národní tým odehrál 94 zápasů.\n\nS Santos FC dvakrát vyhrál nejprestižnější jihoamerickou klubovou soutěž, Pohár osvoboditelů (Copa libertadores), a to v letech 1962 a 1963. Ve stejných ročnících se Santosem také vždy následně získal Interkontinentální pohár.\n\nMezinárodní federace fotbalových historiků a statistiků (IFFHS) ho vyhlásila 11. nejlepším gólmanem 20. století.\n"}
{"id": "952964", "url": "https://cs.wikipedia.org/wiki?curid=952964", "title": "Lasvit", "text": "Lasvit\n\nLasvit je česká designová a sklářská společnost se sídlem v Česku a Hongkongu. V roce 2018 uspěl LASVIT se svou výstavou v rámci týdne designu v Miláně, kde získal hlavní cenu Milano Design Award. Podle odborné poroty výstava „nejlépe interpretovala současný design a budoucí konceptuální vizi.“ \n\nOd roku 2017 má firma i vlastní sklárnu. Patří jí sklárna \"Lasvit Ajeto\" v Lindavě. \n\nSpolečnost se věnuje především návrhům a výrobě zakázkových světelných instalací, která jsou k vidění v hotelech, rezidencích a institucích po celém světě. Firma vyrábí také kolekci svítidel, dekorativního a užitného skla, skleněné architektonické prvky a umělecké předměty ze skla. Působí převážně na trzích Blízkého východu, Asie, Evropy a Severní Ameriky.\n\nPodnik založil v roce 2007 liberecký rodák Leon Jakimič. Název společnosti vznikl spojením slov \"láska\" a \"svit\". \n\nV roce 2018 získala společnost na Milan Design Week hlavní cenu za výstavu \"Monster Cabaret\", na které představila v divadle Teatro Gerolamo kolekci skleněných monster. Světoví i čeští designéři dostali zadání zhmotnit ve skle svá monstra, děsy a běsy. Výsledkem byla rozmanitá kolekce sedmnácti monster. Na kolekci spolupracovali světoví umělci a designéři jako Alessandro Mendini či Daniel Libeskind. Na kolekci se podílely i čeští skláři další umělci. Do kolekce přispěl Vladimír Kopecký či René Roubíček, jehož zelený \"Marťan\" je jednou z posledních skleněných soch, které vytvořil. \n\nOd roku 2011 je uměleckým ředitelem firmy Maxim Velčovský, ve stejném roce získala firma ocenění \"výrobce roku\" na cenách Czech Grand Design. V roce 2012 obsadila firma v téže kategorii druhé místo.\n\nOd roku 2008 je společnost na arabském trhu, kde založila pobočku v Dubaji a začala realizovat zakázky na Blízkém východě. V roce 2019 měla firma deset mezinárodních poboček rozmístěných po Evropě, Asii i USA. Hlavní výrobní závod (sklárna) firmy je v Novém Boru; další továrny na doplňkové kovové součásti a montáž skleněných instalací se nacházejí v Mladé Boleslavi (Lasvit MB s.r.o.), dále v polských Pisarzowicích poblíž Lubáně (Lasvit Polska Sp. z o.o.) a v čínské Šanghaji (Lasvit Shanghai, Ltd.). Ředitelství sídlí v Novém Boru (před rokem 2011 to bylo v Milovicích-Mladé), kde LASVIt v červnu 2019 otevřel novou centrálu. Spojení dvou roubenek z 18. století s novostavbami - černým a skleněným domem. Sídlo je dílem architektonického studia ov architekti. \n\nSpolečnost zaměstnává přes 400 lidí.\n\nLASVIT vyrábí desítky kolekcí svítidel, nápojového a dekorativního skla a i 17 skleněných monster. \n\nZnámé je svítidlo Neverending Glory, které svým tvarem opisuje lustry z věhlasných světových operních hal a divadel. Kusy skla jsou tak vyfouknuté do tvaru divadla Bolšoj i Národního divadla v Praze. Lustry navrhlo v roce 2013 tehdy začínající designérské duo Jan Plecháč a Henry Wielgus. \n\nSvé kolekce pro LASVIT navrhli i další čeští umělci jako Rony Plesl, Studio deFORM nebo Cyril Dunděra. Několik kolekcí svítidel a nápojového skla navrhl pro LASVIT i umělecký ředitel společnosti Maxim Velčovský. V portfoliu společnosti jsou i kolekce z rukou ikon českého sklářství, umění a designu jako jsou Bořek Šípek, Vladimír Kopecký nebo René Roubíček. \n\nV kolekcích LASVITu je také svítidlo Praha od Stanislava Libenského. Český umělec, který se podílel i na úspěchu českého skla na výstavě EXPO 1958, vytvořil v osmdesátých letech toto svítidlo pro Hotel Praha, který býval jedním z nejluxusnějších hotelů ČSSR. Hotel byl před lety zdemolován a tato světla, která LASVIT vyrábí podle zachráněného originálu, jsou jedním z mála artefaktů připomínajících významnou stavbu. \n\nV roce 2009 získal Lasvit zakázku na skleněnou světelné instalace ve 4 stanicích dubajského metra. V roce 2011 dokončil světelné instalace v luxusním hotelovém komplexu Etihad Towers tamtéž. V roce 2012 se podílel na výzdobě Českého domu na olympijských hrách v Londýně světelnou instalací \"Hydrogene\". V letech 2011, 2012, 2013 i 2016 dodal poháry pro vítěze cyklistického závodu Tour de France. Lasvit pravidelně vyrábí také trofeje pro filmovou soutěž Český lev.\n\nV Novoborské sklárně společnost i trofeje a ceny na kulturní i sportovní akce. Ve spolupráci se ŠKODA Auto dodává LASVIT už od roku 2011 skleněné trofeje na cyklistický závod Tour de France. Broušená trofej má vždy stejný tvar, ale brus je každý rok jiný. Designérem trofeje je Peter Olah. Se Škoda Auto spolupracuje LASVIT i na vozech Vision D, X a RS, do kterých dodává broušené komponenty. \n\nLASVIT vytvářel trofeje pro české olympioniky v Riu de Janeiru, Soči i Pchjongčchangu. Několikrát byl partnerem tenisového turnaje Mubadala a vyrobil také trofej pro českého tenistu Radka Štěpánka na závěr jeho kariéry. Trofej ve tvaru koruny se symbolem lva designoval Maxim Velčovský. \n\nZe sklárny LASVIT AJETO pochází výroční ceny Thálie a v minulosti vyráběl LASVIT i filmovou cenu Český lev. \n\nFirma spolupracuje s českými i světovými skláři, designéry a designérskými studii, a to jak svými kmenovými (např. Katarína Kudějová Fulínová, Táňa Dvořáková, Petra Dicková a další), tak externími (např. Bořek Šípek, Eva Jiřičná, René Roubíček, Zaha Hadid, Kengo Kuma, Ross Lovegrove, Jitka Kamencová Skuhravá a další).\n\n\n"}
{"id": "952966", "url": "https://cs.wikipedia.org/wiki?curid=952966", "title": "Přírodní park Drahaň-Troja", "text": "Přírodní park Drahaň-Troja\n\nPřírodní park Drahaň–Troja je přírodní park na území městských obvodů Praha 7 a Praha 8. Je to oblast Trojské kotliny na pravém břehu Vltavy. Má rozlohu 578,8 ha. Oblastí klidu byl vyhlášen Národním výborem města Prahy 1. listopadu 1990. Poté v roce 1992 byl díky novému zákonu (č. 114/1992 Sb.) přesunut do kategorie přírodní park. Důvodem tohoto vyhlášení byla ochrana celkového krajinného rázu (společenstva skalní stepi).\n\nOblast přírodního parku se rozprostírá podél Vltavy od Jabloňky až po Drahaňskou rokli pod Dolními Chabry. Na jeho území se nachází botanická zahrada, zoologická zahrada a přes 12 zvláště chráněných území – přírodních památek a rezervací – např. Podhoří, Zámky, Bohnické údolí. Přírodní park Drahaň-Troja zahrnuje strmé skalnaté srázy i údolí (Čimické, Bohnické, Drahanské). Nejnižším bodem území je břeh Vltavy v Podhoří (176 m n. m.) a naopak nejvyšším bodem je buližníkový kamýk Velká skála (314 m n. m.).\n\nJde o území odpradávna (mladší doba kamenná) osídlené. Ještě dnes zde můžeme vidět dvě pravěká hradiště – Zámky a Na Farkách. Pro obyvatele hradiště Na Farkách bylo významné sadařství a vinohradnictví. V této oblasti stojí budova - Sklenářka, která plnila funkci vinného lisu a byla lidově označována jako Katovna. V dnešní době můžeme na tomto území nalézt hlavně vily a další rodinné zástavby.\n\nDo 19. století se zde nacházely především vinohrady, ovocné sady a na nejméně úrodných oblastech pastviny. Poté bylo toto území z velké části odlesněno. Sady a vinohrady byly opuštěny a v současné době jsou zarostlé nízkým lesem anebo uměle zalesněné akátem. Jejich zbytkem jsou zde pouze vinice Sv. Klára a Salabka v Troji. Dodnes se dochovaly skalní stepi (např. v Podhoří či na Jabloňce). Na Jabloňce se v minulosti těžil křemenec.\n\nOblastí klidu byl vyhlášen Národním výborem města Prahy 1. listopadu 1990. Poté v roce 1992 byl díky novému zákonu (č. 114/1992 Sb.) přesunut do kategorie Přírodní park.\n\nDrahaň-Troja je nejsevernějším přírodním parkem, ale pro přírodu jsou zde typické teplomilní organismy skalních stepí, např. bezobratlí živočichové, keře a trávy. Parkem protékají tři potoky – Bohnický, Čimický a Drahaňský. Bohnický potok teče přes Bohnické údolí. Čimický potok vytéká z rybníku pod sídlištěm Čimice v potrubí – takto protéká přes celé Čimické údolí. Dolní část údolí je nepřístupná kvůli zdejšímu umístění bývalé dynamitky. Třetí, Drahaňský potok, ohraničuje Prahu ze severu a vytéká z Dolních Chaber. V údolí této řeky je chatová osada založená ve 30. letech 20. století. V horní nezalesněné části stojí mlýn ze 17. století (až do č. 1915 byl poháněn vodou mlýnského potoka).\n\nHorniny, které tvoří tuto část, jsou nejstarší v okolí Prahy (kralupsko-zbraslavská skupina svrchního proterozoika).Můžeme zde najít např. břidlice, droby a žlutohnědě zbarvené žíly ryolitů, které zde vznikly sopečnou činností na konci starohor.\n\nFlóru zde tvoří především skalní stepi, xerotermní křoviny (trnka, jeřáb břek, brslen evropský, dřišťál obecný) a zakrslé duby. Roste zde také dřín jarní (\"Cornus mas\") a dále mahalebka obecná (\"Padellus mahaleb\"). Další lesní porosty jsou zde vysazeny uměle teprve nedávno (20. léta 20. st.), mezi ně patří např. trnovník akát (\"Robinia pseudoacacia\"), smrk ztepilý (\"Picea abies\") či dub červený (\"Quercus rubra\") původem ze Severní Ameriky. Důvod tohoto kroku bylo protierozní opatření. Akáty se zde uchytily nejlépe. Dále zde roste kostřava sivá (\"Festuca pallens\"), tařice skalní (\"Aurinia saxatilis\"), ostřice nízká (\"Carex humilis Leysser\"), mochna písečná (\"Potentilla arenaria\"), vlnice chlupatá (\"Oxytropis pilosa\"), zlatovlásek obecný (\"Aster linosyris\"), třemdava bílá (\"Dictamnus albus\") a kakost krvavý (\"Geranium sanguineum\"), pěchava vápnomilná (\"Sesleria caerulea\"). Na buližníkovém podkladu Salabky, Havránky a v Čimickém údolí roste vřes obecný (\"Calluna vulgaris\"). Celá Trojská kotlina byla před příchodem člověka porostlá smíšenou doubravou (habr, buk, jeřáb, javor, trnka atd.). Kvůli suššímu podnebí se na konci doby bronzové krajina přeměnila v lesostep, kterou však člověk svou hospodářskou činností přetvořil na step.\n\nNa původní nenarušené skalní stěně přírodní památky Jabloňka rostou teplomilné traviny (trýzel škardolistý, kostřava waliska) a tařicová skalní společenstva. Můžeme zde najít i rozsáhlou populaci hvězdnice zlatovlásek (\"Aster linosyris\") a také vzácný druh – oman německý (\"Inula germanica\").Strmé skalní svahy Zámky jsou osídleny tařicovými skalními porosty, společenstvem křivatce českého (\"Gagea bohemica\") a rozrazilu ladního (\"Veronica campestris\"). Na tomto místě, jako jediném v Praze roste smil písečný (\"Helichrysum arenarium\"). Dále zde roste koniklec luční český (\"Pulsatilla pratensis\"), bojínek tuhý (\"Phleum phleoides\"), radyk prutnatý (\"Chondrilla juncea\").\n\nBohnické údolí obývají teplomilná společenstva bezobratlých, např. mandelinka (\"Labidostomis humeralis\") či nosatec (\"Trachyphloleus\"). Zcela výjimečně zde můžeme najít mloka skvrnitého (\"Salamandra salamandra\") a čolka obecného (\"Triturus vulgaris\") či ještěrku zelenou (\"Lacerta viridis\"). Velice často se zde vyskytuje ještěrka obecná (\"Lacerta agilis\") a slepýš křehký (\"Anguis fragilis\"). Ze zástupců ptáků je zde velice běžný strakapoud velký (\"Dendrocopos major\"), žluna zelená (\"Picus viridis\"), pěnice slavíková (\"Sylvia borin\"), pěnice černohlavá (\"Sylvia atricapilla\") či pěnice pokřovní (\"Sylvia curruca\"). V okolí skalních stepí se vzácně vyskytuje motýl rozchodníkový (\"Scolitantides orion\"), dále makadlovka (\"Nothris lemniscella\") či druhy pouzdrovníčků. V Podhoří žije velice vzácná teplomilná vidličnatka škvorovka (\"Catajapyx aquilonaris\"). V ČR se vyskytuje pouze v Praze a jejím okolí. V této přírodní rezervaci najdeme i zástupce pavouků – stepníka rudého (\"Eresus kollari\"). Dalším velmi vzácným druhem obývajícím tuto oblast je i cvrčivec révový (\"Oecanthus pellucens\"). Na Jabloňce můžeme vidět velké populace saranče lesní (\"Chorthippus vagans\"), což je velice vzácný druh úzce vázaný na skalní vegetaci.Zajímavá společenstva hub (čirůvka fialová) rostou v Čimickém údolí. Pro toto údolí je charakteristický teplomilný hmyz – krytohlav žlutavý (\"Cryptocephalus fulvus\"), nosatec (\"Otiorhynchus fullo\"), střevlíček (\"Bradycellus ruficollis\"), mandelinky (\"Lochmaea suturalis\" a \"Altica oleracea breddini\"). Hnízdí zde šoupálek krátkoprstý (\"Certhia brachydactyla\"), žluva hajní (\"Picus viridis\"), linduška lesní (\"Anthus trivialis\"), stehlík obecný (\"Carduelis carduelis\"), budníčci a pěnice. V přírodním památce Trojská žije vosička druhu \"Cleptes aerosus\" - patří k velice vzácným teplomilným druhům hmyzu. Její výskyt v této lokalitě je velice významný, je to totiž jako jediný v ČR a zároveň také nejseverněji v Evropě. Na území přírodní památky Havránka žije na prameništi vzácný dřepčík (\"Altica palustris\"). Výjimečně můžeme vidět na stepích Trojské kotliny užovku hladkou (\"Coronella austriaca\").\n\nCelé území tohoto parku je cenné biologicky, ekologicky, geomorfologicky i historicky. Východní část přírodního parku je součástí vesnické památkové zóny Staré Bohnice. Park je zapojen do mezinárodního projektu Periurban Parks, jež se zaměřuje na ochranu, rozvoj a péči příměstských parků a jejich řízení dle evropské politiky životního prostředí. Příměstské parky bývají ohroženy urbanizací, znečištěním, černými skládkami a invazí nepůvodních druhů. Pod ochranu Natury 2000 spadá Havránka a Salabka a dále také kaňon Vltavy u Sedlce (opadavé křoviny, skalní trávníky). Salabka je významná díky výskytu suchého vřesoviště a také svou úlohou – stanoviště teplomilného blanokřídlého hmyzu.Vřesoviště byla v minulosti přizpůsobená pastvě a vypalování, což zapříčiňovalo zmlazování keříčků. Pokud tak nebude činěno, může dojít v horizontu 20-25 let od posledního vypálení k zestárnutí tohoto porostu a dále k jeho vyhynutí. Proto je také doporučováno zavedení pastvy ovcí, a to kolem 5 jedinců po celý rok na 1 hektar nebo zde zavést již zmiňované pravidelné vypalování. Celé toto území je chráněno oplocením. Mezi cíle ochrany patří geologický profil skalní stěny přírodní památky Jabloňka. Tento profil je tvořen břidlicemi, křemenci a dalšími horninami pocházejícími z ordoviku (prvohory). Dále tu je také významné stanoviště teplomilného hmyzu. Navrhovaný plán péče zahrnuje udržovat otevřenou plochu skalních výchozů, což by mělo pomoci trvale zde udržet teplomilné trávníky spolu se vzácnými druhy, které zde žijí.\nMezi předměty ochrany je zahrnována i přírodní památka Čimické údolí, jež se rozkládá na 11 hektarech. V minulosti byla narušena činností člověka – původní terén byl přeměněn na pole, louky, sady a pastviny. Byla vyhlášena k ochraně krajinného prvku a teplomilných společenstev. Dle odborníků mají zdejší lesní porosty špatné druhové zastoupení. Dále je také důležité udržovat otevřené plochy, což znamená odstraňování křovin. Na severu Prahy leží přírodní památka Zámky, jejíž součástí je chráněná archeologická lokalita. Na plošině skály bylo slovanské hradiště z 6.až 8. století. Dnes se zde nachází archeologický park. Je zde zapotřebí udržovat travní a skalní společenstva - pomocí odstraňování křovin. V Podhoří je potřeba kontrolovat výskyt akátu, jasanu a křovin. Toto území je díky péči botanické zahrady zčásti oplocené a prochází tudy naučná stezka. Součástí botanické zahrady je přírodní památka Havránka pro niž je potřeba obnovit společenstva vřesu a zavést systematické vypalování po částech (desetileté cykly). Určitým ohrožujícím faktorem je zde bezprostřední umístění sídlišť. Na celém tomto území by měl být podporován růst původních dubohabřin a doubrav.\n\nV tomto přírodním parku je mnoho lokalit turisticky významných lokalit. Mezi ně patří chráněná území, např. Salabka (v minulosti sloužila jako vinice), Bohnické údolí, Trojská, Havránka, Čimické údolí či přírodní rezervace Podhoří.Podhoří je považováno za velmi cennou přírodní rezervaci, tvořenou skalními srázy na pravém břehu Vltavy. V této oblasti byl v minulosti těžen kámen. Patří k nejvýznamnějším útočištím teplomilných skalních ekosystémů v ČR.Součástí přírodního parku je také Trojská kotlina, kde leží botanická a zoologická zahrada, čímž se stává velice častým turistickým cílem – nejnavštěvovanější přírodní oblastí Prahy. Na území zoologické zahrady se nachází několik památkově chráněných objektů: Trója čp. 35 (u vstupu do ZOO), Gočárovy domky v areálu ZOO, viniční sloup v ZOO, usedlost Černohouska v areálu ZOO. Oblast Trojské kotliny je typická vysokým podílem přírodní plochy, kde se střídají parky a příměstské lesy. Nedaleko sídliště Bohnice se rozkládá přírodní památka Velká skála. Představuje geomorfologicky významný výškový bod, který poskytuje panoramatický výhled. Území je tvořeno nejpevnějšími horninami Prahy – buližníky (silicity), které vznikaly na dně moře, jež se zde nacházelo ve starohorách. Těší se vysokou návštěvností a svým rekreačním využitím. Dále mezi památkově chráněné objekty patří:\n\nZámeček Jabloňka, pomník Mistra Jana Husa v Tróji, usedlost Kazanka, dům čp. 224 v Tróji, památková zóna Rybáře, panský\n\nstatek (čp. 7) a domy čp. 13 a 238 v osadě Rybáře, kaple sv. Kláry s vinicí, Trojský zámek se zahradou, oranžérií a bývalou hospodou, bývalý panský mlýn v Troji, bývalý panský pivovar v Troji, usedlost Pazderka, usedlost Sklenářka, kaple sv. Václava (nachází se na území Podhoří), hradiště Na Farkách, památková zóna Staré Bohnice.\n\nTéměř celým komplexem můžeme projít díky polním cestám, na nichž se nachází několik turistických tras. Pokud se do této části chceme dostat z druhé strany řeky, můžete využít dvou přívozů (přívoz Zámky-Sedlec, přívoz Podbaba-Podhoří). Je zde také cyklotrasa A2 \"Vltavská stezka\" o délce 27,5 km. Vede podél pravého břehu řeky Vltavy z Vraného n. Vltavou přes historické centrum Prahy až po Kralupy n. Vltavou. Mimo území Prahy je značena jako cyklotrasa č. 7. Tato trasa může být využívána i k dalším účelům (in-line brusle, procházení).\n\n"}
{"id": "952977", "url": "https://cs.wikipedia.org/wiki?curid=952977", "title": "Římskokatolická farnost Medonosy", "text": "Římskokatolická farnost Medonosy\n\nŘímskokatolická farnost Medonosy (lat. \"Medenostium\") je územní společenství římských katolíků v Medonosech a okolí. Organizačně spadá do mladoboleslavského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJiž v roce 1384 byla v místě plebánie. Matriky jsou vedeny od roku 1801. Farnost byla znovu ustavena roku 1855.\n\n\nZ důvodu efektivity duchovní správy byl vytvořen \"farní obvod\" (kolatura) farnosti-proboštství Mělník, jehož součástí je i farnost Medonosy, která je tak spravována \"excurrendo\".\n\nŘímskokatolická farnost Medonosy\n\n"}
{"id": "952978", "url": "https://cs.wikipedia.org/wiki?curid=952978", "title": "Obeckov", "text": "Obeckov\n\nObeckov je obec na Slovensku, v okrese Veľký Krtíš v Banskobystrickém kraji. Žije zde  obyvatel.\n\nPrvní písemná zmínka pochází z roku 1257. V roce 1350 je zaznamenán spor mezi obcí Obeckov a Príbelce, kde v dokumentu je uváděn kostel svatého Jana a mlýn. Byla ve vlastnictví rodu Ebeckovců a dalších majitelů. Podle rodu Ebeckovců byla pojmenována Ebeczk – Obeckov.\n\n\nMezi další zajímavosti patří dva roubené domy s maštalí z první třetiny 19. století, které mají společnou valbovou slaměnou střechu nesenou sloupy. Nebo kamenné zděné domy s maštalí, stodolou a kůlnou postavené na půdoryse L.\n\n"}
{"id": "952982", "url": "https://cs.wikipedia.org/wiki?curid=952982", "title": "Sklabiná", "text": "Sklabiná\n\nSklabiná (maďarsky Mikszáthfalva) je obec na Slovensku, v okrese Veľký Krtíš v Banskobystrickém kraji.\n\nŽije zde  obyvatel.\n\nObec leží v Ipeľské kotlině, na jihozápadním okraji Novohradského regionu, asi 5 km jižně od Velkého Krtíše. Východním okrajem protéká říčka Krtíš, do které se severně od obce vlévá Plachtinský potok (pravostranný přítok). Ve směru na Želovce je na Zajském potoce vybudována vodní nádrž. Obcí prochází silnice II/527 z Velkého Krtíše na Slovenské Ďarmoty.\n\nPrvní písemná zmínka pochází z roku 1330, obec je jmenována jako \"Sklabanya\", v roce 1384 jako Sklabinia a v roce 1808 jako Sklabina. Obec, která patřila Divinskému hradnímu panství, vznikla zřejmě na přelomu 12. a 13. století. Téměř celou polovinu 16. století oblast okupovali Turci. V roce 1660 je uváděno 12 poddanských domácností, ruina hradu a panský mlýn. V dalším soupise z roku 1671 už byly jen 4 poddanské domácnosti. Obec byla v následujících obdobích vypálená a až do roku 1685 opuštěná. Nově vzniklá obec byla rozdělena mezi Divínské a Modrokamenské panství. V roce 1828 ve 109 domech žilo 780 obyvatel. Hlavní obživou obyvatel bylo zemědělství a vinařství. V obci byla cihelna. V roce 1950 bylo založené místní JRD (Jednotné rolnické družstvo).\n\n\n\n"}
{"id": "952984", "url": "https://cs.wikipedia.org/wiki?curid=952984", "title": "Blatnice (přítok Želetavky)", "text": "Blatnice (přítok Želetavky)\n\nPotok Blatnice je pravostranným přítokem řeky Želetavky, který protéká na jihozápadě Moravy okresy Jindřichův Hradec, Třebíč a Znojmo. Délka Blatnice činí 18,9 km a plocha povodí měří 73,9 km². Řádově spadá do páté kategorie vodních toků. Pramení severně od obce Chvalkovice (Dešná) v Jihočeském kraji. Východně od Lubnice se vlévá do vodního toku Želetavky. Tak jako ostatní přítoky Želetavky (Bihanka, Menhartický potok) má i Blatnice charakter pstruhového potoka. Přítoky Blatnice jsou malé potoky, které zejména v létě často vysychají Pro Blatnici je typické její meandrování ve vlhkých loukách s hloubením kaňonů a vytváření lesních strží.\nŘíčka Blatnice nesla před odsunem německého obyvatelstva název \"Ungarsbach\". Podle názvu potoka byla také pojmenována jedna z polních tratí (Flurname) obce Korolupy. Název potoka neměl nic společného s Uhry, jak uvádí Časopis Německého spolku pro dějiny Moravy a Slezska (\"německy Zeitschrift des Deutschen Vereines für die Geschichte Mährens und Schlesiens)\". Jméno potoka bylo podle historiků odvozeno od slovního základu \"unge\" (\"německy Kröte\") - ropucha, žabec, žabka, tedy potok s velkým výskytem žab. Blatnice skvrnitá je také jméno žáby, která se na potoce vyskytuje. Původní německé obyvatelstvo nazývalo potok \"Klampferbach\" a to podle zámeckého mlýna \"Klampfermühle\" na něm hospodařícím. Gregor Wollny popisuje Uherčický a Vratěnínský rybník jako rezervoáry vody sloužící k hospodářským účelům pro pěstování rákosí. Kaprů v nich bylo jen velmi málo.\n\nNa mapě I. vojenského mapování je zachycena velká vodní plocha na řece Blatnici u korolupského mlýna, která byla v následujících letech vysušena a přeměněna na pole a louky. Na mapě II. vojenského mapování je již zakreslen náhon ke korolupskému mlýnu. Vodní toky luční prostor po jeho obvodu kopírují. Na současném záplavovém území v údolí řeky Blatnice se podepsalo rušení malých vodních mlýnů v 50. letech 20. století, rozorávání mezí v době komunistického režimu, ale také dva stavební zásahy na korytě řeky. V Uherčicích JZD přeložilo kvůli obdělávání louky mechanizací koryto řeky z pravé strany zámecké louky na stranu levou, dokonce se uvažovalo i o zatopení louky a vytvoření rybníka. Tím také došlo k zaslepení náhonu u zámeckého mlýna. Druhý zásah provedlo JZD v Korolupech. V době socialistického budování obce byl zrušen nejen náhon k vodnímu mlýnu, ale také malý rybníček nade mlýnem, který sloužil v době velké vody jako odlehčovací koryto. Hráz původní vodní plochy je dodnes viditelná. Umělý přítok z jižní strany obce v údolí byl přetvořen v rybník, který měl sloužit hospodářským účelům JZD.\n\nPrameniště Blatnice se nachází v malém hájku jižně od obce Dešná, kterou potok ze severu obtéká a po soutoku s Dešovským potokem nabírá prudce jižní směr a následně vytváří \"vodní plochu Dešná\". Na rozhraní Jihočeského kraje, Jihomoravského kraje a Vysočiny přibírá Blatnice Rancířovský potok. Lesní porost podél potoka při úpatí kopce Kysibl asi 2,6 km jihovýchodně od centra obce Rancířov je chráněnou oblastí. V Jihomoravském kraji nabírá říčka jihovýchodní směr a protéká obcí Mešovice. Před obcí Uherčice na svém toku přibírá pravostranný přítok Vratěnínského potoka, na kterém se nachází vodní plocha Vratěnínský rybník. U obce Uherčice se Blatnice stáčí prudce k severu a kopíruje západní hranici zámecké louky, pokračuje kolem zámeckého mlýna (\"německy Klampfermühle\") a \"Collaltovské cihelny\" a následně vtéká do korolupského katastru. Obec Korolupy říčka obtéká v západním údolí v malebných meandrech. Zde se nachází vodní plocha \"Korolupský rybník\". Rybník byl vybudován na umělém kanálu protékajícím na jihu obce Korolupy. Vytéká z rybníka a u bývalého mlýna a pily čp. 1. se vlévá do Blatnice. U skalních stěn přírodní rezervace Suché skály a patrové budovy Lubnického mlýna čp. 52 s dochovaným náhonem a vantroky se Blatnice vlévá do vodního toku Želetavky. \n\nZejména v letním nebo suchém podzimním období mívá Blatnice málo vody. Nejvíce znečišťují a ovlivňují jakost její vody zemědělské chemikálie z okolních polí. Zvláště organická hnojiva zhoršují kyslíkový režim řeky. Výsledky zkoumání z roku 1998 a 2008 potvrdily výraznou devastaci nejen Blatnice, ale zejména i Želetavky. Průzkum potvrdil pro povodí Želetavky schopnost rychlého samočištění a k roku 2015 se pro celý tok Želetavky i s jejími přítoky odhaduje pokles tohoto znečišťujícího trendu.\n\nPovodí říčky Blatnice je lemováno převážně lesními společenstvy, která na svazích nad nivami zastupují dubohabřiny. V nivách převažuje vegetace olšového porostu. Luční vegetace je zastoupena převážně ve vlhkých loukách. Zachovalost krásy okolí Blatnice je přímoúměrná stupni vlhkosti a stupni degradování krajiny. V zachovalých oblastech překvapuje pestrost lesních i lučních společenstev. Bohužel zde najdeme i porosty ovlivněné zemědělstvím a lesnictvím. Významnými lokalitami jsou chráněná přírodní památka Kysibl se svým společenstvem listnatých lesů s různě velkými a zachovalými loukami a polními kulturami, přírodní rezervace Suché skály s kamenným mořem a na levém svahu u Lubnice přírodní rezervace Lubnické stráně se stepní květenou, ale i Uherčická louka se dvěma menšími rybníky obklopenými loukami s mokřadními společenstvy vzácných druhů rostlin.\n\n"}
{"id": "952987", "url": "https://cs.wikipedia.org/wiki?curid=952987", "title": "Dan Ramzer", "text": "Dan Ramzer\n\nDan Ramzer (* 12. srpna 1969 Liberec) je český zemědělský odborník, pedagog a politik. Od roku 2007 je starostou města Frýdlant na Liberecku, předtím byl v letech 1994 až 2006 místostarostou nedaleké obce Višňová, od roku 2016 zastupitel Libereckého kraje, člen ODS.\n\nJeho matka byla sekretářkou, otec montážním technologem, který roku 1969 vystoupil z Komunistické strany Československa. To zapříčinilo omezené možnosti studia jejich syna. Byť jeho otec preferoval strojní průmyslovou školu, Dan Ramzer si vybral zemědělské učiliště ve Frýdlantě. To vystudoval a následně též agronomickou střední školu a Vysokou školu zemědělskou v Praze. Vystudovanému oboru se věnoval i v zaměstnání. Od roku 1992 působil coby učitel a mistr odborné výuky. O sedm let později vyhrál konkurz na ředitele zemědělského učiliště.\n\nPatřil mezi iniciátory setkávání mezi obyvateli obcí ze severu a jihu Jizerských hor u Protržené přehrady nazvané Pochod proti proudu. Jako vedoucí se též účastnil týdenního letního tábora s aktivitami pro seniory, který v roce 2018 uspořádalo liberecké Komunitní centrum Kontakt.\n\nRamzer je ženatý a s manželkou má tři děti (syna a dvě dcery, dvojčata). Žije ve městě Frýdlant, konkrétně v části Větrov.\n\nV komunálních volbách v roce 1994 byl zvolen jako nestraník za ODS zastupitelem obce Višňová na Liberecku, později se stal i místostarostou obce. Obě funkce obhájil také ve volbách v roce 1998 (nezávislý) a v roce 2002 (nestraník za SNK-ED). Mandát zastupitele a místostarosty vykonával do roku 2006, kdy se přestěhoval do nedalekého Frýdlantu.\n\nV roce 2006 vstoupil do ODS a za tuto stranu byl v komunálních volbách v roce 2006 zvolen zastupitelem Frýdlantu. Na začátku listopadu 2006 se navíc stal místostarostou města. Krátce nato však dosavadní starosta Jindřich Wurm rezignoval a na jeho místo byl dne 8. února 2007 zvolen právě Dan Ramzer. Po komunálních volbách v roce 2010, které se konaly krátce po tisícileté povodni, jež město postihla, byl ve své funkci opětovně potvrzen. Rovněž v komunálních volbách v roce 2014 obhájil post zastupitele města (vedl kandidátku ODS) a následně byl na konci listopadu 2014 již po třetí zvolen starostou města.\n\nV krajských volbách v roce 2000 kandidoval neúspěšně jako nestraník za Demokratickou regionální stranu (DRS) do Zastupitelstva Libereckého kraje. Krajským zastupitelem se nestal ani po volbách v roce 2004, kdy kandidoval jako nestraník za DRS v rámci subjektu \"Koalice \"Unie pro sport a zdraví - Demokratická regionální strana\"\". Neuspěl ani jako člen ODS v krajských volbách v roce 2012.\n\nNa podzim 2013 pak neúspěšně kandidoval za ODS v Libereckém kraji v předčasných volbách do Poslanecké sněmovny Parlamentu České republiky. Od 6. ledna 2014 je krajským předsedou ODS v Libereckém kraji. Ve volbách porazil jabloneckého primátora Petra Beitla a ve funkci tak vystřídal Přemysla Sobotku. Na podzim roku 2015 byl vybrán do čela kandidátky své strany v Libereckém kraji pro krajské volby v roce 2016. Ve volbách strana nakonec získala čtyři mandáty a Ramzer se stal krajským zastupitelem.\n\n"}
{"id": "952989", "url": "https://cs.wikipedia.org/wiki?curid=952989", "title": "Konáš", "text": "Konáš\n\nPříjmení Konáš nosí více různých osobností:\n\n"}
{"id": "952990", "url": "https://cs.wikipedia.org/wiki?curid=952990", "title": "Tadeusz Walasek", "text": "Tadeusz Walasek\n\nTadeusz Walasek (15. července 1936, Elżbiecin – 4. listopadu 2011, Wołomin) byl polský boxer. Na Letních olympijských hrách 1960 v Římě získal stříbrnou medaili ve váhové kategorii do 75 kg, když ve finále prohrál s Eddiem Crookem z USA. O čtyři roky později na olympiádě v Tokiu získal ve stejné váhové kategorii bronz. V roce 1961 se v Bělehradě stal mistrem Evropy.\n\n"}
{"id": "952993", "url": "https://cs.wikipedia.org/wiki?curid=952993", "title": "Římskokatolická farnost Šemanovice", "text": "Římskokatolická farnost Šemanovice\n\nŘímskokatolická farnost Šemanovice je územní společenství římských katolíků v Šemanovicích a okolí. Organizačně spadá do mladoboleslavského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nOd roku 1869 zde byla lokálie. Farnost byla kanonicky zřízena od roku 1891.\n\n\nZ důvodu efektivity duchovní správy byl vytvořen \"farní obvod\" (kolatura) farnosti-proboštství Mělník, jehož součástí je i farnost Šemanovice, která je tak spravována \"excurrendo\".\n\nŘímskokatolická farnost Šemanovice\n\n"}
{"id": "952994", "url": "https://cs.wikipedia.org/wiki?curid=952994", "title": "Fresne-Cauverville", "text": "Fresne-Cauverville\n\nFresne-Cauverville je francouzská obec v departementu Eure v regionu Normandie. V roce 2010 zde žilo 206 obyvatel.\n\n\"Počet obyvatel\" \n\n"}
{"id": "953000", "url": "https://cs.wikipedia.org/wiki?curid=953000", "title": "Osterhofen", "text": "Osterhofen\n\nOsterhofen je město v německé spolkové zemi Bavorsko, v zemském okrese Deggendorf ve vládním obvodu Dolní Bavorsko.\n\nV roce 2012 zde žilo 11 334 obyvatel.\n"}
{"id": "953011", "url": "https://cs.wikipedia.org/wiki?curid=953011", "title": "Jacob Lensky", "text": "Jacob Lensky\n\nJacob Lensky (* 16. prosince 1988, Vancouver) je česko-kanadský fotbalista. Hraje převážně na pozici levého záložníka. Hrál i na pozici levého obránce. Je to bývalý mládežnický reprezentant Kanady a České republiky.\n\nNarodil se v Kanadě v rodině českých emigrantů. V dorosteneckém věku odešel do Evropy, aby rozvíjel svůj fotbalový talent v silnější konkurenci. Hrál za mládežnické týmy Sparty Praha, Slavie Praha, Anderlechtu, Blackburnu a Celticu. Vzbudil zájem trenéra Manchesteru United Alexe Fergusona, který jej lákal na testy, ale on dal přednost Celticu Glasgow. Zde nebyl spokojený, i když herně na tom nebyl špatně. Svými výkony upoutal pozornost skauty nizozemského Feyenoordu. Trenér Erwin Koeman mu sliboval jisté místo v A-týmu, ale nakonec odehrál za celou sezónu jen jediné utkání. Frustrován chtěl v 19 letech ukončit fotbalovou kariéru.\n\nPoté zkusil štěstí v jiném nizozemském týmu FC Utrecht, kde musel hrát na postu levého obránce, neboť v záložní řadě bylo v týmu dostatek kvalitních fotbalistů. S Utrechtem si zahrál Evropskou ligu UEFA.\n\nProblémy v soukromém životě ho donutily přerušit kariéru a vrátit se do rodného Vancouveru. Na konci roku 2013 je bez profesionálního angažmá, i když absolvoval testy v klubech Vancouver Whitecaps, Seattle Sounders a FC Erzgebirge Aue. Přijal zavděk možností zahrát si v kanadském amatérském celku Central City Breakers z Vancouveru.\n\nV roce 2006 odehrál dva zápasy za juniorskou reprezentaci Kanady.\n\nJelikož měl české předky a český pas, během jeho angažmá v Utrechtu jej oslovil trenér české jedenadvacítky Jakub Dovalil, zda by nepřijal nabídku reprezentovat ČR. Lensky zároveň dostal nabídku i z kanadského národního týmu. Rozhodl se pro ČR a nastoupil ve třech zápasech za českou fotbalovou reprezentaci do 21 let. Kanaďané tímto způsobem přišli o více hráčů, kteří dali přednost některé evropské reprezentaci (např. Owen Hargreaves Anglii, Jonathan de Guzmán Nizozemsku nebo Asmir Begović Bosně a Hercegovině). Lensky konkrétně nastoupil za ČR v zápasech 3. března 2010 s Finskem (výhra 1:0), 11. srpna 2010 se San Marinem (vysoká výhra 5:0) a 9. února 2011 s Nizozemskem (výhra 1:0).\n\n"}
{"id": "953014", "url": "https://cs.wikipedia.org/wiki?curid=953014", "title": "TVP Polonia", "text": "TVP Polonia\n\nTVP Polonia (také známý jako TV Polonia, Telewizja Polonia nebo Telewizja Polska Polonia) je mezinárodní satelitní kanál televize Telewizja Polska (TVP).\n\nTento kanál je spolufinancován televizí TVP a polským ministerstvem zahraničních věcí a vysílá z ústředí TVP ve Varšavě.\n\nTVP Polonia je zaměřena na polsky mluvící publikum, které se nachází mimo Polsko.\n\nVysílá mnoho pořadů také vysílaných domácím kanálem TVP kromě novinek z polských komunit po celém světě.\n\n\n\n\nKanál TVP Polonia je dostupný pro mnoho zemí po celém světě prostřednictvím kabelové televize či satelitem.\n\nTaké je přenášen nezašifrovanou podobou z různých satelitů.\n"}
{"id": "953020", "url": "https://cs.wikipedia.org/wiki?curid=953020", "title": "Římskokatolická farnost Vysoká u Mělníka", "text": "Římskokatolická farnost Vysoká u Mělníka\n\nŘímskokatolická farnost Vysoká u Mělníka (lat. \"Wyssoka\") je územní společenství římských katolíků ve Vysoké a okolí. Organizačně spadá do mladoboleslavského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nJedná se o tzv. \"starou farnost\", která byla kanonicky obnovena roku 1725. Od roku 1725 jsou vedeny matriky.\n\n\nZ důvodu efektivity duchovní správy byl vytvořen \"farní obvod\" (kolatura) farnosti-proboštství Mělník, jehož součástí je i farnost Vysoká u Mělníka, která je tak spravována \"excurrendo\".\n\nŘímskokatolická farnost Vysoká u Mělníka\n\n"}
{"id": "953021", "url": "https://cs.wikipedia.org/wiki?curid=953021", "title": "Konstantinos Mitroglou", "text": "Konstantinos Mitroglou\n\nKonstantinos „Kostas“ Mitroglou (řecky Κωνσταντίνος Μήτρογλου; * 12. března 1988, Kavala) je řecký fotbalový útočník, v současné době hraje v klubu Olympique de Marseille. Nastupuje též za řeckou reprezentaci.\n\nV sezóně 2011/12 se stal nejlepším fotbalistou řecké Superligy (resp. řeckým Fotbalistou roku). Jedná se o velmi schopného střelce branek.\n\nMládí strávil po přestěhování rodiny v Německu, kde nastupoval za místní kluby. V roce 2001 přešel do MSV Duisburg a o 4 roky později do juniorského týmu Borussie Mönchengladbach, za kterou poté nastupoval v sezóně 2006/07 i v rezervním týmu.\n\nPo dobrém vystoupení na Mistrovství Evropy ve fotbale hráčů do 19 let 2007 v Rakousku, kde Řekové získali stříbrné medaile, podepsal v létě 2007 smlouvu s řeckým týmem (a tehdejším ligovým mistrem) Olympiakosem Pireus. Během svého angažmá získal několikrát ligový titul i pohárové prvenství, také byl dvakrát na hostování v jiných řeckých klubech, nejprve od ledna do června 2011 v Panionios GSS a poté od srpna 2011 do června 2012 v dalším athénském klubu Atromitos Athény.\n\nV Olympiakosu se stal v sezóně 2013/14 klíčovým hráčem, když nastřílel několik hattricků (včetně jednoho v Lize mistrů UEFA proti belgickému Anderlechtu v říjnu 2013 - stal se tak prvním řeckým hráčem, který dal hattrick v Lize mistrů UEFA) a v gólové produkci pokračoval. Svoji střeleckou fazónu si přenesl i do reprezentace. V prosinci 2013 se s klubem dohodl na prodloužení smlouvy do června 2017, ačkoli o něj měly zájem popřední anglické kluby Arsenal FC a Liverpool FC.\n\nV poslední den zimního přestupového okna sezony 2013/14 (31. ledna 2014) podepsal 4½ roční smlouvu s anglickým klubem Fulham FC.\n\nV jarní části byl často zraněný a připsal si jen 3 ligové starty. Fulham sestoupil z Premier League a Mitroglou odešel na konci srpna 2014 (v poslední den letního přestupového okna) hostovat do Olympiakosu Pireus.\n\nMitroglou reprezentoval Řecko v mládežnických reprezentacích U19 a U21. S výběrem do 19 let obsadil na Mistrovství Evropy ve fotbale hráčů do 19 let 2007 v Rakousku druhé místo, když mladí Řekové podlehli ve finále favorizovanému Španělsku 0:1.\n\nV A-mužstvu Řecka debutoval 14. listopadu 2009 v barážovém utkání o MS 2010 proti hostujícímu týmu Ukrajiny, kde nastoupil na hřiště v 71. minutě. Řecko tento zápas zremizovalo výsledkem 0:0. V odvetném zápase na Ukrajině (výhra Řecka 1:0 a postup na MS) již nehrál a nefiguroval ani v nominaci na světový šampionát v Jihoafrické republice.\n\n15. listopadu 2013 vstřelil dva góly v barážovém utkání proti domácímu Rumunsku a podílel se tak na výhře 3:1. Skóroval i v odvetném zápase v Rumunsku o čtyři dny později (remíza 1:1), Řecko si tak zajistilo postup na Mistrovství světa ve fotbale 2014 v Brazílii.\n\nÚčast Konstantinose Mitroglou na vrcholových turnajích:\n\n"}
{"id": "953024", "url": "https://cs.wikipedia.org/wiki?curid=953024", "title": "Římskokatolická farnost Velké Karlovice", "text": "Římskokatolická farnost Velké Karlovice\n\nŘímskokatolická farnost Velké Karlovice je územní společenství římských katolíků s farním kostelem Panny Marie Sněžné v děkanátu Vsetín. \n\nPrvní mše svatá se v novém chrámu konala 15. srpna 1754, 21. srpna téhož roku byl kostel slavnostně požehnán meziříčským děkanem. Toho dne se také slavila první pouť, a to až do roku 1811. Poté byla přeložena na neděli po 5. srpnu, což platí dodnes.\n\nV roce 1755 zde byl jmenován kaplan, podřízený farnosti v Rožnově, od roku 1784 byl samostatný. Od roku 1843 měla již obec svého faráře.\n\nAdministrátorem byl od července 2011 P. Rastislav Kršák SVD. Od července 2017 ho vystřídal R. D. František Kantár.\n\nFarnost se zapojila do projektu Otevřené brány, který s průvodcovskou službou zpřístupnil 28 kostelů ve Zlínském kraji. Během roku 2016 tak do farního kostela zavítalo více než 19 tisíc návštěvníků, kteří se mj. stávají svědky stavebních a řemeslných prací při opravách kostela. Děkovnou bohoslužbu na závěr oprav sloužil 25. února 2017 biskup Josef Hrdlička.\n"}
{"id": "953029", "url": "https://cs.wikipedia.org/wiki?curid=953029", "title": "Bříza pýřitá", "text": "Bříza pýřitá\n\nBříza pýřitá (\"Betula pubescens\") je listnatá dřevina z čeledi břízovitých. Původní a rozšířený druh v celé severní Evropě, na Islandu, v severní Asii a na Islandu. Vyskytuje se také v České republice a na Slovensku. \n\nBříza pýřitá je opadavý strom, 10 až 20 metrů vysoký. Má hladkou, matně šedobílou kůru, kterou doplňují jemné lenticely. Listy jsou vejčité a špičaté a dorůstají až 5 centimetrů na výšku a 4,5 centimetru na šířku. Mají jemně zoubkovaný okraj. Samčí jehnědy jsou převislé, 1 až 4 centimetry dlouhé. Nažky jsou asi 2 mm velké se dvěma malými křidélky po stranách.\n\nBříza pýřitá má několik poddruhů, například břízu pýřitou svalcovou (\"Betula pubescens\" subsp. \"tortuosa\"). Vyšlechtěny byly dva kultivary. Jsou to \"Betula pubescens\" 'Pendula' a \"Betula pubescens\" 'Pendula nana'.\n\nVe Švédsku a dalších severských zemích se kůra bříz využívala pro výrobu chleba místo mouky. Odstraňování kůry bylo jednu dobu tak rozšířené, že dokonce i Carl Linné vyjádřil obavu o přežití lesů. Na Islandu lidé z břízy vyrábějí také sladký likér.\n"}
{"id": "953040", "url": "https://cs.wikipedia.org/wiki?curid=953040", "title": "Anglicko-české gymnázium AMAZON", "text": "Anglicko-české gymnázium AMAZON\n\nAnglicko-české gymnázium AMAZON je soukromé humanitní gymnázium sídlící v Praze 1. Studium je čtyřleté. Škola nabízí studium ve dvou studijních oborech: \"Cizí jazyky\" a \"Umění a kultura\". Gymnázium je orientované zejména na výuku světových jazyků se specifickým důrazem na angličtinu vyučovanou rodilými mluvčími.\n\nGymnázium bylo založeno 10. ledna 2008. Zřizovatelem je společnost EuroEdu s.r.o. působící od roku 1999 v oboru výuky cizích jazyků.  \n\nDůraz je kladen na individualitu studenta a rozvoj schopnosti spolupráce a komunikace. Studenti jsou vedeni k úctě a toleranci k druhým. Škola realizuje program primární prevence sociálně patologických jevů. Cílem programu je předejít problémům a následkům, případně minimalizovat jejich dopad a systematicky vést žáky k odpovědnosti za své zdraví. \n\n Vedle cizích jazyků je důraz kladen i na výuku českého jazyka a literatury. Studentům, pro které není čeština mateřským jazykem, gymnázium nabízí výuku češtiny pro cizince. \n\n\nV prvním ročníku školy je výuka orientována zejména na rozšíření jazykových vědomostí a dovedností. V dalších letech pak narůstá podíl předmětů vyučovaných v anglickém jazyce. Zaměření na překlady a tlumočení AJ-ČJ je součástí jazykové výuky i v nabídce volitelných předmětů. Odborné předměty (mezinárodní vztahy, psychologie, právo, umění, média, marketing, ekonomie aj.) jsou vyučovány v angličtině od 3. ročníku. \n\nJazykové lekce jsou založeny na osnovách a směrnicích Rady Evropy pro výuku jazyků - \"The Council of Europe Framework of Languages\". Studenti jsou rozděleni do studijních skupin na základě stupně pokročilosti, stanoveným na základě znalostního testu.\n\nStudenti mají možnost volby zaměření a odborné přípravy na seminářích dle svého individuálního zájmu. \n\nŠkola pořádá jazykové poznávací zájezdy do anglicky mluvících zemí. Výuka dalšího cizího jazyka (německý jazyk, francouzský jazyk, španělský jazyk) je dle zájmu doplněna o jazykově poznávací zájezd do Německa, Rakouska, Francie a Španělska.\n\nMimopražským studentům je nabídnuta možnost ubytování v domově mládeže. Stravování pro studenty gymnázia AMAZON je zajištěné ve školní jídelně Uhelný trh.  \n\nŠkola nabízí širokou nabídku zájmových aktivit, včetně \"Klubu mladého diváka\" a \"Filmového klubu\". Během školního roku je pořádán sportovní den a řada tematických exkurzí. Škola spolupracuje s Dětským fondem Organizace spojených národů UNICEF formou celoročních sbírek. Gymnázium AMAZON je též zapojeno do projektu adopce na dálku ve spolupráci s mezinárodní humanitární organizací ADRA. Škola každoročně finančně podporuje vzdělávání konkrétního žáka ve škole v Bangladéši.\nV roce 2010 tehdejší ředitelka gymnázia Eva Kudrnová čelila výtkám studentů, že svou křesťanskou víru příliš promítá do vyučování. V lednu 2010 odešlo ze školy 12 studentů 1. ročníku. Případ řešila Česká školní inspekce. Vyšetřování nepotvrdilo, že by ze strany školy došlo k pochybení. Dne 2. září 2013 navštívil toto gymnázium prezident ČR Miloš Zeman s manželkou Ivanou, aby zde zahájil školní rok. Jeho dcera Kateřina, ač studentka této školy, se zahájení nezúčastnila.\n\n\n"}
{"id": "953044", "url": "https://cs.wikipedia.org/wiki?curid=953044", "title": "Magické číslo", "text": "Magické číslo\n\nMagické číslo může znamenat\n\n"}
{"id": "953047", "url": "https://cs.wikipedia.org/wiki?curid=953047", "title": "Magické číslo (fyzika)", "text": "Magické číslo (fyzika)\n\nMagické číslo (angl. \"magic number\") je v jaderné fyzice počet nukleonů daného druhu (tj. protonů nebo neutronů), odpovídající ve slupkovém modelu jádra plně zaplněným slupkám. \n\nJedná se o čísla 2, 8, 20, 28, 50, 82 a 126. Některé nové výpočty i experimenty naznačují, že u počtu neutronů by magickým mohlo být i číslo 34.\n\nAtomová jádra s počtem protonů nebo neutronů rovným magickému číslu se vyznačují vyšší vazebnou energií na nukleon a (u radioaktivních nuklidů) relativně vyšší stabilitou. Zvlášť stabilní jsou pak takzvaná dvojitě magická jádra (počet protonů i počet neutronů jsou rovny magickým číslům), např. He, O, Ca, Ca, Ni, Pb.\n\nNa magických číslech jsou založeny i předpovědi tzv. ostrovů stability, tedy oblastí dosud neobjevených nuklidů (rozumí se v grafu N-Z nebo A-Z), které by měly mít relativně vyšší střední dobu života (což se potvrdilo např. u Hs).\n\nJádra s počtem nukleonů rozdílným od magických čísel se zpravidla vyznačují tvarem odlišným od kulovitého - jsou deformována do elipsoidálního tvaru. Výjimečně jsou výrazně deformovaná jádra i u nuklidů, jejichž neutronové číslo je 20 nebo 28. V těchto případech, kdy se magičnost neutronového čísla ztrácí, hovoří jaderní fyzici o tzv. ostrovech deformace, např. u deformovaných jader kolem Mg nebo Si.\n"}
{"id": "953048", "url": "https://cs.wikipedia.org/wiki?curid=953048", "title": "Děhel lesní", "text": "Děhel lesní\n\nDěhel lesní (\"Angelica sylvestris\") je vysoká dvouletá až vytrvalá bylina z čeledi miříkovitých (\"Apiaceae\").\n\nDorůstá do výšky až 2,5 metru. Lodyha je dutá, jemně rýhovaná. Zbarvení nasivělé, často až nafialovělé. Trojúhelníkovité listy, kromě nejhornějších jsou dlouze řapíkaté. Kvete od srpna do září.\n\nMezi její spásače patří tesařík úzkoštítý (\"Agapanthia villosoviridescens\") a otakárek fenyklový (\"Papilio machaon\"). \n\nRoste skoro v celé Evropě, Malé Asii, Arménské vrchovině a v jižnějších částech Sibiře až po Bajkal. Objevuje se také v Kanadě, zde je však nepůvodním druhem. Roste na pastvinách, kultivované půde a podél vodních toků.\n\nDo 20. století byl děhel lesní využívaný jako zelenina. Rostlina zabraňovala kurdějím a dala se navíc dobře skladovat. Stonky se jedly čerstvé, ale listy se po uložení mohly přidávat pod maso.\n\nKořen děhelu byl používaný v tradičním rakouské medicíně ve formě čaje, který pomáhal pro léčení poruch zažívacího traktu, dýchacího ústrojí, nervového systému, a také proti horečkám, infekcím a chřipce.\nZ rostliny se také získávalo žluté barvivo.\n\nV České republice se vyskytují dva poddruhy. Děhel lesní horský (\"Angelica sylvestris subsp. montana\") a děhel lesní pravý (\"Angelica sylvestris subsp. sylvestris\"). \n\n \n"}
{"id": "953062", "url": "https://cs.wikipedia.org/wiki?curid=953062", "title": "Římskokatolická farnost Trstěnice u Moravského Krumlova", "text": "Římskokatolická farnost Trstěnice u Moravského Krumlova\n\nŘímskokatolická farnost Trstěnice u Moravského Krumlova je územní společenství římských katolíků s farním kostelem Povýšení svatého Kříže v děkanátu Moravský Krumlov.\nPrvní písemná latinsky psaná zpráva o Trstěnicích pochází z roku 1247. O šest let později došlo k zasvěcení kostela sv. Petra a Pavla (byl postaven na místě staršího chrámu). Při této příležitosti byl trstěnický kostel povýšen na farní. Ve 14. století, po jeho rozšíření, byl nově zasvěcen, a to svatému Gothardovi. V roce 1798 byla chrámová loď prodloužená o 7 metrů. Zároveň byly pořízeny ke kostelu nové schody, v kostele byly instalovány nové lavice a varhany. V roce 1807 při dokončení hlavních přestaveb byl znovu vysvěcen jako kostel Povýšení svatého Kříže. V l.1909/1910 byla přestavěna střecha věže. Místo čtyřboké jehlanové byla upravena na oplechovanou pseudobarokní báň.\nV l. 1900–1901 zde působil jako kaplan pozdější farář v Běhařovicích (1901–1904) a v l. 1904–1916 brněnský římskokatolický diecézní biskup PhDr. et ThDr. et ICDr. Pavel hrabě Huyn, poté v l. 1916–1919 arcibiskup pražský a primas a metropolita český. V l. 1921–1946 (do své smrti) titulární latinský patriarcha alexandrijský . Od 1. října 2010 je administrátorem excurrendo R. D. Josef Dvořák, též farář v Hostěradicích.\n\nDnem vzájemných modliteb farností za bohoslovce a bohoslovců za farnosti brněnské diecéze je 6. červen. Adorační den připadá na 14. březen.\n\nVe farnosti se pravidelně koná tříkrálová sbírka. V roce 2017 se při ní vybralo v Trstěnicích 18 360 korun.\n\nFarnost se zapojuje do projektu Noc kostelů. V roce 2018 byla součástí programu komentovaná prohlídka opraveného schodiště na věž, prohlídka zvonů s možností výhledu z věže a nahlédnutí do půdního prostoru kostela. V r. 2019 např.: přednáška o historii farnosti se zaměřením na faráře farnosti / p. Emil Veis, kronikář, kostelník a amatérský historik ze sousedních Morašic - patří do trstěnické farnosti /, dále komentovaná prohlídka , varhanní a houslový koncert ( Jiří Binka a další) , výstava 3 D modelů významných křesťanských a jiných nábožen.staveb světa ( Notre Dame , Tádž Mahal atd.) . \n\n"}
{"id": "953080", "url": "https://cs.wikipedia.org/wiki?curid=953080", "title": "Srdeční komora", "text": "Srdeční komora\n\nSrdeční komora je obecný termín používaný na označení jakékoli komory srdce savce. \n\nSrdce je složeno ze 4 komor: pravá a levá srdeční předsíň (atrium) a pravá a levá srdeční komora (ventrikula). Horní komory jsou přepojené se spodnímí komorami pomocí chlopní a oddělené jsou koronárním sulcusem. Levá a pravá strana srdce jsou oddělené posteriorním interventrikulárním sulcusem.\n\n"}
{"id": "953083", "url": "https://cs.wikipedia.org/wiki?curid=953083", "title": "Římskokatolická farnost Záboří", "text": "Římskokatolická farnost Záboří\n\nŘímskokatolická farnost Záboří (lat. \"Zaborzium\") je územní společenství římských katolíků v Záboří a okolí. Organizačně spadá do mladoboleslavského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nMatriky jsou vedeny v místě od roku 1784. Od roku 1786 zde byla lokálie. Farnost byla kanonicky zřízena od roku 1862.\n\n\nZ důvodu efektivity duchovní správy byl vytvořen \"farní obvod\" (kolatura) farnosti-proboštství Mělník, jehož součástí je i farnost Záboří, která je tak spravována \"excurrendo\".\n\nŘímskokatolická farnost Záboří\n\n"}
{"id": "953087", "url": "https://cs.wikipedia.org/wiki?curid=953087", "title": "Marek Černoch", "text": "Marek Černoch\n\nMarek Černoch (* 11. srpna 1969 Praha) je český politik, moderátor a zpěvák, pilot dopravních letadel, v letech 2013 až 2017 poslanec Poslanecké sněmovny PČR, od ledna 2015 do října 2017 předseda poslaneckého klubu Úsvitu a od srpna 2015 do listopadu 2016 pak i 1. místopředseda hnutí Úsvit – Národní koalice.\n\nCelé dětství a dospívání Marka Černocha je spojeno s hudbou, protože jeho otcem byl zpěvák Karel Černoch. V roce 1991 s ním spolupracoval na muzikálu Bídníci, na jednom z prvních českých muzikálů. Následně začal chodit na hodiny zpěvu a sám zpívat. V roce 1998 nastoupil jako moderátor do rádií Melody a Olympic. V letech 2003 až 2007 byl moderátorem Rádia Hey, později v něm působil jako programový ředitel. Mezitím vystupoval jako zpěvák na různých kulturních a společenských akcích (vlastní kapela Angels). Některá vystoupení také produkoval, jelikož byl v letech 2008 až 2011 společníkem umělecké agentury ROUTE 102 s.r.o. (působil i v umělecké agentuře Charlie).\n\nV letech 2005 až 2008 vystudoval Střední průmyslovou školu dopravní a současně absolvoval výcvik dopravního pilota. Po získání licence pracoval jako vedoucí odbavení letadel u Českých aerolinií a pak létal u společnosti CCA, a.s. s Boeingem 737. Od roku 2009 učil a řídil výcvik dopravních pilotů u společností Aerojob (pracovní pozice \"lektor ATPL\" a \"manažer výcviku\"). Od roku 2012 pak vedl leteckou společnost zaměřenou na privátní lety Valnetis Air.\n\nMarek Černoch je ženatý a má dvě děti (dvojčata Denisu a Dominika), žije v městě Hostivice v okrese Praha-západ. Jeho nevlastní sestrou je zpěvačka Tereza Černochová.\n\nByl členem strany Úsvit - Národní koalice.\n\nVe volbách do Poslanecké sněmovny PČR v roce 2013 kandidoval na druhém místě kandidátky hnutí Úsvit přímé demokracie Tomia Okamury ve Středočeském kraji a byl zvolen poslancem. Je místopředsedou poslaneckého klubu, členem Výboru pro EU, Ústavně právního výboru a je členem delagace Rady Evropy.\n\nVede Pracovní komisi k problematice postavení exekutorů a exekučnímu řádu a inicioval vznik pracovní skupiny, která řeší problém týraných dětí v České republice.\n\nUspořádal seminář k novému zákonu o státním zastupitelství, kde pozval k jednomu stolu obě strany sporu. Díky tomuto semináři se podařilo zabránit otevřené mediální válce mezi ministryní spravedlnosti Helenou Válkovou a státními zástupci.\n\nZorganizoval také seminář k problematice týraných dětí v České republice, který měl podporu norské velvyslankyně a norských odborníků.\n\nV komunálních volbách v roce 2014 kandidoval za Úsvit přímé demokracie do Zastupitelstva Hlavního města Prahy. Jakožto lídr kandidátky byl i kandidátem hnutí na post pražského primátora. Hnutí však získalo pouze 1,0 % hlasů a do zastupitelstva se nedostalo. V roce 2014 se stal místopředsedou hnutí Úsvit přímé demokracie a v lednu 2015 byl zvolen předsedou poslaneckého klubu.\n\nNa začátku února 2015 podpořilo jednání poslaneckého klubu hnutí Úsvit demokratickou většinou, hlasováním s výsledkem 10:2, vizi Marka Černocha. Zakladatel hnutí Tomio Okamura spolu spolu s dosavadním předsedou poslaneckého klubu Radimem Fialou tak byli de facto z hnutí vyloučeni a odstaveni od jakéhokoli rozhodování. Jejím cílem je vytvoření nové strany, která bude maximálně otevřená svým příznivcům a bude moci přijímat i členy. Rozhodnutí poslaneckého klubu následně podpořila konference hnutí Úsvit, kde vize Marka Černocha získala čtyři hlasy z celkových pěti hlasů, Marek Černoch byl pověřen vedením integračních jednání o vzniku nové strany.\n\nPodle \"Rejstříku politických stran a politických hnutí Ministerstva vnitra ČR\" byl v červnu 2015 krátce předsedou hnutí Úsvit přímé demokracie. Na začátku srpna téhož roku se stal 1. místopředsedou hnutí, které změnilo název na \"Úsvit – národní koalice\". Funkci zastával do listopadu 2016, kdy jej nahradil Jan Zilvar.\n\nDne 7. června 2017 oznámil svůj úmysl odejít z hnutí Úsvit - Národní koalice kvůli nesouhlasu se směřováním hnutí ke spojování s extremisty a předsedou Miroslavem Lidinským. Zároveň však zůstal předsedou poslaneckého klubu. Ve volbách do Poslanecké sněmovny PČR v říjnu 2017 se rozhodl nekandidovat. Podle reportéra \"MF DNES\" Petra Koláře Černoch v dubnu 2018 vstoupil do Občanské demokratické strany v Hostivici u Prahy, svém bydlišti a nevylučoval možnost, že by kandidoval v komunálních volbách v říjnu 2018.\n"}
{"id": "953088", "url": "https://cs.wikipedia.org/wiki?curid=953088", "title": "Guillermo del Toro", "text": "Guillermo del Toro\n\nGuillermo del Toro Gómez (* 9. října 1964, Guadalajara) je mexický filmový režisér a scenárista. Věnuje se vědeckofantastickému a horrorovému žánru.\nO film se začal zajímat už jako osmiletý, jeho inspirátorem byl filmový maskér Dick Smith. Absolvoval \"Centro de Investigación y Estudios Cinematográficos\" v Guadalajaře, natáčel krátkometrážní filmy ve vlastní produkční společnosti \"Necropia\". V roce 1986 spoluzakládal Guadalajarský filmový festival. Koncem osmdesátých let režíroval spolu s Alfonsem Cuarónem mysteriózní televizní seriál \"La Hora Marcada\". Díky úspěchu filmu \"Stroj času\" (v originále \"Cronos\") získal angažmá v Hollywoodu. Zfilmoval komiks Hellboy (hlavní roli hrál Ron Perlman), akční film \"Blade 2\" natáčel v Praze. Film \"Faunův labyrint\", spojující dětský pohled na občanskou válku ve Španělsku s prvky fantasy, získal v roce 2007 nominaci na Oscara.\n\nŽije ve městě Agoura Hills (Kalifornie) s manželkou Lorenzou Newtonovou a dvěma dětmi. V roce 2009 vydal román o upírech \"Nocturna\". Je autorem počítačové hry \"Hellboy: The Science of Evil\", režíroval úvodní scénu XXIV. čarodějnického dílu animovaného seriálu \"Simpsonovi\".\n\n"}
{"id": "953093", "url": "https://cs.wikipedia.org/wiki?curid=953093", "title": "Irská zjevení", "text": "Irská zjevení\n\nIrská zjevení, irské poselství nebo též Velké varování Ježíše Krista jsou nejčastější označení pro sérii soukromých zjevení Ježíše Krista irské vizionářce, která si říká Marie Božího milosrdenství a zůstává v anonymitě. Nejsvětější Trojice a Matka Boží jí od listopadu 2010 údajně předávají pravidelná poselství. Poselství byla na původním, nyní již zrušeném webu, označována daty, kdy byla Marii Božího milosrdenství předána a odtud byla věřícími převážně z řad katolíků šířena jako Kniha Pravdy nebo také zkráceně formou brožurek zejména po internetu, ale i ve farnostech. Poselství jsou zaměřena především na duchovní přípravu všech lidí na blízký Kristův druhý příchod, také na materiální přípravu na události, které budou Kristovu druhému příchodu předcházet . Poselství také vystupují proti neověřitelným, ale zjevným aktivitám svobodných zednářů a iluminátů, které mají za cíl na zemi nastolit vládu Antikrista za pomoci novodobé ideologie New Age. Poselství ohlašují postupné naplňování událostí popsaných ve Zjevení, poslední knize Bible. Vše má být završeno sledem dramatických událostí, na jejichž konci má být země obnovena do podoby Nového ráje, který předčí Zahradu Eden, na tento ráj sestoupí Nový Jeruzalém, čímž se nebe spojí s obnovenou zemí. K ohlášení odchodu papeže Benedikta XVI. došlo přesně na den o rok později po předpovězení, nový papež byl zvolen 13. 3. 2013. V poselstvích Ježíš papeže Benedikta XVI. nazývá posledním papežem a drahým, milovaným vikářem. Papež František sice v poselstvích není jmenován, ale je v poselstvích nazýván jako ten, který usedne na Petrův stolec po papeži Benediktu XVI. a označen jako Falešný prorok, jedna ze šelem z knihy Zjevení. Má spolupracovat se zednáři, kteří v průběhu posledních 50 let uchvátili moc v církví a dlouho plánovali jeho dosazení do úřadu papeže, který takto zneužijí k podvodu nejen na katolíky, ale i na celý svět, aby tak skrze falešný ekumenismus vytvořili v duchu New age nové jednotné světové náboženství. \n\nVe vlastním textu původního Velkého varování Ježíš ujišťuje děti pozemského světa o Otcově lásce a svém milujícím soucitu. Úpěnlivě varuje před matoucími a zavádějícími lžemi, které jim podvodník a lhář Satan namlouvá prostřednictvím hord svobodných zednářů-iluminátů a prostřednictvím falešných proroků z různých bizarních a zákeřných kultů, které vznikly z lidské náchylnosti ke hříchu. Varuje před světskými tužbami a zvlášť oslovuje bohaté před prázdnotou v srdci, kterou za sebou zanechají světské radovánky a požitky. Naléhavě varuje před vtažením do instancí iluminátů a jiných zlověstných skupin, jejichž přísliby jsou děsivou lží. Předpovídá svůj blízký příchod, před nímž se má svět ponořit do temnoty a zoufalství a lidem se mají ukázat jejich hříchy. Slibuje, že je odpustí, bez ohledu na jejich závažnost, v okamžiku zpovědi. Pak má nastat ráj, v němž se nebe a země mají spojit v jedno a nebudou už žádné nemoci, žádné tělesné slabosti a nedostatečnosti, ale lidé mají žít život věčný spolu se svými rodinami. Ti, kteří podlehnou klamům a podvodům Satana a rozhodnou se svobodně pro falešnou cestu, dojdou věčného zavržení. Poselství vyzývají k modlitbě růžence k Božímu milosrdenství každý den v 15 hodin a ke svaté zpovědi a podobným projevům zbožnosti. Své „děti“ v poselstvích Ježíš nazývá „následovníky“.\n\nOd roku 2013 je v poselstvích kladen důraz na sympatie k papeži Benediktu XVI.. Tento „svatý vikář“ byl podle poselství 708 ze 13. února 2013 k abdikaci donucen a tím byly podle tohoto poselství základy katolické církev rozdrceny na prach. Navazující poselství 710 či 712 líčí, že poté, co Kristův drahý, milovaný vikář padl, bude celý svět svědkem schizmatu v katolické církvi. Podle poselství 712 elita zednářů uchvátila moc nad Kristovou církví a zneužije ji k nejodpornějšímu podvodu na katolíky, v poselství 732 údajně Kristus o současném papeži Františku prohlásil: „Já jsem neuvedl v úřad tuto osobu, která prohlašuje, že přichází v mém jménu.“\n\nPodle poselství má nastat den Božího Velkého varování. Věřící jsou poselstvím nabádáni, aby si stáhli z internetu jako záruku ochrany proti ďáblovi „Pečeť živého Boha“ a nechali si ji posvětit knězem.\n\nSpišský biskup Štefan Sečka 21. listopadu 2012 vydal prostřednictvím webu Konference biskupů Slovenska prohlášení, že byl kněžími a věřícími upozorněn, že na internetu a v některých farnostech se tato poselství velmi rozšířila, a že zjistil, že jde o bludnou nauku, která není v souladu s učením katolické církve a vykazuje známky sektářství. Připomněl, že žádný kněz věrný Kristovi a církvi nesmí v této věci spolupracovat, a na každého, kdo by šiřil tato poselství, vztáhl prokletí z listu svatého Pavla Galaťanům 1,6–9 namířené proti těm, kdo by hlásali „jiné evangelium než to, které jste přijali“.\n\nJosef Zaťko na slovenském mariánském webu \"Magnificat Slovakia\" v listopadu 2012 napsal svůj pocit, že tato poselství mají rozbít zbytek malého stáda ještě věrného Ježíši a Panně Marii. První odkaz na stránky s těmito zjeveními se k němu dostal 5. února 2012.\n\nOlomoucký arcibiskup Jan Graubner se k poselstvím vyjádřil 23. listopadu 2012. Rovněž konstatoval, že se toto poselství „šíří po internetu a někde také rozdává v kostelích ve formě brožurky“. Připomněl, že nemají schválení žádné církevní autority, a konstatoval, že obsahují řadu bludů, nejsou v souladu s naukou katolické církve a biblické úryvky jsou vykládány svévolně a v rozporu s církevní naukou. Stejně jako biskup Sečka varoval kněze před tím, aby světili údajnou „pečeť živého Boha“, a spolupráci kněží v takové věci označil za „hřích zpronevěry svému kněžskému poslání a podporu vznikající sekty“. Na šiřitele poselství také vztáhl prokletí svatého Pavla z listu Galaťanům. V květnu 2013 arcibiskup Graubner přitvrdil, když dospěl k názoru, že nejde jen o pouhé lidské blouznění, ale věc přímo ďábelskou (nebo přinejmenším ďáblem zneužitou a s ďábelskými důsledky), která se snaží rozbíjet církev, brát lidem víru v církev a zbavit je svátostí, zahnat je do samoty izolace či společenství nebezpečné sekty.\n\nKe zpochybňování legitimity papeže Františka arcibiskup Graubner řekl: „Ale srovnejte si v klidu obě strany. Emeritní papež odstoupil v obdivuhodné pokoře, protože ve svém věku už nemá sílu k náročnému vedení úřadu. Z velké části jím jmenovaní kardinálové zvolí podle nejlepšího svědomí nástupce, který vyzařuje svou víru v lásce a pokoře, je všemi uznáván. Na druhé straně je anonym, neznámá utajovaná žena, která se odvolává na Ježíše, ale nikdo nemá možnost si ověřit její totožnost a věrohodnost. Možná se za ní jen skrývá někdo moc chytrý a zlý, někdo, kdo chce církev poškodit.“ Odkázal též na Katechismus katolické církve (KKKC, 182): „Papež, římský biskup a nástupce svatého Petra, je trvalý a viditelný zdroj a základ jednoty církve. Je zástupcem Krista, hlavou biskupského sboru a pastýřem celé církve, nad níž má z Božího ustanovení plnou, nejvyšší, bezprostřední a všeobecnou pravomoc.“\n\nS irskými zjeveními postavil Graubner do řady i aktivity Ukrajinské pravověrné řeckokatolické církve, aktivity českých kněží, kteří se prohlásili za ukrajinské řeckokatolické biskupy a exkomunikovali papeže Benedikta XVI. i Jana Pavla II. a téměř všechny biskupy světa.\n\nNa webech věnovaných irským zjevením se soustřeďuje kritika papeže Františka z konzervativních pozic za jeho liberalismus, progresivismus a sekularismus. Například slovenský web \"Varovanie\" obsahuje rubriku Kontroverzný pontifikát, v níž je například otevřený list papeži od mexické katoličky Lucrecie Rego de Planas, která mu s ironickou láskyplností líčí své utrpení a zmatení z toho, že není dostatečně pravověrný a je ve svých názorech dvojznačný, hovoří i se zastánci nepravověrných názorů a žehná jim, ignoruje protokol i liturgické zvyklosti. Jeho okázalou skromnost líčí jako projevy sebestřednosti a snahy přitáhnout na sebe pozornost, zatímco předchozí papežové podle ní pokorně a bez zvláštních požadavků přijali to, co pro ně bylo určené. Vytýká mu, že se neoznačuje jako papež, ale jako římský biskup, a nenosí papežský rybářský prsten, a že řeholnice vyzval, aby se netvářily zatrpkle jako staré panny, čímž mohl urazit mnohé přátelské, sympatické a velkodušné svobodné postarší ženy. Vytkla mu, že řekl, že církev se nikdy neměla tak dobře jako dnes. Slovenský web Varovanie zveřejnil také text americké žurnalistky Hilary Whitové, která kritizuje, že vatikánská tisková kancelář mlčí k nezvyklým postojům a činům papeže Františka a nekoriguje mediální interpretaci, že církev se přizpůsobí vkusu progresivistů, liberalistů a sekularistů. V dalším textu je papež František prezentován jako apoštol rozvratného učení New Age, který plánovitě navozuje atmosféru, která má u věřících vyvolávat nejistotu, jestli to, čemu dosud věřili, je skutečně pravou vírou.\n\nPortál iDNES.cz 14. března 2013 připomněl, že podle legendy se irskému biskupovi Malachiášovi, prvními irskému světci, někdy kolem roku 1139 zjevila jména a charakteristiky zbývajících 112 papežů. Číslo 112 podle tohoto pořadníku připadá právě na papeže Františka, který by tak měl být posledním papežem a jeho pontifikát má skončit zničením Říma. Podle církevního historika Tomáše Petráčka je tento seznam obecně považován za podvrh z konce 16. století, jehož cílem bylo ovlivnit konkláve v roce 1590, a není brán historiky ani církevní hierarchií příliš vážně.\n\n"}
{"id": "953101", "url": "https://cs.wikipedia.org/wiki?curid=953101", "title": "Projekt 205PE", "text": "Projekt 205PE\n\nProjekt 205PE (v kódu NATO třída Slepen) byl křídlový dělový člun sovětského námořnictva z doby studené války. Jediný postavený člun sloužil především pro testy zbraní a elektroniky. Ze služby byl vyřazen roku 1991 (jiné prameny uvádí 1993).\n\nJediná jednotka třídy, pojmenovaná \"AK-225\", byla v letech 1968–1969 postavena loděnicí Primorskij v Leningradu.\n\nTrup a pohonný systém byly převzaty z raketových člunů třídy \"Osa II\". Výzbroj plavidla nejprve tvořila příďová dělová věž se dvěma 57mm kanóny AK-725 a jeden obranný systém AK-630M s 30mm rotačním kanónem. Roku 1975 byla původní dělová věž nahrazena novou s jedním 57mm kanónem AK-157. Pohonný systém tvořily tři diesely M-504 o celkovém výkonu 15 000 hp. Nejvyšší rychlost dosahovala 36 uzlů.\n"}
{"id": "953105", "url": "https://cs.wikipedia.org/wiki?curid=953105", "title": "František Brusnický", "text": "František Brusnický\n\nFrantišek Brusnický (23. května 1949 - 1995) byl český fotbalista, obránce.\n\nOdchovanec karlovarského fotbalu přišel do Plzně po vojně v Dukle Sušice. V československé lize hrál za Škoda Plzeň. Nastoupil ve 105 ligových utkáních a dal 9 gólů. Vítěz Českého a finalista Československého poháru 1970/71. V roce 1977 se vrátil do Slavie Karlovy Vary.\n\n"}
{"id": "953108", "url": "https://cs.wikipedia.org/wiki?curid=953108", "title": "Ashampoo", "text": "Ashampoo\n\nAshampoo GmbH & Co. KG je německá softwarová společnost, která sídlí ve městě Oldenburg.\n\nFirma Ashampoo byla založena v roce 1999. Jejími nejznámějšími produkty jsou vypalovací software Ashampoo Burning Studio a ladící program Ashampoo WinOptimizer.\n\nJejich první uvedený produkt byl AudioCD MP3 Studio 2000. V roce 2011 firma prohlásila, že má 14 milionů aktivních zákazníků.\n"}
{"id": "953110", "url": "https://cs.wikipedia.org/wiki?curid=953110", "title": "Trash the dress", "text": "Trash the dress\n\nTrash the dress (\"trash\" = odpad, brak, veteš, \"dress\" = šaty), také známé jako fearless bridal (odvážná, chrabrá svatba) nebo rock the frock (\"frock\" = dámské šaty), je styl portrétní fotografie, při které je v kontrastu elegantní oblečení a prostředí, ve kterém se fotografuje. Obecně se fotografuje ve stylu svatební, módní fotografie nebo glamour. Na rozdíl od klasiky se často odehrává na neobvyklých místech - jako jsou například střechy domů, skály, vrakoviště aut, skládky, pole, zdi s graffiti nebo opuštěné budovy. Žena je často oblečená v plesových nebo svatebních šatech, které se mohou během fotografování namočit, umazat a v extrémních případech také roztrhat nebo zničit.\n\nTento fotografický žánr má kořeny na konci 20. století v USA. Některé zdroje uvádějí, že trend byl původně zaveden v roce 2001 lasvegaským svatebním fotografem Johnem Michaelem Cooperem, nicméně myšlenka „ničení“ svatebních šatů byla používána již v Hollywoodu přinejmenším od října roku 1998, kdy Meg Cummings v televizním seriálu \"Sunset Beach\" běžela ve svých svatebních šatech do oceánu poté, co byla její svatba přerušena.\n\nHlavní účinek těchto snímků je zapůsobit atmosférou tradičních krásných svatebních šatů v kontrastu ve zcela netypickém prostředí. Oblíbená místa pro kategorii fotografií trash the dress jsou vrakoviště, auto hřbitovy, zdi s graffiti, staré továrny, střechy domů, skládky, skály, pláže, řeky, jezera, moře nebo přístavy. Kontrast může být umocněn make-upem, doplňky nebo například „nevhodnou“ obuví, jako jsou například gumové holínky.\n\nTrash the dress snímky nemají úlohu převzít místo \"klasických\" svatebních, módních nebo portrétních fotografií, ale pouze je doplňovat.\n\nVzhledem k výše uvedeným podmínkám dochází k silnému znečištění šatů, někdy i jejich poškození, zvyšují se náklady na doplňky a transport na místo. Tento žánr je vyňat z hlavního proudu - nejčastěji se používá při svatební příležitosti, liší se stylem, vysokými náklady, a používá se pouze pro konkrétní klientelu tohoto žánru.\n\nVzhledem k netradičnímu prostředí, ve kterém se fotografuje, je dobré více dbát na bezpečí všech zúčastněných. Dne 26. srpna 2012 došlo k tragické události během fotografování u řeky Ouareau River v Rawdonu, Québec, Kanada, při kterém se utopila třicetiletá nevěsta Maria Pantazopoulos z Montrealu. Její šaty nasákly vodou, ztěžkly a nevěstu začal unášet silný proud. Fotograf, stejně jako další lidé, se jí pokoušeli pomoci, ale už jí nedokázali zachránit. Její tělo později našli potápěči.\n\n"}
{"id": "953117", "url": "https://cs.wikipedia.org/wiki?curid=953117", "title": "Elektrolarynx", "text": "Elektrolarynx\n\nElektrolarynx je elektrický generátor zvuku o velikosti ruční svítilny, který po zapnutí a přiložení na měkké části krku vydává slyšitelné vibrace, pohybem úst a jazyka uživatelé vytváří jednotlivá slova a jsou schopni verbální komunikace. Používají ho zejména pacienti, kteří podstoupili laryngektomii, nebo také tracheostomii a následně ztratili hlas. Přístroj těmto pacientům nahrazuje hlasivky a umožňuje jim mluvit, dalo by se říci,že funguje na stejném principu jako hlasivky až na to, že k tomu nepotřebuje proudění vzduchu. Toto zařízení je bateriově poháněné. Také je možno si k němu koupit příslušenství jako například handsfree držák nebo ústní adaptér. Ústní adaptér je plastová trubička, která se připojí na elektrolarynx a zároveň se strčí na kraj úst a můžete mluvit. \n\nNáhradní zdrojový hlas umožňuje hovořit člověku, který není schopen k řeči používat své hlasivky a hrtan (lat. \"larynx\"). \nZpravidla se jedná o jedince, kteří podstoupili trvalou laryngektomii, při které se odstraňuje část či celý hrtan. Průdušnice (lat. \"trachea\") je následně vyvedena otvorem v krku tracheostomií, provedení tracheostomie může mít i jiné příčiny, jako ochrnutí nebo svalové onemocnění. Příčinou laryngektomie bývá zhoubný nádor hrtanu, který ohrožuje pacienta na životě, nebo fyzické poškození. Statisticky podstoupilo celosvětově laryngektomii více jak 600 000 pacientů.\n\nVšechny metody náhrady hlasu využívají toho, že ostatní části lidského těla, podílející se na tvorbě hlasu (hltan, ústní dutina, průdušnice ad.) nejsou poškozeny a je možné je dále využívat pro filtraci hlasu. Chybí zde pouze generátor signálu, jímž byly hlasivky.\n\n\nHistorie náhrady hlasu pacientů po laryngektomii sahá do roku 1872, kdy Theodor Billroth provedl laryngektomii pacientovi trpícímu rakovinou. Následně mu do jícnu zavedl kanylu, přes kterou mohl pacient vést vzduch a vytvářet tak zvuk podobný zvuku píšťaly. \n\nPrvní mechanické hrtany byly konstruovány na přelomu století a byly poháněny především pacientovým dechem. Jedním z nich byl výtvor Stoerka z roku 1887. Jednalo se o píšťalu, jejíž jeden konec byl umístěn na tracheostomě (otvor na krku, ve kterém ústí průdušnice pacienta) a druhý byl vyveden do jeho úst. Se zvyšující popularitou laryngektomie a snížením úmrtnosti pacientů bylo mezi lety 1959 a 1979 publikováno na 52 článků zabývajících se „umělými hrtany“.\n\nO vývoj elektrických generátorů hlasu (elektrolarynxů) se postaral Gluck na začátku dvacátého století a masově byly rozšířeny ve třicátých letech. Mezi ně patřil například transorální umělý hrtan typu Cooper-Rand.\n\nElektrolarynx (EL) používá, na rozdíl od dvou předchozích metod, elektromechanický převodník, který vytváří zvuk pomocí oscilátoru. EL se skládá ze tří částí. Elektromechanického měniče, generátoru signálu a zdroje energie (v drtivé většině baterie). \n\nVyužívá se dvou druhů Elektrolarynxu:\n\nVelká část krčních modelů EL má v nabídce nástavec, který umožňuje změnit funkci přístroje z krční na transorální variantu. \n\nIntraorální varianta EL má daleko lepší výsledky co se týče srozumitelnosti projevu i objektivních parametrů jako například odstup signál-šum (Signal-Noise Ratio – SNR). Pro každodenní používání však není oblíben kvůli estetickým, hygienickým a praktickým důvodům. Používá se tedy nejčastěji těsně po operaci a pacient si následně kupuje krční EL. Občas je však krk pacienta silně zjizven v důsledku operace a krční EL není efektivní. Proto se v tomto případě přistupuje na intraorální variantu.\n\nI když základní elektrolarynx umožňuje pacientovi opět navrátit hlas, má mnoho nevýhod. Mezi největší nevýhodu patří strojový zvuk hlasu s nemožností určovat výšku a zabarvení hlasu a nízká srozumitelnost oproti jiným metodám. Dalším problémem je vysoká pořizovací cena, potřeba mít ho neustále u sebe s čímž souvisí i omezení pohybu rukou a potřeba výměny baterií.\n\nPrvní dva problémy (řízení výšky a špatná srozumitelnost) se dají zdokonalit pomocí Signal processingu. Na trhu existuje již EL, které nahrazují klasický dvoupolohový vypínač tlačítkem citlivým na tlak, kterým lze přímo regulovat výšku hlasu. Trénovaný pacient je schopen tímto vyjádřit celou škálu emocí, které předtím s klasickým EL nebyl schopen. \n\nŠpatná srozumitelnost je zapříčiněna především neefektivním přenosem mechanické vlny z EL do hlasového ústrojí. Podstatná část vlny se šíří vzduchem a skrz celé tělo místo toho, aby se měnila v akustickou vlnu uvnitř hlasového ústrojí. Nevyužitá energie zarušuje užitečný signál a snižuje se srozumitelnost. Během let se objevily dva hlavní směry, jak zvýšit SNR. Adaptivní filtrace a princip spektrálního odečítání. Oba dva principy se osvědčily při potlačování rušení v jiných aplikacích.\n\nPacient je při používání EL omezen v pohybu. Je nucen ho neustále přidržovat a rukou ovládat jeho funkci. Jedním z možných řešení je úprava na handsfree zařízení. Měnič je pomocí lepící vrstvy upevněn na požadované místo a spoušť EL je řízena pomocí Elektromyografického (EMG) detektoru upevněného obdobně na svalstvu pod bradou. EMG detektor detekuje pohyb svalstva a vyhodnotí ho jako přání pacienta mluvit. Cenově dostupnější alternativou je pak krční nástavec se spouští na pružině. EL je na tomto díle uložen a pacient aktivuje zařízení zatlačením brady dolů, čímž se EL aktivuje. \n\nZvláštním případem je intraorální EL s dálkovým řízením tónu. Do zubní protézy je instalován radiopřijímač společně s řídící elektronikou a reproduktorem. Pacient nosí u boku jednotku, která zařizuje přenos budícího signálu do protézy. subjekt může navíc nosit u sebe mikrofon díky kterému lze pomocí adaptivní filtrace zlepšit srozumitelnost. \n\nPo provedení laryngektomii je průdušnice oddělena od jícnu. Pacient tedy nemá k dispozici zásobu vzduchu z plic. Mluvčí jícnovým hlasem se učí utvářet si zásobu vzduchu v jícnu. Následním vypouštěnímn do vokálního traktu se jícen rozvibrovává a vytváří rázy na základní frekvenci 50-100Hz. Nevýhodou této metody je zdlouhavá rekonvalescence a velká část pacientů (zhruba třetina) není schopna se naučit ovládat zvyšování tlaku vzduchu v jícnu. \n\nTracheoesofageální fistula neboli Hlasová protéza byla poprvé představena společností Blom-Singer. V dnešní době je na trhu mnoho modelů a značek. Průdušnice a jícen jsou propojeny jednosměrným ventilem vyrobeným z chirurgického silikonu. Po zacpání tracheostomy může pacient vydechnout skrz tento ventil, jehož záklopka se rozkmitá a vytvoří turbulentní proudění v jícnu. Výsledný zvuk má \"krkavý\" charakter, projev je však daleko srozumitelnější a přirozenější než v případě EL. Je nutné, aby byl ventil jednosměrný, aby se zabránilo vniku jídla a slin do průdušnice. Hlasová protéza se zavádí na místo po proražení stěny mezi jícnem a průdušnicí a je zde umístěna lékařem. Někteří pacienti však z různých důvodů nemohou tento zákrok podstoupit. \n"}
{"id": "953118", "url": "https://cs.wikipedia.org/wiki?curid=953118", "title": "Milujeme tě, naše vlasti", "text": "Milujeme tě, naše vlasti\n\nMilujeme tě, naše vlasti (srbsky Волимо те отађбино наша/Volimo te otadžbino naša) je jugoslávská vojenská píseň z roku 1997. Autorem je Rade Radivojević. Populární byla především během bombardování Jugoslávie na jaře 1999. V současné době je jedním ze symbolů Slobodana Miloševiće v srbské i černohorské kolektivní paměti.\n\nPodle Radivojevićova textu nazpívali za pomoci vojenské hudby Jugoslávské armády (VJ) píseň Leontina Vukomanović a Milan Šćepović.\n\nPíseň byla poprvé zahrána v roce 1997 během Dne armády, nicméně populární se stala až o dva roky později, v souvislosti s mediální kampaní jugoslávských sdělovacích prostředků, snažících se zvednout morálku bombardované země během operace Spojenecká síla. Dle Radivojevićových slov byla důvodem pro složení nové písně skutečnost, že po rozpadu Jugoslávie a pádu komunismu ztratilo jugoslávské vojsko své mnohaleté symboly. Text písně odkazuje na lásku k vlasti a idylický život v SFRJ.\n\n"}
{"id": "953121", "url": "https://cs.wikipedia.org/wiki?curid=953121", "title": "Mistrovství světa v zápasu ve volném stylu 1986", "text": "Mistrovství světa v zápasu ve volném stylu 1986\n\nMistrovství světa v zápasu ve volném stylu 1986 se uskutečnilo v Budapešti, v Maďarsku. Volný styl byl na programu 19. října. \n\n"}
{"id": "953123", "url": "https://cs.wikipedia.org/wiki?curid=953123", "title": "Folklorní soubor Jarošovci", "text": "Folklorní soubor Jarošovci\n\nFolklorní soubor Jarošovci byl založen v roce 1949 ve městě Mělník. Soubor tak díky své již téměř 65leté tradici patří mezi nejstarší folklorní soubory v České republice. Jarošovci ve své tvorbě zpracovávají zejména tance a zvyky z Polabí a zaměřují se také na folklor jižních Čech. Jarošovci spolupořádají folklorní festival Mělnický Vrkoč a každoročně se účastní Mělnického vinobraní.\n\nU zrodu folklorního souboru s dřívějším názvem \"Soubor písní a tanců Kpt. Jaroše\" stáli v roce 1949 Jitka Dvořáková, V. Libich a především Vladimír Kroupa. V archivu pšovského kláštera společně objevili záznamy o lidově tvořivosti Mělnicka. V dalších letech postupně sesbírali dokumenty zachycující staré zvyky, písně a tance a také dobové oblékání. Záznamy byly získány z obcí napříč mělnickým okresem, v obcích Velký Borek, Blata, Chloumek, Rousovice, Mšeno nebo Vysoká. Materiál byl doplněn také informacemi ze sbírek, především od Adámka, Šebka, Suchého a Zíbrta.\nSoubor na jeho počátku vedla Eva Hanzíková, která citlivým vedením vytvořila jeho taneční styl a charakteristický výraz. Kromě písní a tanců z Mělnicka se soubor věnoval také typicky polabským mateníkům. Tyto tance soubor jako první předvedl v „Klenotnici“ na folklorním festivalu ve Strážnici v roce 1951.\n\nJarošovci se pravidelně podílí na mnoha akcích v průběhu roku. Mezi ně patří i jejich Vánoční koncert, který je následován již tradičním posezením a společným zpíváním po jeho skončení.\n\n"}
{"id": "953126", "url": "https://cs.wikipedia.org/wiki?curid=953126", "title": "Zoey Kush", "text": "Zoey Kush\n\nZoey Kush, rozená jako Tamara Odell (*4. prosince 1991, Guayaquil, Ekvádor) je americká pornoherečka.\n\n\n"}
{"id": "953132", "url": "https://cs.wikipedia.org/wiki?curid=953132", "title": "Projekt 133", "text": "Projekt 133\n\nProjekt 133 Antares (v kódu NATO třída Muravey) je třída křídlových hlídkových člunů sovětského námořnictva z doby studené války. Celkem bylo postaveno 16 jednotek této třídy. Čluny především používala Pohraniční vojska KGB. Několik člunů již bylo vyřazeno.\n\nLoděnice ve Feodosii postavily v letech 1976–1993 celkem dvanáct jednotek této třídy, přičemž poslední již převzalo ukrajinské námořnictvo. Další čtyři byly navíc postaveny pro Ukrajinu. Ruská plavidla operují na Baltu a v Černém moři.\n\nHlavňovou výzbroj tvoří 76mm kanón AK-176 ve věži na přídi a 30mm kanón AK-630M na zádi. K ničení ponorek slouží dva jednohlavňové 406mm torpédomety a hlubinné pumy. Výzbroj doplňuje jeden 55mm granátomet MRG-1. Pohonný systém tvoří dvě plynové turbíny M-70 o celkovém výkonu 20 000 hp. Nejvyšší rychlost dosahuje 61 uzlů.\n"}
{"id": "953134", "url": "https://cs.wikipedia.org/wiki?curid=953134", "title": "Římskokatolická farnost Žerotice", "text": "Římskokatolická farnost Žerotice\n\nŘímskokatolická farnost Žerotice je územní společenství římských katolíků s farním kostelem svatého Martina v děkanátu Moravský Krumlov.\nMezi první zmínky o vsi Žerotice lze považovat listinu z roku 1190 v Louce u Znojma, kde je podepsán farář žerotický. V roce 1237 potvrzuje papež Řehoř IX. premonstrátskému klášteru v Zábrdovicích ves Žerotice. V listině farního kostela ve Křtěnci (Trstěnice) datované 1253 je mezi jinými svědky zmíněn jakýsi Boreas, farář ze Žerotic. Lze se tedy domnívat, že již na přelomu 12. a 13. století ves s kostelem a farou existovala. Farní kostel je zasvěcený svatému Martinu a jeho původ sahá do období po husitských válkách.\nOd 1. října 2011 do července 2014 byl farářem R. D. Jiří Cajzl. Od srpna 2014 byl ustanoven novým farářem R. D. Mgr. František Alexa. == Bohoslužby ==\nDnem vzájemných modliteb farností za bohoslovce a bohoslovců za farnosti brněnské diecéze je 29. leden. Adorační den připadá na 16. března.\n\nVe farnosti se pravidelně koná tříkrálová sbírka. Výtěžek sbírky v roce 2018 dosáhl v Žeroticích 22 880 korun.\n\n"}
{"id": "953136", "url": "https://cs.wikipedia.org/wiki?curid=953136", "title": "Aprilia (společnost)", "text": "Aprilia (společnost)\n\nAprilia je italská firma zabývající se výrobou motocyklů. Vznikla v létě 1945, kdy Alberto Beggio založil malou firmu na výrobu jízdních kol. Centrem firmy je městečko Noale v provincii Benátky.\n\nS výrobou motocyklů začala Aprilia v roce 1968, kdy ji převzal Ivano Beggio (1944–2018). Firma začínala výrobou trojice modelů o obsahu 50 cm³ – Colibri, Daniela a Packi. V roce 1970 byla zahájena výroba motokrosového modelu Scarabeo.\n\nV osmdesátých letech 20. století zahájila firma spolupráci s Rotaxem a v devadesátých letech 20. století vstoupila do mistrovství světa silničních motocyklů s jezdci jako Rossi nebo Biaggi.\nv devedesatich letech se začel vyrabet skutr SR 50.\nV mistrovství světa superbiků nasadila Aprilia motocykl Aprilia RSV 1000R. Z dalších modelů jsou známé například Tuono 1000R, SL 750 Shiver nebo enduro Pegaso.\n\n"}
{"id": "953139", "url": "https://cs.wikipedia.org/wiki?curid=953139", "title": "Le Bois-Hellain", "text": "Le Bois-Hellain\n\nLe Bois-Hellain je francouzská obec v departementu Eure v regionu Normandie. V roce 2010 zde žilo 234 obyvatel.\n\n\"Počet obyvatel\" \n\n"}
{"id": "953140", "url": "https://cs.wikipedia.org/wiki?curid=953140", "title": "Milan Šarapatka", "text": "Milan Šarapatka\n\nMilan Šarapatka (* 5. prosince 1955) je český politik, diplomat a bývalý velvyslanec, v letech 2013 až 2017 poslanec Poslanecké sněmovny PČR zvolený jako nestraník za hnutí Úsvit přímé demokracie Tomia Okamury.\n\nV letech 1975 až 1983 vystudoval mezinárodní obchod na Vysoké škole ekonomické v Praze (získal titul Ing.) a v letech 1987 až 1993 právo na Právnické fakultě Univerzity Karlovy v Praze (získal titul Mgr.). Vzdělání si pak ještě doplnil v letech 2003 až 2006 studiem mezinárodních vztahů a diplomacie v Centre d'Etudes Diplomatiques et Stratégiques v Paříži (získal titul Ph.D.).\n\nZačínal pracovat jako vedoucí oddělení Strojexportu (1983 až 1988) a jako manažer v podniku Transakta Praha (1988 až 1991). Od začátku 90. let 20. století soukromě podniká v oblasti zahraničního obchodu, byl či je jednatelem nebo společníkem mnoha firem (např.: ZEZ SILKO, s.r.o.; Acquisition Business Consulting International, spol. s r.o.; Merkur -Sun,spol.s r.o.; Novoměstská obchodní společnost Praha s.r.o.; SAGITTARIUS s.r.o. či LAURA s.r.o.). Od roku 1994 je ředitelem a vlastníkem Trident Establishment, spol. s r.o.\n\nV letech 1997 až 2010 byl zaměstnancem Ministerstva zahraničních věcí ČR, když vykonával funkci mimořádného a zplnomocněného velvyslance v Indonésii, Bruneji a Papua-Nové Guineji (1998 až 2002) a v Alžírsku a Mali (2006 až 2009).\n\nV současnosti se opět věnuje mezinárodnímu obchodu a ekonomické diplomacii, problematice islamizmu a náboženského terorizmu.\n\nMilan Šarapatka je ženatý.\n\nVe volbách do Poslanecké sněmovny PČR v roce 2013 kandidoval jako nestraník za hnutí Úsvit přímé demokracie Tomia Okamury z pozice lídra kandidátky v Hlavním městě Praze a byl zvolen poslancem.V březnu 2014 se spolu s poslancem Stanislavem Berkovcem a exposlancem Miloslavem Souškem zúčastnil jako pozorovatel kontroverzního referenda o odtržení Krymu od Ukrajiny a jeho připojení k Rusku. Zprávu o jejich návštěvě ve volební místnosti ve městě Sudaku, ve které chválili průběh referenda, vydala agentura Krymskij vektor. Dodatečně vyšlo najevo, že jejich cestu financovala organizace Euroasijská pozorovatelna demokracie a voleb (EODE, Eurasian Observatory for Democracy & Elections) belgického pravicového aktivisty Luca Michela, která nabízí nedemokratickým režimům monitoring jejich voleb. Žádný z účastníků si způsobu financování nebyl údajně předem vědom a podle Šarapatky bylo „lhostejno, kdo zaplatil letenku“.\n\nV komunálních volbách v roce 2014 kandidoval jako nestraník za hnutí Úsvit přímé demokracie do Zastupitelstva Hlavního města Prahy, ale neuspěl. V důsledku sporů v hnutí Úsvit přímé demokracie odešel v březnu 2015 z jeho poslaneckého klubu.\n\nVe volbách do Poslanecké sněmovny PČR v roce 2017 již nekandidoval.\n\nJe evidován pro své protirežimní postoje jako objekt zájmu Státní bezpečnosti (StB) pod krycím jménem Šárka. Jeho jméno je evidováno v Protokolu registrace svazků agenturního a kontrarozvědného rozpracování a Archivním protokolu operativních svazků centrálních útvarů FMV a S-StB Praha (obojí registrováno statisticko-evidenčním odborem FMV) \n"}
{"id": "953142", "url": "https://cs.wikipedia.org/wiki?curid=953142", "title": "Johann Heinrich Schmelzer", "text": "Johann Heinrich Schmelzer\n\nJohann Heinrich Schmelzer (1620 až 1623, Šibice v dnešním Rakousku - 29. února až 20. března 1680, Praha) byl rakouský barokní hudební skladatel a houslista.\n\nO jeho raných letech není téměř nic známo, do Vídně přišel zřejmě ve 30. letech 17. století, kde se uchytil jako skladatel a hudebník v habsburských službách, kde setrval po zbytek svého života. \n\nS císařem Leopoldem I., rovněž vynikajícím hudebníkem a skladatelem, jej pojilo blízké přátelství. 13. dubna 1671 jej císař jmenoval místokapelníkem své dvorní kapely, kde přebíral stále více povinností churavějícího kapelníka Giovanniho Felice Sancese. Jeho výkon tohoto úřadu, spojený s dosavadní tvorbou a jeho stále rostoucím věhlasem, vedle osobního přátelství, stejně jako vojenské úspěchy jeho otce, které popsal ve své petici, mohly být impulsem pro Leopolda I. k udělení šlechtického titulu. Roku 1673 mu byl udělen predikát „von Ehrenruef“. Tento titul později převzal i jeho nejstarší syn Andreas Anton (1653–1701), který byl rovněž skladatel a houslista, i další synové. \n\nTeprve po Sancesově smrti 24. listopadu 1679, byl J. H. Schmelzer oficiálně jmenován dvorním kapelníkem, prvním neitalského původu v císařské kapele. Jeho smlouva na tuto pozici vešla v platnost až v Praze 18. prosince 1679, kam císař se svou rodinou a dvorem přesídlil z důvodu řádící morové epidemie ve Vídni. Pražská smlouva byla podepsána se zpětnou platností od 1. července, nicméně skutečně mohla být plněna až od 1. října. Svou novou funkci však Schmelzer stihl vykonávat jen několik měsíců, neboť se v roce 1680 stal obětí moru, který mezitím zasáhl také Prahu.\n\nSchmelzer byl jedním z nejvýznamnějších houslistů své doby. Jeden z jeho současníků v roce 1660 o Schmelzerovi píše jako \"téměř nejdokonalejším houslistovi v Evropě\". Významně přispěl k vývoji houslových hráčských i kompozičních technik, což byla do té doby doména především italských hudebníků. Zasadil se o rozvoj sonátové formy a suity v Rakousku a jižním Německu. \n\nVýznamné jsou jeho \"Sonatae unarum fidium\" z roku 1664, které jsou první sbírkou sonát pro housle a basso continuo vydané tiskem od německy hovořícího skladatele. Skladby nepostrádají excelentní virtuositu, dílčí strukturu, ani délku bassocontinuových variací, typické pro houslové sonáty vrcholného baroka. Známé jsou také jeho houslové sonáty, napodobující např. zvuky zvířat apod.\n\nByl předním rakouským skladatelem tehdejší instrumentální hudby, hlavním své generace v Rakouském círařství s významným vlivem na pozdější německé, rakouské (i české) houslové skladatele. Silně ovlivnil zejména houslistu a skladatele ze severočeské Stráže pod Ralskem, Heinricha I. F. Bibera (1644-1704), který byl jeho přítelem a zřejmě také jedním ze Schmelzerových žáků.\n\n\n\n\n"}
{"id": "953143", "url": "https://cs.wikipedia.org/wiki?curid=953143", "title": "Saint-Sylvestre-de-Cormeilles", "text": "Saint-Sylvestre-de-Cormeilles\n\nSaint-Sylvestre-de-Cormeilles je francouzská obec v departementu Eure v regionu Normandie. V roce 2010 zde žilo 205 obyvatel.\n\n\"Počet obyvatel\" \n\n"}
{"id": "953144", "url": "https://cs.wikipedia.org/wiki?curid=953144", "title": "Římskokatolická farnost Oleksovice", "text": "Římskokatolická farnost Oleksovice\n\nŘímskokatolická farnost Oleksovice je územní společenství římských katolíků s farním kostelem Nanebevzetí Panny Marie v děkanátu Moravský Krumlov.\nObec je připomínána již v zakládací listině kláštera v Louce u Znojma z 25. října 1190 jako statek darovaný knížetem Konrádem Otou. Farní kostel je zasvěcen Nanebevzetí Panny Marie a jeho existence je známa již roku 1220. Presbytář je starobylý, kostelní loď je novější: roku 1576 byla přestavována nákladem louckého opata Freytaga. Místní fara se připomíná již roku 1220, ale loucké opatství nechalo postavit roku 1776 nynější faru s příslušnými hospodářskými staveními.\nOd 1. října 2004 je administrátorem in materiabils stálý jáhen Mgr. Petr Šmeral. Od 1. října 2011 do července 2014 byl excurrendo administrátorem in spirituabilis R. D. Jiří Cajzl.Od srpna 2014 byl ustanoven novým excurrendo administrátorem in spiritualibus R. D. Mgr. František Alexa.\n\nDnem vzájemných modliteb farností za bohoslovce a bohoslovců za farnosti brněnské diecéze je 3. červen. Adorační den připadá na 13. března. Ve farnosti se koná tříkrálová sbírka. V roce 2016 se při ní vybralo v Oleksovicích 10 739 korun.\n\nNa svátek patrona hasičů svatého Floriána 4. května se každoročně koná hasičská pouť.\n\n"}
{"id": "953147", "url": "https://cs.wikipedia.org/wiki?curid=953147", "title": "Marginální obchod", "text": "Marginální obchod\n\nMarginální obchod (z angl. \"Margin trading\") je provádění spekulačních operací pomocí peněžních prostředků nebo produktů, které jsou poskytnuty obchodníkům úvěrem. Za tento úvěr klient ručí dohodnutou částkou (tzv. \"margin\"). Výnos bývá zpravidla větší, než je poskytnutý úvěr. To znamená, že můžete vložit malou částku na svůj obchodní účet, ale budete ovládat větší množství finančních prostředků pomocí pákového efektu z vypůjčených peněz. Tímto způsobem lze tedy zvýšit zisk několikrát oproti obchodování s pouze vlastními prostředky. Obchodování na úvěr je velmi populární způsob investování na burze.\n\nMarginální úvěr znamená provádění operací s aktivy, která byla poskytnuta zprostředkovateli (makléři). Takové úvěry mohou být vyjádřeny pomocí peněžních prostředků a také pomocí jiných prostředků k obchodování, jako jsou například cenné papíry. Úvěr je velmi specifický, pravidla pro jeho poskytnutí jsou obvykle následující:\n\nObchodování pomocí pákového efektu (z angl. \"Leverage\") – umožňuje investorovi ovládat větší obnos prostředků, než jaký by ovládal pouze svým vkladem. Jako příklad vezměme pákový efekt rovný 1:100. To znamená, že pro obchodování s celkovým objemem investor potřebuje alespoň jednu setinu tohoto objemu. Například kurzem měnového páru EUR/USD je 1.5400, objemem je 1 lot (100 000 jednotek měny). Na nákup jednoho lotu je potřeba částka, která se rovná součinu kurzu měny a objemu, to znamená 154 000 dolarů. Pro většinu klientů je taková částka příliš vysoká. Avšak pro obchodování pomocí pákového efektu investorovi stačí mít na účtu jenom jednu setinu celé částky transakce.\n\nV případě obchodování na úvěr se vždy předpokládá, že obchodník udělá opačnou operaci v rámci stejného objemu. To znamená, že jestli jako první prodával, pak během nějaké doby provede nákup. Po prvním nákupu (otevřená pozice) obchodník ještě nemůže spravovat příjem. Makléř sleduje aktivní pozici a kontroluje poměr možných ztrát. V případě nebezpečné situace může makléř nabídnout investorovi zvýšení zálohy. Takové operaci se říká \"Margin call\". Pokud se makléř rozhodne peněžní prostředky neposkytnout, může zavřít otevřenou pozici. Po uzavření pozice se zjišťuje finanční výsledek jako rozdíl prodeje a nákupu. V případě kladného výsledku dostane investor větší částku, než vynaložil. Pokud je výsledek záporný, ztráta bude odečtena od zálohy.\n\n"}
{"id": "953148", "url": "https://cs.wikipedia.org/wiki?curid=953148", "title": "Spolek absolventů a přátel Masarykovy univerzity", "text": "Spolek absolventů a přátel Masarykovy univerzity\n\nSpolek absolventů a přátel Masarykovy univerzity (zkratkou SAPMU) je občanské sdružení se sídlem v Brně, které sdružuje absolventy, studenty, zaměstnance a přátele Masarykovy univerzity s cílem rozvíjet na akademické půdě tvůrčí prostředí v duchu demokratických principů, podporovat studentské a absolventské aktivity a přispívat k rozvoji občanské společnosti. Ačkoliv má sdružení s Masarykovou univerzitou uzavřenu smlouvu o spolupráci, není její organizační složkou a členství v něm není podmíněno studiem či absolutoriem na této univerzitě.\n\nSpolek absolventů a přátel Masarykovy univerzity zahájil činnost 21. ledna 2006 a svými aktivitami se hlásí k odkazu prvního československého prezidenta Tomáše Garrigua Masaryka. Mezi své priority řadí mj. mezigenerační dialog, výměnu zkušeností, podporu univerzitních spolků a studentských a absolventských projektů, pořádání akcí, šíření dobrého jména Masarykovy univerzity, získávání prostředků a darů pro rozvoj univerzitního prostředí, jakož i spolupráci s obdobnými sdruženími v České republice a zahraničí.\n\nProstřednictvím \"Grantů TGM\" od roku 2012 podporuje inovativní studentské projekty (přednášky, výstavy, festivaly, výzkumy apod.) zaměřené na rozvoj demokracie a občanské společnosti. Zapojením brněnských editorů se SAPMU od roku 2013 snaží začít systematicky přispívat do internetové encyklopedie Wikipedie doplňováním informací o významných absolventech a osobnostech Masarykovy univerzity. Roku 2014 inicioval spolek založení tradice Freedom Lecture, veřejných debat na aktuální společenská témata s nevšedními osobnostmi u příležitosti Mezinárodního dne studentstva. Za přispění jednotlivců a sponzorů přispívá zahraničními knihami do fondu knihoven Masarykovy univerzity a v budově rektorátu Masarykovy univerzity spravuje pro další spolky Masarykovy univerzity spolkovou místnost. Každoročně též pořádá v Brně a okolí několik vzdělávacích, kulturních či společenských akcí.\n\nK 1. dubnu 2017 měl Spolek absolventů a přátel Masarykovy univerzity 91 členů. Předsedou sdružení byl od 9. ledna 2012 do 31. prosince 2016 přírodovědec Tomáš Mozga. Jeho předchůdci byli rektoři univerzity Mikuláš Bek (2011–2012) a Petr Fiala (2006–2011). Ve vedení sdružení se angažují nebo v minulosti angažovali mnozí úspěšní absolventi Masarykovy univerzity, představitelé neziskového sektoru a občanští aktivisté, např. členka iniciativy Žít Brno Barbora Antonová, tvůrce platform Demagog.sk a Masarykovy debaty Ondrej Lunter, studentští vůdci Zdeněk Ručka a Petr Soukeník, ředitelka Nadace Veronica Jasna Flamiková, ředitel Jihomoravského inovačního centra Jiří Hudeček, ředitelka společnosti Moravia Worldwide Kateřina Janků, ředitelka Centra pro transfer technologií MU Eva Janouškovcová, ředitel Nadace Partnerství Miroslav Kundrata, v Brně žijící kanadský profesor literatury Don Sparling, pražská socioložka Jiřina Šiklová a též zástupci vedení Masarykovy univerzity.\n\nSpolek absolventů a přátel Masarykovy univerzity udělil čestné členství za mimořádné zásluhy o rozvoj univerzity a občanské společnosti těmto osobnostem:\n\n\n"}
{"id": "953149", "url": "https://cs.wikipedia.org/wiki?curid=953149", "title": "Mešní tabulky", "text": "Mešní tabulky\n\nMešní tabulky neboli kanonické tabulky (německy \"Kanontafeln\") jsou tři desky opřené o oltář s neproměnnými texty, které pronáší celebrant při mši sloužené v mimořádné formě římského ritu.\n\nProstřední mešní tabulka (uprostřed oltářní mensy) je největší a obsahuje Gloria, římský kánon a Credo. Mešní tabulka na epištolní straně obsahuje modlitbu k obřadu Lavabo a k mísení vína s vodou, mešní tabulka na evangelní straně obsahuje závěrečné evangelium.\n"}
{"id": "953154", "url": "https://cs.wikipedia.org/wiki?curid=953154", "title": "Christian Ibeagha", "text": "Christian Ibeagha\n\nChristian Ogochukwu Ibeagha (* 10. ledna 1990, Port Harcourt, Nigérie) je americký fotbalový obránce nigerijského původu, který v současnosti působí v klubu FC Suðuroy z Faerských ostrovů.\n\nIbeagha pochází z nigerijského přístavního města Port Harcourt. Kopanou však hraje od mládí v USA, kde získal i občanství. V seniorském fotbale vystřídal americké amatérské celky IMG Academy Bradenton, Cary Clarets a Carolina Dynamo (všechny na úrovni čtvrté ligy).\n\nV červenci 2012 přestoupil do profesionálního klubu Puerto Rico Islanders hrajícího NASL (North American Soccer League), americkou druhou ligu. Zde podepsal svůj první profesionální kontrakt.\n\nOd léta 2013 zkoušel štěstí v Evropě, kde mu jeho agentura International PRO Management domlouvala testy v některých klubech. Jedním z nich byl i český Bohemians Praha 1905, kde při premiérovém utkání za juniorku odehrál kompletní počet minut na pozici stopera (středního obránce) proti Slavii (výhra 4:2). Na přelomu srpna a září odehrál za juniorku celkem tři zápasy a vstřelil jednu branku. Poté se vrátil do USA. V říjnu byl zpět v ČR a odehrál ještě jeden zápas. Pak se musel kvůli podání žádosti o dlouhodobé vízum vrátit opět do USA. Svými výkony však zaujal a dostal v Bohemce víceletou smlouvu a dres s číslem 18. Počátkem listopadu 2013 se připojil k A-týmu Bohemians 1905.\n\nV únoru 2015 odešel do klubu FC Suðuroy z Faerských ostrovů.\n\nBěhem středoškolských let v USA odehrál jeden zápas za americkou reprezentaci do 17 let (v roce 2006).\n\n"}
{"id": "953160", "url": "https://cs.wikipedia.org/wiki?curid=953160", "title": "Rostislav Vybíral", "text": "Rostislav Vybíral\n\nRostislav Vybíral (* 25. dubna 1954) je bývalý český fotbalista, záložník.\n\nV československé lize hrál za Bohemians Praha v letech 1978-1981. Ve druhé nejvyšší soutěži působil v TŽ Třinec. V Poháru UEFA nastoupil ve 4 utkáních.\n\n"}
{"id": "953161", "url": "https://cs.wikipedia.org/wiki?curid=953161", "title": "Saint-Siméon (Eure)", "text": "Saint-Siméon (Eure)\n\nSaint-Siméon je francouzská obec v departementu Eure v regionu Normandie. V roce 2010 zde žilo 318 obyvatel.\n\n\"Počet obyvatel\" \n\n"}
{"id": "953162", "url": "https://cs.wikipedia.org/wiki?curid=953162", "title": "Épaignes", "text": "Épaignes\n\nÉpaignes je francouzská obec v departementu Eure v regionu Normandie. V roce 2010 zde žilo 1 371 obyvatel.\n\n\"Počet obyvatel\" \n\n"}
{"id": "953164", "url": "https://cs.wikipedia.org/wiki?curid=953164", "title": "Chaumont-en-Vexin", "text": "Chaumont-en-Vexin\n\nChaumont-en-Vexin je francouzská obec v departementu Oise v regionu Hauts-de-France. V roce 2010 zde žilo 3 030 obyvatel. Je centrem kantonu Chaumont-en-Vexin.\n\n\"Počet obyvatel\" \n\n"}
{"id": "953165", "url": "https://cs.wikipedia.org/wiki?curid=953165", "title": "Floriano Peixoto", "text": "Floriano Peixoto\n\nMaršál Floriano Vieira Peixoto (30. dubna 1839 – 29. července 1895) byl brazilsky voják a politik a druhý prezident Brazilské republiky.\n\nV únoru 1891 byl zvolen viceprezidentem a v listopadu se po rezignaci Deodora da Fonsecy stal prezidentem. V letech 1893–1894 potlačil vzpouru námořních důstojníků a protirepublikánské tažení ve státech Rio Grande do Sul a Santa Catarina. Jeho vláda se vyznačovala vzrůstající centralizací moci a nacionalismem.\n"}
{"id": "953167", "url": "https://cs.wikipedia.org/wiki?curid=953167", "title": "Slava Metreveli", "text": "Slava Metreveli\n\nSlava Kalistratovič Metreveli, gruzínsky სლავა კალისტრატეს ძე მეტრეველი (30. květen 1936, Soči – 7. leden 1998, Tbilisi) byl gruzínský fotbalista, jenž reprezentoval někdejší Sovětský svaz. Hrával na pozici útočníka.\n\nZa sovětskou reprezentaci odehrál 48 utkání a vstřelil 11 branek. Vyhrál s ní historicky první mistrovství Evropy roku 1960 (tehdy nazývané Pohár národů) a UEFA ho zařadila i do all-stars týmu tohoto turnaje. Na druhém evropském šampionátu roku 1964 pak získal stříbrnou medaili (byť na závěrečném turnaji nenastoupil). Zúčastnil se též mistrovství světa roku 1962, 1966 (kde Sověti skončili čtvrtí) a 1970 (kde ovšem nenastoupil).\n\nDvakrát se stal mistrem SSSR, roku 1960 s Torpédem Moskva, roku 1964 s Dinamem Tbilisi. S Torpedem získal v roce 1960 i sovětský pohár.\n"}
{"id": "953168", "url": "https://cs.wikipedia.org/wiki?curid=953168", "title": "Jaméricourt", "text": "Jaméricourt\n\nJaméricourt je francouzská obec v departementu Oise v regionu Hauts-de-France. V roce 2010 zde žilo 282 obyvatel.\n\n\"Počet obyvatel\" \n\n"}
{"id": "953169", "url": "https://cs.wikipedia.org/wiki?curid=953169", "title": "Viktor Ponědělnik", "text": "Viktor Ponědělnik\n\nViktor Vladimirovič Ponědělnik, rusky Виктор Владимирович Понедельник (* 22. květen 1937, Rostov na Donu) je bývalý ruský fotbalista, jenž reprezentoval někdejší Sovětský svaz. Hrával na pozici útočníka.\n\nZa sovětskou reprezentaci odehrál 29 utkání a vstřelil 20 branek. Vyhrál s ní historicky první mistrovství Evropy roku 1960 (tehdy nazývané Pohár národů) a UEFA ho zařadila i do all-stars týmu tohoto turnaje. Na druhém evropském šampionátu roku 1964 pak získal stříbrnou medaili. Zúčastnil se též mistrovství světa roku 1962.\n"}
{"id": "953174", "url": "https://cs.wikipedia.org/wiki?curid=953174", "title": "Privas", "text": "Privas\n\nPrivas je francouzská obec v regionu Auvergne-Rhône-Alpes, prefektura departementu Ardèche. V roce 2010 zde žilo 8 369 obyvatel. Je centrem arrondissementu Privas.\n\n\"Počet obyvatel\" \nObec Privas podepsala smlouvy o spolupráci s těmito městy:\n\n\n"}
{"id": "953177", "url": "https://cs.wikipedia.org/wiki?curid=953177", "title": "Kostel Všech svatých (Stvolínky)", "text": "Kostel Všech svatých (Stvolínky)\n\nKostel Všech svatých je empírový kostel náležející pod Římskokatolickou farnost ve Stvolínkách. Byl mnohokrát přestavován. Nachází se vedle zanedbaného zámku Stvolínky a je zatím ve špatném stavu. Bohuslužby se zde proto nekonají. Je chráněn jako kulturní památka České republiky.\n\nVedle někdejší tvrze (postupně přebudované na zámek) stával gotický kostelík z roku 1400 a jsou domněnky (biskup Frind), že před ním už v 11. století zde stál kostelík ze dřeva. Gotický kostelík byl postupně upravován, malé části gotických prvků jsou ve stavbě zachovány podnes. Věž byla přistavěna v 16. století, v roce 1770 byla postavena i kaple svaté Anny.\n\nZa biskupa Leopolda Chlumčanského byla provedena empírová přestavba zchátralého kostela, k další přestavbě kostela i s věží došlo v roce 1883.\n\nPo II. světové válce začalo období pozvolného chátrání a vykrádání kostela.\n\nKostel je nyní v havarijním stavu, bez podlah a vybavení, nepoužívaný. Jsou podnikány kroky k jeho záchraně i obnovení bohoslužeb (pro bohoslužebné účely prozatímně slouží kaple, zřízená v budově fary, která se nachází naproti kostelu), za 2 miliony Kč byla po roce 2000 vyměněna střecha a krovy. V roce 2011 byla částečně opravena boční kaple sv. Anny (dozdění klenby a nová střecha).\n\nHřbitovní kaple sv. Justa byla postavena v 16. století.\n\n"}
{"id": "953178", "url": "https://cs.wikipedia.org/wiki?curid=953178", "title": "AJS", "text": "AJS\n\nAJS byl anglický výrobce motocyklů se sídlem ve Wolverhamptonu. \n\nFirma AJS – Albert John Stevens – byla rodinná firma zaregistrovaná v roce 1909 a stala se postupně jedním z pilířů britského motocyklového průmyslu. V roce 1922 firma zahájila výrobu prvního motocyklu s rozvodem OHV. Vrcholu dosáhla ve dvacátých a třicátých letech 20. století, kdy držela 117 světových motocyklových rekordů. V roce 1931 firmu koupila společnost bratří Collierů a v roce 1938 se sloučila s firmou Matchless. Značka AJS byla nadále používána na čtyřdobých motocyklech do roku 1969 a později i na dvoudobých terénních motocyklech a malosériových chopperech a cruiserech.\n\n"}
{"id": "953179", "url": "https://cs.wikipedia.org/wiki?curid=953179", "title": "Kruhy (album)", "text": "Kruhy (album)\n\nKruhy je předposlední album Pavla Bobka. Vydal jej 21. května 2012, tedy přibližně rok před svou smrtí. Písně jsou různých žánrů: od klasické country, přes pop a jazz až k folku. Vedle Bobka na albu vystupují také Kateřina García, Svaťka Štěpánková či Jindra Malík.\n\n"}
{"id": "953186", "url": "https://cs.wikipedia.org/wiki?curid=953186", "title": "Adolf Brecher", "text": "Adolf Brecher\n\nAdolf Brecher (4. dubna 1831, Prostějov – 13. dubna 1894, Olomouc) byl lékař, spisovatel, básník, překladatel, dlouholetý místopředseda židovské obce v Olomouci.\n\nPocházel z lékařské a intelektuální rodiny, jeho otec Gideon Brecher byl známým lékařem (prvním prostějovským Židem-lékařem), ale i spisovatelem a literátem vůbec. Jeho bratrancem byl světoznámý orientalista Moritz Steinschneider a vnukem architekt, filozof a Wittgensteinův přítel Paul Engelmann. Adolf vystudoval gymnázium v Bratislavě (Prešpurku) a Praze. Další studia následovala v Mikulově a poté navštěvoval Karlo-Ferdinandovu univerzitu v Praze. Zde studoval medicínu a zároveň i židovská studia. Od roku 1859 žil a působil jako lékař v Olomouci. Byl velmi populárním praktikem, skvělým diagnostikem. Působil jako šéflékař na drahách. Vedle své lékařské praxe se věnoval i veřejným záležitostem. Dvacet let byl členem výboru olomouckého Německého spolku (\"Deutscher Verein\") a Hudebního spolku (\"Musikverein\"). Byl taktéž dlouholetým členem olomouckého spolku „Schlaraffiana“, což bylo mužské sdružení, jehož členové se scházeli po olomouckých hostincích a navzájem si předčítali své humoristické literární výtvory. K tomu ještě působil v rámci židovské komunity v Olomouci a byl čestným členem židovské obce v rodném Prostějově.\n\nVedle své lékařské činnosti a manažerské aktivity v židovské obci se Brecher zapsal do dějin především jako básník, spisovatel a překladatel. Díky svému jazykovému talentu překládal například Petöfiho z maďarštiny (Adolfův otec vystudoval medicínu v Budapešti, lze předpokládat, že odtud pramenila jeho znalost tohoto jazyka) či dílo Jaroslava Vrchlického do němčiny. K jeho hlavním dílům patří kniha hádanek „Sphynx“, dále humorné básně \"Bunter Kram\", \"In Müssigen Stunden\", “ Im Schaukelstuhle“. Podílel se na vydávání „Blätter Fliegende“, jež vycházely v Mnichově. Dále se podílel i na vydávání „Humoristisches Deutschland\" a \"Berliner Wespen\", které vydával Julius Stettenheim či „An der Blauen Donau“, které vycházely ve Vídni.\nZásadním dílem byl jeho metrický překlad žalmu z hebrejštiny do němčiny „Die Psalmen“, které vyšly v roce 1862 ve Vídni.\n\n\n"}
{"id": "953188", "url": "https://cs.wikipedia.org/wiki?curid=953188", "title": "Viktor Cybulenko", "text": "Viktor Cybulenko\n\nViktor Sergejevič Cybulenko ( \"Виктор Сергеевич Цыбуленко\", \"Віктор Сергійович Цибуленко\"; 13. července 1930 – 19. října 2013) byl sovětský oštěpař ukrajinského původu. V roce 1960 se na olympijských hrách v Římě stal olympijským vítězem. V roce 1956 získal na olympijských hrách v Melbourne bronzovou medaili.\n\n"}
{"id": "953190", "url": "https://cs.wikipedia.org/wiki?curid=953190", "title": "Nova Odesa", "text": "Nova Odesa\n\nNova Odesa (; – \"Novaja Oděssa\") je město v Mykolajivské oblasti na Ukrajině. Leží na levém břehu Jižního Bugu ve vzdálenosti 40 kilometrů na severozápad od Mykolajivu, správního střediska celé oblasti.\n\nMěsto se vyvinulo z kozácké vsi, která se do roku 1739 jmenovala \"Oleksijivske\" (') a pak v letech 1739–1832 \"Fedorivka\" (').\n\nMěstem je Nova Odesa od roku 1976.\n"}
{"id": "953196", "url": "https://cs.wikipedia.org/wiki?curid=953196", "title": "Fedorivka", "text": "Fedorivka\n\nFedorivka (; – \"Fjodorovka\") je sídlo městského typu v Luhanské oblasti na Ukrajině. Ze správního hlediska spadá pod jihovýchodně ležící Petrovske a spolu s ním do okresu města Krasnyj Luč. V roce 2011 měla přes čtyři sta obyvatel.\n\nFedorivka byla založena v roce 1800 a v roce 1958 se stala sídlem městského typu.\n"}
{"id": "953197", "url": "https://cs.wikipedia.org/wiki?curid=953197", "title": "Alan Ball", "text": "Alan Ball\n\nAlan James Ball (12. květen 1945, Farnworth – 25. duben 2007, Warsash) byl anglický fotbalista a trenér. Hrával na pozici záložníka.\nS anglickou fotbalovou reprezentací vyhrál mistrovství světa roku 1966 a získal bronzovou medaili na mistrovství Evropy roku 1968. Hrál též na mistrovství světa 1970. Celkem za národní tým odehrál 72 utkání a vstřelil v nich 8 gólů.\n\nV anketě o nejlepšího fotbalistu Evropy Zlatý míč se roku 1966 umístil sedmý.\n\nS Evertonem se stal v sezóně 1969/70 mistrem Anglie. S Vancouver Whitecaps vyhrál roku 1979 North American Socccer League.\n\nPo skončení hráčské kariéry se stal trenérem.\n\n"}
{"id": "953208", "url": "https://cs.wikipedia.org/wiki?curid=953208", "title": "Guido Buchwald", "text": "Guido Buchwald\n\nGuido Ulrich Buchwald (* 24. leden 1961, Berlín) je bývalý německý fotbalista, který reprezentoval někdejší Německou spolkovou republiku i sjednocené Německo. Hrával na pozici obránce.\n\nS německou reprezentací se stal mistrem světa na šampionátu v Itálii roku 1990, získal stříbrnou medaili na mistrovství Evropy roku 1992 a bronzovou na mistrovství Evropy roku 1988. Hrál i na světovém šampionátu 1994 a Euru 1984. Celkem za národní tým odehrál 76 utkání a vstřelil 4 branky.\n\nS VfB Stuttgart se stal dvakrát mistrem Německa (1983/84, 1991/92).\n"}
{"id": "953217", "url": "https://cs.wikipedia.org/wiki?curid=953217", "title": "Kruhy", "text": "Kruhy\n\nKruhy může být:\n\n"}
{"id": "953219", "url": "https://cs.wikipedia.org/wiki?curid=953219", "title": "Kamenná Hlava", "text": "Kamenná Hlava\n\nKamenná Hlava (německy \"Steinköpfelhäuser\") je zaniklá šumavská osada v okrese Prachatice, 1,5 km jihozápadně od osady České Žleby a severozápadně od obce Stožec. Nachází se na osluněných pastvinách na jižních svazích hory Žlebský vrch (1080 m), v nadmořské výšce 950 m. V údolí pod Kamennou Hlavou prochází česko-bavorská hranice. Osada byla tvořena roztroušenou zástavbou dvorů podél cesty s obdělávanými políčky. Název osada dostala podle seskupení balvanů ve tvaru lidské hlavy.\n\nPrvní zmínka o osadě pochází z roku 1795. Z historických záznamů je známo, že ještě v roce 1930 ve vsi žilo 88 obyvatel v šestnácti staveních.\nPo zřízení hraničního pásma v 50. letech 20. století bylo zbylé obyvatelstvo vystěhováno a domy zbořeny – osada zanikla v roce 1956, kdy se završilo vysidlování pohraničí započaté po 2. světové válce.\n\nV současnosti se v prostoru bývalé osady nacházejí pouze zarostlé základy a rozvaliny původních stavení a ovocné stromy a keře. U cesty osadu připomíná pamětní deska s daty vzniku a zániku vsi umístěná na jednom z balvanů. U pomníku zaniklé osady je vybudované posezení s informační tabulí naučné stezky \"Zlatá stezka\" – 8. zastavení.\n\nV roce 2013 vybudovala Správa NP Šumava na severním okraji zaniklé osady u cesty z Českých Žlebů dřevěnou vyhlídkovou věž, z níž se otevírá výhled k východu na horu Stožec se Stožeckou skálou, údolí Studené Vltavy s roztroušenými domy obce Stožec, hřeben Trojmezenské hornatiny s Třístoličníkem a Plechým a při výborné dohlednosti jsou vidět i Alpy.\n\n"}
{"id": "953220", "url": "https://cs.wikipedia.org/wiki?curid=953220", "title": "Stefan Reuter", "text": "Stefan Reuter\n\nStefan Reuter (* 16. říjen 1966, Dinkelsbühl) je bývalý německý fotbalista. Hrával na pozici obránce.\n\nS německou reprezentací se stal mistrem světa na šampionátu v Itálii roku 1990, mistrem Evropy na evropském šampionátu 1996 a získal stříbrnou medaili na mistrovství Evropy roku 1992 Hrál i na mistrovství světa 1998 Celkem za národní tým odehrál 69 utkání a vstřelil 2 branky.\n\nS Borussií Dortmund vyhrál v sezóně 1996/97 Ligu mistrů a následně i Interkontinentální pohár. Pětkrát se stal mistrem Německa, dvakrát s Bayernem Mnichov (1988/89, 1989/90), třikrát s Dortmundem (1994/95, 1995/96, 2001/02).\n\nDíky své rychlosti si vysloužil přezdívku \"Turbo\".\n"}
{"id": "953222", "url": "https://cs.wikipedia.org/wiki?curid=953222", "title": "Daviscupový tým Dánska", "text": "Daviscupový tým Dánska\n\nDaviscupový tým Dánska reprezentuje Dánsko v tenisovém Davis Cupu od roku 1921 pod vedením národního tenisového svazu Dansk Tennis Forbund.\n\nPremiérový start v roce 1921 přišel po odřeknutí Argentinců. V daném ročníku postoupili do clevelandského semifinále na trávě, v němž podlehli Austrálii 0:5 na zápasy. Do finále Evropské zóny se probojovali v letech 1927, 1950 a 1953. Během šestnáctičlenné Světové skupiny, hrané mezi roky 1981–2018, hráli v této nejvyšší úrovni v letech 1983, 1984, 1986, 1988, 1989 a 1993–1996. Jediného vítězství v ní dosáhli v roce 1988, když postoupili do čtvrtfinále přes Španělsko.\n\nV Davis Cupu 2013 se celek účastnil I. skupiny euroafrické zóny a po prohrách s Rumunskem a Švédskem sestoupil do II. skupiny pro rok 2014. V Davis Cupu 2019 tým nestačil ve II. skupině euroafrické zóny na Turecko 2:3 na zápasy.\n\n"}
{"id": "953228", "url": "https://cs.wikipedia.org/wiki?curid=953228", "title": "Rogério Ceni", "text": "Rogério Ceni\n\nRogério Mücke Ceni (* 22. ledna 1973, Pato Branco) je bývalý brazilský fotbalový brankář a reprezentant, kariéru ukončil v prosinci 2015 v klubu São Paulo FC. Celá jeho fotbalová kariéra (více než 20 let) je spjata s tímto klubem, v němž získal 18 trofejí. Zúčastnil se Mistrovství světa 2002 a 2006 a také Konfederačního poháru FIFA 1997.\n\nCeni byl fotbalový brankář jihoamerické školy, který pravidelně střílel góly z přímých či pokutových kopů. Za svou kariéru jich nastřílel více než 110, což je nejvíce ze všech brankářů na světě (v roce 2006 překonal v tomto ohledu paraguayského gólmana José Luise Chilaverta).\n\n20. listopadu 2013 vyrovnal v počtu odehraných zápasů za jeden brazilský klub rekord slavného brazilského fotbalisty Pelého (1 116 zápasů), když nastoupil v zápase Jihoamerického poháru proti týmu AA Ponte Preta (prohra 1:3). 27. října 2014 překonal rekord Welšana Ryana Giggse v počtu vítězných zápasů za jeden tým, v utkání proti Goiás Esporte Clube vychytal výhru 3:0, která byla jeho 590. vítězstvím v dresu São Paula.\n\nV A-týmu Brazílie Ceni debutoval na Konfederačním poháru FIFA 16. prosince 1997 v zápase s Mexikem (výhra 3:2), kde v závěru utkání vystřídal brankáře Didu.\n\nÚčast Rogéria Ceni na fotbalových turnajích:\n\n"}
{"id": "953232", "url": "https://cs.wikipedia.org/wiki?curid=953232", "title": "Josef Fišera", "text": "Josef Fišera\n\nJméno a příjmení Josef Fišera neslo několik osob:\n\n"}
{"id": "953234", "url": "https://cs.wikipedia.org/wiki?curid=953234", "title": "Karolína Ferdinanda Habsbursko-Lotrinská", "text": "Karolína Ferdinanda Habsbursko-Lotrinská\n\nKarolína Ferdinanda Habsbursko-Lotrinská, : \"Marie Karoline Ferdinande Theresia Josephine Demetria\"; (8. dubna 1801 Vídeň – 22. května 1832 Drážďany) byla rodem rakouská arcivévodkyně, sňatkem saská korunní princezna\n\nNarodila se jako osmé dítě/sedmá dcera ze dvanácti potomků rakouského císaře Františka I. a jeho druhé manželky a zároveň oboustranné sestřenice, neapolské princezny Marie Terezie. Tři její starší sestry však zemřely v útlém věku, stejně jako tři sourozenci poslední. Své jméno Karolina dostala po jedné ze zemřelých starších sester.\n\nJejí nejstarší sestra Marie Luisa se stala jako druhá manželka Napoleona Bonaparte francouzskou císařovnou, bratr Ferdinand císařem rakouským a sestra Marie Leopoldina brazilskou císařovnou.\n\nRoku 1819, ve svých 18 letech, se provdala za stejně starého synovce saského krále Antonína, saského korunního prince a pozdějšího krále Fridricha Augusta. Svatba se konala nejprve 26. září \"per procurationem\" ve Vídni a teprve poté, 7. října, proběhl obřad za účasti obou snoubenců v Drážďanech. Její manžel byl od roku 1830 spoluvládcem svého strýce. Manželství trvalo třináct let a nebylo šťastné. Marie Karolina trpěla epilepsií (zřejmě důsledek blízkého příbuzenství jejích rodičů a prarodičů) a její záchvaty byly tak časté, že jí znemožňovaly plnit manželské povinnosti. Z manželství nevzešli žádní potomci. \n\nKarolína Ferdinanda zemřela po dlouhém utrpení, jež jí způsobovala její nemoc, čtyři roky před nástupem manžela na saský trůn, 22. května roku 1832 v zámku v Pillnitz nedaleko Drážďan. Byla pohřbena v drážďanské katedrále. \n\nRok po její smrti se Fridrich August znovu oženil, a to s bavorskou princeznou Marií Annou; i toto jeho manželství zůstalo bezdětné.\n\n"}
{"id": "953240", "url": "https://cs.wikipedia.org/wiki?curid=953240", "title": "Lanová dráha Holešovice – Bohnice – Dejvice", "text": "Lanová dráha Holešovice – Bohnice – Dejvice\n\nSoustava visutých lanových drah v trase Holešovice – Troja – Bohnice s odbočnou větví Troja – Dejvice v Praze byla v listopadu 2013 navržena starostou městské části Praha 7 Markem Ječménkem (ODS) na základě usnesení rady městské části Praha 7 z 12. listopadu 2013 primátorovi města Prahy k diskusi a ke zvážení myšlenky na vypracování podrobné studie. Návrh neobsahoval odhad nákladů. Podle usnesení rady městské části Praha 7 měl starosta Ječmének do 30. listopadu 2013 odeslat dopis primátoru Hudečkovi, do 6. prosince 2013 zaslat dopisy třem dotčeným městským částem (Praha-Troja, Praha 6 a Praha 8) a do 31. března 2014 na základě zájmu čtyř dotčených městských částí zajistit podepsání memoranda o spolupráci městských částí. Vizi lanovek, podobnou Ječménkovu návrhu, zmínil v roce 2012 pro televizi Metropol Václav Kočka starší. Zpracoval tehdy materiál, který poslal magistrátu i městské části Praha 7. Publikované články neobsahují informaci, zda by mělo jít o lanovky kabinové, či sedačkové. \n\nSystém byl navržen s deseti stanicemi (názvy uvedeny i s názvoslovnými a pravopisnými svéráznostmi):\n\nDruhá větev: \n\nOdbočná větev: \n\nStanice jsou navrženy na pozemcích patřících městu. U stanic mají vzniknout parkoviště pro 300 osobních automobilů a podle Ječménka vzniká logická úvaha o zapojení tohoto systému do MHD.\n\nPodle TV Metropol by kapacita lanovky byla až 30 tisíc cestujících denně a cena by se pohybovala kolem půl miliardy Kč.\n\nStarosta Ječmének prezentoval návrh jako nekonvenční spojení několika území pražských částí a uvedl, že podle jeho osobního názoru návrh lanové dráhy řeší řadu problémů, jež jsou jinými dopravními prostředky hůře řešitelné a nákladnější, a významným způsobem by pomohl oblast zatraktivnit. a \n\nPrimátor Prahy Tomáš Hudeček se k návrhu vyjádřil, že celou věc lze prodiskutovat na sekční radě a že obecně nyní může říci, že je zastáncem podpory věcí funkčních než nekonvenčních. Tedy těch, které Praze pomohou kapacitně řešit problémy s dopravou.“\n\nStarosta městské části Praha-Troja Tomáš Drdácký uvedl, že o plánu zatím nic neví. \n\nMěstská část Praha 6 se k návrhu vyjádřila ústy svého mluvčího Adama Halmošiho. Ten uvedl, že městská část by spíše uvítala dostavbu silničního okruhu kolem Prahy a také zavedení tramvajového propojení Sedlec–Troja. Některé body návrhu, například vybudování parkovišť s kapacitou tří set míst u každé stanice lanovky, jsou podle něj pro Prahu 6 zcela nereálné. \n\nZastupitel Prahy 7 Ondřej Mirovský (SZ) návrh označil za „další z řádky kratochvílí, kterými nás pan starosta oblažuje“, mezi něž řadil pokus o nákup neúměrně velké nové radnice anebo snahu o zachování heren na území městské části. Mirovský záměr označuje za „tunel nad zemí“, zpochybňuje účelnost a efektivitu takové stavby a ironicky přičítá starostovi snahu „rozveselit smutné trojské památkáře umocněním historického charakteru zámku umístěním několika sloupů lanovky za zdi zámeckých zahrad“.\n\nV srpnu 2014 mluvčí Prahy 7 Martin Vokuš na dotaz Pražského deníku konstatoval, že plán, s kterým starosta poprvé vyrukoval už v roce 2010, je u ledu, protože zpětná vazba nebyla nijak výrazná, takže dál se tato idea nevyvíjí.\n\nPodle záměru z roku 1964 měly být v oblasti pražské zoo postaveny tři lanovky. Z nich nakonec byla postavena jen jedna, v původních záměrech označovaná jako Dětská. Druhá měla vést po obvodu zoo a třetí přes Vltavu k výstavišti.\n\nV minulosti neuspěl ani plán na vybudování ozubnicové lanové dráhy z Troji do Bohnic.\n\nOpakovaně se objevují též záměry na zavedení tramvajové trati do Troji, a to jak ve směru od Holešovic, tak po novém mostě ve směru od Dejvic.\n\nV roce 2017 zadal ROPID zpracování studie proveditelnosti lanovky Podbaba – Bohnice, která v roce 2018 doporučila vybudování varianty přecházející čistírnu odpadních vod na Císařském ostrově a obcházející zoologickou zahradu ze západní strany, z mezizastávkou u Podhoří u nového vchodu zoologické zahrady. Záměr podpořily městské části Praha 6 a Praha 8.\n"}
{"id": "953241", "url": "https://cs.wikipedia.org/wiki?curid=953241", "title": "Zónový model města", "text": "Zónový model města\n\nZónový model města (také Burgessův model města) je sociologický model města, který navrhl v letech 1925–1929 Ernest Burgess. Jedná se o nejstarší ze tří tradičních modelů města, zbylé jsou sektorový model a vícejádrový model. Jako základ mu posloužilo Chicago začátku dvacátého století.\n\nModel předpokládá, že srdcem města je jediná kruhová centrální obchodní čtvrť v jeho středu a zbytek města lze rozčlenit na zóny tvaru soustředných mezikruží. Nejblíže obchodní čtvrti je průmyslová zóna, která je přechodovou zónou oddělena od zóny bydlení dělnické třídy. Pak následuje obytná zóna vyšší společnosti a pak už zóna dojíždějících.\n\nZónový model města nemá univerzální platnost, ovšem řada jeho postřehů platí pro typická americká města té doby. Pozdější modely řeší jeho nejvážnější nedostatky, sektorový model bere v úvahu dopravní tepny a vícejádrový model bere v úvahu vznik menších centrálních obchodních čtvrtí.\n"}
{"id": "953248", "url": "https://cs.wikipedia.org/wiki?curid=953248", "title": "Horodňa", "text": "Horodňa\n\nHorodňa (; – \"Gorodňa\") je město v Černihivské oblasti na Ukrajině. Leží na potoce Čybryž a v roce 2011 v ní žilo přes dvanáct tisíc obyvatel.\n\nMěstem je Horodňa od roku 1957.\n"}
{"id": "953250", "url": "https://cs.wikipedia.org/wiki?curid=953250", "title": "Carach Angren", "text": "Carach Angren\n\nCarach Angren je symfonická black metalová kapela z Nizozemska, je tvořena dvěma členy dnes již zaniklé skupiny Vaultage. Jejich styl se vyznačuje použitím orchestrálního uspořádání. Všechna jejich studiová alba jsou vytvořena na základě strašidelných příběhů, jako je například Bludný Holanďan.\n\nJejich jméno znamená „Železné čelisti“ v jazyce Sindarin, a je to název opevněného průchodu do severozápadního Mordoru v J. R. R. Tolkienově \"Pánovi Prstenů\".\n\nCarach Angren byli vytvořeni v roce 2003 v holandské obci Landgraaf, poté co dva členové Vaultage začali boční projekt. Vzhledem k jejich společné lásce k legendám a black metalu. Zdálo se, že to půjde dobře, tak z Vaultage odešli a Carach Angren „\"byl připraven pro větší kroky\"“.\n\nJejich první EP bylo \"The Chase Vault Tragedy\", které, stejně jako všechny jejich vydání, bylo koncepční album. Následně na to vydali druhé EP, \"Ethereal Veiled Existence\", a v roce 2007 se jich ujala nahrávací společnost Maddening Media. Právě tehdy Carach Angren vydali jejich první studiové album, \"Lammendam\", které se těšilo dobré mezinárodní kritice.\n\nJejich druhé album, \"Death Came Through a Phantom Ship\", bylo vydáno v 26. února 2010. Podíleli se na \"A Declaration of Hate\" evropském turné jako podpora pro kapely Dark Funeral, Zonaria a Nefarium.\n\n18. května 2012 vydali třetí studiové album, \"Where the Corpses Sink Forever\".\n\n\n\n\n\n\n"}
{"id": "953251", "url": "https://cs.wikipedia.org/wiki?curid=953251", "title": "Alpské vyhlídky v Česku", "text": "Alpské vyhlídky v Česku\n\nAlpské vyhlídky v Česku jsou místa, z nichž jsou viditelné vrcholy rakouských Alp. Tato místa se vzhledem k poloze Alp nacházejí převážně v Jihočeském kraji (Šumava, Šumavské podhůří, Lišovský práh), ale také v Plzeňském kraji, Jihomoravském kraji (Drahanská vrchovina) a na pomezí Jihomoravského a Zlínského kraje (Chřiby); vzácně jsou vidět Alpy i ze středočeských Brd. Často jsou Alpy pozorovány také z jižních částí Kraje Vysočina (Třebíčsko). Dohlednost Alp v českých podmínkách mnohdy znamená dohlednost nejprominentnějších vrcholů Severních vápencových Alp, např. Dachsteinu, Schneebergu nebo Ötscheru, které skýtají možnost nejvzdálenějšího pozorování (někdy až 260 km). Vzdálenost alpských vrcholů od česko-rakouské státní hranice je 70 km a více, což znamená, že k Alpám lze dohlédnout pouze při podmínkách výborné dohlednosti. Ty nastávají především při jasném počasí a v suchém studeném vzduchu, který je průzračný. Naopak atmosférické fronty vázané na tlakové níže dodávají do vzduchu více vlhkosti a dohlednost se výrazně snižuje. Pro potvrzení (či vyvrácení) viditelnosti určitého vrcholu lze využít online generátor panoramat či (méně přesný) generátor rozhledové plochy.\n"}
{"id": "953252", "url": "https://cs.wikipedia.org/wiki?curid=953252", "title": "Jakub Jugas", "text": "Jakub Jugas\n\nJakub Jugas (* 5. května 1992 v Otrokovicích) je český fotbalový obránce a reprezentant, od léta 2017 hráč klubu SK Slavia Praha. Dvakrát dokázal vyhrát domácí pohár. Mezi jeho další úspěchy patří zisk stříbrné medaile z mistrovství Evropy 2011 hráčů do 19 let v Rumunsku, kde byl součástí výběru vedeného trenérem Jaroslavem Hřebíkem.\n\nJeho fotbalovými vzory jsou Argentinec Lionel Messi a Portugalec Cristiano Ronaldo.\n\nSvoji fotbalovou kariéru začal v TJ Jiskra Otrokovice. Ve svých 10 let zamířil do klubu FC Tescoma Zlín.\n\nV létě 2010 přešel do A-týmu. Za Zlín debutoval v seniorské kategorii 28. srpna 2010 v utkání s AC Sparta Praha B (prohra 0:2). Postupně se vypracoval na stabilní oporu zadních řad.\n\nSe zlínským týmem vyhrál v sezóně 2016/17 český fotbalový pohár, ve finále 17. května 2017 na Andrově stadionu v Olomouci byl u vítězství Zlína 1:0 nad druholigovým SFC Opava. \n\nV září 2012 odešel na hostování do 1. FK Příbram. V Gambrinus lize debutoval 22. září 2012 v utkání s Českými Budějovicemi (remíza 1:1). První ligový gól v dresu Příbrami si připsal 17. srpna 2013 v zápase s Baníkem Ostrava, kde při výhře 4:0 vstřelil v 59. minutě druhou branku. V říjnu 2013 se na tréninku zranil (roztříštěný meniskus a následná operace), což jej vyřadilo na několik týdnů ze hry. Celkem za mužstvo nastoupil k 46 utkáním a vstřelil jeden gól.\n\nPřed sezonou 2014/15 zamířil na roční hostování do FC Zbrojovka Brno. Nepovedené utkání sehrál 22. srpna 2014 v pátém ligovém kole proti FC Baník Ostrava (prohra 0:1), kde si dal vlastní gól a později dostal červenou kartu a musel opustit hřiště. Během jednoho ročníku odehrál za mužstvo 28 utkání, ve kterých se 3x střelecky prosadil.\n\nV květnu 2017 byl oznámen jeho přestup ze Zlína do Slavie Praha, o hráče měla velký zájem i konkurenční Sparta Praha. V první sezóně v klubu si zahrál základní skupinu Evropské ligy a opět si připsal vítězství v českém poháru.\n\nNa začátku roku 2019 byl poslán na hostování do FK Mladá Boleslav \n\nProšel mládežnické reprezentace U16, U17, U18, U19 a U21.\n\nVelkým úspěchem Jakuba Jugase byla účast na Mistrovství Evropy ve fotbale hráčů do 19 let 2011 (zisk stříbrné medaile), kde česká reprezentace do 19 let prohrála 2:3 v prodloužení finále se Španělskem. Jakub na turnaji odehrál pouze několik málo minut. Následovala nominace do české reprezentace do 21 let vedené trenérem Jakubem Dovalilem.\n\nTrenér Jakub Dovalil jej nominoval na domácí Mistrovství Evropy hráčů do 21 let 2015 konané v Praze, Olomouci a Uherském Hradišti.\n\n"}
{"id": "953253", "url": "https://cs.wikipedia.org/wiki?curid=953253", "title": "Karl-Heinz Riedle", "text": "Karl-Heinz Riedle\n\nKarl-Heinz Riedle (* 16. září 1965, Weiler im Allgäu) je bývalý německý fotbalista. Hrával na pozici útočníka.\n\nS německou reprezentací se stal mistrem světa na šampionátu v Itálii roku 1990 a získal stříbrnou medaili na mistrovství Evropy roku 1992. Hrál i na mistrovství světa 1994, má též bronzovou medaili z olympijských her v Soulu z roku 1988. Celkem za národní tým odehrál 42 utkání a vstřelil 16 branek.\n\nS Borussií Dortmund vyhrál v sezóně 1996/97 Ligu mistrů. Třikrát se stal mistrem Německa, jednou s Werderem Brémy (1987/88), dvakrát s Dortmundem (1994/95, 1995/96).\n\nDíky svému výskoku si vysloužil přezdívku \"Air\".\n"}
{"id": "953264", "url": "https://cs.wikipedia.org/wiki?curid=953264", "title": "Counter-Strike: Global Offensive", "text": "Counter-Strike: Global Offensive\n\nCounter-Strike: Global Offensive (zkráceně CS:GO) je počítačová online FPS (střílečka z pohledu první osoby). Hru vyvinulo Valve ve spolupráci s Hidden Path Entertainment. Hra navazuje na předchozí verze hry Counter-Strike. Je to v pořadí čtvrtá hra ze série Counter-Strike. Verze pro Linux byla vydána v září 2014.\n\nHra byla vydána 21. srpna 2012 k dispozici na Windows, OS X a na platformách Steam, Xbox Live Arcade. Obsahuje například předělané verze klasických map, ale také úplně nové mapy, postavy a herní módy. Multiplatformní multiplayer byl původně plánován pro Windows, OS X a PSN, ale nakonec byl umožněn pouze pro Windows a OS X. PSN verze nabízí tři metody ovládání: ovladač DualShock 3, PlayStation Move nebo USB klávesnici/myš. Aktualizace, která byla vydána 6. prosince 2018, umožnila hru hrát jako free to play zdarma. Uživatelé, kteří hru zakoupili před tímto datem, dostali zvláštní status \"Prime\", který jim umožňuje přístup k lepšímu vybavení a herním režimům. Navíc nová verze představila režim tzv. battle royale nazvaný \"Danger Zone\".\n\nZákladní princip hry je stejný jako v předchozích verzích hry Counter-Strike.\n\nCS:GO do hry přidává nové zbraně a vybavení. Základní zbraně ovšem zůstávají. Mapy jsou upraveny graficky, ale schematicky jsou podobné jako ve starších verzích.\n\n\"Global Offensive\" momentálně nabízí osm herních módů ke hraní online:\n\n\n\"Global Offensive \"také nabízí offline módy: Offline s Boty a Trénink se zbraněmi. Hra umožňuje uživatelům vyzkoušet také mapy ze Steam Workshopu, kam může každý publikovat svůj výtvor a sdílet ho s komunitou.\n\nDo hry byl přidán inventář, který umožňuje kupování a prodávání různých skinů (vzhledů) zbraní. Skin je možné získat koupí, náhodně přímo ze hry, nebo výměnou.\n\nTéž lze nakoupit nálepky z různých turnajů či týmů.\n\nMezi kontroverzní a hráči často rozebírané téma je aktualizace, která do CS:GO přinesla Glove Case (česky doslova Bedna s rukavicemi), kdy se právě zmiňované rukavice jako hlavní výhra staly pro komunitu terčem posměchu.\n\nOperace jsou tří až pětiměsíční akce CS:GO. Pro odemčení všech částí operace je nutno zakoupit odznak. Zakoupením odznaku hráči dostávají nejen možnost zahrát si exkluzivní mapy v kompetitivním módu, ale i šanci na získání dražších skinů po splnění jednotlivých misí.\nPoznámky:\nProfesionální hráči soupeří v týmech o 5 hráčích. Mezi nejlepší hráče se řadí Christopher \"GeT_RiGhT\" Alesund, Gabriel \"FalleN\" Toledo, Nikola \"NiKo\" Kovač , Aleksandr \"s1mple Kostyliev a další. Nejznámější českoslovenští hráči jsou Tomáš \"oskar\" Šťastný, Alex \"AFU\" Kory , David \"frozen\" Čerňanský, Ladislav \"GuardiaN\" Kovács,Nikolas \"TECHNO\" Kešner\n\n\n\nŠvýcarský systém, většinou uváděno v anglické verzi jako Swiss System je systém základní skupiny využívaný na turnajích. Nejčastěji se používá verze pro 16 týmů.\n\nCS:GO Major Championship (fanoušky zkracováno na \"Majors\") jsou turnaje sponzorované VALVE. Prvním CS:GO Majorem byl v roce 2013 DreamHack Winter.\nLegendy – 8 nejlepších týmů posledního Majoru, které byly automaticky kvalifikovány na další Major\n\nVyzyvatelé – 8 nejlepších týmů v kvalifikaci na Major\nSamolepky jsou součástí novějších CS:GO Majorů. Jedná se o samolepky s logy týmů a podpisy hráčů. Tyto samolepky lze lepit na zbraně. Samolepky mají 4 typy – základní (cena na Steamu se obvykle pohybuje řádově kolem desítek centů), holografické, speciální a pozlacené (cena na Steamu se obvykle pohybuje řádově kolem několika eur). Část peněz z prodeje jde hráčům a týmům.\n\nPick'em je minihra, ve které hráči, kteří nakoupili samolepky svých favoritů, sází tyto nálepky na výsledky týmů v tabulce a play-off části turnaje. V některých majorech bylo možné tipovat i nejlepší hráče. Hráči za odměnu dostanou zlatý, stříbrný, nebo bronzový odznak, který jinak než účastí v této minihře získat nelze. Samolepky jsou po dobu turnaje uzamčeny a nelze je použít, vyměnovat ani s nimi obchodovat, po skončení turnaje se však odemknou a lze je použít, vyměnit, nebo prodat. Major IEM Katowice 2019 byl prvním turnajem, kde si hráči mohli zakoupit tzv. viewer pass, který po zakoupení umožňuje sázení na týmy bez ohledu na nakoupené samolepky. Cena viewer passu pro Evropu je 8,75 €.\nNa Majorech VALVe nabízí exkluzivní bedny. Tyto bedny dávají náhodně lidem, kteří Major sledují na Twitchi, steam.tv nebo přímo ve hře přes GOTV. Při MLG v Columbusu v roce 2016 šlo získat bedny i při sledování mlg.tv. Z těchto beden padají vzhledy na zbraně z kolekce mapy, která se hrála, když hráčovi padla bedna. Tyto vzhledy mají označení suvenýr a jsou cennější než vzhledy bez označení suvenýr.\n\n"}
{"id": "953272", "url": "https://cs.wikipedia.org/wiki?curid=953272", "title": "Lokomotiva EP09", "text": "Lokomotiva EP09\n\nLokomotivy řady EP09 jsou čtyřnápravové stejnosměrné elektrické lokomotivy, které pro polské železnice Polskie Koleje Państwowe dodala společnost Pafawag v letech 1986–1997 v počtu 47 kusů.\n\n"}
{"id": "953273", "url": "https://cs.wikipedia.org/wiki?curid=953273", "title": "Lokomotiva EP08", "text": "Lokomotiva EP08\n\nLokomotivy řady EP08 jsou čtyřnápravové stejnosměrné elektrické lokomotivy, které pro polské železnice Polskie Koleje Państwowe dodala společnost Pafawag v letech 1972-1976 v počtu 15 kusů.\n"}
{"id": "953278", "url": "https://cs.wikipedia.org/wiki?curid=953278", "title": "Lokomotiva ET40", "text": "Lokomotiva ET40\n\nLokomotivy řady ET40 jsou dvojdílné stejnosměrné elektrické lokomotivy, které pro polské železnice Polskie Koleje Państwowe dodala česká společnost Škoda v letech 1975–1978 v počtu 60 kusů (tovární typ 77E). V roce 2009 byly všechny lokomotivy odstaveny pro nadbytečnost, část z nich se postupně vrací do provozu od roku 2017.\n\nLokomotivy byly po celou dobu provozu nasazeny především na těžkých vlacích na Uhelné magistrále, kde je nasazovalo depo Bydgoszcz Wschód. Po poklesu objemu přeprav začaly být lokomotivy od 90. let 20. století postupně šrotovány. Zbývající stroje dopravce PKP Cargo najednou odstavil na počátku roku 2009. Neprovozní stroje byly odstaveny ve stanici Tarnowskie Góry, kde začala jejich postupná likvidace. Stroje č. 07, 31, 43, 52 a 55 odkoupil Bronisław Plata za účelem znovuzprovoznění. První opravený stroj – ET40-52 – vyjel po opravě v dílnách v Gdańsku v únoru 2017 a začal jej provozovat dopravce Lotos Kolej.\n"}
{"id": "953279", "url": "https://cs.wikipedia.org/wiki?curid=953279", "title": "Lokomotiva ET41", "text": "Lokomotiva ET41\n\nLokomotivy řady ET41 jsou dvojdílné stejnosměrné elektrické lokomotivy, které pro polské železnice Polskie Koleje Państwowe dodala společnost HCP z Poznaně v letech 1977-1983 v počtu 200 kusů.\n"}
{"id": "953281", "url": "https://cs.wikipedia.org/wiki?curid=953281", "title": "Lokomotiva ET42", "text": "Lokomotiva ET42\n\nLokomotivy řady ET42 jsou dvojdílné stejnosměrné elektrické lokomotivy, které byly pro polské železnice Polskie Koleje Państwowe vyrobeny v Sovětském svazu v letech 1978–1982 v počtu 50 kusů.\n"}
{"id": "953289", "url": "https://cs.wikipedia.org/wiki?curid=953289", "title": "Lokomotiva EU04", "text": "Lokomotiva EU04\n\nLokomotivy řady EU04 jsou čtyřnápravové stejnosměrné elektrické lokomotivy, které pro polské železnice Polskie Koleje Państwowe dodala německá společnost v letech 1954-1955 v počtu 25 kusů.\n"}
{"id": "953290", "url": "https://cs.wikipedia.org/wiki?curid=953290", "title": "Fawzia Egyptská", "text": "Fawzia Egyptská\n\nFawzia Fuad Egyptská (5. listopadu 1921 – 5. listopadu 2013), známá také jako Muluk Fawzia Íránská, byla egyptská princezna, po sňatku s šáhem Muhammadem Rézou Pahlavím se stala íránskou císařovnou. \n\nPrincezna Fawzia byla dcerou egyptského krále Fuada I. a pocházela z dynastie Muhammada Alího. Byla známá také jako Fawzia Širín, podle jména jejího druhého manžela, Ismaila Širína, který byl egyptským diplomatem čerkeského původu. Po egyptské revoluci v roce 1952 již její tituly nebyly uznávány egyptským parlamentem. Do své smrti v roce 2013 byla nejstarší členkou dynastie Muhammada Alího žijící v Egyptě. Její synovec Fuad II., který byl prohlášen za krále Egypta a Súdánu, zůstal po revoluci ve Švýcarsku. \n\nPrincezna Fawzia, celým rodným jménem \"Její sultánské veličenstvo princezna Fawzia bint Fuad\", se narodila v paláci Ras el-Tin v Alexandrii. Byla nejstarší dcerou sultána Fuada Egyptského a Súdánského (později se stal králem) a jeho druhé manželky Nazli Sabri. Princezna měla albánské, turecké, francouzské a čerkeské kořeny. Jeden z jejích prapradědů byl Sulejman Paša, francouzský voják, který sloužil Napoleonovi, ale později konvertoval k Islámu a odešel do egyptské armády. \n\nKromě sester Faizy, Faiky a Fathiii a bratra Farúka měla ještě dvě nevlastní sestry z otcova předchozího manželství. \n\nČasto byla díky své kráse přirovnávána k filmovým hvězdám jako Hedy Lamarr a Vivien Leigh. \n\nJejí svatba s íránským korunním princem Muhammadem Rezou byla plánována již jeho otcem Rezou Šáhem. Podle zpráv CIA z roku 1972 měl být tento sňatek čistě politickým krokem. Byl nejvíce zvláštní tím, že princezna vyznávala jiný směr Islámu než princ. \n\nPrincezna Fawzia a šáh Muhammad se zasnoubili v květnu 1938. Nicméně před svatbou se viděli pouze jednou. Svatba se konala v paláci Abdeen v Káhiře v březnu 1939. Když se Muhammad vracel se svou ženou do Íránu, sňatek se opakoval v paláci Marble v Teheránu, který se stal jejich budoucí rezidencí. \n\nPo sňatku se musela princezna přizpůsobit íránským zvykům a dostala zde i občanství. Dva roky na to se princ Muhammad stal íránským šáhem. Krátce po jeho nástupu na trůn byla Fawzia v září 1942 jmenována časopisem Life „\"asijskou Venuší\"\" s perfektním srdcovitým obličejem a malýma modrýma očima. Založila v Íránu novou asociaci na ochranu těhotných žen a dětí (APPWC). \n\nS šáhem Muhammadem měla pouze jediné dítě, dceru princeznu Šahnáz Pahlaví (* 27. října 1940).\n\nManželství nebylo šťastné. Princezna Fawzia (titul císařovna se v té době v Íránu neužíval) se v květnu 1945 vrátila do Káhiry a poté bylo manželství oficiálně rozvedeno. Za jednu z hlavních příčin rozvodu bylo uvedeno, že princezna trpěla v Íránu malárií a nemohla si zde zvyknout. Také šáhovi nedala syna. Údajně však za rozvodem byla šáhova impotence. V knize od Ashraf Pahlavi, sestry a dvojčete šáha Muhammada, to byla právě princezna, kdo požádal o rozvod. \n\nRozvod nebyl v Íránu po dlouhá léta uznán za platný, byl jí ale uznán v Egyptě. Írán musel k rozvodu svolit, jelikož Egypt prohlásil rozvod za platný a navíc princezna opustila Írán, což byl vůči šáhovi neodpustitelný prohřešek. V té době se i její bratr, král Farúk, rozváděl se svou první manželkou Faridou. \n\nJako oficiální důvod k rozvodu bylo uvedeno, že perské klima ohrožovalo císařovnu Fawzii, a proto se musela rozvést a navrátit se do Egypta. Šáh po rozvodu prohlásil, že egyptsko-íránské vztahy nebudou nijak narušeny a nadále budou přátelské. Fawzia se poté vrátila k egyptskému královskému dvoru.\n\nV březnu 1949 se v paláci Koubba v Káhiře znovu provdala za plukovníka Ismaila Širína (1919–1994), který byl nejstarším synem Husseina Širína Beye a jeho ženy, princezny Aminy Bihruze Khanum Effendi. Absolvoval universitní studia v Cambridge a stal se ministrem války a námořnictva. Společně bydleli na panství, které princezna vlastnila v Káhiře. Občas bydleli v sídle Smouha v Alexandrii. \n\nMěli dvě děti, dceru a syna:\n\nFawzia žila v Egyptě i po revoluci v roce 1952, kdy byl král Farúk II. sesazen z trůnu. O její smrti byla vydána mylná zpráva v roce 2005. Novináři si jí spletli s dcerou krále Farúka, princeznou Fawziou Farúk (1940–2005). Ke konci svého života žila v Alexandrii, kde také 2. července 2013 zemřela ve věku 91 let. Pohřeb se konal hned druhý den v mešitě Sayeda Nafise. Je pohřbena v Káhiře vedle svého druhého manžela. \n\n"}
{"id": "953294", "url": "https://cs.wikipedia.org/wiki?curid=953294", "title": "Lokomotiva EM10", "text": "Lokomotiva EM10\n\nLokomotivy řady EM10 jsou čtyřnápravové stejnosměrné elektrické lokomotivy, které pro polské železnice Polskie Koleje Państwowe dodala společnost Cegielski v letech 1990-1991 v počtu 4 kusů.\n"}
{"id": "953296", "url": "https://cs.wikipedia.org/wiki?curid=953296", "title": "Lokomotiva EU20", "text": "Lokomotiva EU20\n\nLokomotivy řady EU20 jsou čtyřnápravové stejnosměrné elektrické lokomotivy, které pro polské železnice Polskie Koleje Państwowe dodala německá společnost v letech 1955-1958 v počtu 34 kusů.\n"}
{"id": "953298", "url": "https://cs.wikipedia.org/wiki?curid=953298", "title": "Lokomotiva EU05", "text": "Lokomotiva EU05\n\nLokomotivy řady EU05 jsou čtyřnápravové stejnosměrné elektrické lokomotivy, které pro polské železnice Polskie Koleje Państwowe dodala československá firma Škoda v roce 1961 v počtu 30 kusů (tovární typ 44E). Při zkouškách v roce 1968 dosáhl mírně modifikovaný kus rychlosti 174 km/h, čímž vytvořil polský rychlostní rekord, který trval až do roku 1999. Většina kusů (27) byla v 70. letech přestavěna na řadu EP05.\n"}
{"id": "953299", "url": "https://cs.wikipedia.org/wiki?curid=953299", "title": "Lokomotiva EP05", "text": "Lokomotiva EP05\n\nLokomotivy řady EP05 jsou čtyřnápravové stejnosměrné elektrické lokomotivy, které pro polské železnice Polskie Koleje Państwowe vznikly v letech 1973-1977 v počtu 27 kusů přestavbou lokomotiv řady EU05, při které došlo zejména k úpravě převodového poměru a tím ke zvýšení maximální rychlosti ze 125 km/h na 160 km/h. Do poloviny 90. let 20. století byly téměř všechny kusy vyřazeny. V osmdesátých letech sloužily mimo jiné k vozbě vlaků na CMK. Poslední provozní lokomotiva - EP05-23 - byla vyřazena z pravidelné služby v roce 2008.\n"}
{"id": "953302", "url": "https://cs.wikipedia.org/wiki?curid=953302", "title": "Zaovinské jezero", "text": "Zaovinské jezero\n\nZaovinské jezero (srbsky Заовинско језеро/Zaovinsko jezero) se nachází v západním Srbsku, národním parku Tara, při hranici s Bosnou a Hercegovinou\n\nJedná se o umělé jezero, které vzniklo zahrazením říčky Beli Rzav při výstavbě hydroelektrárny Bajina Bašta II (budované v letech 1975 - 1983).\n\nJe-li jezero plné, dosahuje jeho hladina nadmořské výšky 881,5 m. Hluboké je okolo 110 metrů. V případě vysokého stavu vody je možné podzemními tunely dlouhými okolo 9 km odčerpat vodu do nedalekého Peručackého jezera. Do jezera kromě říčky Beli Rzav přitéká také i potok Konjska reka.\n\nHospodářsky se využívá pro chov pstruhů, je však domovem dalších 37 druhů ryb. Patří k předním rybářským lokalitám na území Srbska.\n"}
{"id": "953303", "url": "https://cs.wikipedia.org/wiki?curid=953303", "title": "Adolf Filip", "text": "Adolf Filip\n\nAdolf Filip (8. ledna 1931 Pardubice – 25. června 2007 Praha) byl český divadelní a filmový herec. Jeho dcerou je známá kytaristka a zpěvačka Lenka Filipová.\n\nJeho manželka pracovala jako učitelka hudební výchovy, při které používala kytaru. Měl s ní syna Tomáše Filipa, který pracuje jako ředitel české pobočky hudebního vydavatelství Universal Music a jeho dcera je známá zpěvačka a kytaristka Lenka Filipová.\n\nV roce 1955 absolvoval DAMU. V roce 1985 jmenován zasloužilým umělcem a v roce 2002 obdržel Cenu Senior Prix.\n\n\n\n"}
{"id": "953305", "url": "https://cs.wikipedia.org/wiki?curid=953305", "title": "Lokomotiva EU11", "text": "Lokomotiva EU11\n\nLokomotivy řady EU11 jsou čtyřnápravové stejnosměrné elektrické lokomotivy, které pro polské železnice Polskie Koleje Państwowe měla dodat společnost Adtranz v počtu 42 kusů. Výroba lokomotiv byla zahájena v roce 1998 v závodě Adtranz ve Vratislavi. V únoru 2002 však byl celý kontrakt zrušen. Ačkoli dále probíhala jednání o možném pokračování dodávek, po zakoupení Adtranzu společností Bombardier Transportation byly rozhovory s polským zákazníkem definitivně ukončeny. Nakonec však bylo všech 42 kusů vyrobeno a dodáno jinému zákazníkovi v Itálii.\n"}
{"id": "953306", "url": "https://cs.wikipedia.org/wiki?curid=953306", "title": "Lokomotiva EU43", "text": "Lokomotiva EU43\n\nLokomotivy řady EU43 jsou čtyřnápravové dvousystémové elektrické lokomotivy, které na objednávku polských železnic Polskie Koleje Państwowe vyráběla firma Adtranz v letech 1998–2001 v počtu 8 kusů. PKP lokomotivy nikdy neodebraly, takže byly nakonec prodány společnosti Rail Traction Company (RTC) pro provoz v Itálii.\n\nStejné řadové označení, tedy EU43, použilo PKP Cargo pro lokomotivy Bombardier TRAXX F140MS, které mělo v nájmu od prosince 2007.\n\nVýroba první tří kusů probíhala v závodě Adtranz Italia (dříve ABB Technomasio) ve Vado Ligure, zbývajících 5 kusů pak bylo zkompletováno v závodě Adtranz-Pafawag ve Wrocławi. První lokomotiva – EU43-001 – opustila po dokončení Itálii 10. června 1998 a poté počínaje zářím 1998 absolvovala sérii zkušebních jízd v Polsku. Další stroj – EU43-002 – byl používán pro zkoušky na tratích v Německu a Rakousku.\n\nPoté, co tyto lokomotivy PKP neodebralo, byly po drobných úpravách předány v letech 2001–2002 společnosti RTC. Ta je pod původním polským označením EU43 začala provozovat od 1. prosince 2001. Lokomotivy jsou používány pouze na tratích v Itálii, které jsou elektrizovány systémem 3 kV DC, takže dvousystémovost lokomotiv není využívána.\n\nLokomotivy jsou odvozeny od italské řady E412 FS a společně s nimi patří do rodiny Eco 2000. Lokomotivy EU43 (tovární označení 112E) jsou určeny pro provoz na napájecích systémech 3 kV DC a 15 kV 16,7 AC. Lokomotivy mají uspořádání pojezdu Bo' Bo', jsou vybaveny asynchronními trakčními motory o celkovém výkonu 6000 kW (na systému 3 kV DC) a 5500 kW (15 kV AC) a mohou vyvinout tažnou sílu až 300 kN. Maximální rychlost je 200 km/h, délka přes nárazníky 19,4 m, celková hmotnost 87 tun.\n"}
{"id": "953307", "url": "https://cs.wikipedia.org/wiki?curid=953307", "title": "Jan Kniezek", "text": "Jan Kniezek\n\nJan Kniezek [jan knězek] (* 12. dubna 1937) je bývalý český fotbalista, obránce.\n\nZačínal v ŽD Bohumín, na vojně hrál za Duklu Praha a Duklu Tábor. V československé lize hrál za Baník Ostrava. Nastoupil ve 190 ligových utkáních a dal 2 góly. V Poháru UEFA nastoupil ve 2 utkáních.\n\n\n"}
{"id": "953309", "url": "https://cs.wikipedia.org/wiki?curid=953309", "title": "Lokomotiva EU40", "text": "Lokomotiva EU40\n\nLokomotivy řady EU40 jsou čtyřnápravové stejnosměrné elektrické lokomotivy, které pro polské železnice Polskie Koleje Państwowe dodala německá společnost v roce 1913 v počtu 1 kusů.\n"}
{"id": "953312", "url": "https://cs.wikipedia.org/wiki?curid=953312", "title": "TJ Baník OKD Ostrava (lední hokej)", "text": "TJ Baník OKD Ostrava (lední hokej)\n\nTJ Baník OKD Ostrava (celým názvem: Tělovýchovná jednota Baník Ostravsko-karvinské doly Ostrava) byl československý klub ledního hokeje, který sídlil ve městě Ostravě v Severomoravském kraji. Založen byl v roce 1952 jako oddíl ledního hokeje při stejnojmenné DSO. V letech 1952 až 1955 a naposled v ročníku 1957/1958 hrál tehdejší Baník nejvyšší československou hokejovou ligu. V roce 1976 byla ukončena činnost družstva mužů. Definitivní zánik přišel v roce 1980 po rozpadu družstva dorostu a žáků. Klubové barvy byly modrá a bílá.\n\nSvé domácí zápasy odehrával na zimním stadionu Josefa Kotase s kapacitou 10 000 diváků.\n\n\n\nZdroj: \n\n\n\nZdroj: \n"}
{"id": "953322", "url": "https://cs.wikipedia.org/wiki?curid=953322", "title": "Stozrník lnovitý", "text": "Stozrník lnovitý\n\nStozrník lnovitý (\"Radiola linoides\") je drobná, nenápadná, pouze do 10 cm vysoká, vlhkomilná, silně ohrožená bylina s nízkou konkurenceschopností která bývá lehce přehlédnutelná, jediný druh monotypického rodu stozrník.\n\nDruh je rozšířen hlavně v západní, střední a na jihu severní Evropy. Ostrůvkovitě se dále vyskytuje na jihu a východě Evropy, na Blízkém východě a v severní a tropické Africe, neroste v aridních oblastech. V České republice vyrůstá v místech s větším výskytem vodních ploch, v Čechách v Podkrušnohorské pánvi, Polabí, jižních a jihozápadních Čechách a u Hradce Králové, na Moravě na Českomoravské vrchovině, Ostravsku a v okolí Hodonína.\n\nJeho biotopem jsou vlhké až mokré, často zaplavované a na dusík chudé písčité nebo kyselé rašelinné půdy. Vyrůstá na dnech vypuštěných rybníků, vlhkých písčinách, rašeliništích, mokřadech, březích vodních toků nebo příkopech cest a v mokrém roce i na vlhkých polích. Roste v nížinách, pahorkatinách i v podhůří, má rád dostatek tepla a vzdušnou vlhkost.\n\nJednoletá rostlina se vzpřímenou tenkou, na průřezu oblou lodyhou nejvýše 10 cm vysokou, od báze široce vidlicovitě větvenou. Lodyha porůstá přisedlými protistojnými, eliptickými neb vejčitými, jednožilovými, celokrajnými listy jež dorůstají do délky pouze 2 až 3 mm a mají tupé nebo okrouhlé vrcholy.\n\nVe vidlicích větví vyrůstají velmi malé čtyřčetné květy na krátkých stopkách. Trvalé zelené kališní lístky, o málo kratší než 1 mm, jsou na bázi srostlé a mají na vrcholu tři zoubky. Zaokrouhlené nebo vykrojené lopatkovité korunní lístky s krátkým nehtíkem jsou barvy bílé a bývají přibližně stejně dlouhé jako kališní. V květu jsou u báze srostlé čtyři tyčinky nečnící z květu. Semeník je tvořen čtyřmi plodolisty. Rostlina kvete v červenci a srpnu, obvykle se opyluje autogamně. Ploidie je 2n = 18.\n\nPlod je kulatá, suchým kalichem obalená čtyřpouzdrá tobolka jejiž každé pouzdro je děleno nepravou přepážkou na dvě jednosemenné části. Stozrník se rozmnožuje pouze semeny která jsou oválného tvaru a dlouhá jen 0,4 a široká 0,2 mm.\n\nStozrník lnovitý je v ČR, stejně jako na Slovensku ( ľanček ľanovitý), považován za kriticky ohrožený druh. Příčinou je postup při odvodňování mokřin a změnou rybničního hospodaření kdy jsou likvidovány jeho přirozené biotopy.\n\n \n"}
{"id": "953326", "url": "https://cs.wikipedia.org/wiki?curid=953326", "title": "Lotus F1", "text": "Lotus F1\n\nLotus F1 Team byl britský závodní tým formule 1 působící pod jménem Lotus od roku po odkoupení týmu Renault F1. Sídlem Lotusu je Enstone v Oxfordshire ve Velké Británii a je vlastněn Lucemburskou skupinou Genii Capital. Značka Lotus pochází od partnera týmu Group Lotus a tým odkazuje i k původnímu Teamu Lotus Colina Chapmana včetně použití černo-zlaté barevné kombinace. V první sezóně, ve které Lotus nastoupil do šampionátu formule 1 získal jedno vítězství v závodě a celkové čtvrté místo v poháru konstruktérů. Po sezóně byl tým odkoupen zpět automobilkou Renault a pro sezónu přejmenován na Renault Sport F1 Team.\n\nHistorie týmu Lotus F1 sahá do roku 1981, kdy Ted Toleman založil britský tým Toleman Motorsport. O pět let později, v roce 1986, se tým přejmenoval na Benetton Formula po té, co byl odkoupen italskou rodinou Benetton. Na přelomu let 1992 a 1993 byl tým přesunut do Enstonu, kde i v roce 2013 sídlí i stávající tým Lotus. Za tým Benetton získal dva tituly v letech 1994 a 1995 Michael Schumacher. Při druhém titulu Schumachera získal tým i titul v poháru konstruktérů, druhý pilotem byl Johnny Herbert. V roce 2000 byl Benetton odkoupen Renaultem a o dva roky později se přejmenoval na Renault F1. Pod novým jménem se týmu podařilo získat další dva tituly. v poháru jezdců i konstruktérů. Sezóny 2005 a 2006 ovládl Fernando Alonso, druhým pilotem Renaultu byl Giancarlo Fisichella. Na konci roku 2009 pak Renault prodal majoritní podíl Genii Capital, v roce 2011 se k týmu přidal Lotus Cars a tým startoval pod jménem Lotus-Renault F1. O rok později už Renault figuroval jen jako dodavatel motorů a tým dále působil jménem Lotus F1 Team.\n\nVe své první sezóně přijal Lotus tři vítězství svých předchůdců a na monopost Lotus E20 umístil tři zlaté hvězdy před kokpit.\n\nV sezónách 2010 a 2011 došlo ke sporu o jméno Lotus ve Formuli 1, když Tony Fernandes oznámil ve spolupráci s malajsijskou vládou a malajsijskou automobilkou Proton vstup do soutěže s týmem Team Lotus. Fernandes práva k použití jména získal nákupem licence od Davida Hunta, který byl jejich vlastníkem od prodeje původního Teams Lotus v roce 1994. Mezitím se do Formule 1 dostával i Genii Capital ve spolupráci s Lotus Cars (mateřská společnost Lotus Cats je Group Lotus), vlastníkem značky Lotus jako takové. Spor nakonec došel až k soudu, který v květnu 2011 rozhodl, že Fernandes skutečně vlastní práva na jméno Team Lotus, zatímco Group Lotus vlastní značku Lotus a má právo využívat původní černo-zlaté barvy na monopostu Formule 1. Situace se nakonec zjednodušila, když Fernandes svůj tým v roce 2012 přejmenoval na Caterham F1 Team.\n\n29. listopadu 2011 Lotus oznámil, že prvním pilotem týmu se stane Kimi Räikkönen, který podepsal dvouletou smlouvu s možností prodloužení o tok po té, co strávil předchozí dvě sezóny v rally. 9. prosince pak jezdecké složení doplnil pilot GP2 Romain Grosjean. Monopost Lotus E20 pak představil v únoru následujícího roku.\n\nLotusu zahájil sezóny třetím místem v kvalifikaci Romaina Grosjeana, ale nehody v prvních kolech závodů v Austrálii a Malajsii zhatily možnost získat body. V Číně jel Räikkönen na druhém místě, ale nakonec musel zajet do boxů pro nové gumy a spadl mimo body (jeho jediné umístění mimo body v sezóně). V Bahrajnu získal Lotus své první pódiové umístění, Räikkönen skončil druhý těsně za Sebastianem Vettelem a Grosjean následoval hned za ní na třetím místě. V Monaku Grosjean znovu havaroval už v prvním kole, ale v Kanadě se mu díky strategii s jednou zastávkou v boxech podařilo zajet druhé místo, jeho nejlepší umístění ve Formuli 1 k 22. listopadu 2013. V dalším závodě ve Valencii jel znovu na druhém místě, ale technická závada ho vyřadila ze závodu. Druhé místo tak zajel Räikkönen. V Německu, Maďarsku a Belgii pak Räikkönen skončil třikrát v řadě na pódiovém místě. V Maďarsku to bylo druhé místo před třetím Grosjeanem po vzájemném nepřímém souboji v boxech.\n\nV Belgii se Grosjean znovu připletl do nehody v prvním kole, která vyřadila hned čtyři jezdce (kromě Grosjeana vypadli ještě Lewis Hamilton, Fernando Alonso a Sergio Pérez). Právě Grosjean byl označen za viníka nehody a obdržel zákaz startu v příštím závodě v Monze, kde byl nahrazen Jérômem d'Ambrosiem.\n\nPrvní vítězství týmu pak přišlo v Abú Dhabí, kde na prvním místě dojel Räikkönen, který se statistikou 19 závodů z 20 dojetých na bodovaných místech a 7 pódiovými umístěními dojel na konečném třetím místě v poháru jezdců. Lotus skončil celkově čtvrtý.\n\nDne 29. října 2012 byl jako pilot pro další sezónu potvrzen Kimi Räikkönen po několika týdnech spekulací o jeho dalším působení v motorsportu. Druhým pilotem byl znovu Romain Grosjean. Na konci ledna 2013 představil v Enstonu Lotus nový monopost, Lotus E21, tentokrát s výraznějším červeným zbarvením některých částí vozu jako přední a zadní křídlo nebo bočnice, které doplnilo klasickou černo-zlatou kombinaci.\n\nV prvním závodě v Austrálii pro Lotus získal první místo Räikkönen, přestože se kvalifikovat až na sedmém místě. Grosjean dojel z osmého místa na startu desátý po technických potížích. Lotus se tak krátkodobě dostal na první místo v poháru jezdců a druhé místo v poháru konstruktérů. V Malajsii pak Lotusy dojeli až na 6. respektive 7. místě po startu z 11. a 10. místa, když v kvalifikaci obdržel Räikkönen penalizaci a Grosjean se neprobojoval do třetí části. V Číně pak Räikkönen zajel druhé místo v kvalifikaci i v závodě, Grosjean dojel osmý. Grand Prix Bahrajnu se Lotusu kvalifikace příliš nevyvedla, ale oba piloti nakonec dojeli na pódiových místech, stejně jako o rok dříve.\n\nKe konci sezóny se Lotus dostal do finančních problémů a nebyl schopný včas Räikkönenovi vyplácet mzdu, i když to šéf týmu Lopez dlouhou dobu odmítal. Räikkönen otevřeně přiznal, že finance byly důvodem jeho odchodu od Lotusu pro sezónu 2014 k Ferrari. Nakonec za Lotus nedojel ani celou sezónu 2013, když dva závody před koncem odstoupil pro zdravotní problémy. Náhradníkem pro poslední dva závody byl vybrán Heikki Kovalainen.\n\nTučně – Pole position\n\"Kurzívou\" – Nejrychlejší kolo závodu\n\n"}
{"id": "953328", "url": "https://cs.wikipedia.org/wiki?curid=953328", "title": "Katalánský modernismus", "text": "Katalánský modernismus\n\nJako katalánský modernismus je označováno období katalánské architektury v letech 1888 (první španělská Světová výstava) - 1911 (úmrtí básníka Joana Maragalla). Jedná se o styl unikátní; s dominantním vlivem secese, ale také i druhých stylů, mnohdy natolik netypických, jako je například i renesance. Hlavním a dominantním architektem, který podstatně podobu katalánského modernismu ovlivnil, byl Antoni Gaudí.\n\nVětšina staveb, které vznikly v duchu myšlenek katalánského modernismu, se nachází v Barceloně, a jsou do dnešní doby dochované. Patří mezi ně například Casa Milà, vybudovaná v letech 1906 - 1912, katedrála Sagrada Familia, či Park Güell (vše Barcelona). Mimo katalánskou metropoli (Santa Coloma de Cervelló) byl budován (dosud nedokončený) kostel Colònia Güell. Řada památek katalánského modernismu je zapsaných na seznam světového dědictví UNESCO.\n"}
{"id": "953330", "url": "https://cs.wikipedia.org/wiki?curid=953330", "title": "Kostel Nejsvětější Trojice (Polevsko)", "text": "Kostel Nejsvětější Trojice (Polevsko)\n\nKostel Všech svatých je kostel náležející pod Římskokatolickou farnost v Polevsku. V obci Polevsko nedaleko Nového Boru na návrší byl postaven v letech 1716–1718 a slouží stále svému účelu.\n\nKostel byl v Polevsku postaven v letech 1716–1718 stavitelem italského původu Petrem Pavlem (Paulem) Columbanim z Litoměřic. Byl barokního slohu a zasvěcen Nejsvětější Trojici. Peníze na stavbu poskytla sklářská rodina Kittelových. U kostela vznikl v 18. století i hřbitov. V roce 1735 byl ustanoven farním kostelem. Zachovaly se zde cenné staré náhrobky i neogotická hrobka postavená roku 1898 sklářským podnikatelem z Polevska Rudolfem Handschkem. Kostel s výraznou věžní bání byl několikrát opravován, barokní formu si ponechal. V roce 1939 vyhořel, byl však rychle opraven, takže zde byly téhož roku bohoslužby obnoveny.\n\nJe chráněn jako kulturní památka České republiky.\n"}
{"id": "953333", "url": "https://cs.wikipedia.org/wiki?curid=953333", "title": "Peggy Lee", "text": "Peggy Lee\n\nNorma Deloris Egstrom, známá jako Peggy Lee (26. května 1920 Jamestown, Severní Dakota, USA – 21. ledna 2002 Bel Air, Los Angeles, Kalifornie, USA), byla americká jazzová a popová zpěvačka, písničkářka a herečka, jejíž kariéra trvala téměř šedesát let. Vypracovala se z vokalistky lokální rozhlasové stanice k big bandu Bennyho Goodmana. Později se stala mnohostrannou umělkyní. Skládala hudbu pro filmy, stala se filmovou herečkou a nahrávala konceptuální alba zahrnující poezii, komorní pop a artové písně. Zemřela v 81 letech na komplikace způsobené diabetem.\n\n\n\n"}
{"id": "953336", "url": "https://cs.wikipedia.org/wiki?curid=953336", "title": "Mistrovství světa v zápasu ve volném stylu 1987", "text": "Mistrovství světa v zápasu ve volném stylu 1987\n\nMistrovství světa v zápasu ve volném stylu 1987 byly dva samostatné sportovní podniky. 19. až 29. srpna se uskutečnilo v Clermont-Ferrand ve Francii mistrovství mužů. 24. až 25. října v Lørenskogu v Norsku první mistrovství žen.\n\n"}
{"id": "953338", "url": "https://cs.wikipedia.org/wiki?curid=953338", "title": "Závěrečné evangelium", "text": "Závěrečné evangelium\n\nZávěrečné evangelium je čtení z Bible, kterým končí mše sloužená v mimořádné formě římského ritu. Bylo zavedeno v pozdním středověku a celebrant jej četl (nikdy nezpíval) vždy v latinském jazyce. Až na řídké výjimky se jedná o prvních 14 veršů z Janova evangelia (takzvaný Prolog), napsaných na mešní tabulce na evangelní straně oltáře:\n\nZnění v češtině podle Bognerova překladu:\n"}
{"id": "953341", "url": "https://cs.wikipedia.org/wiki?curid=953341", "title": "Kostel Narození Panny Marie (Dubnice)", "text": "Kostel Narození Panny Marie (Dubnice)\n\nKostel Narození Panny Marie stojící při silnici na svahovitém hřbitově je raně barokní sakrální stavba náležející pod Římskokatolickou farnost v Dubnici. V obci Dubnice nedaleko Stráže pod Ralskem byl postaven v letech 1699–1702. Od roku 1965 je kostel chráněn jako kulturní památka.\n\nFara byla v Dubnici už v letech 1363 až 1422, při husitských válkách zanikla. K jejímu obnoveno došlo až v roce 1858, zároveň byla obnovena samostatná farnost.\n\nNový farní kostel byl ve vsi postaven v letech 1699 až 1702.\n\nV roce 2008 byly zahájeny práce na opravě havarijního stavu kostela, zejména střechy a báně.\n\nV po léta opuštěném kostele byl uspořádán kulturní program v rámci Noci kostelů v květnu 2014.\n\nV kostele byly dlouho umístěny varhany z roku 1713, které jsou dílem severočeské varhanářské rodiny Flecků. V 90. letech 20. století byly varhany restaurovány a kvůli havarijnímu stavu kostela byly přeneseny do kláštera dominikánu (velký refektář) v Jablonném v Podještědí.\n\n"}
{"id": "953346", "url": "https://cs.wikipedia.org/wiki?curid=953346", "title": "Psychofyzika", "text": "Psychofyzika\n\nPsychofyzika je exaktní věda o funkčních vztazích mezi tělem a duší se snahou vystihnout fyzikálními zákony psychické děje. Zaměřuje se na zkoumání počitků, které jsou v jejím chápání charakterizovány obsahem, intenzitou a dobou trvání. Ústředním tématem psychofyziky je problém mysli a těla .\n\nPředstavitelem tohoto směru byl Gustav Fechner, který se zaměřoval na zkoumání vztahu mezi psychickým a fyzickým světem. Velký význam pro toto vědecké bádání má jeho kniha \"Základy psychofyziky\". Zásluhou psychofyziky pronikaly do psychologie přesnější laboratorní metody.\n\nTermín psychofyzika zavedl lékař a psycholog Ernst Heinrich Weber.\n\n"}
{"id": "953355", "url": "https://cs.wikipedia.org/wiki?curid=953355", "title": "X264", "text": "X264\n\nx264 je svobodná knihovna pro kódování videa podle patentově zatíženého standardu H.264/MPEG-4 AVC. Knihovna je uvolněná pod licencí GPL a je vyvíjená v rámci projektu VideoLAN.\n\nx264 byl původně vyvíjen Laurentem Aimarem, ale poté, co byl v roce 2004 zaměstnán společností ATEME, vývoj ukončil. Vývoj poté převzal Loren Merritt. Dnes je x264 vyvíjen především Lorenem Merrittem, Jasonem Garrettem-Glaserem, Stevenem Waltersem, Antonem Mitrofanovem, Henrikem Gramnerem a Danielem Kangem.\n\nProjekt obsahuje jak rozhraní pro příkazovou řádku, tak API. Program pro příkazovou řádku je užíván mnoha grafickými uživatelskými prostředími, například Staxrip nebo MeGUI. Další, jako třeba HandBrake nebo FFmpeg, používají jeho API.\n\nx264 obsahuje velké množství funkcí v porovnání s jinými enkodéry H.264.\n\n\n\n"}
{"id": "953356", "url": "https://cs.wikipedia.org/wiki?curid=953356", "title": "Horacio Cartes", "text": "Horacio Cartes\n\nHoracio Manuel Cartes Jara (* 5. července 1956 Asunción) je paraguayský politik, podnikatel a současný prezident Paraguaye.\n\nHoracio Cartes je vlastníkem \"Grupo Cartes\", skupina se skládá ze dvou tuctů firem.\n\n"}
{"id": "953360", "url": "https://cs.wikipedia.org/wiki?curid=953360", "title": "Ždanivka", "text": "Ždanivka\n\nŽdanivka (ukrajinsky '; rusky ' – \"Ždanovka\") je město v Doněcké oblasti na Ukrajině. Nachází se 30 kilometrů jihovýchodně od Horlivky a 37 kilometrů severovýchodně od Doněcka. V roce 2012 žilo v Ždanivce přes dvanáct tisíc obyvatel.\n\nMěstem je Ždanivka od roku 1966.\n"}
{"id": "953362", "url": "https://cs.wikipedia.org/wiki?curid=953362", "title": "Jiří Likeš", "text": "Jiří Likeš\n\nJiří Likeš (15. listopadu 1929 – 25. listopadu 1994) byl český statistik, zabýval se rovněž teorií pravděpodobnosti.\n\nSvoji kariéru spojil s Vysokou školou ekonomickou v Praze, kde působil od roku 1961. Roku 1969 habilitoval, profesorem statistiky byl jmenován roku 1990 a v roce 1991 získal vědecký titul DrSc.\n\nVýraznou měrou se zasloužil o vznik Fakulty informatiky a statistiky Vysoké školy ekonomické v roce 1991. Zároveň byl jejím prvním děkanem na funkční období 1991-1994, byl zvolen i pro druhé funkční období 1994-1997, avšak v listopadu 1994 umírá.\n\nZa tyto zásluhy byla na jeho počest tzv. Stará aula Vysoké školy ekonomické v Praze pojmenována v roce 2008 jako Likešova aula a byla zde odhalena jeho pamětní deska.\n\nKromě řady vědeckých článků sepsal velmi originální učebnice spolu s Josefem Machkem:\n\n"}
{"id": "953363", "url": "https://cs.wikipedia.org/wiki?curid=953363", "title": "Josef Machek (matematik)", "text": "Josef Machek (matematik)\n\nJosef Machek (12. června 1929, Praha – 24. října 2006, Praha) byl český statistik, který se kromě teorie (zejména testování statistických hypotéz) také hodně zaměřoval na široké spektrum aplikací matematické statistiky včetně teorie spolehlivosti.\n\nVystudoval reálné gymnázium E. Beneše v Praze. Roku 1948 se zapsal k studiu statisticko-pojistného inženýrství na fakultě speciálních nauk ČVUT v Praze. Po absolutoriu v roce 1952 nastoupil jako asistent na Ústav pojistné matematiky a matematické statistiky. Po zrušení tohoto ústavu přešel roku 1953 na nově vzniklou matematicko-fyzikální fakultu v Praze. V roce 1972 získal hodnost CSc. za kandidátskou práci o aplikaci stochastických modelů v hydrologii. Kromě MFF UK působil i na řadě jiných univerzit, např. v letech 1965 až 1968 na univerzitě v Havaně.\n\nKromě řady vědeckých článků a dalších učebních textů sepsal velmi originální učebnice spolu s prof. Jiřím Likešem:\n\nDalší učební texty:\n\n"}
{"id": "953364", "url": "https://cs.wikipedia.org/wiki?curid=953364", "title": "Bodo Illgner", "text": "Bodo Illgner\n\nBodo Illgner (* 7. duben 1967, Koblenz) je bývalý německý fotbalista, brankář, který reprezentoval někdejší Německou spolkovou republiku i sjednocené Německo.\n\nS německou reprezentací se stal mistrem světa na šampionátu v Itálii roku 1990, získal stříbrnou medaili na mistrovství Evropy roku 1992 a bronzovou na mistrovství Evropy roku 1988 (zde ovšem jako náhradník Eike Immela do bojů nezasáhl). Zúčastnil se i světového šampionátu 1994. Celkem za národní tým odehrál 54 utkání.\n\nS Realem Madrid dvakrát vyhrál Ligu mistrů (1997/98, 1999/00) a roku 1998 Interkontinentální pohár. Dvakrát se s ním stal i mistrem Španělska (1996/97, 2000/01).\n"}
{"id": "953365", "url": "https://cs.wikipedia.org/wiki?curid=953365", "title": "Cchuan-ti-sia", "text": "Cchuan-ti-sia\n\nCchuan-ti-sia () je vesnička v západní části Pekingu, hlavního města Čínské lidové republiky. Leží v Čaj-tchangu v městském obvodě Men-tchou-kou a pro svoji zachovalou architekturu z období dynastií Ming a Čching je vyhledávanou turistickou atrakcí.\n\nOd středu Pekingu je Cchuan-ti-sia vzdálena zhruba 90 kilometrů na východ a na městskou hromadnou dopravu je napojena autobusy od stanice Pching-kuo-jüan linky 1 pekingského metra.\n\nVes byla založena za císaře Jung-le z dynastie Ming rodinou, která přicestovala z provincie Šan-si. \n\n"}
{"id": "953367", "url": "https://cs.wikipedia.org/wiki?curid=953367", "title": "Česká florbalová extraliga žen 2010/11", "text": "Česká florbalová extraliga žen 2010/11\n\nČeská florbalová extraliga žen 2010/11 byla 17. ročníkem nejvyšší ženské florbalové soutěže v Česku.\n\nVítězem ročníku se popáté v řadě stal tým Herbadent Tigers SJM, znovu po porážce vicemistra předchozího ročníku, týmu FbŠ ROPRO Bohemians.\n\nV tomto ročníku soutěže mělo dojít ke zvýšení počtu týmů z 9 na 12.\nNakonec odehrálo ročník jenom 11 týmů, protože ze třech postupujících týmů do extraligy, týmů Děkanka SK Praha 4, FbC Žďár nad Sázavou a FBŠ AL INVEST Jihlava, se přihlásila do soutěže jen Děkanka a náhradník FBK 001 Trutnov.\n\nByl to první ročník Extraligy od sezóny 2005/06, ve kterém se hrálo v playoff čtvrtfinále. První tři týmy základní části si také poprvé vybíraly do playoff soupeře z 5.–8. místa tabulky. Na 4. tým soupeř zbyl. Změnil se také systém playdown.\n\nPřed tímto ročníkem se ženský tým SSK Future spojil s týmem Elite Praha.\n\nDružstva na 1.–4. místě si poprvé vybírala soupeře pro čtvrtfinále.\n\n\nHerbadent SJM Praha 11 – PRESTIGE Management FBC Liberec 3:0 na zápasy (11:3, 5:0, 6:2)\nFbŠ ROPRO Bohemians – 1. SC WOOW Vítkovice 3:0 na zápasy (6:4, 6:2, 2:0)\n\nHerbadent SJM Praha 11 – FbŠ ROPRO Bohemians 3:0 na zápasy (5:1, 4:2, 3:2)\n\nTýmy hrály systémem každý s každým tři zápasy.\n\n\nPoslední Židenice hrály baráž.\n\nHrál poslední tým z bojů o udržení s poraženým finalistou z první ligy.\nVe finále první ligy vyhrála FBŠ AL INVEST Jihlava nad FBC Asper Šumperk 2:0 na zápasy. Tým Jihlavy tak rozšíří příští ročník nejvyšší soutěže z\njedenácti na dvanáct účastníků. A Šumperk musel hrát baráž.\n\nTJ Sokol Brno Židenice – FBC Asper Šumperk 3:1 na zápasy (8:0, 4:1, 2:4, 2:1 ts)\n\nŽidenice se zachránily v extralize.\n\n\n"}
{"id": "953368", "url": "https://cs.wikipedia.org/wiki?curid=953368", "title": "Česká florbalová extraliga žen 2009/10", "text": "Česká florbalová extraliga žen 2009/10\n\nČeská florbalová extraliga žen 2009/10 byla 16. ročníkem nejvyšší ženské florbalové soutěže v Česku.\n\nVítězem ročníku se počtvrté v řadě stal tým Herbadent Tigers SJM (dříve Děkanka) po porážce týmu FbŠ ROPRO Bohemians ve finále.\n\nPro finanční problémy nebyl do tohoto ročníku přihlášen ženský tým SSK Future, který v loňském ročníku skončil na 6. místě. Další dva týmy FBK Jičín a Panthers Otrokovice, které měli postoupit do Extraligy, nepodaly přihlášky a zůstaly v druhé nejvyšší lize. Ostatní týmy v druhé nejvyšší lize také neměly zájem postoupit, proto FBS Olomouc a EUROSPOLEČNOSTI Brno Židenice, které po loňském ročníku měly sestoupit a mají v druhé nejvyšší lize své \"B týmy\", zůstaly v Extralize.\n\nZ důvodu zrušení baráže a rozšíření počtu týmů Extraligy z 9 na 11 nesestoupil v tomto ročníku žádný tým. Soutěž byla v příštím ročníku naopak rozšířena o týmy SK Praha 4 Děkanka Praha a FBK 001 Trutnov.\n\nV nadstavbě hrálo prvních pět týmů jednokolově každý s každým s tím, že se započítávají výsledky všech utkání ze základní části. Do play-off postoupí z pěti celků čtyři.\n\n\nHerbadent Tigers SJM – PRESTIGE Floorball club Liberec 3:0 na zápasy (4:1, 9:1, 13:3)\nFbŠ ROPRO Bohemians – 1. SC WOOW Vítkovice 3:0 na zápasy (5:4ts, 4:1, 7:5)\n\nHerbadent Tigers SJM – FbŠ ROPRO Bohemians 3:0 na zápasy (6:2, 6:2, 5:2)\n\nV prvním kole hrají spolu týmy 6.–9. a 7.–8. po základní části. Vítězná družstva zůstávají extralize a poražení z prvního kola hrají druhé. Poražení z druhého kola hrají baráž.\n\nElite Praha – FBS Olomouc 3:1 na zápasy (11:2, 9:2, 4:5, 6:1)\nTJ JM Chodov – EUROSPOLEČNOSTI Brno Židenice 3:1 na zápasy (6:2, 6:3, 5:6, 4:3)\n\nEUROSPOLEČNOSTI Brno Židenice – FBS Olomouc 1:3 na zápasy (3:8, 8:4, 3:5, 4:8)\n\nOlomouc zůstává v extralize.\n\nProtože do baráže sestoupil tým Brna Židenic \"A\" a z první ligy postoupily do baráže týmy Jihlavy, ale hlavně Brna Židenic \"B\" byla baráž z rozhodnutí ligové komise České florbalové unie zrušena.\nAle z důvodu plánovaného rozšíření počtu týmů z 9 na 12 pro příští ročník soutěže, v ní nadále zůstává tým Brna Židenic \"A\", a do Extraligy měly postoupit týmy SK Praha 4 Děkanka Praha, FbC Žďár nad Sázavou a FBŠ AL INVEST Jihlava. Ždár a Jihlava nakonec své týmy nepřihlásily a místo nich hrál tým FBK 001 Trutnov.\n\n\n"}
{"id": "953372", "url": "https://cs.wikipedia.org/wiki?curid=953372", "title": "Hansi Müller", "text": "Hansi Müller\n\nHans-Peter \"Hansi\" Müller (* 27. červenec 1957, Stuttgart) je bývalý německý fotbalista, který reprezentoval někdejší Německou spolkovou republiku. Hrával na pozici záložníka.\n\nS německou reprezentací vyhrál mistrovství Evropy roku 1980. Na tomto turnaji byl federací UEFA zařazen do all-stars týmu. Získal též stříbrnou medaili na světovém šampionátu ve Španělsku roku 1982 Hrál i na mistrovství světa 1978. Celkem za národní tým odehrál 42 utkání a vstřelil 5 branek.\n\nS Tirolem Innsbruck se stal dvakrát mistrem Rakouska (1988/89, 1989/90) a dvakrát získal rakouský pohár (1986/87, 1987/88).\n\nV roce 1980 se v anketě o nejlepšího fotbalistu Evropy Zlatý míč umístil na osmém místě, ve stejném roce získal též cenu Bravo (udělovanou italským týdeníkem \"Guerin Sportivo\") pro nejlepšího mladého fotbalistu Evropy.\n\n"}
{"id": "953377", "url": "https://cs.wikipedia.org/wiki?curid=953377", "title": "Vyhýbavá porucha osobnosti", "text": "Vyhýbavá porucha osobnosti\n\nVyhýbavá porucha osobnosti je porucha osobnosti zapsaná v Diagnostickém a statistickém manuálu mentálních poruch.\n\nLidé s touto poruchou zažívají dlouhotrvající pocity neschopnosti a jsou extrémně citliví na to, co si o nich druzí myslí. To vede postižené k sociální inhibici a pocitu sociální neobratnosti. Kvůli těmto pocitům neschopnosti a inhibice se osoba s vyhýbavou poruchou osobnosti bude chtít vyhýbat práci, škole a všem aktivitám zahrnujícím socializaci a interakce s ostatními.\n\nLidé s touto poruchou často ostražitě hodnotí počínání a výrazy tváře těch, se kterými přijdou do kontaktu. Jejich vystrašené a napjaté chování může vyvolat posměch, které v obratu potvrzuje jejich sebepochybnosti. Jsou velmi úzkostní ohledně možnosti, že na kritiku budou reagovat pláčem nebo červenáním. Jsou popisování ostatními jako stydliví, plaší, osamělí nebo izolovaní.\n\nNejvětší problémy tato porucha způsobuje v pracovním nebo sociálním životě. Nízké sebevědomí a přecitlivělost na nepřijetí souvisejí s omezenými mezilidskými kontakty. Tito lidé se mohou stát relativně izolovaní a obvykle nemají přátele, kteří s překonáním problémů mohou pomoci. Dychtí po zalíbení a přijetí a často si vysnívají idealizované vztahy s ostatními. Vyhýbavé chování může také nepříznivě ovlivnit pracovní zařazení, protože tito lidé se vyhýbají typům sociální interakce, která je nutná pro pracovní činnost nebo povýšení.\n\n\nPříčiny vyhýbavé poruchy osobnosti zatím nejsou jasně definované a mohou být ovlivněny kombinací sociálních, genetických a psychologických faktorů. Porucha může souviset s temperamentem, který byl zděděn. Emoční zanedbávání v dětství a vyloučení z kolektivu jsou spojované se zvýšeným rizikem propuknutí této poruchy.\n"}
{"id": "953379", "url": "https://cs.wikipedia.org/wiki?curid=953379", "title": "Ciprian Tătărușanu", "text": "Ciprian Tătărușanu\n\nCiprian Anton Tătărușanu [čiprijan teterušanu] (* 9. února 1986, Bukurešť, Rumunsko) je rumunský fotbalový brankář a reprezentant, který hraje v klubu ACF Fiorentina.\n\nV roce 2015 se stal v Rumunsku fotbalistou roku.\n\nTătărușanu zahájil svou profesionální fotbalovou kariéru v druholigovém rumunském klubu CS Juventus București v sezóně 2003/04.\n\nPo třech sezónách odešel do klubu ACF Gloria Bistrița, za nějž odehrál necelé tři sezóny (včetně hostování zde) a odchytal celkem 45 utkání v Lize I. V květnu 2008 jej koupil prestižní rumunský klub z hlavního města FC Steaua București, který jej ještě rok ponechal v Glorii na hostování pro sezónu 2008/09 (ve Steaui chytal pravidelně kolumbijský brankář Róbinson Zapata). V červnu 2009 se Tătărușanu připojil k A-týmu Steauy a po odchodu Zapaty do tureckého Galatasaray SK se stal jednotkou týmu. 16. července 2009 debutoval v evropských pohárech, kdy vychytal výhru 2:0 ve druhém předkole Evropské ligy UEFA proti maďarskému týmu Újpest FC. Steaua se následně probojovala přes další předkola až do základní skupiny Evropské ligy, kde poté vypadla. V rumunské první lize v dresu Steauy debutoval 2. srpna 2009 proti týmu FC Ceahlăul Piatra Neamț (výhra 2:0). V sezóně 2010/11 vyhrál s klubem rumunský pohár po finálové výhře 2:1 nad městským rivalem FC Dinamo București, v sezóně 2012/13 pak ligový titul a následně v červenci 2013 i rumunský Superpohár (po výhře 3:0 nad FC Petrolul Ploiești). V sezóně se pak probojoval s klubem do základní skupiny Ligy mistrů (v play-off předkole hrál proti polskému celku Legia Warszawa, v základní skupině se Steaua střetla s anglickým týmem Chelsea FC, německým FC Schalke 04 a švýcarským FC Basilej). Tătărușanu se během svého angažmá stal kapitánem mužstva.\n\nV sezóně 2013/14 se Steauou ligový titul obhájil.\n\nV červnu 2011 za něj nabídl italský klub SSC Neapol 3 miliony eur, ale s nabídkou neuspěl.\n\nV létě 2014 odešel do italského celku ACF Fiorentina, kde podepsal 5letou smlouvu.\n\nTătărușanu reprezentoval Rumunsko v mládežnické kategorii do 21 let. V rumunském reprezentačním A-mužstvu debutoval 17. listopadu 2010 v přátelském zápase v rakouském městě Klagenfurt am Wörthersee proti Itálii, kde nastoupil na hřiště do druhého poločasu za stavu 1:0 pro Rumuny místo brankáře Costela Pantilimona. V závěru utkání si vstřelil vlastní gól Ciprian Marica a Rumunsko tak remizovalo s favoritem 1:1.\n\nV prvním barážovém utkání o MS 2014 15. listopadu 2013 proti Řecku jakožto brankářská jednotka kvůli zranění nechytal (chytal Bogdan Lobonț), Rumuni však porušili pravidla, když na 23členné soupisce měli nominované pouze dva brankáře, přičemž podle regulí FIFA musí mít každý tým 3 brankáře. Řecko zápas vyhrálo 3:1. V případě podání protestu řeckého týmu (což se nestalo) by Rumunsku hrozila kontumace 0:3 a Řekové by šli do odvety s lepší pozicí. Odveta skončila remízou 1:1 a Rumunsko tak na Mistrovství světa ve fotbale 2014 v Brazílii nepostoupilo.\nTrenér rumunského národního týmu Anghel Iordănescu jej vzal na EURO 2016 ve Francii, kam Rumunsko postoupilo ze druhého místa kvalifikační skupiny F. Rumuni obsadili se ziskem jediného bodu poslední čtvrté místo v základní skupině A. Ciprian byl brankářskou jedničkou a odchytal všechny tři zápasy svého týmu na turnaji.\n\n"}
{"id": "953382", "url": "https://cs.wikipedia.org/wiki?curid=953382", "title": "Římskokatolická farnost Bezno", "text": "Římskokatolická farnost Bezno\n\nŘímskokatolická farnost Bezno (lat. \"Bezna\") je územní společenství římských katolíků v Bezně a okolí. Organizačně spadá do mladoboleslavského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nDatum založení farnosti není známo. Matriky jsou vedeny od roku 1650.\n\n\nZ důvodu efektivity duchovní správy byl vytvořen \"farní obvod\" (kolatura) farnosti-arciděkanství Mladá Boleslav, jehož součástí je i farnost Bezno, která je tak spravována \"excurrendo\".\n\nŘímskokatolická farnost Bezno\n\n"}
{"id": "953384", "url": "https://cs.wikipedia.org/wiki?curid=953384", "title": "Karbidka", "text": "Karbidka\n\nKarbidka neboli karbidová svítilna je označení plynové svítilny, u které je zdrojem světla hoření acetylenu, který je vyráběn přímo ve svítilně reakcí vody s karbidem vápenatým.\n\nKarbidka je složena ze dvou komor, horní komory s vodou a dolní komory s karbidem vápenatým. Když se část vody z vodní komory dostane do komory s karbidem vápenatým, začne vznikat acetylen chemickou reakcí:\n\nVzniklý acetylen je pak odváděn na hořák, zatímco hydroxid vápenatý zůstává na dně komory jako odpad v podobě šedivé mazlavé hmoty.\n\nPodle způsobu dávkování vody se karbidky dělí na dva typy:\n\nMezi nádobkou s acetylenem a hořákem bývá filtr, vyráběný nejčastěji z pěnového polyesteru nebo z polyamidu.\n\nZejména u přenosných svítilen byl nejčastěji hořák přidělán přímo na těle nádob pro výrobu acetylenu, ale není to pravidlem. Novější přenosné jeskyňářské karbidky nabízejí připevnění hořáku na přilbu, acetylen je k němu pak veden hadičkou od vyvíječe acetylenu připevněného například na opasku. Podobně při využívání karbidových svítilen na domovní osvětlení býval vyvíječ umístěn mimo dům, kam byl do svítidel plyn přiveden v trubkách.\n\nDějiny rozvoje karbidových svítilen začínají v devadesátých letech devatenáctého století po objevu levného způsobu výroby karbidu vápenatého v roce 1892 Thomasem Willsonem. První hornickou karbidovou svítilnu si nechal patentovat 28. srpna 1900 Frederic E. Baldwin v New Yorku. A Gustaf Dalén objevil počátkem dvacátého století Dalénovo světlo.\n\nZpočátku bylo použití karbidových svítilen poměrně rozmanité, včetně veřejného nebo domovního osvětlení, ale postupně byly vytlačovány elektrickým osvětlením . Déle se udržely u pohyblivého nebo odlehlého osvětlení, kde nabízely poměrně dobrou výdrž při přijatelné váze a dokázaly tím konkurovat elektrickému světlu, které vyžadovalo těžké baterie. To se týkalo třeba osvětlení majáků, mechanických návěstidel, ale zpočátku také osvětlení dopravních prostředků (např. světlomety prvních automobilů Ford Model T) a také kapesních svítilen. Významné bylo používání karbidek v těžebním průmyslu, kde na mnoha místech patřily k standardní výstroji havířů, a v jeskyňářství.\n\nPřetrvávající obliba u jeskyňářů byla dána několika výhodami karbidek. Jednak už sama reakce, při níž vzniká acetylen, vyrábí také teplo, takže je možné se o lampu ohřát a bránit tím podchlazení, jednak je karbidky možné vyrobit bez použití feromagnetických kovů, které by ovlivňovaly osvěcovaný kompas, jednak hořící acetylen vytváří výrazné saze, kterými je snadné dělat si pomocné orientační značky, a jednak má acetylenové světlo výhodnou barevnou teplotu. Na druhou stranu jsou zde nebezpečí, která plynou z toho, že se jedná o otevřený oheň, a není tady možné bezpečně karbidku používat zároveň s lany, která by od ní mohla chytit. Pokud se v podzemní prostoře nalézá výbušný plyn, může karbidka způsobit jeho výbuch (a v hornictví k takovým nehodám docházelo). Kromě toho je poměrně náročná na přísun kyslíku, kterého může být v malých prostorách nedostatek a člověk ho potřebuje k dýchání, a navíc při nedostatku kyslíku za nepříznivých podmínek při spalování vzniká jedovatý oxid uhelnatý. Samotný acetylen, pokud by unikal a nehořel, je narkotický. Proto s nástupem lehkých a levných čelovek se světelnými diodami došlo k ústupu používání karbidových svítilen i v amatérském jeskyňářství.\n\n"}
{"id": "953388", "url": "https://cs.wikipedia.org/wiki?curid=953388", "title": "Přírodní park Strážnické Pomoraví", "text": "Přírodní park Strážnické Pomoraví\n\nPřírodní park Strážnické Pomoraví je chráněné území v Jihomoravském kraji rozkládající se kolem řeky Moravy na severozápad od města Strážnice.\n\nStrážnické Pomoraví bylo zřízeno vyhláškou Hodonínského Okresního úřadu v roce 1993 za účelem ochrany krajinného rázu údolní nivy řeky Moravy. Svojí rozlohou 31 km zaujímá širokou oblast toku řeky Moravy a jejího přítoku Veličky, včetně přilehlých slepých ramen, lužního lesa a záplavových luk. Oblast byla vyhlášena ptačí oblastí v rámci soustavy Natura 2000 a je jedním z Významných ptačích území v rámci programu BirdLife International. Podnebí Parku je výrazně teplé, roční průměrné teploty se pohybují kolem 9–9,5 °C, roční úhrny srážek mezi 585 a 600 mm. Typické jsou přízemní teplotní inverze. Oblast je nazývána též „Moravskou Amazonií“ díky nepropustným a zaplavovaným půdám s lužními lesy a meandrujícím tokem řeky Moravy. Dále od koryta řeky se nacházejí záplavové louky, které jsou odděleny od lužního lesa ochrannou protipovodňovou hrází. Tato hráz má propusť a je možné vodu z jarních záplav regulovaně vypouštět na území luk a tím je zavlažovat.\n\nPark se nachází na hlinitojílovitých naplaveninách nivy řeky Moravy. Geologickým podložím jsou čtvrtohorní sedimenty, které leží na starším třetihorním jílovitém a písečném podkladu z pliocenního období. Mladší čtvrtohorní sedimenty tvoří říční uloženiny a váté písky, po nichž je pojmenována místní stejnojmenná chráněná oblast Váté písky. Vrstva těchto sedimentů, které byly nahromaděny během poslední doby ledové, dosahuje mocnosti 6-9 m. Geologicky nejmladšími sedimenty jsou povodňové hlíny, uložené v dobách mezi 12. a 13. stoletím, které vznikaly v souvislosti s odlesňováním povodí, a se vzrůstající intenzitou pokračuje tento proces dodnes. Na rozhraní řeky a vátými písky dochází ke značné erozi vedoucí k několikametrovým posunům koryta za rok.\n\nVelkou zajímavostí jsou petrifikované fosilní zbytky stromů, které se uchovaly v říčních sedimentech a díky změnám toku se po tisících letech znovu dostaly na zemský povrch. Na pravém břehu Moravy u Strážnice bylo nalezené dřevo datováno do doby před 44 tisíci lety. Z oblasti Bzence-Přívozu bylo datováno stáří dubového kmene na 1940 let. Vzácně jsou v oblasti k nalezení též zuby či kosti větších savců.\n\nPůvodní flórou zdejšího tvrdého luhu jsou především duby (\"Quercus\"), jilm vaz (\"Ulmus laevis\") a jasan úzkolistý (\"Fraxinus angustifolia Vahl\"), které jsou významně vytlačovány druhy invazními, jako jsou javor jasanolistý (\"Acer negundo\"), ořešák černý (\"Juglans nigra\") a topol černý (\"Populus nigra\").\n\nV blízkosti říčních meandrů se daří zejména vlhkomilným druhům, bylinný podrost je nejvýraznější na jaře, kdy kvete dymnivka dutá (Corydalis cava), česnek medvědí \"(Allium ursinum)\" nebo křivatec žlutý (\"Gagea lutea\"). V létě převládá kopřiva dvoudomá (\"Urtica dioic\"a). Mezi významné původní rostliny patří různé orchideje (\"Orchidaceae Juss.\") nebo kosatce (\"Iridaceae\"). \n\nStrážnické Pomoraví je díky letitým stromům významnou hnízdní oblastí čápa bílého (\"Ciconia ciconia\"), volavky popelavé (\"Ardea cinerea\") a luňáka hnědého \"(Milvus migrans\"). Na podmáčených loukách hnízdí běžně čejka chocholatá (\"Vanellus vanellus\"), nepravidelně vodouš rudonohý (\"Tringa totanus\") a diskutabilně i náš největší bahňák koliha velká (\"Numenius arquata\"), která zde má jedno ze dvou posledních hnízdišť v rámci celé Moravy. Na nivních lukách žije křepelka polní (\"Coturnix coturnix\"), koroptev polní (\"Perdix perdix\"), chřástal polní (\"Crex crex\"), konipas luční \"(Motacill flava\"), bramborníček hnědý (\"Saxicola rubetra\") a strnad luční (\"Miliaria calandra\"). Písčité a štěrkové pláže u koryta řeky osidlují kulík říční (\"Charadrius dubius\"), pisík obecný (\"Actitis hypoleucos\"), břehule říční (\"Riparia riparia\") a ledňáček říční (\"Alcedo atthis\"). Druhy protahující a zimující jsou kormorán velký (\"Phalacrocorax carba\"), volavka bílá (\"Casmerodius alba\"), husy (\"Anser sp\".), moták pilich (\"Circus cyaneus\") a orel mořský \"(Haliaetus albicilla\"). a zároveň je jedním z Významných ptačích území vyhlášených v rámci programu BirdLife International\n\nZ vodních živočichů a obojživelníků jmenujme hrouzka běloploutvého (\"Gobio albipinnatus\"), mřenku mramorovanou (\"Noemacheilus barbatulus\"), skokana zeleného (\"Rana esculenta\") a vzácného skokana ostronosého (\"Rana arvalis\") , který se zde pravidelně rozmnožuje.\n\nZ hmyzí říše jsou to zástupci jako roháč \"(Lucanus cervus\"), tesařík obrovský (Cerambyx cerdo), krasec měďák \"(Chalcophora mariana\"), příkopník rýhovaný (\"acilius sulcatus\") a splešťule blátivá \"(Nepa rubra\").\n\nVšudypřítomné ohryzy na stromech dokazují též přítomnost bobra evropského (\"Castor fiber\"), který byl již začátkem 18. století zcela vyhuben a znovu byl do Strážnického Pomoraví reintrodukován z Polska.\n\nLokalita Bzenecká Doubrava – Strážnické Pomoraví je významným hnízdištěm mnoha druhů ptáků. Proto byla tato oblast (celkově o rozloze 11 725 ha) vyhlášena nařízením vlády č. 21/2005 ptačí oblastí v rámci soustavy Natura 2000 a rovněž je jedním z Významných ptačích území vyhlášených v rámci programu BirdLife International. Návrhy chráněného území, které má svou rozlohou zajistit stabilitu a příznivý rozvoj ptačích populací, připravila na základě daných ornitologických kritérií Česká společnost ornitologická ve spolupráci s Agenturou ochrany přírody a krajiny.\n\nNa tomto území je chráněno šest ptačích druhů: čáp bílý (\"Ciconia ciconia\"), moták pochop (\"Circus aeruginosus\"), lelek lesní (\"Caprimulgus europaeus\"), strakapoud prostřední (\"Dendrocopos medius\"), strakapoud jižní (\"Dendrocopos syriacus\") a skřivan lesní (\"Lullula arborea\").\n\nV oblasti bylo zjištěno celkově 238 druhů ptáků. Hnízdí jich zde víc jak polovina a to celkem 148.\n\nPůvodní vegetace v Parku je ohrožena mnoha invazními druhy, jako jsou javor jasanolistý, ořešák černý, topol černý, kalina a křídlatka. Tyto rostliny zpravidla v krátké době přerůstají původní stejně starou vegetaci, čímž ji silně konkurují a omezují ji v příjmu zdrojů. Nejvíce přítomen je ořešák černý, který je invazním druhem z USA. Dnes se na podporu původního tvrdého luhu vysazují duby, které jsou vzhledem ke svému pomalejšímu růstu silně znevýhodněny rychle rostoucími invazními stromy.\n\nDalším ohrožením celého Strážnického Pomoraví je plánovaná výstavba dálnice D55 Břeclav–Olomouc v délce 12 km. V současnosti je v Bruselské evropské komisi projednávána stížnost proti plánované výstavbě, kterou společně podaly organizace Děti Země a Česká společnost ornitologická. Ve stížnosti navrhují i alternativní vedení nové rychlostní silnice. Ekologický expert Ekologického právního servisu Jiří Hummel upřesňuje, že: „V úseku Rohatec – Uherské Hradiště by oficiální varianta D55 měla snížit dopravní intenzity na stávající silnici I/55 v průměru o 50–70 % a alternativní trasa dokonce až o 55–80 %“.\n\n"}
{"id": "953390", "url": "https://cs.wikipedia.org/wiki?curid=953390", "title": "Edwin Markham", "text": "Edwin Markham\n\nEdwin Markham, narozen jako Charles Edward Anson Markham, (23. dubna 1852, Oregon City, USA – 7. března 1940) byl americký básník.\n\nEdwin Markham se narodil v Oregonu jako nejmladší z 10 dětí. Jeho rodiče se rozvedli krátce po jeho narození. Od 12 let pracoval na rodinné farmě v Lagoon Valley, ležícím severozápadně od San Francisca, kam se jeho matka přestěhovala. Ačkoli si nepřála, aby získal vyšší vzdělání, studoval literaturu na California College ve městě Vacaville. V roce 1872 absolvoval San Jose State Normal School a o rok později dokončil studium klasické literatury na Christian College v kalifornském Santa Rosa.\n\nKdyž mu bylo zhruba 43 let, začal používat jméno \"Edwin\".\n\nByl třikrát ženat; potřetí se ženil v roce 1898, kdy se jeho ženou stala Anna Catherina Murphy (1859–1938), o rok později se jim narodil syn. Přestěhovali se do Ria de Janeira, pak do New Yorku.\n\nEdwin Markham shromáždil velmi rozsáhlou knihovnu, která v době jeho smrti čítala více než 15 tisíc knih. Odkázal ji Wagner College v New Yorku.\n\n\n"}
{"id": "953392", "url": "https://cs.wikipedia.org/wiki?curid=953392", "title": "Římskokatolická farnost Horky nad Jizerou", "text": "Římskokatolická farnost Horky nad Jizerou\n\nŘímskokatolická farnost Horky nad Jizerou (lat. \"Brodecium, Horka\") je územní společenství římských katolíků v Horkách nad Jizerou a okolí. Organizačně spadá do mladoboleslavského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nFarnost existovala již roku 1383 pod názvem Brodce. Matriky jsou vedeny od roku 1655.\n\n\nZ důvodu efektivity duchovní správy byl vytvořen \"farní obvod\" (kolatura) farnosti-arciděkanství Mladá Boleslav, jehož součástí je i farnost Horky nad Jizerou, která je tak spravována \"excurrendo\".\n\nŘímskokatolická farnost Horky nad Jizerou\n\n"}
{"id": "953395", "url": "https://cs.wikipedia.org/wiki?curid=953395", "title": "Irnis", "text": "Irnis\n\nIRNIS je česká pop rocková kapela, založená roku 2012 ve Valticích. V její původní sestavě byli Josef Vališ (zpěv, kytara), Jan Seják (baskytara, zpěv), Filip Pluháček (bicí), Roman Hanák Jr. (kytara), Radovan Jaroň (kytara, elektronika) a Libor Hudček (rap).\n\nV hudbě kapely Irnis jsou prvky různých stylů: popu, alternativního rocku, hip hopu až po heavy metal.\nPřes stylovou rozmanitost si ale kapela zakládá na českých textech, silných melodiích a energické show na vystoupeních.\n\nKapela IRNIS byla založena začátkem roku 2012 ve Valticích, ale všichni členové sbírali zkušenosti v různých projektech léta předtím. Sen založit kapelu v tomto složení však vznikl už v dětských letech, dokonce jméno IRNIS členové vymysleli, ještě když neuměli vůbec na nic hrát.\n\nÚspěch na prvních koncertech v létě 2012 všechny motivoval pracovat na sobě. Rozhodli nahrát demo a vlastníma rukama stvořit videoklip k písní \"Nedívej se z5\", který byl na serveru i-klik.cz zařazen mezi 10 nejlepších českých videoklipů za léto 2012. Také singl Alibi byla nasazen do hitparády Česká desítka na rádiu RockZone, kde během šesti týdnů zasáhl i první příčku.\nDalší singl nese jméno Originál, byl k němu natočen klip v ulicích Londýna, kde kolemjdoucí z různých etnik ukazují na kameru ceduli s nápisem \"jsem originál\" ve svém rodném jazyce. Klip je nasazen na TV Óčko, kde kapela byla také jako host v pořadu Mixxxer. Následoval neméně úspěšný singl \"Nad Zemí\", který získal první místo hitparádě Wishlist na českém MTV. Ve stejné době Irnis podepsali smlouvu s pražskou agenturou Alfedus, která se nyní stará kapele o management a distribuci debutového alba, které bylo pokřtěno v listopadu 2013 zpěvákem Michalem Hrůzou. \n\n\n\n\n\n"}
{"id": "953396", "url": "https://cs.wikipedia.org/wiki?curid=953396", "title": "Alessandro Altobelli", "text": "Alessandro Altobelli\n\nAlessandro Altobelli (* 28. listopad 1955, Sonnino) je bývalý italský fotbalista. Hrával na pozici útočníka.\n\nS italskou reprezentací vyhrál mistrovství světa ve Španělsku roku 1982 a získal bronzovou medaili na mistrovství Evropy roku 1988. Zúčastnil se též Eura 1980 (kde Italové skončili čtvrtí) a světového šampionátu 1986 Celkem za národní tým odehrál 61 utkání a vstřelil 25 gólů.\n\nS Interem Milán se stal mistrem Itálie (1979/80), dvakrát s ním vyhrál italský pohár (1977/78, 1981/82).\n\nMěl přezdívku \"Spillo\" (\"Jehla\").\n\n"}
{"id": "953401", "url": "https://cs.wikipedia.org/wiki?curid=953401", "title": "Vladimir Beara", "text": "Vladimir Beara\n\nVladimir Beara (* 2. listopadu 1928, Zelovo u Sinje − 11. srpna 2014 Split) byl jugoslávský fotbalový brankář. Byl známý pod přezdívkou \"Balerina s čeličnim šakama\" (\"Baletka s ocelovými pěstmi\").\n\nOd roku 1947 chytal za Hajduk Split, v roce 1955 přestoupil do CZ Bělehrad. Celkově získal sedm ligových titulů. Za reprezentaci Jugoslávie odehrál 59 zápasů, na MS 1950 byl náhradníkem, ale na MS 1954 a MS 1958 odchytal všechny zápasy (v obou případech Jugoslávci postoupili do čtvrtfinále). Zúčastnil se také olympiády v Helsinkách, kde přispěl k zisku stříbrných medailí. Kariéru ukončil v německém klubu Alemannia Aachen. Po ukončení kariéry působil jako trenér, mj. vedl kamerunskou reprezentaci.\n\nKdyž Lev Jašin přebíral v roce 1963 Zlatý míč, prohlásil, že to bude asi nějaký omyl, protože nejlepším brankářem na světě je přece Vladimir Beara.\n\n"}
{"id": "953405", "url": "https://cs.wikipedia.org/wiki?curid=953405", "title": "Giuseppe Giannini", "text": "Giuseppe Giannini\n\nGiuseppe Giannini (* 20. srpen 1964, Řím) je bývalý italský fotbalista. Hrával na pozici záložíka.\n\nS italskou reprezentací získal bronzovou medaili na mistrovství světa roku 1990 a na mistrovství Evropy roku 1988. Na Euru 88 se dostal i do all-stars týmu. Celkem za národní tým odehrál 47 utkání a vstřelil 6 gólů.\n\nS AS Roma se stal mistrem Itálie (1982/83), třikrát s ním vyhrál italský pohár (1983/84, 1985/86, 1990/91). Se Sturmem Graz získal rakouský pohár (1996/97).\n"}
{"id": "953411", "url": "https://cs.wikipedia.org/wiki?curid=953411", "title": "Bray-sur-Seine", "text": "Bray-sur-Seine\n\nBray-sur-Seine je francouzská obec v departementu Seine-et-Marne v regionu Île-de-France. V roce 2010 zde žilo 2 397 obyvatel.\n\n\"Počet obyvatel\" \n\n"}
{"id": "953418", "url": "https://cs.wikipedia.org/wiki?curid=953418", "title": "La Chapelle-Bayvel", "text": "La Chapelle-Bayvel\n\nLa Chapelle-Bayvel je francouzská obec v departementu Eure v regionu Normandie. V roce 2010 zde žilo 329 obyvatel.\n\n\"Počet obyvatel\" \n\n"}
{"id": "953423", "url": "https://cs.wikipedia.org/wiki?curid=953423", "title": "Římskokatolická farnost Chotětov", "text": "Římskokatolická farnost Chotětov\n\nŘímskokatolická farnost Chotětov (lat. \"Chotietovium\") je územní společenství římských katolíků v Chotětově a okolí. Organizačně spadá do mladoboleslavského vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nFara byla v místě již v roce 1369. Matriky jsou vedeny od roku 1651.\n\n\nZ důvodu efektivity duchovní správy byl vytvořen \"farní obvod\" (kolatura) farnosti-arciděkanství Mladá Boleslav, jehož součástí je i farnost Chotětov, která je tak spravována \"excurrendo\".\n\n\n"}
{"id": "953425", "url": "https://cs.wikipedia.org/wiki?curid=953425", "title": "Tomáš Oral", "text": "Tomáš Oral\n\nTomáš Oral (* 24. prosince 1977) je český šachový velmistr.\n\nŠachy se naučil hrát v pěti letech od svého otce, později se šachově vzdělával zejména samostudiem. V roce 1991 vyhrál mistrovství Evropy do 14 let a později byl pátý na mistrovství světa do 20 let. Velmistrovský titul získal v roce 1999.\n\nDvakrát startoval na mistrovství Evropy družstev, v roce 2001 hrál na první šachovnici a získal 3,5 bodu z osmi partií. Zúčastnil čtyř šachových olympiád v řadě (1998 až 2004). Nejlepšího individuálního výsledku dosáhl v roce 2002, když získal 6,5 bodu v 10 partiích na čtvrté šachovnici. Vyhrál samostatně nebo na děleném prvním místě několik mezinárodních turnajů.\n\nV roce 2001 byl jedním ze čtyř českých reprezentantů, kteří se zúčastnili simultánky proti Garrimu Kasparovovi, a jako jediný ho dokázal porazit.\n\nOd roku 2009 do konce roku 2013 své šachové aktivity výrazně omezil, ale poté se znovu k šachu vrátil, jak do soutěží družstev, tak jednotlivců. Na mistrovství republiky jednotlivců 2014 v Ostravě skončil na děleném druhém místě 1,5 bodu za Davidem Navarou, který mu připravil jedinou porážku. Na pomocná kritéria mu těsně unikla medaile a patřilo mu konečné čtvrté místo s 6,5 b. z 9 partií (+5 − 1 = 3). Dělené druhé místo (4. podle pomocných kritérií) mu patřilo i na otevřeném velmistrovském turnaji v Sitges (6,5 b. z 9 partií bez porážky), dělené třetí místo v lednu 2015 na otevřeném turnaji v Seville (7 b. z 9 partií rovněž bez porážky).\n\nPatří mezi uznávané odborníky na moskevský nebo Rossolimův útok v sicilské hře.\n\nTomáš Oral – Garri Kasparov, simultánka, Eurotel Trophy, Praha 2001:<br> 1. e4 c5 2. Jf3 d6 3. Sb5 Sd7 4. Sxd7 Dxd7 5. c4 Jc6 6. d4 cxd4 7. Jxd4 Jf6 8. Jc3 g6 9. f3 Sg7 10. Jde2 O-O 11. O-O a6 12. a4 e6 13. Sg5 Dc7 14. Kh1 Da5 15. Sh4 Vfd8 16. Vc1 Dh5 17. Sf2 Da5 18. Sh4 Dh5 19. Sf2 Da5 20. Db3 Jd7 21. Dc2 Jc5 22. Vb1 Jb4 23. Dd2 Jb3 24. Dd1 Jc5 25. Sd4 Jcd3 26. Sxg7 Kxg7 27. Jc1 d5 28. cxd5 exd5 29. exd5 Jxc1 30. Dd4 Kg8 31. Vbxc1 Jxd5 32. Je4 f5 33. Vc5 Db4 34. Jf6 Kf7 35. Vc7 Ke6 36. Vc4 Dxc4 37. Ve1 Kf7 38. Dxc4 Kxf6 39. h4 Vd7 40. Dd4 Kf7 41. h5 Jf6 42. Dc4 Kg7 43. Dc3 Vf8 44. Ve6 gxh5 45. De5 Kg6 46. Dg3 Kf7 47. De5 Kg6 48. Dg3 Kf7 49. Ve5 Vfd8 50. Vxf5 Vd5 51. Vxd5 Vxd5 52. Dc7 Vd7 53. Db6 Ve7 54. Kh2 Kg6 55. Kg3 Kf7 56. Kh4 h6 57. Kg3 Kg7 58. f4 Kg6 59. Kf3 Kf7 60. f5 Kg7 61. Dd6 Kf7 62. a5 Ve8 63. Df4 Jg4 64. Dc4 Kf8 65. Dc5 Ve7 66. Dd6 Je5 67. Kf4 Jf7 68. Dc5 Jg5 69. Dd6 Jf7 70. Dg6 Vd7 71. f6 Vd4 72. Ke3 Vg4 73. Df5 Jd6 74. De6 a černý se vzdal.\n"}
{"id": "953426", "url": "https://cs.wikipedia.org/wiki?curid=953426", "title": "Prašník (rozcestník)", "text": "Prašník (rozcestník)\n\nPrašník může být:\n\n"}
{"id": "953429", "url": "https://cs.wikipedia.org/wiki?curid=953429", "title": "Mortarium", "text": "Mortarium\n\nMortarium je druh starořímské kuchyňské nádoby, používané k drcení či míchání potravin. Jedná se o polokulovité nebo kónické misky se zesílnými okraji a vnitřní plochou vykládanou hrubým pískem a štěrkem.\n\nRaně římské mortaria bývají označena kolky, na kterých jsou uváděna jména hrnčířů, kteří nádoby vyrobili. Některá moratoria vyrobena na území dnešní Itálie či Galie se díky importu dostávaly do vzdálených provincií římské říše a dokonce i do barbarika. Po většinu doby římské však převládala místní výroba. Nálezy pomáhají mimo jiné mapovat šíření římského způsobu přípravy potravin.\n"}
{"id": "953432", "url": "https://cs.wikipedia.org/wiki?curid=953432", "title": "Augustin Karel Andrle Sylor", "text": "Augustin Karel Andrle Sylor\n\nAugustin Karel Andrle Sylor (* 25. října 1946 Náchod) je český politik a pedagog, v letech 2013 až 2017 poslanec Poslanecké sněmovny Parlamentu České republiky zvolený jako nestraník za hnutí Úsvit, bývalý zastupitel města Vysokého Mýta.\n\nAugustin Andrle používá dvě jména a dvě příjmení podle matričního zákona,\nvzhledem na svou rodovou návaznost k rakouskému příjmení von Sylor.\n\nAugustin Andrle se narodil v Náchodě, ale celý život žije ve Vysokém Mýtě, kde v roce 1965 absolvoval střední školu. Následně vystudoval Fakultu tělesné výchovy a sportu a Přírodovědeckou fakultu Univerzity Karlovy v Praze, promoval v roce 1970. V roce 1983 navíc složil rigorózní zkoušku a získal tak titul PaedDr.\n\nV letech 1970 až 1973 působil jako učitel na tehdejším Středním odborném učilišti strojírenském Karosa ve Vysokém Mýtě. V roce 1973 mu byla z politických důvodů zakázána pedagogická činnost a až do roku 1980 vykonával dělnické profese – kopáč, hromosvodář, zámečník a svářeč, často jako nádeník.\nNásledně pracoval jako trenér, učitel plavání a ředitel Plavecké školy ve Vysokém Mýtě. V roce 1990 byl rehabilitován.\n\nJakožto trenér reprezentace juniorů ČR vychoval řadu reprezentantů a získal s nimi přes 550 medailí. Jako první na světě v letech 1992 až 1996 přeplaval úžiny Gibraltar, Suez a Bospor, které oddělují jednotlivé kontinenty.\n\nVydal několik historických knih o Vysokém Mýtě a okolí (např. \"Osobnosti Vysokého Mýta 1310–2001 nebo Města a obce Vysokomýtska\"). Angažoval se při dokončení oprav kostela v obci Radhošť na Orlickoústecku a kostela sv. Petra a Pavla ve Slatině u Vysokého Mýta V roce 2012 navíc dokončil sbírku na sochu krále Přemysla Otakara II., která stojí ve Vysokém Mýtě.\n\nV roce 2015 započal realizaci sousoší královny Elišky Přemyslovny a jejího syna mladého Václava (Karla IV.), které bylo slavnostně odhaleno 28. listopadu 2016 místopředsedou vlády Andrejem Babišem a vedením Univerzity Karlovy. Je také velitelem Komendy Svaté Zdislavy z Lemberka maltské obedience Vojenského a špitálního řádu sv. Lazara Jeruzalémského. Pro tento řád získal ostatky sv. Zdislavy z Lemberka, které budou uloženy v kostele sv. Jiří v Radhošti Založil Nadační fond Elišky Přemyslovny a každoročně uděluje Řád Elišky Přemyslovny ženám působícím v charitativní oblasti\n\nAugustin Andrle má čtyři děti, syny Richarda a Ondřeje a dcery Gabrielu a Kláru. Manželka onemocněla schizofrenií a rodinu opustila.\n\nAugustin Andrle se ve věci diskriminace na základě rozdílného věku odchodu do důchodu mezi ženami a muži obrátil žalobou na Ústavní soud a Evropský soud pro lidská práva ve Štrasburku. V roce 1998, tedy ve věku 57 let, požádal jako muž o dřívější starobní důchod, s ohledem na počet jím vychovaných dětí, protože ženám se tato věková hranice ze zákona snižuje. Rozhodující orgán ČSSZ takovou žádost odmítl a určil mu věk 61 let. Odvolání a následné žaloby pro nerovné zacházení nebyly úspěšné, Evropský soud pro lidská práva ve svém zdůvodnění z roku 2011, v kontextu nynější doby, rozdílné zacházení nespatřil.\n\nDo politiky vstoupil, když byl v komunálních volbách v roce 2006 zvolen jako člen ČSSD za tuto stranu do zastupitelstva města Vysokého Mýta.\nZároveň byl i kandidátem ČSSD na pozici starosty města, ale tuto funkci nezískal. Post zastupitele města se pokusil obhájit v komunálních volbách v roce 2010 jako nestraník za SPOZ, ale neuspěl, strana se do zastupitelstva nedostala.\n\nVe volbách do Poslanecké sněmovny PČR v roce 2013 kandidoval jako nestraník za hnutí Úsvit přímé demokracie Tomia Okamury z pozice lídra v Pardubickém kraji a byl zvolen poslancem. Byl místopředsedou Výboru pro vědu, vzdělání, kulturu mládež a tělovýchovu, členem Podvýboru pro přípravu návrhů na propůjčení nebo udělení státních vyznamenání, místopředsedou Podvýboru pro heraldiku a vexilologii, členem Podvýboru pro kulturu, člen Podvýboru pro mládež a sport. Prosazoval povinnou plaveckou výuku pro žáky základních škol.\n\nVe volbách do Poslanecké sněmovny PČR v roce 2017 již nekandidoval. Ve volbách do Senátu PČR v roce 2018 kandidoval jako nestraník za Korunu Českou (monarchistickou stranu Čech, Moravy a Slezska) v obvodu č. 44 – Chrudim. Se ziskem 0,36 % hlasů skončil na posledním 14. místě.\n\nHlásí se k monarchistickému přesvědčení, v rozhovoru v roce 2013 uvedl, že jeho snem je, že se Česká republika opět vrátí k historickým kořenům a stane se českým královstvím jako demokratická, parlamentní monarchie západoevropského typu.\n"}
{"id": "953438", "url": "https://cs.wikipedia.org/wiki?curid=953438", "title": "Crisis Core: Final Fantasy VII", "text": "Crisis Core: Final Fantasy VII\n\nCrisis Core Final Fantasy VII je akční videohra typu RPG od firmy Square Enix pro PlayStation Portable, která vyšla v roce 2007. Její děj tvoří prequel úspěšné hry Final Fantasy VII (dále FF VII), který se odehrává v průběhu několika let před dějem sedmého dílu hlavní série Final Fantasy. Hra vypráví příběh Soldiera 1. třídy Zacka Faira, jehož postava byla představena už v původním sedmém díle, avšak bez bližších detailů o jeho hrdinských činech.\n\nHra se odehrává ve futuristickém světě Gaia, zvaná v dílech vázaných k FF VII jen Planetou. Mísí se zde technika a magie. Magii je možné ovládat díky „materiím“, které jsou průmyslově vyráběny ze zkrystalizované „Mako“ energie, získané z Planety. Hráč prozkoumává mnoho míst známých z FF VII, např. rozestavěnou metropoli Midgar, sídlo společnost Shinra a.s., poklidné a tiché městečko Nibelheim. Kromě nich nově přibyly Banora se vzácnými vždyplodícími fialovými jablky, válečná zóna ve Wutaji, víska Modeoheim i prosluněná pláž v Costa del Sol nebo útroby pevnosti Junon.\n\nHráč ovládá pouze Zacka Faira, s nímž se pohybuje po světě, mluví s ostatními NPC a bojuje. Kromě hlavní dějové linie může plnit množství vedlejších úkolů, jejichž splněním získá například lepší předměty nebo zpřístupní lepší úkoly. Při kontaktu s nepřáteli se aktivuje bojový modul, jenž probíhá v reálném čase. Zack může používat speciální dovednosti a magii, přístupné díky materiím. Nejvýše jich může mít šest najednou a získá je buď nákupem přímo od společnosti Shinra, nebo je nalézá v průběhu misí či je získá za odměnu při splnění úkolu. Materie je možné nechat \"srůst\" do jedné lepší.\n\nPrůběh souboje ovlivňuje mechanismus, který je během aktivovaného bojového modulu zobrazen v levém horním rohu. Jedná se o \"Digital Mind Wave\" (volně přeloženo jako digitální snímač vln mysli), jenž na první pohled připomíná hrací automat se dvěma tříválcovými řadami: jedna je číselná (od 1 do 7) a druhá obsahuje portréty ostatních postav. Automat se v bitvě neustále samovolně otáčí, dokud hráč nezíská aspoň 10 SP (Soldier's Points), což je cena za jedno otočení. SP získá například za zabité nepřátele nebo pokud padnou některé kombinace čísel a portrétů. Pokud je levý a pravý obličej při zastavení automatu stejný, bitva se zastaví a automat se ještě jednou roztočí v tzv. \"modulační fázi\", která Zackovi umožní vzpomínat na určité události související s postavami z automatu (Flashback), vzpomínat na jednu až pět scén, které se už odehrály, nebo vstoupit do módu Chocobo, Summon nebo Genesis a vykonat pomocí nich speciální „Limit Break“ a podobně. Když se automat zastaví číselně na 777, je Zackovi dočasně vylepšena síla, zdraví i síla magie.\n\nPři dokončení hry se aktivuje bonus, který hráč dostane při opětovném hraní od znova. Severoamerická verze hry po dohrání umožňuje vybrat ještě jednu těžší obtížnost hry.\n\n\nNásledující postavy tvoří NPC.\n\n\nHra začíná v rozestavěném Midgaru, kde Zack plní dle Angealových instrukcí úkol převzít kontrolu nad vlakem, ovládnutý wutaiskými vojáky v převleku za Shinrovy vojáky. Scéna připomíná úvodní scénu Final Fantasy VII. Na konci mise byl Zack přepaden Sephirothem zezadu a zachránil ho Angeal, který mobilem ukončil misi virtuálního tréninkového centra. Zackovi vrátil jeho zlomený soldierský meč a udělil mu lekci o snech a soldierské cti. Zack byl však naštvaný, protože již dosáhl hodnosti 2. třídy, ale ještě ho neposlali na žádnou ostrou bojovou misi, přestože je válka s Wutaí v plném proudu.\n\nTo se ale brzy změnilo. Na schůzce s ředitelem Lazardem kypěl nadšením z Angealova doporučení na jeho povýšení do hodnosti Soldiera 1. třídy. Také byl poprvé nasazen právě do Wutaie, kde jiný Soldier 1. třídy jménem Genesis vedl masovou dezerci Soldierů. Ve Wutaji měl Genesis za úkol přepadnout pevnost Tamblin a umožnit zasadit nepříteli rozhodující úder, jenže díky jeho dezerci se válka táhne déle, než bylo potřeba. Spolu se Zackem letěl Angeal. Na pozorování je doprovodil i Lazard. Angeal Zackovi cestou k pevnosti vyprávěl o jeho a Genesisově přátelství z dětství i o své cti, kterou symbolizuje jeho \"Buster Sword\", který mu nechal vyrobit jeho chudý otec. Sice ho v boji skoro nepoužívá, aby svou čest nepošpinil, ale nosí ho všude s sebou, na první pohled zbytečně. Po splnění mise Buster Swordem zachránil Zackovi život, který opět v boji polevil v koncentraci. Angeal mu pověděl, že Buster Sword nyní použil proto, že je jen o trochu důležitější než meč. Ale jen o trošičku.\n\nCestou zpět Zacka přepadli dva Soldieři 2. nebo 3. třídy, kteří vypadali stejně jako Genesis. Dorazil za ním Sephiroth, který mu vysvětlil, že jde o Genesisovy kopie neboli klony, vytvořené technologií nedávno ukradenou společnosti Shinra neznámým pachatelem. Na dotaz, kde je Angeal, nedokázal Zack odpovědět, tak Sephiroth prohlásil, že je zradil stejně jako Genesis.\n\nZack odmítl věřit, že by jeho učitel byl zrádce, avšak Lazard ho brzy na to poslal s agentem Tsengem vyšetřovat okolnosti zmizení Angeala a Genesise do jejich rodné vesnice Banora. Původně tam měl jet Sephiroth, ale odmítl, protože oba dva jsou jeho přátelé. V Banoře Tseng nalezl několik mrtvol v zemi, včetně Genesisových rodičů, zatímco Zack vyslýchal Angealovu matku Gillian Hewleyovou, u které Angeal zanechal Buster Sword a zmizel. Oba dva dezertéry Zack našel v místní továrně a snažil se aspoň Angeala přesvědčit k návratu. Avšak Genesis mu motal hlavu, neboť Angeal byl ve stavu, kdy nevěděl, jak se má rozhodnout. Nakonec šel za Genesisem, v čemž mu Zack chtěl zabránit, ale Angeal ho snadno odzbrojil a zapíchl jeho meč do podlahy.\n\nNakonec se Zack vrátil do domu Gillian a našel tam její mrtvolu a Angeala zírajícího do prázdna. Ve vzteku Angeala zvedl do vzduchu, vyhodil ho dveřmi ven a vyčítal mu, šokován, zda toto jsou představy o cti, neboť se domníval, že Angeal zavraždil svou vlastní matku. Angeal pořád mlčel a Genesis, jenž vstoupil do dveří, jen zopakoval, že na té straně se už nedá žít. Genesis vyvolal materií mocnou nestvůru, kterou měl původně připravenou pro Sephirotha, a poštval ji na Zacka. Během bitvy Angeal zmizel. Genesis potom jen roztáhl černé křídlo padlého anděla na levé straně těla a s ohromnou dávkou sebenenávistí po další Zackově výčitce pravil, že jsou oba zrůdy, které nemají ani sny ani čest. Poté odletěl pryč. Zack zachytil jedno Genesisovo černé pírko a odhodlaně řekl, že Soldier neznamená být zrůda. Tseng s vrtulníkem nabral Zacka a potom celou vesnici vybombardovali Shinrovi vojáci.\n\nO více než půl roku později skončila válka s Wutají, v níž Shinra vyhrál. Genesis s Angealem byli oficiálně prohlášeni za mrtvé a Lazard povýšil Zacka do hodnosti Soldiera 1. třídy. Zack očekával, že to přijme veseleji, ale Lazard odvětil, že je to pochopitelné, příliš mnoho věcí se stalo příliš rychle. Informoval ho o plánech, jak se Shinra chce zbavit Genesise a Angeala vysláním armády. Do mise se dobrovolně zapojil i Sephiroth, jenž nereagoval na Zackovy protesty nijak. Shinrovým mrakodrapem se rozezněl alarm a Lazard poslal Sephirotha na stráž k prezidentovi, zatímco Zacka poslal dolů před vchod. Vetřelcem byl Dr. Hollander, jenž kradl dokumenty na 45. patře, avšak Turksové ho nedokázali dopadnout, protože někdo ovládl robostráže, které způsobily chaos ve věži i mimo ní. Navíc Genesis poslal k Shinrově mrakodrapu několik svých kopií, které likvidovali Tseng, Rude a Reno. Mezi nimi byla i novicka Cissnei, které s jednou kopií pomohl Zack a spřátelil se s ní. Cissnei se divila, proč Zack odmítal přirovnání křídel jako symbol svobody pro lidi. Zack jen řekl, že kdyby měli lidé křídla, stali by se z nich zrůdy. Odvětila, že křídla nesymbolizují zrůdy, a trochu Zackovi spravila náladu.\n\nSephiroth zatelefonoval Zackovi, že má okamžitě doběhnout do Mako-reaktoru v sektoru 5, protože tam byl spatřen Angeal. Musí ho tedy najít dřív než armáda a dle Sephirothova plánu oběma zachrání životy tím, že je úmyslně nezvládnou zabít. V reaktoru Zack narazil na Angealovy kopie, stvořené z monster, jež měly znamení Angealova obličeje. Dle Sephirotha není Genesis jediný se schopností kopírovat se. Vzpomněl si na své hrátky spolu s Angealem a Genesisem ve virtuálním tréninkovém centru, kde bojovali proti sobě. \"Zvirtualizovali si Junon, kde se po recitaci z „Loveless“ rozhodl Genesis napůl v tranzu porazit Sephirotha sám a ne v boji dvou na jednoho jako vždycky. Příliš zuřivým bojem oba ohrožovali nejen své životy, ale zničili celý virtuální Junon i vybavení tréninkové místnosti. Navíc proti Sephirothovi stejně neměl Genesis šanci. Boj utnul Angeal, který vletěl mezi ně, ale Genesis si z toho odnesl zranění. Nebylo nijak vážně, jenže se z neznámých příčin nehojilo. Genesisův stav stabilizoval Dr. Hollander, ale musel provést krevní transfúzi. Angeal i Sephiroth se dobrovolně nabídli, jenže Sephiroth byl nevhodný dárce, a nechápal proč.\"\n\nSephiroth nabyl podezření, že oba nyní pracují pro Hollandera, jenž se zde pravděpodobně ukrývá před Turksy. Nalezli Hollanderovu tajnou laboratoř a prošli si staré dokumenty o Hollanderově nezdařeném experimentu, projektu G. Z projektu G se zrodil chlapec Genesis a Angeal. Z dalších nalezených dokumentů zjistili, že se sice Genesisovo zranění nakonec uzdravilo, ale spustila se mu buněčná degradace a začal nekontrolovatelně tvořit kopie sebe samého z ostatních lidí, kteří byli vystaveni Maku, nebo z monster.\n\nDo místnosti vstoupil překvapený dr. Hollander, jenž Sephirothovi vysvětlil, že pouze on dokáže zastavit Genesisovu degradaci. Svrchu přiletěl i Genesis, aby chránil Hollandera. Sephiroth se snažil Genesise uklidnit po jeho další recitaci Loveless, aby si nechal všechnu vytouženou slávu hrdiny z eposu pro sebe. Avšak Genesis nyní toužil po \"Daru od bohyně\". Hollander se snažil utéct, avšak pronásledoval ho Zack, než byl zastaven Angealem. Zack se ho ptal, zda také pracuje pro Hollandera, ale Angeal suše odpověděl, že touží po ovládnutí světa nebo pomstě. Roztáhl své velké i malé zářivě bílé křídlo na pravé straně těla a prohlásil se za zrůdu, jejímž smyslem života přeci je jedno z toho. Zack to odmítl s tím, že má křídla anděla. Angeala tato odpověď rozzuřila a Zacka vyslýchal, za co anděl bojuje, o čem anděl sní? Andělé sní podle Angeala pouze o jediném: být člověkem. Jedinou rukou Zacka odhodil na druhý konec chodby a vyzval ho na souboj. Zack odmítl bojovat, tak ho kouzlem shodil do šachty pod reaktorem.\n\nZack se probral v záhonu květin, které jinak nikde v Midgaru nerostou, v pobořeném chrámu ve slumu pod sektorem 5, kde na něj shlížela dívka jménem Aerith, kterou svým pádem vyděsil. Zackovi se zalíbila, tak ji pozval na rande. Na trhu ve slumech jí koupil růžovou mašli do vlasů, kterou pak nosila i ve FF VII. Pod sektorem 6 se zastavili na dětském hřišti a Aerith začala mluvit o Soldierech, hrdinech pro děti, jako o nešťastných lidech, když je údajně podrobovali nějaké operaci. Normální člověk bez úprav je lepší. Zack jí prozradil, že je Soldierem, ale jediná úprava, jakou podstoupil, bylo vystavení Mako-energii a vedlejším produktem jsou jen krásné modré oči. Ale přiznal, že se poslední dobou nedějí normální věci. Jejich rande přerušil telefonát, že na Shinrův mrakodrap znovu zaútočil Genesis. Aerith na cestu popřála, ať je jeho přítel, o němž mluvil ze spaní, v pořádku.\n\nZackovi usnadnil cestu zpět Angeal, který po předchozím incidentu přemýšlel, ale byl stále zmatený z toho, čím se stal. Každopádně Zacka vzal do rukou a doletěl s ním až na bojiště. Zackovi přiznal, že musí ochránit svou čest děj se co děj, dokud třímá Buster Sword. Za jejich nepřítele označil vše, co vytváří utrpení. Zack po chvíli přemýšlení slíbil, že mu pomůže takového nepřítele přemoci. Než spolu doletěli do Shinrovy věže, Sephiroth všechny klony Genesise porazil sám. Genesis si došel pro profesora Hodžu, který měl Hollandera připravit o jeho právoplatné postavení. Sephirotha osud Hodži nezajímal a šel pročesat nižší patra, zatímco Zack běžel do Hodžovy laboratoře. Genesis byl připraven Hodža zabodnout, ale ten zachoval klid. Věděl, že ho za ním poslal Hollander, kterého nyní poslouchá jen proto, že mu slíbil zastavit jeho buněčnou degradaci. Genesisovi se vysmál, že ten šarlatán Hollander nedovede vyléčit ani chřipku. Když na místo dorazili Zack a Angeal, Genesis začal zase recitovat Loveless, tentokrát poslední akt. Hodžo reagoval, že to dílo kdysi bedlivě studoval v domnění, že v něm najde skrytou moudrost, která pomůže jeho výzkumu. Ovšem skutečně poslední, pátý akt, jenž rozuzluje dílo, se ztratil a výsledek boje mezi dvěma přáteli tak není znám. Genesis pak z místa uprchl a Angeal také.\n\nO pár dnů později Zack zašel v době volna do chrámu za Aerith, ale dostihl ho Tseng, který ho potřebuje ihned do Modeoheimu. Aerith v chrámu stejně nebyla. Cestou havarovali s vrtulníkem, takže museli zbytek dojít pěšky. Tseng a jeden ze dvou vojáků Zackovi nestačili, ale druhý voják, Cloud Strife, ano. Oba se rychle jakožto venkované spřátelili, zasmáli se navzájem, z jaké zapadlé díry pocházejí, a shodli se na tom, že když je v obou Mako-reaktor, nic jiného tam není. S Cloudem dorazil na místo a našli Hollandera s Genesisem, jenž už nesl známky pokročilé degradace. Genesis vypadal starší a šedivěla mu kůže, Na Hollandera mířil mečem a žádal od něj buňky Jenovy. Zack zastavil Genesise, zatímco Cloud zadržel Hollandera, ale jen na chvíli. Hollander se vymlouval, že nikdo neví, kde je Jenova a její buňky, ani Hodžo to prý neví. Genesis se na to vyjádřil, že je potom tedy připraven dobrovolně přijmout svůj osud, ale vezme s sebou i celou Planetu. Zaútočil na Zacka, zatímco Cloud znovu pronásledoval Hollandera. Zack souboj vyhrál a Genesis jen s dalšími verši z Loveless vyletěl na zábradlí a spustil se volným pádem do hlubin reaktoru.\n\nZack sešel dolů zkontrolovat, zdali je Genesis opravdu mrtev, ale u krytého bazénu ho přepadla Angealova kopie, vypadající jako gryf. Po jejím usmrcení se objevil Angeal a pravil, že to on se měl vypořádat s Genesisem, ale nakonec to nechal na něm, aby ho připravil na další boj. Namířil Buster Sword na Zacka, jenž se ho ptal, zda se nepomátl. Angeal po něm máchal Buster Swordem a provokoval ho tím, že ví o jeho vztahu s Aerith. Na místo dorazil Hollander, který unikl Cloudovi, a snažil se Angeala vyprovokovat k pomstě za utrpení jeho rodičů. Angeal protestoval, protože otec zemřel velmi dávno, a prozradil, že jeho matka Gillian cítila takové zahanbení, že si sama vzala život. Zack si vzpomněl na její mrtvé tělo v Banoře a na svou reakci. Hollander její čin odsoudil, že měla spíš na sebe být pyšná, že její jméno tvoří název jeho experimentu, Projekt G neboli Projekt Gillian. Angeal chytl Hollandera pod krkem, aby nevyslovoval její jméno, ale Hollander pokračoval, že si Gillian nechala implantovat buňky Jenovy. Genesisovi byly tyto buňky dány v době, kdy byl ještě plod a přiznal, že se mu Genesis nepovedl. Ale Angeala vypěstoval už od vajíčka a dojatě ho prohlásil za dokonalost! Angeal odstrčil Hollandera a nervózně se nazval dokonalou zrůdou, jejíž buňky absorbují vzorky genů a předávají je ostatním. Hollander tuto schopnost pochválil jako Jenovinu moc, kterou Angeal ovládl úplně. Angeal nervózně připomněl svá slova, že jeho nepřítelem je vše, co vytváří utrpení, a vytvořil si mezitím vlastní utrpení. Svou mocí vyvolal velké množství nestvůr obsahujících jeho genetickou stopu najednou. Hollander ho chtěl nejprve varovat, že neví, co to udělá, ale po úspěšném vyvolání ho začal prosit, ať zachová aspoň jeden vzorek. Angeal ho odhodil od sebe a poručil monstrům, aby ho doslova sežrala zaživa. Tak se s nimi spojil v ohromnou nestvůru, s níž musel Zack bojovat.\n\nPo dlouhé a vyčerpávající bitvě se tato nestvůra (Angealovo Pokání) rozpadla a zbylo jen Angealovo zdegradované a smrtelně raněné tělo s useknutými křídly. Angeal Zackovi poděkoval za všechno a odkázal mu symbol svých snů a cti Soldiera, Buster Sword. Následně Angeal zemřel. Zack v breku vstal, dotkl se čelem čepele tak, jak to dělával Angeal, a vzpomínal na jeho lekce z dřívějška, tedy že jestli chce být hrdinou, musí mít sny a čest. Zack se poté, když s Cloudem a Tsengem přepravili Hollandera do junonského vězení, vrátil nejspíš rovnou za Aerith, u které pouze plakal.\n\nO nějakou dobu později přestal truchlit, sžil se s Angealovým Buster Swordem a přijal úlohu duchovního vůdce Soldierů. Začal vést trénink nových kadetů a po Angealově vzoru zakončil úvodní projev radou a rozkazem v jednom: „Uchopte své sny a chraňte si svou čest Soldiera.“ Téměř rok po výše popsaných událostech trávil Zack neustále prodlužovanou dovolenou v Costa del Sol, kde ho sledovala Cissnei pod záminkou, že je také na dovolené. Nudil se tam a chtěl požádat o povolení vrátit se předčasně zpět do služby. Cissnei mu však řekla, že jeho ve skutečnosti nesleduje. Turksové sledují Aerith, protože je Prastará, poslední svého druhu na Planetě, a on k ní má blízko. Také ho informovala, že ho poslali na dovolenou, protože ředitel Lazard zmizel a dle nalezených důkazů potají financoval Hollanderův \"výzkum\" z peněz zpronevěřených společnosti Shinra. Konverzaci přerušil přílet nových kopií Genesise. Po jejich porážce Tseng vyslovil hypotézu, že Genesis buď ze záhrobí v Proudu života ovládá své zbývající kopie, nebo je stále naživu. Každopádně oba odvolal z dovolené do Junonu, který se ocitl také pod palbou.\n\nV Junonu Zack likvidoval další Genesisovy kopie, zatímco Turksové evakuovali město. Vězněný Hollander se dostal na svobodu a dokázal díky dvěma zbylým kopiím uprchnout. Sephiroth, kterého Zack také skoro rok neviděl, se objevil se zprávou, že se další kopie objevily na mnoha místech na celém světě včetně Midgaru, i ve slumech. Zackovi položil otázku, zda si je jistý, že je Genesis skutečně mrtvý. Navíc ukradené zařízení, jež měl Hollander schované v Modeoheimu, zmizelo, nejspíš za tím stojí opět Genesis. Nyní mu ale dal povolení vrátit se do Midgaru, že se brzy znovu ozve.\n\nZack v chrámu našel Aerith ve společnosti s Angealovou kopií, jež se chovala, jako by to tam hlídala. Do chrámu vjela Shinrova sonda a kopie ji zneškodnila, neboť začala střílet. Zack si prohlédl její tělo a zdálo se mu, že degraduje, ale položil si otázku, zda Angeal také nepřežil. Kopie sice po útoku robota byla zraněna, ale dokázala vzlétnout ke stropu, odkud jako by se snažila Aerith chránit. Aerith raději změnila téma a poprosila Zacka, aby jí pomohl sestrojit vozík, v kterém by prodávala po Midgaru květiny. Aerith dále mluvila o svých malých přáních a napsala mu je na papír, který si Zack schoval. Konverzaci přerušil telefon od Sephirotha, jenž oznámil nový vývoj a poručil mu ihned se vrátit na velitelství do Shinrova mrakodrapu.\n\nV okolí vzdáleného Mako-reaktoru se totiž objevily legie dalších monster. Všichni zaměstnanci v reaktoru jsou nezvěstní a dislokovaní Soldierové 2. a 3. tříd také. Společnost se chystá vyslat tam vyšetřovací tým, v kterém mají být pouze oni dva. Zack rozkaz přijal bez zájmu, protože doufal, že se novinky týkají „té druhé záležitosti“. Dle Sephirotha nezvěstní Soldierové pátrali po Lazardovi a v okolí místa viděli něco, jehož popis odpovídá zařízení ukradenému z Modeoheimu, tedy v tom má prsty Hollander. Tím pádem jsou tam pravděpodobně všichni tři: Lazard, Hollander i Genesis. Vyrazit mají za několik hodin, až seženou tým vojáků, kteří je budou podporovat. Sephirothem zmítaly pochybnosti, ale otočen ke zdi připomněl, že jejich rozkaz zní provést vyšetřování v reaktoru a o starých známých se vůbec nezmiňuje. Svěřil se Zackovi, že dle toho, co se tam stane, možná i on opustí Shinru, ale do té doby zůstane loajální Soldier.\n\nZack se stihl na chvíli vrátit za Aerith, s níž prodal prvních pár květin. Všiml si Tsenga, který je sledoval. Ten Zackovi vysvětlil, ať si o Aerith nedělá starosti, že sledování Turksy znamená zároveň ochranu Turksů. Při návratu na velitelství se Zack po delší době setkal s Cloudem, který marně sháněl další lidi na misi. Sehnal jen další dva, každopádně dle Sephirotha stačí. Zack se ho zeptal, kam že to vlastně jedou. Ke Cloudovu zděšení odpověď zněla: \"Do Nibelheimu!\"\n\nDalšího dne dorazila pětice na místo a Sephiroth se Clouda zeptal, jaké to je být znovu doma po takové době. On sám nemá domov, má jen matku Jenovu, která zemřela krátce po porodu. A při zmínce o otci se jen smál. Zack zůstal chvíli u vjezdu do Nibelheimu a pozastavil se nad jménem Jenova, které mu bylo podezřelé, už ho slyšel dřív. Na návsi je zastavila Tifa a ptala se, zda jsou Soldierové pověření prověřit reaktor, a zda je hodně Soldierů 1. třídy. Tifu jejich odpovědi neuspokojily a zklamaně utekla. Sephiroth povolil zamaskovanému Cloudovi navštívit rodinu a přátele, zatímco se Zack Clouda ptal, proč nosí helmu přes obličej. Cloud suše odpověděl, že je to osobní a požádal všechny, ať nikomu neříkají, že je tu. Sephiroth se z hotelu díval na okolní krajinu a přísahal si, jako by tu už někdy byl, ale marně si vzpomínal.\n\nDruhý den ráno je na horu Nibel měla vést Tifa a vyrazili. Před reaktorem Tifa poprosila Zacka, aby mohla dovnitř s nimi, což Sephiroth rázně zatrl, dovnitř smí jen pověřený personál. Nařídil obyčejnému vojákovi (Cloudovi) Tifu hlídat. Uvnitř si Zack všiml nad schodištěm před zapečetěnými dveřmi nápisu J.E.N.O.V.A., ještě netušil, jak moc je to strašlivé. Identifikoval vadnou sekci reaktoru a nařídil Zackovi ji opravit. Sám sebe se ptal, jak se vůbec mohla porouchat. Sephiroth nakouknul do jiné nádrže a nechal nakouknout i Zacka, který tam s uleknutím viděl odporné monstrum, naložené v Maku. Sephiroth mu vysvětlil, co viděl. Nazval průměrné Soldiery, jako je Zack, lidmi vystavenými účinku Maka, kteří jsou sice vylepšení, ale stále jsou lidmi. Hladina Maka u těchto bytostí je však exponenciálně vyšší než u průměrných Soldierů. Zack bytost nešetrně nazval zrůdou a Sephiroth sklopil oči, že je vytvořil profesor Hodžo, ohavné tvory zrozené z Mako-energie. Zack chtěl vědět, jak to je v porovnání s průměrnými Soldiery s ním? Sephiroth se chytl v návalu emocí za hlavu, Zack se ho snažil uklidnit, ale ten ho silně udeřil a vyslovil hypotézu, zda byl stvořen stejným způsobem jako příšery, tedy zda je stejný jako ony. Z toho začal šílet.\n\nJakmile se uklidnil, začal vyprávět svůj příběh. Už jako malý si uvědomoval, že je výjimečný, ale až takhle si svou výjimečnost nepředstavoval. Začal pochybovat, zda je vůbec lidská bytost. V reaktoru je sledoval celou dobu Genesis, který sletěl ze svého úkrytu dolů a Sephirothovi sdělil, že je zrůda, ta největší ze všech, které byly vytvořeny v Projektu Jenova. Nervózní Sephiroth se ptal, co je to Projekt Jenova. Genesis to shrnul: Projekt Jenova byl termín užívaný pro všechny experimenty týkající se užití buněk Jenovy. Sephiroth se divil, že z buněk jeho matky, načež si ho Genesis vychutnal, že se vlastně ještě nikdy s matkou nesetkal, jen mu řekli její jméno. Zack se mezitím vzpamatoval a vyzýval Genesise, ať s tím přestane, avšak ten pokračoval: Jenova byla nalezena v geologické vrstvě staré 2000 let a je to zrůda. Sephiroth nevěřil vlastním uším. Genesis pak žádal Sephirotha o pomoc, protože jeho tělo dále degradovalo. „Projekt Jenova G“ prý dal život Angealovi a zrůdám, jako je on sám, ale „Projekt Jenova S“ použil poznatky o bezpočtu minulých nepovedených experimentů, aby bylo stvořeno dokonalé monstrum. Sephirotha zajímalo, o co mu vlastně jde. Genesis tedy dokončil své vysvětlení: Sephirothův vzorek nemůže být zkopírován na ostatní, protože jeho geny se nemohou rozptýlit. A proto jeho tělo nemůže degradovat. Sephirotha tedy vyzval, aby mu daroval své vlastní buňky. V Cloudově vyprávění z FF VII tato scéna úplně chyběla.\n\nŠokovaný Sephiroth tuto „lákavou“ Genesisovu nabídku odmítl a řekl mu, ať shnije. Genesis to přešel s pochopením, vždyť Sephiroth je dokonalá zrůda. Sephiroth odešel z reaktoru, Genesis ho následoval a recitoval z Loveless akt o válce bestií, kdy bohyně sestoupí z nebes, aby její křídla dovedly k jejímu daru. Venku Genesis povolal několik monster, jež napadla Tifu a jejího hlídače. Zack se s nimi vypořádal a dovedl zraněnou Tifu i lehce zraněného Clouda zpět do Nibelheimu. Cloud v hotelu litoval, že není Soldier, proto nebyl schopen ji nahoře ochránit, avšak Zack mu takovéto myšlenky rozmluvil, Soldiers je jáma plná monster, ať se jí vyhne. Cloud se ho ptal, co se uvnitř stalo, ale Zack z toho sám byl zmatený, tak se Clouda vyptával na Tifu, ale jen zjistil, že má Cloud nějaký osobní problém. Zack zabědoval, že Soldier jen bojuje a určování, kdo je nepřítel, co se děje a podobně je prací pro někoho jiného. Ve vzteku se chystal Buster Swordem rozsekat vybavení hotelu, ale nakonec se zarazil a v rozrušení se jen čepelí dotkl čela. Cloud se Zacka zeptal, proč ho vlastně v boji nikdy nepoužívá. Zack si náhle vzpomněl na Angeala a na jeho odpověď na stejný dotaz z mise ve Wutai před dvěma lety, i na jeho lekce o cti Soldiera. Cloudovi tedy ve stručnosti vysvětlil, co pro něj ten meč znamená.\n\nSephiroth se ztratil neznámo kam, a tak ho Zack s Tifou hledali. Mezitím mu telefonovala Aerith, které neměl čas se věnovat, ale slíbil, že ji po návratu z Nibelheimu navštíví. Sephirotha nakonec Zack našel v podzemí Shinrovy vily, kde byla laboratoř a tajný archiv dokumentů o Projektu Jenova. Dočetl se z nich, že mu Genesis řekl pravdu. Jenovu skutečně našli v Severním kráteru v 2000 let staré vrstvě, kterou profesor Gast označil za Cetru, Prastarou. Na Nibelu pak postavili před více než 25 lety reaktor primárně určený k těmto experimentům. Sephiroth litoval, že profesor Gast je již mrtev a nemůže tyto skutečnosti vysvětlit. Sephiroth pročítal staré dokumenty bez přestávky jako posedlý ještě několik dnů.\n\nNa sedmý den založil v Nibelheimu požár a vyvraždil obyvatele. Zack vylezl z hořícího hotelu, uviděl zamaskovaného Clouda ležícího bezvládně na náměstí a Sephirotha stojícího uprostřed plamenů, který se jen otočil a zamířil na Nibel do reaktoru. Zack se vydal za ním a v útrobách nalezl mrtvého otce Tify a zraněnou Tifu, která na sebe v šoku nenechala sáhnout, tedy odmítla se nechat ošetřit. Pokračoval po schodech za Sephirothem a zraněná Tifa na zemi křičela: „Nenávidím tě! Nenávidím Shinru! Nenávidím Soldiery! Nenávidím vás všechny!“ Poté upadla do bezvědomí. Rozzuřený Zack pak Buster Swordem vyrazil dveře od komory s nápisem J.E.N.O.V.A. a našel Sephirotha v transu mumlat k robotické hlavě, kterou oslovuje Matko. Sephiroth svou Matku vyzýval, aby si vzali Planetu zpět a došli spolu do Země zaslíbené. Zack na Sephirotha křičel, proč vyvraždil obyvatelstvo ve městě, ale Sephiroth ho ignoroval a mumlal dál, že jeho Matka měla vládnout Planetě, ale o vládu ji připravili méněcenní prosťáčci. Sliboval jí, že bude jen s ní a vyrval její hlavu z podstavce. Z hlavy Jenovy vytryskla jakási kapalina a podíval se na to, co skrývala. „Konečně se setkáváme, Matko“, řekl dojatě. Viděl tělo Jenovy v její skutečné podobě v nějaké kapalině.\n\nZack po schodech tichými krůčky došel až k němu, namířil na něj Buster Sword a křičel, zda se nezbláznil. Sephiroth vytasil svůj meč a navzájem se shodili ze schodů a padali do šachty pod Jenovinou místností. Zack prohlásil, že není Sephiroth, jakého znal, a pustil se s ním do zuřivého boje. Sephiroth se prohlásil za vyvoleného k vládě nad Planetou. Nakonec byl Zack zpět v Jenovině místnosti Sephirothem přemožen, když mu vyrazil Buster Sword z rukou. Zacka nechal prudce proletět dveřmi a ten spadl po zádech na schody tak, že se při dopadu smrtelně zranil. Sephiroth se poté vrátil zpět ke své Matce a nevšiml si, že do místnosti vstoupil Cloud, který zvedl ze země Buster Sword a Sephirotha probodl zezadu.\n\nCloud se vrátil pomoct Tifě a než stihl pomoct Zackovi, ze dveří se vybelhal Sephiroth s robotickou hlavou od Jenovy v pravé ruce. Vražedným pohledem probodl Clouda, který vstal a pustil se s nepřítelem do boje. Zack se na chvíli probral z mdlob a vyzval Clouda, aby Sephirotha zabil. Cloud vyskočil vysoko do vzduchu a zaklesl Buster Sword o Sephirothův Masasune, avšak Sephiroth byl v boji s takovými meči daleko zkušenější, a tak Clouda prohodil dveřmi a ležícího ho napíchnul v břiše na svoje Masasune a zvedl ho do vzduchu se slovy, aby na něj toto nezkoušel. Jenže Cloud vrátil Sephirothovi jeho vražedný pohled a neznámou vnitřní silou ho donutil postavit na zem. Chytil čepel Masasune a zaklonil se, aby zvedl meč v sobě zapíchnutý i se Sephirothem do vzduchu. Pak Cloud zabral zády a Sephirotha přehodil přes zábradlí do přístroje, který ho patrně zabil elektrickým proudem, a pak spadl do nitra reaktoru, kde ho vstřebala Mako-energie neboli Proud života Planety. Cloud se vážně zraněn vypotácel zpět k Zackovi a oba upadli do bezvědomí se Zackovými slovy, že to Cloud dokázal.\n\nJeště než oba mohli zemřít, dorazila do reaktoru v Nibelu armáda a profesor Hodžo, který z obou udělal testovací subjekty pro své experimenty. Jednoho dne se bezvědomému Zackovi zjevila silueta Angeala, jež se ptala, zda se cítí být Soldierem, že je jen ostudou tohoto dobrého jména. To mu způsobilo šok, který probral jeho instinkt a silným úderem pěstí prorazil sklo nádrže, v níž byl umístěn. Ozářen účinkem Mako energie vstal v momentě, kdy si jeho úniku všiml vědec, který tam držel službu. Zack mu silným úderem pěstí zlomil vaz, dobelhal se k nádrži s Cloudem, osvobodil ho a odtáhl ho z podzemí Shinrovy vily do hotelu obnoveného Nibelheimu. Našel i svůj Buster Sword, ale Cloud byl vystaven velmi prudké dávce Mako-energie, takže byl zcela katatonický. Zack se naopak rychle vzpamatoval. Přemýšlel, co dál. Z kapsy pak vytáhl papír od Aerith, kam měla sepsat svá přání. Spojila je všechna do jednoho: trávit s ním víc času. Rozhodl se tedy vrátit do Midgaru a Clouda, jehož převlékl do uniformy Soldierů, aby zmírnil průběh otravy, vzal s sebou.\n\nAle brzy se ztratil, neznal to tam. Na pobřeží ho vypátrala Cissnei s rozkazem je zadržet. Avšak nevěděla, že uprchlý vzorek bude zrovna Zack. Ten přiznal, že vojákům snadno uteče, ale Turksům nikoliv, tak ji požádal, aby odešla. Bylo jí to líto, ale musí dělat svou práci, a tak po něm hodila šurikenem. Ale díky jejímu vnitřnímu konfliktu mezi touhou pomoci příteli (nebo něco víc) a rozkazem ho hodila bídně. Zack jí s Buster Swordem v ruce řekl, ať ho nechá být a utekl z pláže pryč. Nedaleko ho spolu s katatonickým Cloudem stejně znovu našla. Rozhodla se však Zackovi pomoct. Byla šokovaná, v jakém stavu druhý vzorek, Cloud, je. Zack prozradil, že Cloud trpí závislostí na Maku, je to velmi závažný případ. Cissnei zatelefonovala Tsengovi, že ztratila jejich stopu. Zack na ni přestal mířit Buster Swordem a Cissnei ho vyzvala, aby se oba dostali do bezpečí, pak se smutným výrazem odešla. Zack jí poděkoval, ona se otočila a dala mu klíče od své motorky i se sajdkárou pro Clouda. Dálnicí ujížděl po k Jižním kontinentu, ale cestou ho přepadl Genesis a jeho kopie. Byl již ve velmi zbídačeném stavu a recitoval zase z Loveless, přičemž jeho kopie trhaly Zackovi vlasy. Pověděl mu, jak na něm Hodžo experimentoval. Nyní v Zackovi proudí modifikovaná verze moci Jenovy. Genesis pokynul jedné z kopií, aby snědla jeho vlasy, které označil za svůj „Dar od bohyně,“ který zastaví jeho degradaci. S dalšími verši Genesis odletěl, ale kopie, jež snědla jeho vlasy, zmutovala v odpornou nestvůru, kterou Zack zabil.\n\nZamířil do rodné vsi Gongagy, ale před cílem ho stopla Cissnei, která dostala za úkol sledovat jeho rodiče. Prozradila mu, že není chytré být tam, kde ho snadno najdou, navíc je vyhlášeno pátrání po druhém cíli - Angealovi. Tato informace však Zacka nijak překvapila. Cissnei nerozuměla jeho reakci, protože Angeal měl zemřít jeho rukou, ale Zack se jí svěřil, že to byl nejspíš právě Angeal, kdo mu pomohl uniknout z Shinrovy vily. Zack pak hulákal do skal, aby utekl, Turksové po něm půjdou. Cissnei mu dala deset minut, aby také zmizel. Zacka ještě zajímalo, jak se mají jeho rodiče. Dozvěděl se, že mají starosti, prý by si přáli mít Cissnei v rodině, a prozradí mu, že Cissnei není její skutečné jméno. Po odchodu spatřil odlétajícího Angeala a rozeběhl se k němu. Cestou ho přepadly Genesisovy kopie, Genesis a Hollander. Hollander si totiž vstříkl Genesisovy geny do sebe, aby si před ním zachránil život, ale jeho tělo zdegradovalo. Nyní spatřil naději. Zacka během rozmluvy rozčilovaly kopie opakující dokola „S-buňky.“ Genesis prozradil, že degradaci zastaví čistý vzorek Sephirothových genů, které mají už pouze on a Cloud, ale u Zacka gen již splynul s jeho vlastním. V Cloudovi stále Sephirothovy geny přetrvávají v čisté podobě. Hollander uletěl najít motorku s Cloudem, zatímco Genesis recitoval z Loveless a vysvětlil svou teorii o ztraceném posledním aktu, týkající se Proudu života, od kterého dostane dar od bohyně. Zack po Genesisově odletu už jen zabil Hollandera, který se pokusil sníst bezvědomého Clouda zaživa.\n\nPři boji s ostatními kopiemi mu pomohl konečně Angeal, vlastně jen jeho kopie: Lazard, který nějakým způsobem přišel k jeho buňkám a implantoval si je do sebe, čímž se změnila jeho podoba tak, že vypadal jako Angeal. Na rozdíl od něj ale byl zdegradovaný a neuměl moc dobře bojovat. Svěřil se, že to on pomohl Hollanderovi z vězení, protože ho potřeboval ke své pomstě. Jen si nikdy nepředstavoval, že dopadne jako Angealova kopií. Ale potom dostal zvláštní pocit, protože zdědil i Angealovy osobnostní kvality a čest Soldiera. Hlavně ho tato metamorfóza zbavila touhy po pomstě. Místo toho začal toužit po tom pomáhat ostatním a zachránit Planetu. Momentálně chce zastavit Genesise, jenž hledá Dar od bohyně, ať tím myslí cokoliv.\n\nZack se s ním a s bezvědomým Cloudem vydal do rozvalin Banory, kde našel vstup do podzemní svatyně, v níž Genesis opět přednášel z Loveless tamní soše nějaké bohyně, jež držela v ruce obří materii. Genesis ho označil za ztělesnění Angealova ducha a části Sephirotha, a tak jsou všichni tři přátelé opět pospolu, aby si zahráli Loveless. Genesis následně ignoroval Zacka a přednášel Loveless až do konce 4. aktu, kdy se obří materie rozzářila, že nalezl dar od bohyně. Mumlal o Proudu života a o teorii posledního aktu, který má mnoho interpretací. Začal moc svého „daru“ absorbovat do sebe a proměnil se ve velkou nestvůru, kterou musel Zack zabít. Po její porážce Genesis žil, v recitaci dalších veršů z Loveless o utrpení byl zbaven své buněčné degradace a vrácen do původní podoby odpovídající věku zhruba 30 let. Zacka však ještě jednou napadl, ale byl opět poražen. Vyléčený Genesis upadl a okolo něj se rozzářil Proud života. Obří materie se vrátila na své místo a socha bohyně na chvíli ožila, aby dokonala Genesisovo očištění. Poté zmizela, její socha se rozpadla a Genesis upadl do kómatu.\n\nZack vynesl Genesisovo tělo ven a položil ho vedle židle, na níž byl upoután Cloud. Lazard byl smrtelně zraněn, protože je vypátrali Shinrovi vojáci. Ty Lazard dokázal všechny porazit díky pomoci druhé Angealovy kopie, jež umírala. Zack ji poznal, to chránila Aerith v chrámu. To ho dojalo, ale pak ho zděsilo, že mu Lazard zemřel před očima. Zack pak dal všem přítomným, živému, mrtvým i polomrtvým banorské jablko, aby se spolu symbolicky najedli. Genesis se na chvíli probral se slovy, že pochopil, co je to Dar od bohyně. Byl jím Angeal a jeho odkaz soldierské cti, sen se tedy stal skutečností. Krátce poté těla Lazarda i druhé Angealovy kopie splynula s Proudem života a zbyl jen dopis od Aerith. Psala, že by si přála vědět, kde Zack je. Uplynuly už čtyři roky od jeho zmizení a toto je její 89. a také poslední dopis, jenže nevěděla, kam ho má poslat, tak ho svěřila Angealově kopii a doufala, že ta Zacka najde. Pochlubila se, že prodej květin jde dobře. Zack byl dojat, ale také rozrušen, že v laboratoři strávili víc jak čtyři roky. A hlavně, co myslela tím „posledním dopisem.“\n\nNa cestu do Midgaru hodlal přidat tempo, vzal Clouda na záda a Genesise v domnění, že se o sebe postará, v ruinách Banory nechal. Genesise však unesli záhadní vojácize supertajné podmořské základny (viz ). Zack s Cloudem jeli přes celý Východní kontinent stopem, jenže šla po nich Shinrova armáda. Tseng s Cissnei, Renem a Rudem se je snažili najít dřív než oni a pomoci jim. Dvojice uprchlíků se nechala vysadit z nákladního auta u skály několik kilometrů před Midgarem a Zack svého stále ještě katatonického parťáka dobře schoval. Cloud jen ke svému odcházejícímu příteli natáhl ruku, neboť začal nabývat vědomí. Když si Zack prohlížel okolí, uslyšel několik helikoptér a uviděl výsadek několika desítek Shinrových vojáků. Zack svou situaci komentoval, že „Cena za svobodu je opravdu ohromná.“ Proti zdrcující přesile pak bojoval.\n\nTuto bitvu však nedokázal vyhrát. Na poslední trojici vojáků již nestačil. Ti mu prostřelili hrudník a jeden z nich ho střelil ležícího do čela, ale nezpůsobil okamžitou smrt. Poté odtáhli pryč, Clouda nenašli. Cloud se navečer v dešti odplazil ze skrýše a našel umírajícího Zacka v tratolišti krve, který myslel jen na Aerith. Ta se zrovna starala o své květiny v chrámu a ucítila, že Zack odchází. Zack z posledních sil předal svůj Buster Sword Cloudovi jako symbol svých snů a cti a řekl mu, že bude od teď jeho živý odkaz. Cloud tiše reagoval, že bude jeho živý odkaz. Pak zvedl hlavu k propršené obloze a zakřičel. Cloud byl z takového probuzení, navíc stále otráven Makem, v šoku. Každopádně počkal vedle mrtvého Zacka až do rána a jakmile přestalo pršet, se slovy „Dobrou noc, Zacku“ se s ním rozloučil. Popadl Buster Sword a začal se belhat směrem k Midgaru. Cestou vzpomínal na Zacka a na věci, které mu vyprávěl, protože ač byl katatonický, dokázal vše vnímat. Zackova duše mezitím utíkala do Proudu života a z nebes sestoupil Angeala, aby mu podal při odchodu na onen svět pomocnou ruku.\n\nZack ze záhrobí promlouval ke Cloudovi, vláčejícího za sebou Buster Sword, a optal se, zda se stal hrdinou, a aby vyřídil pozdrav Aerith, jestli ji v Midgaru potká. O několik dnů později se odehrává scéna, v níž Cloud sedí na střeše midgarského vlaku, zdravý a v plné síle, jak se čelem dotýká svého Buster Swordu a odhodlaně řekne sám sobě: „Jsem Cloud, Soldier 1. třídy“. Příběh o několik sekund později pokračuje hrou Final Fantasy VII.\n\n"}
{"id": "953439", "url": "https://cs.wikipedia.org/wiki?curid=953439", "title": "Olga Havlová (politička)", "text": "Olga Havlová (politička)\n\nOlga Havlová (* 25. července 1953 Prostějov) je česká politička a knihovnice, v letech 2013 až 2017 poslankyně Poslanecké sněmovny PČR zvolená jako členka Věcí veřejných na kandidátce hnutí Úsvit přímé demokracie Tomia Okamury, od listopadu 2013 do července 2015 místopředsedkyně Věcí veřejných (od ledna 2014 jako 1. místopředsedkyně), od roku 2002 zastupitelka obce Jindřichov na Krnovsku a v letech 2015 až 2018 místopředsedkyně hnutí Úsvit - Národní koalice.\n\nVystudovala gymnázium. Pracovala jako mzdová účetní, referentka vysokoškolského studijního oddělení i vedoucí mzdové účtárny. Při obci Jindřichov působila jako sociální pracovnice a později jako knihovnice.\n\nAngažuje se ve veřejném životě. V Jindřichově, kde od roku 1993 žije, zorganizovala protestní petici, která poukazuje na to, že projekt nové čističky a kanalizace za 130 milionů korun je pro obec zbytečný luxus a plýtvání.\n\nOlga Havlová má dvě děti.\n\nDo politiky se pokoušela vstoupit, když kandidovala v komunálních volbách v roce 1998 jako nestraník za subjekt \"NEZÁVISLÍ\" do Zastupitelstva obce Jindřichov na Krnovsku, ale neuspěla. Do zastupitelstva se tak dostala až v komunálních volbách v roce 2002, když kandidovala jako nestraník za subjekt \"Volby 2002 - \"Vlasta\"\". Mandát zastupitelky obce obhájila v komunálních volbách v roce 2006 jako nestraník za subjekt \"Volby 2006 - \"Olga\"\", v komunálních volbách v roce 2010 a 2014 jako členka Věcí veřejných.\n\nVe volbách do Poslanecké sněmovny PČR v roce 2010 kandidovala za Věci veřejné v Moravskoslezském kraji, ale neuspěla. O tři roky později ve volbách do Poslanecké sněmovny PČR v roce 2013 opět kandidovala v Moravskoslezském kraji jako členka Věcí veřejných, ale tentokrát na druhém místě kandidátky hnutí Úsvit přímé demokracie Tomia Okamury a byla zvolena poslankyní.\n\nV listopadu 2013 byla zároveň zvolena (přesněji kooptována) místopředsedkyní Věcí veřejných. Dne 25. ledna 2014 byla na sjezdu zvolena 1. místopředsedkyní strany. V polovině července 2015 se strana Věci veřejné transformovala na spolek Věci veřejné a tím zanikl její mandát 1. místopředsedkyně strany. Byla však zvolena první předsedkyní spolku. V srpnu 2015 se stala na volební konferenci Úsvitu - Národní koalice místopředsedkyní hnutí. V listopadu 2016 funkci místopředsedkyně na volebním sněmu obhájila. Zastávala ji až do března 2018, kdy se hnutí transformovalo na spolek.\n\nV prosinci 2013 byla zvolena místopředsedkyní zemědělského výboru. V poslanecké sněmovně se zabývá především kvalitou ovzduší na Ostravsku, kde kritizuje dlouhodobé porušování emisních limitů. Rovněž se zabývá problematikou horníků a jejich předčasných odchodů do důchodu. Intenzivně komunikuje s předsedou odborového svazu horníků o nápravě situace.\n\nVe volbách do Evropského parlamentu v roce 2014 kandidovala na 27. místě kandidátky Věcí veřejných, ale neuspěla. V krajských volbách v roce 2016 kandidovala z pozice členky hnutí Úsvit na kandidátce subjektu \"\"Úsvit s Blokem proti islamizaci\"\" do Zastupitelstva Moravskoslezského kraje, ale opět neuspěla.\n\nVe volbách do Poslanecké sněmovny PČR v roce 2017 obhajovala svůj poslanecký mandát jako členka hnutí Úsvit z pozice lídryně na kandidátce strany Blok proti islamizaci – Obrana domova v Moravskoslezském kraji, ale neuspěla (strana se do Sněmovny nedostala).\n\nV komunálních volbách v roce 2018 obhájila jako nestraník za hnutí Otevřená radnice (Hora 2014) mandát zastupitelky obce Jindřichov z pozice lídryně kandidátky.\n"}
{"id": "953442", "url": "https://cs.wikipedia.org/wiki?curid=953442", "title": "Klimax (literatura)", "text": "Klimax (literatura)\n\nKlimax je v dramatické struktuře či stavbě vyústění krize (netýká se jen tragédií). Po něm přichází završení krize neboli rozřešení. \n\nPorodní bolesti představují krizi, zatímco narození je klimax. Výsledek porodu, což bude život nebo smrt, je potom rozřešení.\n\nV \"Romeovi a Julii\" jde Romeo do domu Kapuletových a nasazuje si masku, aby mohl vidět svou milovanou Rosalindu. Tam však potká jinou dívku, tak krásnou a okouzlující, že se znovu zamiluje k zbláznění (krize). Polekaný se dozví, že Julie je dcerou Kapuletových (klimax), nejhorších nepřátel jeho rodiny. Tybalt, synovec paní Kapuletové, Romea objeví a pokusí se ho zabít (rozřešení).\n\nV tutéž dobu také Julie objeví pravou totožnost Romeovu a vypráví o svých strastech měsíci a hvězdám. Romeo vlečen nezkrotnou láskou k ní se vrací a poslouchá ji (krize). Dva mladí se rozhodnou se vzít (klimax). Den poté se v kobce mnicha, františkána a Romeova přítele Lorenza vezmou (rozřešení). Ve všech aktech se krize, klimax a rozřešení střídají jako den a noc.\n"}
{"id": "953444", "url": "https://cs.wikipedia.org/wiki?curid=953444", "title": "Cullenovo znamení", "text": "Cullenovo znamení\n\nCullenovo znamení je spolu s Greyovým-Turnerovým znamením jedním z počátečních příznaků akutní panktreatitidy. Projevuje se otokem a nafialovělými skvrnami v okolí pupku.\n\nZnamení poprvé popsal v roce 1916 porodník Thomas Stephen Cullen (1869–1953) u prasklého mimoděložního těhotenství. Cullenovo znamení předchází 24–48 hodin projevům akutní pankreatitidy, která má úmrtnost od 8–40%.\n\nMůže být způsobeno:\n\nV současné době je význam tohoto znamení při vyšetřování pacienta spíše v pozadí díky přesnějším zobrazovacím metodám (CT, ultrazvuk). \n\n\n"}
{"id": "953446", "url": "https://cs.wikipedia.org/wiki?curid=953446", "title": "Greyovo–Turnerovo znamení", "text": "Greyovo–Turnerovo znamení\n\nGreyovo-Turnerovo znamení je spolu s Cullenovým znamením jedním z příznaků akutní pankreatitidy projevující se krvácením do podkoží po stranách trupu, které se mohou jevit jako modré zbarvení kůže.\nZnamení se obvykle formuje 24-48 hodin před prvními příznaky akutní pankreatitidy. Značí retroperitoneálně probíhající krvácení.\nPokud je doprovázeno Cullenovým znamením, svědčí pro nekrózu pankreatu s retroperitoneálním nebo intraabdominálním krvácením.\nPoprvé jej popsal britský chirurg George Grey Turner.\n\nNemoci, u kterých se může vyskytovat:\n\n"}
{"id": "953450", "url": "https://cs.wikipedia.org/wiki?curid=953450", "title": "Carnotova zeď", "text": "Carnotova zeď\n\nCarnotova zeď je cihlové obranné zdivo se střílnami, které se používalo v opevněních z první poloviny 19. století. Pojmenovaná je podle francouzského matematika, politika a pevnostního stavitele Lazare Carnota. Zeď byla obvykle umístěna na svahu, úpatí či příkopu pevnostní stavby. Tento obranný prvek měl chránit proti útokům dělostřelectva a tvořit nepřekonatelnou překážku pro nepřátelskou pěchotu.\n\nNejvětší oblíbenost si Carnotova zeď získala po konečné Napoleonově porážce v roce 1815 mezi německými zeměmi, Prusy, Rakušany a také Rusy. Angličané a Francouzi se zpočátku zdráhali novinku přijmout.\n\nVe třicátých letech devatenáctého století využili Carnotovu zeď Rakušané při stavbě pevnosti ve Veroně v Itálii. Ve stejném období použili tento obranný prvek také Rusové při opevňování Varšavy. V Německu byla použita například v Ulmu či v Koblenzi.\n\nVelkou raritou a svým způsobem záhadou je existence zdi jako součásti opevnění renesančního pardubického zámku. Rarita spočívá ve faktu, že zeď byla vystavěna již v 16. století v období vlády Pernštejnů. V Pardubicích se tedy tento opevňovací prvek objevil o tři století dříve, než došlo k jeho rozšíření v Evropě.\n"}
{"id": "953456", "url": "https://cs.wikipedia.org/wiki?curid=953456", "title": "Reakce dietní Coca-Coly a Mentosu", "text": "Reakce dietní Coca-Coly a Mentosu\n\nReakce dietní Coca-Coly a žvýkacích bonbonů Mentos je prudká reakce (v angličtině popisovaná slovy \"eruption\" nebo \"geyser\"), která se spustí okamžitě po vhození bonbónů Mentos do nápoje. \n\nKlíčovou roli při reakci hraje povrch bonbónů. Je nerovný a posetý malými póry, jejichž množství zvyšuje velikost povrchu, na kterém může docházet k uvolňování rozpuštěného oxidu uhličitého z nápoje. Póry působí jako katalyzátor reakce, probíhá na nich přechod kyseliny uhličité HCO (rozpuštěný CO) na plynný CO a vytváří především nukleační centra pro vznik bublinek oxidu uhličitého, které vyvolávají efektní pěnový gejzír. Toto vysvětlení mimo jiné potvrzuje to, že se pH Coly po provedení této reakce nemění a zůstává stále kolem 3, nepotvrdily se tak původní spekulace o tom, že podstatným prvkem je reakce kyseliny a zásady. \n\nExplozivní průběh reakce podporují dva další faktory. V Cole Light je obsažené umělé sladidlo aspartam, které snižuje její povrchové napětí, a tím usnadňuje tvorbu bublinek oxidu uhličitého. Povrchové napětí dále snižuje arabská guma použitá v bonbonech. \n\nNejefektnější gejzír vzniká, pokud Cola Light reaguje s mátovými Mentos, které nemají voskovitou vrstvu na svém povrchu, ovocné Mentos pokryté touto vrstvou s Colou prakticky nereagují. Pokud se ale využije varianta ovocných Mentos bez této vrstvy, tak probíhá reakce se stejnou intenzitou, i když ovocné Mentos vypadají na pohled více hladce, na mikroskopické úrovni je jejich hrubost srovnatelná s mátovými Mentos. Gejzír pak tryská až do sedmimetrové výše. Stejně dobře přitom funguje Cola Light bez kofeinu – ani kofein tedy nemá na reakci zásadní vliv.\n\nTento jev byl popularizován roku 2006 v seriálu Bořiči mýtů, kde správně popsali podstatu jevu, vědecky byl popsán při studentské práci na Appalačské státní univerzitě, ve které bylo analyzováno povrchové napětí kapaliny, hrubost testovaných látek (pomocí elektronového mikroskopu), vliv teploty a dalších podmínek na průběh reakce.\n"}
{"id": "953461", "url": "https://cs.wikipedia.org/wiki?curid=953461", "title": "Alexandr Gorčakov", "text": "Alexandr Gorčakov\n\nAlexandr Michajlovič Gorčakov (4. července 1798, Haapsalu, Ruská říše — 27. února 1883, Baden-Baden, Německo) — byl estonský, celoevropsky uznávaný diplomat, pokrokový kníže, vedoucí ruského zahraničněpolitického ústředí (ведомства, ministr zahraničí) za Alexandra II., poslední kancléř Ruské říše (od r. 1867). \n\nV letech 1841 až 1856 byl mimořádný velvyslanec v Německu a v Rakousku, od roku 1856 pak ministr zahraničí Ruska, kde usiloval o odčinění porážky v Krymské válce a jejího výsledku - Pařížské mírové smlouvy. K tomu mu dopomohlo spojenectví s pruským velvyslancem v Petrohradu a od roku 1862 spojenectvím s kancléřem Bismarckem. Toho důsledkem bylo dokončení dělení Polska jako \"řešení polské otázky\", zejména po definitivním potlačení Lednového povstání 1863, tak mohlo Rusko plně začlenit dosavadní Kongresové Polsko do Ruské říše.\nNeméně důležitou roli pak sehrál A. M. Gorčakov během rusko-turecké války koncem 70. let 19. století.\n"}
{"id": "953462", "url": "https://cs.wikipedia.org/wiki?curid=953462", "title": "Bad Hofgastein", "text": "Bad Hofgastein\n\nBad Hofgastein je městys ležící v okrese Sankt Johann im Pongau v Rakousku. Spadá pod rakouskou spolkovou zemi Salcbursko. Jedná se o známé lyžařské a wellness centrum. Spolu s Bad Gasteinem a Dorfgasteinem tvoří tzv. Gasteinské údolí.\n\nV Bad Hofgasteinu žije 6726 obyvatel, což jej činí nejlidnatější obcí v Gasteinském údolí.\n\nGasteinské lyžařské centrum spadá pod oblast Ski amadé. Ta spojuje 28 lyžařských středisek v Rakousku, a je tak druhou největší lyžařskou oblastí v Evropě. Samotné Gasteinské údolí disponuje asi 220 km sjezdovek. Oblast obsluhuje zhruba 50 lanovek a vleků. Přímo z obce Bad Hofgastein a blízkého Bad Gasteinu vedou lanovky do dvou lyžařských středisek Schlosssalm-Angertal-Stubnerkogel a Graukogel. V okolí se nacházejí ještě další dva areály Dorfgasteon-Grossarltal a Sportgastein.\n\nBad Hofgastein i celé Gasteinské údolí je turistickým centrem nejen pro zimní, ale i letní dovolenou. V létě oblast přitahuje návštěvníky možností turistiky, cykloturistiky, horolezectví či golfu.\n\nSpecialitou Bad Hofgasteinu je rozsáhlý lázeňský komplex Alpentherme. Zahrnuje venkovní i vnitřní bazény, mnoho saun a nabídku wellness aktivit. Voda ve zdejších lázních obsahuje radon. Ten má léčivé účinky a doporučuje se speciálně při respiračních potížích, potížích s pohybovým aparátem, posiluje imunitní systém a pomáhá zlepšit kvalitu pleti.\n\nV předvánočním čase se centrum Bad Hofgasteinu zaplní množstvím stánků s punčem, jídlem, suvenýry a výtvory lidové tvořivosti, které utváří zdejší typickou adventní atmosféru. Hned vedle stánků se v prostoru Alpen Areny na celou zimu vybuduje venkovní kluziště. Přímo v centru se v zimě nachází také upravovaná běžkařská trasa protínající lázeňský park.\n\n"}
{"id": "953465", "url": "https://cs.wikipedia.org/wiki?curid=953465", "title": "Iasmin Latovlevici", "text": "Iasmin Latovlevici\n\nIasmin Latovlevici (* 11. května 1986, Nová Moldava, Rumunsko) je rumunský fotbalový obránce a reprezentant, který hraje v rumunském klubu FC Steaua București.\n\nLatovlevici hrál v Rumunsku za kluby CFR Timișoara, FC Politehnica Timișoara a ACF Gloria Bistrița.\n\nV červenci 2010 jej koupil prestižní rumunský klub z hlavního města FC Steaua București. V sezóně 2010/11 vyhrál s klubem rumunský pohár po finálové výhře 2:1 nad městským rivalem FC Dinamo București, v sezóně 2012/13 pak ligový titul a následně v červenci 2013 i rumunský Superpohár (po výhře 3:0 nad FC Petrolul Ploiești). V sezóně se pak probojoval s klubem do základní skupiny Ligy mistrů (v play-off předkole hrál proti polskému celku Legia Warszawa, v základní skupině se Steaua střetla s anglickým týmem Chelsea FC, německým FC Schalke 04 a švýcarským FC Basilej).\n\nV sezóně 2013/14 se Steauou ligový titul obhájil.\n\nLatovlevici reprezentoval Rumunsko v mládežnické kategorii do 21 let. V rumunském reprezentačním A-mužstvu debutoval 7. června 2011 během jihoamerického turné v přátelském zápase proti Brazílii, kde odehrál kompletní počet minut. Rumunsko podlehlo favorizovanému jihoamerickému týmu 0:1.\n\n"}
{"id": "953466", "url": "https://cs.wikipedia.org/wiki?curid=953466", "title": "Július Holeš", "text": "Július Holeš\n\nJúlius Holeš (* 18. března 1939, Košice) je bývalý slovenský fotbalista, brankář.\n\nZačínal v ŽD Bohumín, na vojně hrál za Duklu Praha a Duklu Tábor. V československé lize hrál za Duklu Pardubice, Dynamo Žilina, Tatran Prešov a Lokomotívu Košice. Nastoupil ve 101 ligových utkáních. V Poháru vítězů pohár nastoupil ve 2 utkáních. Za dorosteneckou reprezentaci nastoupil v 5 utkáních, za juniorskou reprezentaci ve 2 utkání a za olympioniky nastoupil ve 2 utkáních a byl účastníkem LOH 1968 v Mexiku. Finalista Československého poháru 1965/66.\n\n\n"}
{"id": "953468", "url": "https://cs.wikipedia.org/wiki?curid=953468", "title": "Florin Niță", "text": "Florin Niță\n\nFlorin Constantin Niță [florin konstantyn nyca] (* 3. července 1987, Bukurešť, Rumunsko) je rumunský fotbalový brankář, od února 2018 hráč klubu AC Sparta Praha. V listopadu 2017 debutoval v reprezentačním A-mužstvu Rumunska.\n\nNiță je odchovancem Steauy Bukurešť. Během mládežnických let působil poté ještě v Rapidu Bukurešť a Astře Ploješť.\n\nProfesionální fotbalovou kariéru zahájil v klubu CS Concordia Chiajna, odkud v červenci 2013 přestoupil do Steauy. Hned po svém přestupu vyhrál s klubem v červenci rumunský Superpohár (po výhře 3:0 nad FC Petrolul Ploiești). Do utkání však nezasáhl, chytal Ciprian Tătărușanu.\n\nV sezónách 2013/14 a 2014/15 získal se Steauou ligový titul. Na kontě má během svého angažmá ve Steaue i dvě vítězství v rumunském ligovém poháru a po jednom v rumunském národním poháru a již zmiňovaném Superpoháru.\n\nV únoru 2018 přestoupil z FCSB (nový název Steauy Bukurešť) do klubu AC Sparta Praha, nahradil zde slovenského brankáře Martina Dúbravku. S českým mužstvem měl herní zkušenost, proti Spartě chytal ve třetím předkole Ligy mistrů UEFA 2016/17, k jejímu vyřazení přispěl po výsledcích 1:1 v Praze a 2:0 v Bukurešti. Ve Spartě debutoval 18. února proti Liberci a okamžitě se stal brankářskou jedničkou týmu. V jarní části sezony 2017/18 odehrál 14 zápasů, ve kterých vychytal 6 čistých kont. I sezonu 2018/19 začal jako jednička Sparty, na posledních několik zápasů podzimní části byl ale vystřídán Milanem Hečou. V jarní části se ale vrátil do základní sestavy Sparty. Ve 23. kole, hraném 2. března, chytil v závěru penaltu libereckému Kozákovi a uhájil výhru 1:0.\n\nNiță debutoval v A-mužstvu Rumunska 9. listopadu 2017 v přátelském zápase v Kluži proti reprezentaci Turecka (výhra 2:0).\n\n"}
{"id": "953469", "url": "https://cs.wikipedia.org/wiki?curid=953469", "title": "Kraviarske", "text": "Kraviarske\n\nKraviarske (1361 m n. m.) je hora v Malé Fatře na Slovensku. Jedná se o nejvyšší bod mohutné rozsochy, která vybíhá severním směrem z východního vrcholu Koniarok. Na jihu sousedí přímo s Koniarkami (1535 m), od kterých je oddělena Sedlem za Kraviarskym (1230 m), na severu pak s Žitným (1265 m), od kterého je oddělena Veľkým sedlem (1193 m). Na západě spadají svahy hory do doliny Veľká Bránica (zde se rozkládá Národní přírodní rezervace Veľká Bránica), na západě do Staré doliny. Vrchol je dobrým rozhledovým bodem.\n\n\n"}
{"id": "953470", "url": "https://cs.wikipedia.org/wiki?curid=953470", "title": "Panini", "text": "Panini\n\nPanini může znamenat:\n\n\n"}
{"id": "953475", "url": "https://cs.wikipedia.org/wiki?curid=953475", "title": "Hlasové ústrojí", "text": "Hlasové ústrojí\n\nHlasové neboli fonační ústrojí (angl. \"vocal tract\") je oblast, v níž vzniká lidský nebo zvířecí hlas.\nU lidí sestává z hrtanu a hlasivek (včetně epiglottis, hlasivkové štěrbiny). V hrtanu vzniká tzv. základní tón, který je v horní části hrtanu a v nadhrtanových dutinách (tj. v dutině hrdelní, ústní a nosní) obohacován o tzv. svrchní harmonické tóny, které tvoří barvu (témbr) hlasu, čímž teprve vzniká hlas, jak ho známe. Hlasové ústrojí je spolu s ústrojím dechovým (respiračním) a hláskovacím (artikulačním) jedním ze tří ústrojí, která se podílejí na produkce řeči. (Nadhrtanové dutiny jakožto rezonanční prostor jsou součástí artikulačního ústrojí). \n\nPrůběh produkce hlasu hlasovým ústrojím lze zachytit pomocí magnetické rezonance.\n\n\n"}
{"id": "953476", "url": "https://cs.wikipedia.org/wiki?curid=953476", "title": "Mister International", "text": "Mister International\n\nMister International (česky doslovně \"Muž mezinárodní\") je mezinárodní soutěž krásy pro muže, která byla založena v roce 2006.\n\nMister International\nVedlejší tituly\n\n\n"}
{"id": "953477", "url": "https://cs.wikipedia.org/wiki?curid=953477", "title": "Hamza River", "text": "Hamza River\n\nHamza River (\"Hamzova řeka\") je podzemní řeka (přesněji zvodeň) v Jižní Americe. Teče v hloubce okolo čtyř kilometrů pod zemským povrchem a odvádí vodu z oblasti And do Atlantiku (zhruba kopíruje tok Amazonky. Je dlouhá asi šest tisíc kilometrů a šířka kolísá od 200 do 400 km; průtok se odhaduje na 3900 metrů krychlových za sekundu a voda se pohybuje skrze porézní horniny rychlostí milimetr za hodinu.\n\nObjev řeky oznámil v srpnu 2011 brazilský vědec indického původu Valiya Mannathar Hamza, podle něhož byl tok pojmenován. Existence řeky byla zjištěna podle rozdílů v měření teploty ve zrušených naftových vrtech společnosti Petrobras. \n\n"}
{"id": "953480", "url": "https://cs.wikipedia.org/wiki?curid=953480", "title": "Siegfried Adolf Kummer", "text": "Siegfried Adolf Kummer\n\nSiegfried Adolf Kummer (*1899 – ) byl německý mystik a germánský obrozenec. Nejvíce se proslavil svou obrozeností a používáním armanenských run. Spolu s Fridrichem Brenhardem Marbym byl uvězněn v Třetí říši za to, že neoprávněné vykonával okultistickou činnost.\n\nO jeho životě i o jeho osudu je známo velmi málo v důsledku události v nacistickém Německu.\n"}
{"id": "953486", "url": "https://cs.wikipedia.org/wiki?curid=953486", "title": "Muž roku", "text": "Muž roku\n\nMuž roku je soutěž krásy pro muže, obdoba České Miss, kterou každoročně od roku 2000 pořádá David Novotný.\n\nOd roku 2010 je pořadatel soutěže také držitelem licencí na mezinárodní soutěže pánské krásy Mister International a Manhunt International. V roce 2013 přikoupil David Novotný také licenci na Men Universe Model (dříve Mister Universe).\n\n"}
{"id": "953489", "url": "https://cs.wikipedia.org/wiki?curid=953489", "title": "Jiří Holeček (rozcestník)", "text": "Jiří Holeček (rozcestník)\n\nJméno a příjmení Jiří Holeček má více nositelů:\n\n"}
{"id": "953490", "url": "https://cs.wikipedia.org/wiki?curid=953490", "title": "Jaroslav Holík", "text": "Jaroslav Holík\n\nJméno a příjmení Jaroslav Holík má více nositelů:\n\n"}
{"id": "953494", "url": "https://cs.wikipedia.org/wiki?curid=953494", "title": "Mons Argaeus", "text": "Mons Argaeus\n\nMons Argaeus je horský masiv na jihovýchodním okraji Mare Serenitatis (Moře jasu) na přivrácené straně Měsíce. Na jeho jižním konci se nachází kráter Fabbroni, jihozápadně lze nalézt kráter Dawes. Východně pak leží hora Mons Vitruvius, východním směrem také přistála v údolí Taurus–Littrow americká sonda mise Apollo 17. Nedaleko hory severozápadním směrem leží malý zatopený kráter Abetti.\n\nMasiv je dlouhý cca 50 km, střední selenografické souřadnice jsou 19,3° S a 29,0° V. \n\nHorský masiv je pojmenován podle starého názvu hory Mount Erciyes (turecky Erciyes Dağı) v Kappadokii v dnešním Turecku.\n\n\n"}
{"id": "953495", "url": "https://cs.wikipedia.org/wiki?curid=953495", "title": "Ostredok (Malá Fatra)", "text": "Ostredok (Malá Fatra)\n\nOstredok (1370 m n. m.) je hora v Malé Fatře na Slovensku. Nachází se v jihozápadní rozsoše Malého Kriváně (1671 m). Na severu sousedí s vrcholem Meškalka (1536 m), na jihu s vrcholem Veľká Kráľová (1174 m). Západní svahy hory spadají do Sučianské doliny, východní do doliny Tiesňavy. Vrcholové partie pokrývají porosty kosodřeviny.\n\n\n"}
{"id": "953498", "url": "https://cs.wikipedia.org/wiki?curid=953498", "title": "Jiří Valenta", "text": "Jiří Valenta\n\nJméno a příjmení Jiří Valenta má více nositelů:\n\n"}
{"id": "953499", "url": "https://cs.wikipedia.org/wiki?curid=953499", "title": "Jan Volný", "text": "Jan Volný\n\nJméno a příjmení Jan Volný má více nositelů:\n\n"}
{"id": "953508", "url": "https://cs.wikipedia.org/wiki?curid=953508", "title": "Milena Kovaříková", "text": "Milena Kovaříková\n\nMilena Kovaříková (* 17. června 1958 Zlín) je česká politička, od roku 2008 zastupitelka Zlínského kraje (v letech 2008 až 2012 radní kraje), v letech 2002 až 2006 starostka města Brumova-Bylnice na Zlínsku, členka ČSSD.\n\nVystudovala Střední školu ekonomickou ve Znojmě (maturovala v roce 1977), pak pracovala jako ekonomka. Od roku 1993 soukromě podniká v oblasti účetního poradenství.\n\nByla rovněž zaměstnaná v Agentuře ochrany přírody a krajiny ČR a doplnila si vzdělání na Univerzitě Jana Amose Komenského Praha (získala titul Mgr.).\n\nOd roku 2009 předsedá dozorčí radě obecně prospěšné společnosti Energetická agentura Zlínského kraje a od roku 2010 je členkou dozorčí rady obecně prospěšné společnosti Park Rochus. Zároveň působí jako členka školské rady Středního odborného učiliště Valašské Klobouky.\n\nMilena Kovaříková je vdaná a má dvě děti.\n\nJe členkou ČSSD.\n\nDo politiky vstoupila, když byla v komunálních volbách v roce 2002 zvolena jako nestraník za subjekt \"Sdružení nezávislých kandidátů (SNK) VLÁRA\" do Zastupitelstva města Brumova-Bylnice ve Zlínském kraji. Mandát zastupitelky města obhájila v komunálních volbách v roce 2006 jako členka ČSSD na kandidátce této strany a stejně tak i v komunálních volbách v roce 2010. Navíc byla od listopadu 2002 do listopadu 2006 starostkou města Brumova-Bylnice, pracovala též jako členka Sportovní komise Rady města Brumova-Bylnice. Ve volbách v roce 2014 obhájila mandát zastupitelky města, když vedla kandidátku ČSSD, působí také jako členka Kontrolního výboru.\n\nDo vyšší politiky vstoupila, když byla v krajských volbách v roce 2008 zvolena za ČSSD do Zastupitelstva Zlínského kraje a vzápětí byla zvolena i radní kraje pro oblasti zemědělství, životní prostředí a rozvoj venkova. V krajských volbách v roce 2012 obhájila mandát krajské zastupitelky (ve funkci radní však už nepokračovala). Také ve volbách v roce 2016 obhájila mandát krajské zastupitelky.\n\nV doplňovacích volbách do Senátu PČR v roce 2014 v obvodu č. 80 - Zlín kandidovala za ČSSD, ale neuspěla, když skončila na třetím místě se ziskem 16,09 % hlasů.\n\nVe volbách do Senátu PČR v roce 2018 opět kandidovala za ČSSD v obvodu č. 80 – Zlín. Se ziskem 8,16 % hlasů skončila na 5. místě.\n"}
{"id": "953509", "url": "https://cs.wikipedia.org/wiki?curid=953509", "title": "Toulavá planeta", "text": "Toulavá planeta\n\nToulavá planeta (také mezihvězdná planeta nebo nomádská planeta) je vesmírný objekt velikosti planety, který neobíhá kolem žádné hvězdy. Tělesa tohoto typu jsou objevována od 90. let 20. století. Vydávají jen velmi málo světla a proto se dají současnými dalekohledy jen těžko pozorovat. Poprvé je astronomové objevili díky metodě gravitační mikročočky.\n\nV naší Galaxii by mohlo být toulavých planet asi dvojnásobně více než normálních zářivých hvězd.\n\nToulavé planety mohou žít ve dvojicích: v roce 2017 byla objevena první podvojná toulavá planeta 2MASS J11193254–1137466AB. Planety mají souhrnnou hmotnost odpovídající čtyřnásobku hmotnosti Jupitera a dělí je od sebe vzdálenost 3,9 astronomických jednotek. Nacházejí se v asociaci TW Hydrae, což je seskupení asi 30 mladých hvězd ležících ve vzdálenosti 160 světelných roků od Země.\nToulavé planety by u sebe mohly mít své souputníky – měsíce. V roce 2013 byl oznámen kandidát na exoměsíc u toulavé planety MOA-2011-BLG-262. Tuto planetu o hmotnosti asi čtyř Jupiterů by podle fotometrických měření mohl doprovázet měsíc lehčí než planeta Země.\n\nNěkteré toulavé planety by mohly mít atmosféru podobně jak Jupiter a díky silnému skleníkovému efektu by mohly být dost teplé na to, aby na nich existoval život. Odvodil to David J. Stevenson, profesor planetologie na Caltechu, který spočítal, že tělesa o hmotnosti Země s atmosférou bohatou na molekulární vodík by po ochlazení vodíku mohla mít na povrchu planety tlak 10 – 1000 MPa (tedy 100× až 10 000× větší než na Zemi). To by za přispění geotermální energie vzniklé rozpadem radioaktivních látek v horninách mohlo zvýšit povrchovou teplotu toulavé planety nad 0 °C.\n\nBlízkými příbuznými toulavých planet jsou hnědí trpaslíci – tělesa na pomezí mezi hvězdou a planetou. Mohou se také pohybovat kosmickým prostorem bez gravitační vazby na některou hvězdu, ale na rozdíl od planet v nich v omezené míře probíhá termonukleární fúze. \n\nOdlišit toulavou planetu od hnědého trpaslíka je složité a proto je u některých potenciálních toulavých planet jejich zařazení nejisté.\n\nToulavé planety mohly podle současných teorií vzniknout dvěma způsoby:\n\n"}
{"id": "953511", "url": "https://cs.wikipedia.org/wiki?curid=953511", "title": "WTA 125K 2013", "text": "WTA 125K 2013\n\nWTA 125K 2013 představovala druhý ročník mezinárodních tenisových turnajů v rámci série WTA 125s, střední úrovně ženského profesionálního tenisu organizované Ženskou tenisovou asociací (WTA). Zahrnovala pět turnajů, z nichž čtyři probíhaly v Asii a jeden v Latinské Americe.\n\nSérie se odehrávala od února do listopadu 2013. Každá událost měla rozpočet 125 000 dolarů, což odráželo pojmenování tohoto okruhu. Původně plánovaný šestý turnaj Royal Indian Open v  indickém Puné byl zrušen.\n\nCelková dotace událostí činila 125 000 dolarů, což odrážel název série. Ubytování a stravování – tzv. hospitality, byly na turnajích automaticky zajištěny organizátory. Šampiónka dvouhry a každá z vítězek čtyřhry si připsala 160 bodů, finalistky pak 117 bodů.\n\n"}
{"id": "953514", "url": "https://cs.wikipedia.org/wiki?curid=953514", "title": "Plenář (relikviář)", "text": "Plenář (relikviář)\n\nPlenář (latinsky \"plenarius\") nebo také deskový relikviář je schránka na relikvie, která má tvar desky. Plenáře se začaly vyrábět kolem čtvrtiny 13. století a byly bohatě zdobeny. Jejich předchůdcem byly byzantské staurotéky.\n\n"}
{"id": "953517", "url": "https://cs.wikipedia.org/wiki?curid=953517", "title": "Bart Veldkamp", "text": "Bart Veldkamp\n\nBart Veldkamp (* 22. listopadu 1967 Haag, Jižní Holandsko) je bývalý nizozemský a belgický rychlobruslař.\n\nMezinárodní debut v nizozemských barvách absolvoval na podzim 1988 na závodech Světového poháru, na Mistrovství světa ve víceboji 1989 byl desátý. Prvních velkých úspěchů dosáhl v následující sezóně 1989/1990, kdy poprvé zvítězil v celkovém hodnocení Světového poháru na dlouhých tratích, vyhrál Mistrovství Evropy a na světovém vícebojařském šampionátu vybojoval bronzovou medaili, kterou o rok později obhájil. Toho roku také získal bronz na kontinentálním mistrovství. Na Zimních olympijských hrách 1992 si dobruslil pro zlatou medaili na trati 10 000 m, v závodech na 5000 m a 1500 m byl shodně pátý. V sezóně 1992/1993 podruhé celkové triumfoval ve Světovém poháru na dlouhých tratích a skončil čtvrtý na Mistrovství Evropy i světa ve víceboji. Zúčastnil se zimní olympiády 1994, kde získal bronz na nejdelší destikilometrové distanci, na poloviční trati byl pátý. Vzhledem k množství nizozemských rychlobruslařů, kteří chtěli reprezentovat svoji zemi, a tedy vzhledem k náročným kvalifikacím na velké světové akce, se Veldkamp v roce 1995 rozhodl obléknout belgický dres. Jako reprezentant Belgie poté působil až do konce své sportovní kariéry. Ve druhé polovině 90. let se na světových i evropských šampionátech často umisťoval těsně pod stupni vítězů, k jeho největším úspěchů té doby patří stříbrné medaile ze závodu na 10 km na MS 1996 a ze závodu na 5 km na MS 1999 a bronzová medaile ze závodu na 5 km na MS 1998. Ze ZOH 1998 si přivezl bronz (5000 m), na dalších distancích byl čtvrtý (10 000 m) a sedmnáctý (1500 m). V sezóně 1998/1999 zvítězil v celkovém pořadí Světového poháru na dlouhých tratích. Poslední cenné kovy získal v roce 2001, kdy byl druhý na Mistrovství Evropy a třetí na Mistrovství světa ve víceboji; na Zimních olympijských hrách 2002 skončil osmý (5000 m) a devátý (10 000 m). V dalších letech se, až na výjimky, umisťoval na šampionátech ve druhé desítce. V samotném závěru své sportovní kariéry startoval na zimní olympiádě 2006 (5000 m – 13. místo, 10 000 m – 14. místo).\n\n"}
{"id": "953520", "url": "https://cs.wikipedia.org/wiki?curid=953520", "title": "Inta", "text": "Inta\n\nInta (\"\") je město v republice Komi v Rusku. Leží v předhůří Polárního Uralu na levém břehu řeky Bolšaja Inta, přítoku řeky Kosju, ve vzdálenosti zhruba 600 kilometrů na severovýchod od Syktyvkaru, hlavní města republiky. V roce 2017 žilo v Intě 26 tisíc obyvatel. K městu patří plocha 30 100 čtverečních kilometrů.\n\nV Intě je letiště a deset kilometrů východně od města je stanice na železniční trati Konoša – Vorkuta.\n\n\n"}
{"id": "953521", "url": "https://cs.wikipedia.org/wiki?curid=953521", "title": "Plenář", "text": "Plenář\n\nPlenář může být:\n\n"}
{"id": "953531", "url": "https://cs.wikipedia.org/wiki?curid=953531", "title": "Trojicko-sergijevská lávra", "text": "Trojicko-sergijevská lávra\n\nTrojicko-sergijevská lávra (rusky ', v církevní literatuře též ') je největší a nejdůležitější ruský pravoslavný monastýr (lávra) a duchovní centrum Ruské pravoslavné církve. Nachází se ve městě Sergijev Posad, asi 78 km severovýchodně od Moskvy. Má stavropigiální status, tzn. podléhá přímo moskevskému patriarchovi. Je to největší středisko výukové a vydavatelské činnosti Ruské pravoslavné církve. Jsou zde uloženy relikvie zakladatele kláštera, svatého Sergeje Radoněžského.\n\nZa zakladatele kláštera je považován svatý (přepodobný) Sergej Radoněžský. Ten se roku 1337, tehdy ještě nosil světské jméno Bartoloměj, spolu se svým bratrem Štefanem, mnichem nedalekého choťkovského kláštera, usadil na vrcholku Makovec, 10 verst od Choťkova. Rok 1337 je tak považován za datum založení Trojicko-sergijevského kláštera. Bratři záhy postavili nevelký dřevěný chrám zasvěcený svaté trojici (byl vysvěcen 1340). Když Štefan odešel do Kláštera zjevení Páně v Moskvě, svatý Sergej zůstal několik let sám. Potom se však okolo jeho cely začali usazovat další mniši a začala tak vznikat klášterní komunita. Území kláštera bylo rozděleno na tři části - ubytovací, společenskou a obrannou. Uprostřed kláštera se nacházel nový dřevěný Chrám svaté trojice a jídelna, ze čtyř stran obklopené klášterními celami. Za jídelnou se nacházely zahrady a zázemí kláštera. Celý klášter byl obehnán dřevěnou hradbou. Představeným kláštera byl mnich Mitrofan, po jeho smrti se jím stal svatý Sergej Radoněžský.\n\nZáhy se stal Trojický klášter duchovním centerm ruských zemí, podporovaný moskevskými knížaty. Právě zde roku 1380 přepodobný Sergej požehnal vojsku knížete Dmitrije Donského, který se chystal na boj s vojsky Zlaté hordy na Kulikově poli. Do boje se zapojili v rozporu s pravidly pravoslavného mnišství (a se souhlasem svatého Sergeje) také mniši-bohatýři Alexandr Peresvet a Rodion Osljaba. Roku 1392 svatý Sergej skonal a byl pohřben v chrámu svaté trojice, ještě před tím stačil ustanovit svého učedníka Nikona Radoněžského představeným kláštera.\n\nRoku 1408 byl klášter vypleněn a vypálen tatarským chánem Jedigejem, nicméně dalších 200 let historie kláštera bylo zcela klidných. Stavěly se nové a nové budovy, klášter se rozvíjel a stal se jednou z hlavných ruských svatyní. Po dobu několika století byl kulturním a náboženským centerm ruského státu. Vznikaly zde kroniky, přepisovaly se rukopisy, malovaly ikony. V 15. století zde vyznikla legenda \"Život přepodobného Sergeje Radoněžského\", jedna z nejvýznamnějších památek staroruské literatury, ceněný historický dokument.V roce 1422 byla na místě původního dřevěného kostelíka (který byl přesunut) zbudována první kamenná stavba kláštera - Chrám svaté Trojice, do kterého byly uloženy ostatky svatého Sergeje. Na výzdobě chrámu se podíleli znamenití malíři jako Andrej Rublev či Daniil Čornyj, pro ikonostas vznikla jedna z neznámějších ikon vůbec, ikona Nejsvětější Trojice. Moskevská knížata měla místní Chrám svaté Trojice v úctě: zde se konaly modlitby před válečnými výpravami a po jejich úspěšném zakončení (např. Vasilij III. před pochodem na Pskov roku 1510, Ivan Hrozný zde nechal konat bohoslužbu na počest dobytí Kazaně roku 1552), políbením kříže se stvrzovaly smlouvy, křtili se zde následníci trůnu.\nV době občanské války vyvolané spory o nástupnictví na trůnu uzavřeli v klášteře roku 1442 příměří Vasilij II. se svým bratrancem Dimitrijem Šemjakou. Nicméně dva roky poté Dimitrij porušil přísahu a jeho lidé přepadli Vasilije II., když se modlil u hrobu svatého Sergeje, odvlekli jej do Moskvy a oslepili. Duchovenstvo kláštera odsoudilo počínání Dimitrije Šemjakova, čímž si vysloužilo přízeň později osvobozeného Vasilije II.\n\nRoku 1530 byl v klášteře pokřtěn Ivan IV. Hrozný, budoucí první ruský car. Roku 1547 se mladý car po velkolepých oslavách své svatby vydal pěšky do Trojického kláštera, kde pobyl jeden týden na každodenních modlitbách u hrobu svatého Sergeje. Car měl ke klášteru blízký vztah, často zde modlitbami děkoval za velká vítězství ruských vojsk, během svého života věnoval na rozvoj kláštera více než 25 tisíc rublů. Za jeho vlády došlo také k výstavbě bílých kamenných hradeb okolo kláštera, které dosáhly délky okolo 1,5 km. Z Trojického kláštera se tak stala velká pevnost.Na konci 16. století se stal největším klášterem v Rusku. Do jeho majetku spadalo 2780 vesnic, panoval zde čilý obchodní ruch, obchodní lodi kláštera obchodovaly i se zahraničím.\n\nV období smuty přestál Trojický klášter 16měsíční obléhání polsko-litevskými interventy. Polsko-litevská vojska přitáhla roku 1608, klášter ostřelovala z 63 děl a mnohokráte se pokusila o útok. Na konci roku 1609 vypukla v klášteře epidemie kurdějí, které podlehlo více než 2 tisíce lidí. Všechny mrtvé ukládali v Uspeňském chrámu. Na konci zimy zbylo v klášteře méně než 200 lidí schopných bránit klášter se zbraní v ruce. Přes všechny těžkosti však monastýr kladl vytrvalý odpor, podle slov samotných Poláků byl vyzbrojen „lidmi, železem a odvahou“. Velké ztráty nicméně utrpěli při četných útocích i samotní Poláci. Dobyvatelé se pokusili také do kláštera podkopat, obránci to však zjistili a u předpokládaného ústí podkopu vybudovali narychlo ještě jednu zeď. Když začali z podkopu vylézat dobyvatelé, obránci jej úspěšně odpálili. 22. ledna 1610 byl klášter zachráněn ruským vojskem pod vedením Michajla Skopina-Šujského. Samotná stavba byla během obléhání značně poškozena.\n\nPo osvobození byl nicméně klášter rychle opraven, jeho silně poškozené zdi byly nejenom obnoveny, ale i výrazně zvýšeny a zpevněny, čímž získaly dnešní vzhled. Intenzivně probíhala i stavba zcela nových budov v areálu. Rychlá obnova byla možná i díky bohatým darům, kterým se klášteru dostalo jakožto symbolu statečnosti ruského národa.Naposledy viděl klášter pod svými hradbami nepřítele roku 1618, když tudy pochodoval na Moskvu polský král Vladislav IV. Vasa.\n\nNastalo období rozkvětu kláštera. Počet vesnic, náležejíchch klášteru, dosáhl 16 800, čímž měl klášter více vesnic než car či patriarcha. Vlastní klášterní cihelny zajišťovaly hladký průběh stavebních prací. V rybnících okolo kláštera chovali mniši ryby, na březích zakládali ovocné sady a stavěli větrné mlýny.\n\nBěhem povstání střeleckých pluků se v klášteře ukrývala carevna Žofie Alexejevna s careviči Ivanem a Petrem. V roce 1689 se zde ukrýval z Moskvy uprchlý Petr I. Veliký.\n\nNa začátku 18. století rozvoj kláštera ustrnul. Rusko vstoupilo do severní války (Petr I. si vzal na vojenské potřeby z klášterní pokladny 400 tisíc rublů), navíc se začalo stavět nové hlavní město Ruska Petrohrad, kvůli čemuž zakázal car výstavbu jakýchkoli kamenných budov v Rusku mimo Petrohradu. V klášteře nicméně proběhly roku 1708 stavební práce v souvislosti s obavami z vpádu Švédů, byly vyhloubeny příkopy a k branám postaveny mosty.\n\nNové období rozkvětu kláštera přišlo s nástupem carevny Alžběty I. Petrovny na ruský trůn. Roku 1742 zde byla z nařízení carevny otevřena duchovní akademie (později, roku 1814 sem byla přesunuta z moskvy Moskevská duchovní akademie, jedna z největších teologických škol Ruska). S tím souvisela i výstavba dalších objektů, zajišťujících potřeby osazenstva akademie: nemocnice, jídelny, ruské sauny a knihovny. Roku 1744 dostal Trojicko-sergijevský klášter čestný titul lávry; bylo stvrzeno, že hlavou kláštera je moskevský metropolita.\n\nBěhem panování Alžběty I. Petrovny došlo k velkému stavebnímu rozmachu. Samotná carevna si nechala postavit za branami kláštera zámeček. Došlo k realizaci velkolepého plánu přestavby monastýru, na jehož projektování se podílel i věhlasný architekt Ivan Fjodorovič Mičurin. Zvonice kláštera byl jeho poslední projekt, který dokončil jeho žák Dmitrij Vasiljevič Uchtomskij. Pro zvonici byl roku 1748 odlit zvon Car-kolokol (neplést s moskevským Carem-kolokolem) o hmotnosti 64 tun. Tento zvon byl roku 1930 zničen a roku 2004 nahrazen novým o hmotnosti 72 tun. Dodnes (2016) se jedná o největší funkční zvon se srdcem na světě.\n\nV 18. - 19. století patřil klášter k jednomu z největších vlastníků půdy v Rusku, před konfiskací církevních pozemků roku 1763 přináleželo klášteru více než 100 tisíc nevolníků. Díky čilému obchodování s obilninami, solí či předměty denní potřeby bohatství kláštera stále rostlo. Klášter si tak například mohl dovolit věnovat v období napoleonských válek armádě okolo 70 tisíc rublů.\n\nNa začátku 20. století ke klášteru patřila tiskárna (tiskla se zde např. díla teologů Pavla Florenského či Klimenta Ochridského), dva hotely ve městě, dílny (výroba hraček, svícnů, křížů atd., dřevořezbářská dílna), obchody, stáje. U zdí kláštera se čile obchodovalo, v blízkosti kláštera vyrůstala obchodní střediska a hotely. V 10. letech 20. století žilo v klášteře více než 400 mnichů. K Trojicko-sergijevské lávře přináleželo několik dalších klášterů.\nV klášterní knihovně byla uložena řada historických dokumentů a ruských kronik či vzácných rukopisů z 15. - 17. století. Celkem v roce 1908 knihovna evidovala okolo 10 tisíc knih.\n\nNa samém začátku 20. století pokračovala na území kláštera výstavba, vyrůstaly nové cely, hospodářské budovy a obchody, klášterní tiskárna byla založena roku 1905.\n\nPo roce 1918 začalo monastýru těžké období. Klášter se nacházel na území kontrolovaném bolševiky, byl proto právně přeměněn na výrobní družstvo, ačkoli život mnichů šel ještě chvíli ve starých kolejích. Roku 1919 potom byli mniši přesídleni do pustevny, nacházející se asi 3 km od kláštera. 10. listopadu 1919 učinil výkonný výbor Sergijevského újezdu rozhodnutí o uzavření kláštera z důvodu nedostatku budov pro nemocnice, školy a dětská zařízení. V březnu 1919 byla uzavřena Moskevská duchovní akademie a její budovy byly předány elektrotechnickému učilišti. Ačkoli patriarcha Tichon poslal poselstvo s prosbou o povolení znovu otevřít klášter k samotnému Leninovi, 20. dubna 1920 vydala Rada lidových komisařů RSFR usnesení \"„O přenesení historicko-uměleckých cennosti Trojicko-sergijevské lávry do muzea“\". Trojický chrám byl okamžitě uzavřen a bratři byli vysídleni. Poslední bohoslužba v Trojickém chrámu proběhla 31. května 1920. V témže roce bylo v klášteře založeno historicko-architektonické muzeum. Roku 1929 byly zrušeny poslední cely poblíž kláštera a většina zvonů byla roztavena (ušetřili pouze zvon Labuť z roku 1593 a nejstarší „nikonovský“ zvon z roku 1420). Do roku 1953 v areálu kláštera fungoval Zagorský učitelský ústav.\n\nNa konci 30. let byly některé klášterní památky částečně přestavěny a přizpůsobeny hospodářskému či bytovému užívání.V letech 1938-40 byl vypracován projekt rekonstrukce klášterních objektů a přeměny kláštera na muzeum (týkal se pouze objektů za klášterní zdí). S restaurátorskými pracemi se začlo roku 1940. Kvůli nedostatku restaurátorů zde bylo roku 1945 otevřeno specializované restaurátorské učiliště. Cílem restaurátorských prací nebylo vrátit budovy do stavu v nějakém konkrétním roce, ale uvést jednotlivé budovy do stavu v období jejich největšího rozkvětu a prezentovat tak klášter jako doklad syntézy nejrůznějších uměleckých stylů.\nRestaurátorské práce byly provedeny i přes všechny těžkosti válečných a poválečných let. Podařilo se tak zachránit mnohé stavby v havarijním stavu. Ve své době se jednalo o největší restaurátorský projekt v SSSR. Okolo stěn kláštera byla vyhlášena třicetimetrová ochranná zóna, ve které platil zákaz jakékoli výstavby.\n\nHlavní restaurátorské práce byly hotovy roku 1970, restaurace však probíhala ještě několik let poté.\n\nRoku 1993 byl klášter zapsán na seznam objektů světového kulturního dědictví UNESCO.\n\nV 90. letech a na počátku 21. století byla řadě budov vrácena původní barva fasády, byly opraveny krovy chrámů a restaurovány malby. Generální rekonstrukcí prošla zvonice.\n\nMniši se do kláštera vrátili na začátku roku 1946 v souvislosti s uvolněním protináboženské politiky SSSR po vyhrané válce. Téhož roku se také do kláštera vrátily ostatky sv. Sergeje. Představeným kláštera se stal patriarcha Alexej I. a klášter byl hlavním sídlem ruských patriarchů až do roku 1983, kdy přesídlili do Danilova kláštera v Moskvě. V letech 1956-58 byly všechny budovy monastýru předány do užívání církve, ačkoli kvůli tomu muselo být vysídleno 1150 lidí, kteří byli v klášterních budovách ubytováni.\n\nV současné době (2016) žije v klášteře okolo 200 mnichů.\n\nObjekty Trojicko-sergijevské lávry byly vystavěny předními ruskými staviteli v 15. - 19. století. V areálu se nachází více než 50 staveb různých účelů, z toho 10 chrámů. Celý tento komplex je pod ochranou UNESCO. V následující tabulce je přehled některých významných staveb nacházejících se v hradbách monastýru. Mimo jeho pevné zdi se nacházejí další historické objekty související s klášterem: historické hotely, tržiště, nemocnice, kaple, kostely, pustevny či obchodní centrum.\n\n"}
{"id": "953534", "url": "https://cs.wikipedia.org/wiki?curid=953534", "title": "Letecký katapult", "text": "Letecký katapult\n\nLetecký katapult je zařízení používané na letadlových lodích pro asistovaný vzlet letadel. V minulosti se používal i na dalších kategoriích plavidel (od bitevních lodí až po torpédoborce, minonosky a ponorky) pro asistovaný start hydroplánů, létajících člunů, či pro asistovaný start prvních střel s plochou dráhou letu. Taktéž se používal po omezenou dobu na transoceánských parnících a během druhé světové války též na civilních nákladních lodích pro asistovaný vzlet stíhacích letounů pro ochranu konvojů.\n\nKatapult je používán zejména z důvodu zkrácení dráhy letounu potřebné pro jeho vzlet. Další výhodou je možnost vzletu bez omezení vzletové hmotnosti, letoun tedy může vzlétnout bez potřeby omezovat množství paliva nebo výzbroje, či výstroje pro plnění svých úkolů. Některé letouny používané na letadlových lodích pro svůj vzlet přímo vyžadují katapulty a samy by nebyly z letové paluby schopné vzlétnout bez pomoci katapultu z důvodu příliš krátké dráhy.\n\nLetoun vzlétající s pomocí katapultu bývá označován anglickou zkratkou CATO (\"Catapult Assisted Take Off\"). Naprostá většina letadel s pevnými křídly, používaných na letadlových lodích US Navy, má charakteristiky CATOBAR (\"Catapult Assisted Take Off But Arrested Recovery\") – vzlet s katapultem a přistání s pomocí brzdných lan.\n\nOd června 1912, prováděl Američan Theodore Gordon Ellyson první experimenty se vzletem za pomoci katapultu. Dne 12. listopadu 1912 provedl Ellyson první úspěšný vzlet za pomoci katapultu ze zakotvené lodě.\n\nBěhem druhé světové války byly některé lodě pro ochranu konvojů vybaveny katapultem poháněným raketovým motorem pro vzlet Hawker Hurricane, nebo Hawker Sea Hurricane. Vedle pěti upravených lodí Royal Navy (tzv. \"Fighter catapult ship\") bylo takto upraveno i několik obchodních lodí (tzv. \"CAM ship\"). Hurricane vzlétl z lodě s pomocí katapultu a po splnění úkolu (obrany konvoje) přistál na nejbližším letišti, nouzově na hladině a nebo jej pilot opustil na padáku.\n\nPrvní letadlovou lodí vybavenou parním katapultem, tak jak známe v současnosti, byla britská HMS \"Perseus\".\n\nV současné době používají letadlové lodě US Navy parní katapulty C-13 mod 2, které dokážou urychlit letoun z 0 km/h na 300 km/h za 3 sekundy.\n\nV současné době se provádí testy nového elektromagnetického katapultu označeného jako Electromagnetic Aircraft Launch System (EMALS), který bude využíván na nových letadlových lodích třídy Gerald R. Ford.\n\nKatapulty se mohou rozdělovat na jednotlivé typy dle principu pohonu vozíku katapultu.\n\n"}
{"id": "953539", "url": "https://cs.wikipedia.org/wiki?curid=953539", "title": "Ionuț Neagu", "text": "Ionuț Neagu\n\nIonuț Neagu (* 26. října 1989, Galați, Rumunsko) je rumunský fotbalový záložník a reprezentant, který hraje v rumunském klubu FC Steaua București.\n\nNeagu zahájil profesionální fotbalovou kariéru v klubu FC Oțelul Galați. S klubem vyhrál první rumunskou ligu (v sezóně 2010/11) a následně v červenci 2011 i rumunský Superpohár (po výhře 1:0 nad FC Steaua București).\n\n3. září 2013 přestoupil za 620 000 eur do prestižního rumunského klubu z hlavního města, do FC Steaua București. V sezóně 2013/14 se pak probojoval s klubem do základní skupiny Ligy mistrů, kde se Steaua střetla s anglickým týmem Chelsea FC, německým FC Schalke 04 a švýcarským FC Basilej. V sezóně 2013/14 získal se Steauou ligový titul.\n\nNeagu reprezentoval Rumunsko v mládežnické kategorii do 21 let.\n\nV rumunském reprezentačním A-mužstvu debutoval 15. listopadu 2011 v přátelském zápase proti domácímu Řecku, kde nastoupil v základní sestavě a odehrál 86 minut. Rumunsko vyhrálo na půdě soupeře 3:1.\n\n"}
{"id": "953540", "url": "https://cs.wikipedia.org/wiki?curid=953540", "title": "Vrápenec velký", "text": "Vrápenec velký\n\nVrápenec velký (\"Rhinolophus ferrumequinum\") je netopýr z čeledi vrápencovitých. V Evropě se jedná o největšího zde žijícího vrápence. Dosahuje hmotnosti 17–32g, délky těla (LC) 57–71mm, věku až 30 let. Echolokace probíhá na frekvenci (77–84 kHz).\nTvarem zavěšeného těla připomíná podkovu, podle níž získal jméno například v chorvatštině (\"potkovnjak\") a dalších jazycích.\n"}
{"id": "953541", "url": "https://cs.wikipedia.org/wiki?curid=953541", "title": "Gianluca Pagliuca", "text": "Gianluca Pagliuca\n\nGianluca Pagliuca (* 18. prosinec 1966, Bologna) je bývalý italský fotbalista, brankář.\n\nS italskou reprezentací získal stříbrnou medaili na mistrovství světa roku 1994 a bronzovou na mistrovství světa 1990 (kde ovšem jako náhradník Waltera Zengy do bojů nezasáhl). Hrál též na světovém šampionátu v roce 1998. Celkem za národní tým odehrál 39 utkání.\n\nSe Sampdorií Janov vyhrál v sezóně 1989/90 Pohár vítězů pohárů, s Interem Milán v sezóně 1997/98 Pohár UEFA. S Janovem se stal též mistrem Itálie (1990/91), třikrát s ním vyhrál italský pohár (1987/88, 1988/89, 1993/94).\n"}
{"id": "953542", "url": "https://cs.wikipedia.org/wiki?curid=953542", "title": "Lávra", "text": "Lávra\n\nLávra (řecky \"Λαύρα\", cyrilicí \"Ла́вра\") je termín používaný v řeckokatolické a pravoslavné církvi, označující velký a mimořádně významný monastýr (klášter), který zpravidla podléhá přímo patriarchovi a nikoliv místnímu biskupovi. Status lávry má ve světě jen několik monastýrů. Původně se tímto pojmem označovalo větší seskupení kélií (mnišských cel) či jeskyní s centrálním chrámem a společnou trapézou (jídelnou).\n\n\n"}
{"id": "953543", "url": "https://cs.wikipedia.org/wiki?curid=953543", "title": "Jindřich Geisler", "text": "Jindřich Geisler\n\nJindřich Geisler (15. července 1849, Laškov – 18. března 1927, Olomouc) byl moravský kněz, hudební kritik, muzikant, organizátor hudebního života, učitel liturgického zpěvu a především zakladatel hudebního spolku Žerotín. Pocházel z významné hanácké rodiny Geislerů, k níž patřil například lékař Josef Geisler nebo advokát Antonín Geisler.\n\nNarodil se v hanácké vsi Laškov rozkládající se západně od Olomouce a Prostějova a východně od městečka Konice na úpatí Drahanské vrchoviny. Jde o starou čistě česky osídlenou obec, jejíž kořeny sahají až do středověku. Geisler od útlého mládí projevoval zájem a talent pro hudbu. Tento svůj interes rozvíjel na laškovské faře a později v Přemyslovicích a Kokorách. Koneckonců měl svůj vzor ve svém otci Antonínovi, který byl známý hudebník, učitelem a vlastenec. Antonín Geisler působil v Kokorách skoro 40 let (rodina přišla do Kokor v roce 1855) na místo řídícího učitele a regenschoriho kokorského kostela. Jeho otec založil v Kokorách čtenářsko-pěvecký spolek Lumír, obecní knihovnu, propagoval technologické novinky v oblasti zemědělství apod. Měl celkem 7 sourozenců a bylo přirozené, že v rodině venkovského učitele bylo nutné, aby se aspoň jeden ze synů vydal na kněžskou dráhu. Jindřich, který byl nejstarším synem, navíc se zájmem o hudbu a církevní prostředí, byl logicky oním vyvoleným. Výrazně se do dějin Hané a vůbec národního hnutí ve 2. polovině 19. století na Moravě zapojili i další dva Jindřichovi bratři. JUDr. Antonín Geisler byl známým a aktivním olomouckým advokátem a starostou olomouckého Sokola a MUDr. Josef Geisler lékařem, soudním znalcem, který působil v Pöttingeu. Všichni byli kulturně, vlastenecky a pedagogicky činní.\n\nPůsobil v chrámu sv. Václava v Olomouci, později se stal kanovníkem a prelátem olomoucké kapituly. Vedle těchto „kariérních“ pozic se věnoval i své lásce, hudbě. Byl spoluzakladatelem a dlouholetým předsedou (1880–1905) hudebního spolku Žerotín. Navázal osobní přátelství s Antonínem Dvořákem, jehož dílo neúnavně propagoval. Dvořák taktéž několikrát Olomouc kvůli němu navštívil a dokonce zde dirigoval některá svá díla, například \"Requiem\" nebo \"Te Deum\". V letech 1917–1918 byl rektorem kostela sv. Anny v Olomouci, 1918–1927 scholastikem Metropolitní kapituly u svatého Václava v Olomouci.\n\nKromě organizování hudebního života a hudebních organizací se věnoval i nakladatelské činnosti. K nejznámějším dílům patří \"Zvuky nebeské: průvod varhanový k písním duchovním v kancionále Bečákově obsaženým\". Chrámová hudba, liturgický zpěv, písně v mateřském jazyce, to pro něj tvořilo základ jeho hudební činnosti. Tu propagoval vydáváním a šíření kancionálů moravských obrozenců první generace, k nimž patřili např. Tomáš Fryčaj, Tomáš Bečák, popularizoval i kancionály ze starších období 16.–17. století.\n\n\n"}
{"id": "953547", "url": "https://cs.wikipedia.org/wiki?curid=953547", "title": "Boulevard Anspach", "text": "Boulevard Anspach\n\nBoulevard Anspach (nizozemsky Anspachlaan) je jedna z hlavních tříd v centrální části Bruselu. Protíná centrum v severojižním směru a spojuje jej s městským okruhem. Svůj název má podle primátora města z 19. století, Julese Anspacha (1829 - 1879). Patří k nejrušnějším a nejznámějším bruselským bulvárům; prochází přes náměstí de Brouckère a vede kolem historické budovy bruselské burzy. Ze severní strany ve svém směru pokračují dvě třídy: \"Boulevard Emile Jacqmain\" a \"Boulevard Adolphe Max\", Z jižní strany přechází v \"Boulevard Maurice Lemonnier\".\n\nŠiroký městský bulvár byl vybudován v letech 1868 - 1871 poté, co byla říčka Senne převedena do podzemí, čímž se uvolnila nová stavební plocha. Tramvajová trať vedená prostředkem třídy byla v 70. letech převedena do podzemí. V současné době je silnice upravena jako šestiproudá dopravní tepna; část procházející centrem od náměstí de Brouckère až po Bourse byla v roce 2015 uzavřena pro dopravu a slouží jako pěší zóna.\n"}
{"id": "953549", "url": "https://cs.wikipedia.org/wiki?curid=953549", "title": "Prokop Lažanský z Bukové (1771)", "text": "Prokop Lažanský z Bukové (1771)\n\nProkop hrabě Lažanský z Bukové (2. května 1771 Praha – 24. února 1823 Vídeň) byl rakouský úředník, zastával řadu klíčových funkcí ve správě habsburské monarchie.\n\nPocházel z rodiny Lažanských z Bukové. Narodil se jako syn nejvyššího českého a prvního rakouského kancléře Prokopa Lažanského a jeho první manželky hraběnky Walburgy Kolowrat-Krakowské, dcery českého nejvyššího sudího Prokopa Krakovského z Kolovrat a sestry pražského arcibiskupa Aloise Josefa a polního maršála Jana Karla. Druhá maželka jeho otce, Marie Ulrika Falkenhaynová, byla nejvyšší hofmistryní císařovny Karoliny Augusty. Jeho mladší bratr Jan byl prezidentem českého zemského práva a nejvyšším sudím.\n\nOženil se s dcerou rektora pražské univerzity Josefa Bretfelda a neteří pražského arcibiskupa Václava Leopolda Chlumčanského z Přestavlk Terezií. Jeho švagrem se tak stal rektor vídeňské univerzity František Leopold Bretfeld-Chlumčanský. S manželkou měli syny Prokopa, Vojtěcha a Leopolda a dcery Ludmilu a Marii.\n\nPo studiích na tereziánské rytířské akademii a následně na univerzitách ve Vídni a v Praze nastoupil jako poručík k pluku karabiníků vévody Albrechta. Po dvou letech, v roce 1791, přešel do civilní služby jako praktikant u kouřimského krajského úřadu, v roce 1796 se stal krajským hejtmanem v Litoměřicích. V roce 1799 nastoupil jako guberniální rada v Praze, v roce 1804 se stal viceprezidentem haličského gubernia a v letech 1805 až 1813 zastával úřad moravskoslezského gubernátora a z titulu předsedy zemského výboru i moravského zemského hejtmana. Během tohoto období se zasloužil o zmírnění škod způsobených v zemi francouzskými vojsky. V roce 1813 se stal dvorským kancléřem ve spojené dvorské kanceláři ve Vídni. V roce 1814 se stal předsedou dvorské ústřední komise pro nově získaná území. Po ukončení její činnosti v roce 1817 se vrátil do funkce dvorského kancléře s působností pro české země a Halič a předsedal dvorské studijní komisi.\n\nV roce 1799 byl jmenován císařským komořím, v roce 1803 tajným radou, v roce 1806 se stal komandérem řádu svatého Štěpána, v roce 1809 byl vyznamenán velkokřížem téhož řádu. V roce 1814 obdržel velkokříž Leopoldova řádu.\n\nPo otci zdědil panství Chyše a část panství Rabštejn, v roce 1821 přikoupil i statek Libyni. Jeho manželka Terezie byla dědičkou Bretfeldovského paláce v Praze.\n\n\n"}
{"id": "953550", "url": "https://cs.wikipedia.org/wiki?curid=953550", "title": "Revokace", "text": "Revokace\n\nRevokace je slovo latinského původu znamenající buď odvolání či zrušení (např. výnosu) nebo odvolání se na něco, odkazování k něčemu (např. jiné místo v knize).\n\n"}
{"id": "953551", "url": "https://cs.wikipedia.org/wiki?curid=953551", "title": "Vjekoslav Luburić", "text": "Vjekoslav Luburić\n\nVjekoslav Luburić (Humac, 20. května 1913, Rakousko-Uhersko, Carcaixent, 20. května 1969) byl chorvatský ustašovec, válečný zločinec a správce koncentračního tábora Jasenovac. \n\nLuburić byl již několikrát trestán v období meziválečné Jugoslávie. V 30. letech utekl do Maďarska, kde pomáhal s organizací prvních ustašovských jednotek. Jeho činnost zde však byla neúspěšná; Luburić těžko sháněl finanční prostředky na své živobytí; odsouzen byl dokonce za zpronevěru na 5 měsíců. Nakonec pracoval jako pomocný dělník.\n\nStejně jako Ante Pavelić byl Luburić v okamžiku vyhlášení NDH (v dubnu 1941) v zahraničí. Po návratu do vlasti byl jmenován do čela III. oddělení Ustašovské služby dozoru, která spravovala koncentrační tábory, nacházející se na území fašistického Chorvatska. Na podzim roku 1941 navštívil Německo, kde se seznámil s nacistickou organizací táborů smrti. Získané poznatky uplatnil i v Chorvatsku. Němci Luburiće popsali jako \"velkého sadistu, zoufale nemocného, patologického typu a poslušně oddaného chorvatskému vůdci (Ante Pavelićovi).\" \n\n\"Maks\" Luburić po skončení druhé světové války emigroval do Španělska, kde zformoval militantní organizaci \"Hrvatski narodni otpor\", která organizovala celou řadu teroristických útoků. V nepřítomnosti byl odsouzen za válečné zločiny ve své vlasti. V roce 1969 se agentům jugoslávské tajné policie podařilo organizaci infiltrovat a Luburiće zabít.\n\n"}
{"id": "953560", "url": "https://cs.wikipedia.org/wiki?curid=953560", "title": "Courchevel", "text": "Courchevel\n\nCourchevel je lyžařské středisko nacházející se nedaleko obce Saint-Bon-Tarentaise ve Francouzských Alpách. Leží v údolí Tarentaise v regionu Rhône-Alpes. Lyžařské středisko Courchevel tvoří součást skiareálu Les Trois Vallées, který patří k největším na světě. Courchevel je také označení pro lyžařské vesnice skiareálu, jejichž názvy jsou dále doplněny o nadmořskou výšku: Courchevel 1300 (Le Praz), Courchevel 1550, Courchevel 1650 (Moriond) a Courchevel 1850. Centrum lyžařského střediska se nachází v nadmořské výšce 1747 m n. m. Jsou zde také pořádány závody Světového poháru v alpském lyžování. Nedaleko se také nachází letiště Courchevel.\n\nVýstavba lyžařského střediska zde byla plánována původně již v průběhu druhé světové války v období Vichistické Francie. Studii v roce 1942 vypracoval architekt Laurent Chappis. V poválečných letech se stalo středisko Courchevel 1850 významné především tím, že bylo jako první středisko ve Francii vybudováno na novém místě a nebylo soustředěno do blízkosti existující obce.\n\nV údolí Tarentaise se nachází největší počet lyžařských středisek na světě. Mezi nejznámější skiareály patří Paradiski (Les Arcs, La Plagne) nebo Espace Killy (Val-d'Isère, Tignes). V minulosti bylo plánováno propojit všechna lyžařská střediska v jeden rozsáhlý skiareál, tento plán však byl zamítnut s vytvořením národního parku Vanoise. Součástí lyžařského střediska Courchevel je také komplex budov La Tania, který sloužil během Zimních olympijských her 1992 jako ubytovací zařízení. V části La Praz probíhaly soutěže ve skocích na lyžích a v lokalitě Tremplin du Praz probíhaly skokanské soutěžě sdruženářů. V části střediska Courchevel 1850 zde existoval skokanský můstek.\n\n"}
{"id": "953561", "url": "https://cs.wikipedia.org/wiki?curid=953561", "title": "Kanton L'Isle-Jourdain", "text": "Kanton L'Isle-Jourdain\n\nKanton L'Isle-Jourdain označuje více francouzských kantonů:\n\n"}
{"id": "953564", "url": "https://cs.wikipedia.org/wiki?curid=953564", "title": "Kanton Montréal", "text": "Kanton Montréal\n\nKanton Montréal označuje více francouzských kantonů:\n\n"}
{"id": "953565", "url": "https://cs.wikipedia.org/wiki?curid=953565", "title": "Bailleul-la-Vallée", "text": "Bailleul-la-Vallée\n\nBailleul-la-Vallée je francouzská obec v departementu Eure v regionu Normandie. V roce 2010 zde žilo 118 obyvatel.\n\n\"Počet obyvatel\" \n\n"}
{"id": "953567", "url": "https://cs.wikipedia.org/wiki?curid=953567", "title": "Kanton Saint-Claude", "text": "Kanton Saint-Claude\n\nKanton Saint-Claude označuje více francouzských kantonů:\n\n"}
{"id": "953568", "url": "https://cs.wikipedia.org/wiki?curid=953568", "title": "Taufaʻahau Manumataongo Tukuʻaho", "text": "Taufaʻahau Manumataongo Tukuʻaho\n\nTaufaʻahau Manumataongo Tukuʻaho (* 10. května 2013, Auckland, Nový Zéland) je tonžský princ, syn korunního prince Tupoutoʻa ʻUlukalala a vnuk krále Tupoua VI. Je druhý v pořadí v následnictví tonžského trůnu. Jeho narození bylo ohlášeno prostřednictvím sociálních médií.\n"}
{"id": "953569", "url": "https://cs.wikipedia.org/wiki?curid=953569", "title": "Piencourt", "text": "Piencourt\n\nPiencourt je francouzská obec v departementu Eure v regionu Normandie. V roce 2010 zde žilo 175 obyvatel.\n\n\"Počet obyvatel\" \n\n"}
{"id": "953570", "url": "https://cs.wikipedia.org/wiki?curid=953570", "title": "Kanton Sainte-Suzanne", "text": "Kanton Sainte-Suzanne\n\nKanton Sainte-Suzanne označuje více francouzských kantonů:\n\n"}
{"id": "953572", "url": "https://cs.wikipedia.org/wiki?curid=953572", "title": "Kanton Villers-Bocage", "text": "Kanton Villers-Bocage\n\nKanton Villers-Bocage označuje více francouzských kantonů:\n\n"}
{"id": "953573", "url": "https://cs.wikipedia.org/wiki?curid=953573", "title": "Browning", "text": "Browning\n\nBrowning [\"braunink\"] může znamenat:\n\n\n"}
{"id": "953576", "url": "https://cs.wikipedia.org/wiki?curid=953576", "title": "Hrvatski narodni otpor", "text": "Hrvatski narodni otpor\n\nHrvatski narodni otpor (česky v překladu Chorvatský národní odpor, zkratka HNO) byla politická militantní organizace chorvatské emigrace. Založena byla roku 1955 Vjekoslavem Luburićem, bývalým ustašovcem. \n\nCílem organizace bylo rozbití socialistické Jugoslávie a obnova nezávislého Chorvatska (po vyhlášení nezávislosti SR Chorvatsko byl Chorvatský odpor rozpuštěn). Za hlavního nepřítele považovalo HNO samu ideu Jugoslávie; do roku 1985 vedly jugoslávské bezpečnostní složky HNO jako \"fašistickou organizaci\".\n\nHNO vzniklo z příslušníků ustašovského vojska a protikomunistické emigrace. Své členy a sympatizanty měl mezi celou Chorvatskou diasporou; v západní Evropě, Severní i Jižní Americe. Organizace připravovala a vykonala celou řadu teroristických útoků (např. na ambasádě ve Stockholmu v roce 1971; několik bombových útoků v USA a únosů letadel). Rovněž umístila bombu v bělehradském kině v roce 1968. \n\nJejí vliv poklesl v roce 1969, poté co agenti tajné policie zlikvidovali jejího velitele, Vjekoslava Luburiće. V čele organizace poté stanuli Stipe Bilandžić, Branko Jelić, dále Ivan Jelić a nakonec Ernest Bauer. \n\nV západním Německu byla organizace označena oficiálně jako teroristická a zakázána.\n\nČasopis, který HNO vydávala, nesl název \"Drina\", podle řeky, která dnes tvoří hranici mezi Srbskem a Bosnou a Hercegovinou. V době existence fašistického Chorvatska představovala východní hranici NDH.\n"}
{"id": "953588", "url": "https://cs.wikipedia.org/wiki?curid=953588", "title": "Kennet Andersson", "text": "Kennet Andersson\n\nBernt Kennet Andersson (* 6. říjen 1967, Eskilstuna) je bývalý švédský fotbalista. Hrával na pozici útočníka.\nSe švédskou fotbalovou reprezentací získal bronzovou medaili na mistrovství Evropy roku 1992 i na mistrovství světa roku 1994. Hrál též na Euru 2000. Celkem za národní tým odehrál 83 utkání a vstřelil v nich 31 gólů.\n\nS Laziem Řím získal v roce 1999 Superpohár UEFA (ve finále ovšem nenastoupil).\n\nS IFK Göteborg se stal dvakrát mistrem Švédska (1990, 1991). S Laziem získal italský pohár (1999/00) a stal se s ním mistrem Itálie (1999/00). S Fenerbahçe Istanbul získal jeden turecký titul (2000/01).\n\nRoku 1991 se stal nejlepším střelcem švédské ligy.\n"}
{"id": "953589", "url": "https://cs.wikipedia.org/wiki?curid=953589", "title": "Mistrovství světa v zápasu ve volném stylu 1989", "text": "Mistrovství světa v zápasu ve volném stylu 1989\n\nMistrovství světa v zápasu ve volném stylu 1989 se uskutečnilo v Martigny ve Švýcarsku.\n\n"}
{"id": "953593", "url": "https://cs.wikipedia.org/wiki?curid=953593", "title": "Cherisy", "text": "Cherisy\n\nCherisy je francouzská obec v departementu Eure-et-Loir v regionu Centre-Val de Loire. V roce 2010 zde žilo 1 865 obyvatel.\n\n\"Počet obyvatel\" \n\n"}
{"id": "953594", "url": "https://cs.wikipedia.org/wiki?curid=953594", "title": "Kubická rovnice", "text": "Kubická rovnice\n\nKubická rovnice (z lat. \"cubus\" – krychle) je algebraická rovnice třetího stupně. Její základní tvar vypadá následovně:\nkde formula_2.\n\nJednotlivé členy mají tato označení: \nformula_3 je kubický člen,\nformula_4 je kvadratický člen,\nformula_5 je lineární člen\na formula_6 je absolutní člen.\n\nKoeficient \"a\" musí být různý od nuly, jinak by se jednalo o kvadratickou rovnici. \"a, b, c\" a \"d\" jsou reálná čísla.\n\nDiskriminant vypočítáme podle vztahu formula_7 Mohou nastat tři případy:\n\n\nObecné řešení kubické rovnice se dá najít buď pomocí Cardanových vzorců, anebo dvojí substitucí podle Thomase Harriota. Harriotova metoda je následující:\n\nRovnici nejprve vydělíme koeficientem u třetí mocniny, čímž ji převedeme na tvar\nSubstitucí formula_9 odstraníme kvadratický člen, a tím dostaneme rovnici typu \nTuto rovnici dále převedeme na kvadratickou rovnici substitucí formula_11 a vynásobením obou stran formula_12. Po úpravách dostaneme rovnici\ncož je kvadratická rovnice vůči formula_12. Po nalezení formula_15 zpětně dosadíme do substitučních rovnic, až dojdeme k původnímu formula_16. Podrobnější postup je popsán v článku Cardanovy vzorce, jelikož tato kvadratická rovnice se tam vyskytuje rovněž, i když se k ní dospěje jiným způsobem. \n\nNěkteré druhy kubické rovnice se dají řešit i jednodušeji než Harriotovou substitucí nebo Cardanovými vzorci.\n\nU těchto rovnic je koeficient \"d\" roven nule. Rovnice se tedy dá vytknutím snadno převést na kvadratickou. Jedním z řešení je vždy číslo 0.\nformula_17\nformula_18\nDále řešíme kvadratickou rovnici formula_19, jejími kořeny jsou čísla 2 a 3.\nKubická rovnice má tedy kořeny: formula_20\n\nJestliže koeficienty formula_21 pak se jedná o kladně reciprokou rovnici. Jejím kořenem je vždy číslo -1. Rovnici tedy vydělíme výrazem formula_22, získáme kvadratickou rovnici a jejím vyřešením zbývající dva kořeny. Jestliže formula_23 pak rovnice je záporně reciproká a jejím kořenem je číslo 1. Vydělíme ji tedy výrazem formula_24\nformula_25\nformula_26\nKořeny jsou následující: formula_27\n\nTaková rovnice se řeší podobně jako reciproká, ale kořenem může být i jiné číslo než 1 nebo -1\n\nTaková rovnice je binomická, např.: formula_28\n\nPro kořeny kubické rovnice a její koeficienty platí následující vztahy:\nformula_29\n\n"}
{"id": "953596", "url": "https://cs.wikipedia.org/wiki?curid=953596", "title": "Jonas Thern", "text": "Jonas Thern\n\nJonas Thern (* 20. březen 1967, Falköping) je bývalý švédský fotbalista. Hrával na pozici záložníka.\nSe švédskou fotbalovou reprezentací získal bronzovou medaili na mistrovství Evropy roku 1992 i na mistrovství světa roku 1994. Hrál též na světovém šampionátu roku 1990. Celkem za národní tým odehrál 75 utkání a vstřelil v nich 6 gólů.\n\nS Malmö FF se stal dvakrát mistrem Švédska (1986, 1988) a dvakrát získal švédský pohár (1986, 1989). S Benficou Lisabon se stal mistrem Portugalska (1990/91), s Glasgow Rangers mistrem Skotska (1998/99). S Rangers získal i skotský pohár (1998/99).\n\nRoku 1989 byl vyhlášen nejlepším fotbalistou Švédska.\n"}
{"id": "953597", "url": "https://cs.wikipedia.org/wiki?curid=953597", "title": "Mickey Petralia", "text": "Mickey Petralia\n\nMickey Petralia je americký hudební producent a zvukový inženýr. Během své kariéry spolupracoval s mnoha hudebníky, mezi které patří John Cale, Kate Miller-Heidke, Beck nebo skupiny Linkin Park, The Dandy Warhols a Rage Against the Machine. V roce 2010 se podílel na životopisném filmu o dívčí rockové skupiny The Runaways nazvaném \"The Runaways\"; představil se zde v cameo roli výkonného producenta.\n\n"}
{"id": "953598", "url": "https://cs.wikipedia.org/wiki?curid=953598", "title": "ROM počítačů ZX Spectrum", "text": "ROM počítačů ZX Spectrum\n\nROM počítačů ZX Spectrum obsahuje základní programové vybavení počítačů a interpret a editor Sinclair BASICu. Programové vybavení v paměti ROM počítače ZX Spectrum bylo vyvinuto přímo z programového vybavení v paměti ROM počítače ZX80.\n\nPočítače ZX Spectrum a ZX Spectrum+ obsahují 16 KiB paměti ROM. Paměť ROM se nachází mezi adresami 0 a 16383 (šestnáctkově 0 a 3FFF) adresního prostoru procesoru Z80.\n\nObsah paměti ROM se skládá ze tří částí: vstupně/výstupní rutiny, interpret Sinclair BASICu a vyhodnocování výrazů. Tyto části lze dále rozdělit na:\n\nNa konci paměti ROM se nachází definice jednotlivých znaků znakové sady ZX Spectra.\n\nNa začátku paměti ROM se nachází blok rozeskoků, které je tak možné snadno vyvolat pomocí instrukcí \"rst\" procesoru Z80:\nOd adresy 149 se nachází blok tabulek:\n\nRutiny pro obsluhu magnetofonu zajišťují zajišťují ukládání dat na magnetogonvou kazetu a jejich opětné nahrání z magnetofonové kazety do počítače. Nezajišťují ale vlastní ovládání magnetofonu. Hlavní rutiny jsou:\n\nNa adrese 6510 (desítkově) se nachází rutina, jejímž úkolem je najít, na které adrese paměti se nachází řádek Basicového programu s konkrétním číslem, na adrese 6629 (desítkově) se nachází rutina, která z programu v Basicu odebere blok několika řádků od zadané adresy po zadané číslo řádku. Na adrese 8933 (šestnáctkově 22E5) se nachází rutina zajišťující vykreslení jednoho bodu na obrazovku (obsluha příkazu PLOT).\n\nKalkulátor pro výpočty v plovoucí řádové čárce obsahuje podprogramy pro všechny matematické funkce. Goniometrické funkce, exponenciální funkce, logaritmus jsou počítány jako aproximace pomocí Čebyševových polynomů.\n\nPočítače ZX Spectrum 128K+ a ZX Spectrum +2 obsahují 32 KiB paměti ROM. Paměť ROM se nachází mezi adresami 0 a 16383 (šestnáctkově 0 a 3FFF) adresního prostoru procesoru Z80. Celá paměť ROM je rozdělená na dvě stránky označované jako ROM 0 a ROM 1, z nichž pouze jedna může být připojena do adresního prostoru procesoru. K přepínání stránek paměti ROM slouží bit č. 4 portu 32765.<ref name=\"stránkování_pro_spectrum/fifo\"></ref>\n\nObsah jednotlivých stránek ROM je:\n\nPočítače ZX Spectrum +2A a ZX Spectrum +3 obsahují 64 KiB paměti ROM. Paměť ROM se nachází mezi adresami 0 a 16383 (šestnáctkově 0 a 3FFF) adresního prostoru procesoru Z80. Celá paměť ROM je rozdělená na čtyři stránky označované jako ROM 0, ROM 1, ROM 2 a ROM 3, z nichž pouze jedna může být připojena do adresního prostoru procesoru. K přepínání stránek paměti ROM slouží bit č. 4 portu 32765 a bit č. 2 portu 8189.\n\nObsah jednotlivých stránek ROM je:\n\nProgramové vybavení v paměti ROM počítačů ZX Spectrum +2A a +3 existuje ve verzích 4.0 a 4.1.\n\n\n\n"}
{"id": "953599", "url": "https://cs.wikipedia.org/wiki?curid=953599", "title": "Zvukový inženýr", "text": "Zvukový inženýr\n\nZvukový inženýr (nebo také nahrávací technik) je osoba, která se zabývá nahráváním, úpravou či zprostředkováním různých zvuků (například hudby). Zvukový inženýr se v nahrávacím studiu stará o nahrávání hudby; významným představitelem v oboru jazzové hudby byl Rudy Van Gelder. Touto profesí často začínali různí hudební producenti.\n"}
{"id": "953601", "url": "https://cs.wikipedia.org/wiki?curid=953601", "title": "Marley a já", "text": "Marley a já\n\nMarley a já (v originále \"Marley & Me\") je romantická komedie z roku 2008 od režiséra Davida Frankela. Film měl v Americe premiéru 25. prosince 2008 a v Česku premiéru 12. března 2009.\n\n"}
{"id": "953603", "url": "https://cs.wikipedia.org/wiki?curid=953603", "title": "John Kurzweg", "text": "John Kurzweg\n\nJohn Kurzweg (* 5. září 1960) je americký hudební producent, zvukový inženýr a hudebník. Hudbě se začal profesionálně věnovat již ve svých třinácti letech. V devadesátých letech se podílel na několika albech skupiny Creed, která produkoval, mixoval a hrál na nich i na klávesy. Během své kariéry spolupracoval s mnoha dalšími hudebníky, mezi které patří Scott Stapp, Jewel, Eagle-Eye Cherry nebo skupiny Puddle of Mudd a Socialburn.\n\n"}
{"id": "953605", "url": "https://cs.wikipedia.org/wiki?curid=953605", "title": "Projekt 1159", "text": "Projekt 1159\n\nProjekt 1159 (v kódu NATO třída Koni) byla třída sovětských protiponorkových fregat z doby studené války. Zatímco sovětské námořnictvo převzalo jediný kus, dalších 13 fregat bylo dodáno námořnictvům sovětských spojenců. Fregaty byly stavěny ve verzích projekt 1159, 1159T a 1159TR.\n\nFregaty této třídy byly stavěny v 1975–1988 loděnicí v Zelenodolsku. Jedinou lodí postavenou pro sovětské námořnictvo byla fregata \"Delfin\". Některé další jednotky sice byly do sovětského námořnictva po nějaký čas zařazeny, vždy ale pouze na krátkou dobu před jejich dodáním zahraničním uživatelům.\n\nPostavené jednotky:\nFregata projektu 1159 hlavňovou výzbroj čtyř 76mm kanónů AK-726 ve dvoudělových věžích a dvou 30mm dvoukanónů AK-230. K obraně proti napadení ze vzduchu sloužilo dvojnásobné vypouštěcí zařízení protiletadlových řízených střel 9K33 Osa-M se zásobou 20 střel. K ničení ponorek fregata nese dva vrhače raketových hlubinných pum RBU-6000. V případě potřeby loď pojmula až 14 min. Pohonný systém tvoří dva diesely 68B o celkovém výkonu 20 000 hp a plynová turbína M-8G o výkonu 8000 hp.\n"}
{"id": "953606", "url": "https://cs.wikipedia.org/wiki?curid=953606", "title": "Chorvatská diaspora", "text": "Chorvatská diaspora\n\nPříslušníci chorvatského národa žijí kromě Chorvatska a Bosny a Hercegoviny také v celé řadě komunit po celém světě. Souhrnně se jim říká chorvatská diaspora a představuje ji několik milionů obyvatel.\n\nPodobně jako české země i Chorvaty osídlená území prošla několika vlnami emigrací, které byly způsobeny ať už z důvodů vleklých válek s Osmanskou říší či jinými zeměmi, nebo z důvodů ekonomických. \n\nV 20. století v souvislosti s totalitními režimy navíc přibyla i emigrace z politických důvodů. Nemalá část chorvatské diaspory byla v 2. polovině 20. století nepřátelská k socialistické Jugoslávii, ať už z důvodu sjednocení jižních Slovanů do jednoho státu nebo socialistickému zřízení a politickému systému vlády jedné strany. Zvláštní kapitolou je i ekonomická migrace chorvatského obyvatelstva v 60. a 70. letech, především do zemí Západní Evropy. \n\nTrend vystěhovalectví z Chorvatska pokračuje i po vzniku nezávislé republiky, a to vzhledem ke komplikované hospodářské situaci země.\n\nNejvětší chorvatské komunity mimo Chorvatsko a Bosnu a Hercegovinu se nacházejí ve Spojených státech a Chile (cca okolo 400 000 lidí), dále také v Argentině. Rovněž je početné obyvatelstvo chorvatského původu přítomné i v Austrálii a na Novém Zélandě. Podle informací německého sčítání lidu žilo v roce 2006 na území Německa 228 000 Chorvatů, některé odhady uvádějí i vyšší čísla. V České republice je chorvatská komunita rovněž přítomna; ať už se jedná o tzv. moravské Chorvaty, či emigranty, kteří opustili svojí vlast během války v 90. letech.\n\nPodobně jako je tomu i v jiných balkánských zemích, resp. republikách bývalé Jugoslávie (snad s výjimkou Slovinska, i v Chorvatsku představuje diaspora značný zdroj prostředků, které Chorvatsko pravidelně získává. Z komunity úspěšných emigrantů přicházejí nejen finance pro příbuzné ve vlasti, ale také v případě firem i rozsáhlé investice. Tento příjem představuje zhruba okolo 2-3 % chorvatského HDP.\n\nV Chorvatsku spravuje záležitosti týkající se vztahu s diasporou Státní úřad pro Chorvaty mimo Republiku Chorvatsko (chorvatsky \"Državni ured za hrvate izvan Republike Hrvatske\").\n"}
{"id": "953607", "url": "https://cs.wikipedia.org/wiki?curid=953607", "title": "Brian Deck", "text": "Brian Deck\n\nBrian Deck je americký bubeník, hudební producent a zvukový inženýr. V devadesátých letech byl členem skupiny Red Red Meat, se kterou znovu vystupoval v letech 2008 až 2009. Později byl členem skupiny Ugly Casanova. Během své kariéry spolupracoval s mnoha dalšími hudebníky, mezi které patří hudebník John Cale nebo skupina Modest Mouse.\n\n"}
{"id": "953609", "url": "https://cs.wikipedia.org/wiki?curid=953609", "title": "Twilight Zone", "text": "Twilight Zone\n\nTwilight Zone může být:\n\n"}
{"id": "953611", "url": "https://cs.wikipedia.org/wiki?curid=953611", "title": "Süan-wu-chu", "text": "Süan-wu-chu\n\nSüan-wu-chu neboli jezero Süan-wu () je jezero ležící v městském obvodu Süan-wu ne severovýchodě centra Nankingu v provincii Ťiang-su Čínské lidové republiky, blízko Nankingského nádraží a chrámu Ťi-ming.\n\nNankingské hradby z mingské doby tvoří hranici jezerního parku z jihu a východu. Jezero má rozlohu 444 hektarů a obvod 15 km. Podle místní legendy byl v jezeře viděn černý drak, v taoistické víře vodní bůh Süan-wu, po němž dostalo jezero jméno.\n\n www.xuanwuhu.net\n"}
{"id": "953613", "url": "https://cs.wikipedia.org/wiki?curid=953613", "title": "Andy Green", "text": "Andy Green\n\nAndy Green je britský hudební producent, zvukový inženýr a kytarista. V roce 2003 odehrál turné s velšským hudebníkem Johnem Calem a jako zvukový inženýr nebo kytarista se podílel na několika jeho albech, jako například \"Last Day on Earth\" (1994), \"5 Tracks\" (2003) a \"HoboSapiens\" (2003). Během své kariéry spolupracoval s mnoha dalšími hudebníky, mezi které patří KT Tunstall, Nigel Kennedy, Paolo Nutini, Imelda May nebo skupiny Scouting for Girls a Needtobreathe. Byl rovněž spolupracovníkem skupiny Keane; produkoval například její první album \"Hopes and Fears\". Několikrát také spolupracoval s Erikem Sankem, s nímž se setkal již při práci s Johnem Calem. Staral se například o zvukový design při jeho loutkovém představení \"The Fortune Teller\". V roce 2016 se podílel na jeho albu \"Puppet Boy\".\n\n"}
{"id": "953614", "url": "https://cs.wikipedia.org/wiki?curid=953614", "title": "Harland", "text": "Harland\n\nHarland může být:\n\n"}
{"id": "953617", "url": "https://cs.wikipedia.org/wiki?curid=953617", "title": "Big Lebowski", "text": "Big Lebowski\n\nThe Big Lebowski je americká filmová komedie z roku 1998, kterou režírovali Bratři Coenové podle vlastního scénáře. V hlavní roli se ve filmu představil Jeff Bridges jako Jeffrey Lebowski. Jeffrey Lebowski, nebo také Dude, je nejlenivější člověk v Los Angeles. Když si jej někdo spletl s jmenovcem, který je milionář a unesli mu ženu, začne strhující drama. Lebowski dostal za úkol zachránit Bunny, Lebowského nymfomanickou manželku, z rukou únosců. Vše probíhá v pořádku, později se však Dudeův kamarád Walter Sobchack rozhodl nechat si veškeré peníze z výkupného pro sebe.\nPoznávacím znamením hlavního hrdiny je svetr druhu kardigan.\n\n"}
{"id": "953619", "url": "https://cs.wikipedia.org/wiki?curid=953619", "title": "Václav Kohout (ředitel záložny)", "text": "Václav Kohout (ředitel záložny)\n\nVáclav Kohout (1. června 1846 Praha-Hradčany – 25. října 1915 Nusle) byl český podvodník a defraudant. V letech 1873–1902 pracoval ve Svatováclavské záložně, zprvu jako účetní, později ředitel. Nekontroloval své podřízené (zejména vrchního účetního Josefa Orta, který dlouhodobě zpronevěřoval vysoké obnosy), vědomě zakrýval ztráty účetními triky a neoprávněně si přivlastňoval část darů určených katolickým spolkům, čímž roku 1902 způsobil úpadek záložny. V prosinci 1903 byl odsouzen k sedmi letům vězení a v červenci 1909 po vykonání trestu propuštěn na svobodu.\n\nNarodil se 1. června 1846 v Praze na Hradčanech v čp. 67 (Martinický palác) jako syn zednického pomocníka. Navštěvoval obecnou školu a dvouletou hlavní školu u Panny Marie Vítězné. Studoval na malostranském gymnáziu a v arcibiskupském konviktu, kde 4. července 1864 složil maturitu s dobrým prospěchem. Poté vstoupil do semináře, ale po několika měsících odešel a roku 1865 se stal bezplatným praktikantem pražského magistrátu. V roce 1866 složil státní zkoušku z účetnictví, což mu otevřelo možnost placeného zaměstnání. V květnu 1867 byl na měsíc odveden k vojsku, po návratu se vrátil na pražský magistrát jako diurnista. V říjnu 1872 získal místo jako městský účetní v Kolíně. 1. září 1873 se stal druhým účetním Svatováclavské záložny. V srpnu následujícího roku povýšil na prvního účetního a získal definitivu. K 25. výročí záložny (tj. r. 1897) byl jmenován ředitelem. Hlavní knihu vedl do roku 1875, pak její vedení předal Josefu Ortovi.\n\n1. června 1870 se oženil s Marií Hellerovou. Měli spolu tři děti. Žili skromně, ale předali velké věno dceři a synovci (údajně z prostředků manželky). Kohout rovněž finančně podporoval svého otce (zemřel počátkem 90. let) a nevlastní matku. Jeho manželka zemřela 26. prosince 1895 po dlouhé nemoci.\n\nKohout spravoval záložnu jako ředitel a první úředník. Jeho postavení ale nebylo příliš pevné – řadoví úředníci jej příliš nerespektovali, autoritou pro ně byl jen starosta (předseda) Jan Drozd. Blízké pracovní i osobní vztahy měl především s hlavním účetním (a jak se později ukázalo, také původcem největších defraudací) Josefem Ortem. V letech 1875–1876, kdy byla záložna ve finanční tísni, společně s vypětím sil, často i v noci, sháněli pro tento ústav peníze. Pod tlakem okolností byli nuceni uzavřít i některé nevýhodné obchody, například velkou půjčku staročeskému politiku J. S. Skrejšovskému.\n\nPřátelský poměr mezi těmito dvěma funkcionáři trval i nadále. Kohout zpravidla přicházel do práce v 6 hodin ráno, rozdělil poštu a odešel do zastavárny (jedno z oddělení záložny) za Ortem, kde hojně jedli a pili (údajně byl občas i v poledne opilý) a někdy si i nechali přivádět dámskou společnost z ulice.\n\nSpolečně s Josefem Ortem rovněž připravovali účetní závěrky tak, že Kohout diktoval a Ort zapisoval. Od Orta věděl už od roku 1877, že bilance nejsou správné, ale oficiálně to neoznámil, aby nepřišel o místo. Dbal na to, aby účetnictví neviděl nikdo kromě jich dvou; když jednou v Ortově nepřítomnosti nabídl pomoc další úředník, Bohumil Frühauf, odmítl jej Kohout s tvrzením, že nechce, aby byly záznamy psány „dvojí rukou“.\n\nV záložně byl určitou dobu zaměstnán Roman Čáslavský, několika svědky později vzpomínaný jako člověk lehkomyslný a marnotratný. Jednou v záložně pomocí fingovaného výdaje vybral 150 zlatých, za které uspořádal pro Kohouta a jednoho dalšího známého výlet do Plzně, spojený s bohatým jídlem a pitím. V roce 1882 byl propuštěn poté, co z nedbalosti nebo nepoctivosti způsobil ztrátu. Dostal ale dobrý posudek a našel si nové zaměstnání v Malostranské záložně. Tam se brzy dopustil defraudace a hrozilo mu trestní stíhání. Před soudem ho zachránilo jen to, že za něj dluh zaplatil Ort s Kohoutem. Ti ho také v následujících letech až do smrti (6. března 1900) finančně podporovali – s velkou pravděpodobností proto, aby mlčel o jejich vlastních nepravostech.\n\nRoku 1888 vyhrál Josef Ort velkou částku v loterii. Kohout ho prosil, aby ji uložil ve Svatováclavské záložně, Ort to ale navzdory slibu neudělal.\n\nVedle prezentace nesprávných bilancí se Kohout dopouštěl i dalších nepravostí. Odpustil část dluhu svému nadřízenému Janu Drozdovi i sobě, aniž by to odsouhlasil výbor záložny. Když výbor schválil příspěvky třetím osobám (zpravidla katolickým a dobročinným spolkům), uveřejnil to Kohout v tisku, ale pokud se příslušný příjemce nepřihlásil, aktivně ho nekontaktoval. Nevybrané dary pak shromažďoval v krabici ve své kanceláři a část jich využil pro svou potřebu. Rovněž si se souhlasem Jana Drozda, ale bez rozhodnutí výboru, přivlastnil část dotací pro katolické tiskoviny \"Pražský týdeník\" a \"Večerní noviny\"; odjel za ně na dovolenou do Itálie, Mnichova a Drážďan, ačkoli pro tyto noviny nevykonával žádnou činnost.\n\nPodvodné hospodaření a skryté ztráty vyšly najevo poté, co 22. března 1902 nečekaně zemřel Josef Ort. Následující pondělí, 24. března, převzal Ortovu pokladní knihu jeho nástupce Bohumil Frühauf a téměř okamžitě zjistil schodek. Informoval o něm odhadce zástav Huebra, který předal zprávu Kohoutovi. 12. dubna našel Frühauf další manko; Kohout mu odpověděl, že celková ztráta je 17.000 korun a že ji celou uhradí herečka Leopoldina Ortová, vdova po Ortovi. To však byl teprve začátek. Když krátce na to odhalil Frühauf další chybějící 3000 korun, Kohout mu důrazně odpověděl, aby už nic nehledal. O ztrátách se ale mezitím dověděli i členové výboru a navzdory obstrukcím předsedy Drozda trvali na provedení důkladné revize. Když měl 6. června 1902 přijít na kontrolu páter Josef Kyselka, nařídil ředitel Kohout Frühaufovi, aby před částku 74.000 korun připsal dvojku (výdaj tak byl zvýšen na 274.000), čímž se ztráta zakryla. Frühauf ale o tomto podvodu Kyselku důvěrně informoval. Další revize pak zjistily celkový schodek přesahující 7 milionů korun. Koncem září 1902 byl Kohout odvolán z funkce ředitele a počátkem října spolu s několika dalšími funkcionáři zatčen.\n\nV listopadu 1903 byl Kohout společně s pěti dalšími funkcionáři postaven před soud a obžalován ze zločinů podvodu, zpronevěry a účasti na zpronevěře. Byl viněn z následujících činů:\n\nPři výslechu prohlásil, že se necítí vinen. Hájil se především tím, že o ztrátách nevěděl, řadu skutečností si nepamatoval a podvody prováděli jiní. Obchody se Skrejšovským za použití falešných vkladních knížek probíhaly již dávno, téměř před třiceti lety, a schválil je tehdejší předseda Mikuláš Karlach. O schodcích v zastavárně (řízené Josefem Ortem) nevěděl. S Romanem Čáslavským neudržoval přátelské vztahy: výlet do Plzně ho přesvědčil, že jde o darebáka; účetním se stal proti jeho vůli, po jeho propuštění s ním neudržoval kontakty a neví o žádných částkách, které se mu následně posílaly. Nevěděl, že je záložna ve ztrátě – bilance sestavoval vždy Ort a přinášel mu je hotové. Přiznal však, že mu Ort určité věci důvěrně naznačil (např. ať se nikdo nezmiňuje o povinné revizi, jinak by se „celý výbor rozutekl“). Připustil také, že věděl o některých nadhodnocených aktivech ve starších bilancích, ale toleroval je, protože věřil, že se ztráty uhradí v budoucnu. Přijímal bohatá pohoštění od Orta, protože ho znal jako bohatého člověka, a s opilostí v pracovní době to „nebylo tak zlé“. Účetní knihy nekontroloval, protože, ačkoli byl ředitelem, to nepokládal za svou povinnost („v instrukcích to nemáme“). O částky poskytnuté zastavárně se nestaral, protože je považoval za správné. Na odpisy Drozdových a vlastních pohledávek si nepamatoval. Nevyzvednuté dary spolkům nerozesílal, aby podal důkaz, že se udílejí zbytečně; nic si z nich ale osobně neponechal. Na tom, že financoval několik svých dovolených z dotací novinám, neviděl nic špatného, protože to byl obyčejný „dar starosty sluhovi“. Chybějící částku za pouť do Říma (další z obnosů, který řádně nevyúčtoval) si podle něj vyzvedl Jan Drozd bez potvrzení. Velmi ho překvapila existence i rozsah defraudací, zjištěných po smrti Josefa Orta. Do té doby totiž věřil, že Ort je tak bohatý, že nemá důvod být nepoctivý. Slavnou „dvojku“ (výdaj nadhodnocený o 200.000 korun při revizi v červnu 1902) nařídil připsat kvůli ohledům na paní Ortovou, která dosud všechny zjištěné ztráty splácela.\n\nObhájce v závěrečné řeči popíral Kohoutovu vinu. K nevýhodným obchodům se Skrejšovským došlo už dávno, nelze přesně říci jak a hlavní aktéři jsou mrtví. Pokud jde o falšování bilancí, jedná se nejvýše o přečin zaviněného úpadku, nikoliv o zločin. Hlavním podvodníkem byl Ort. Mezi Kohoutem a Ortem nebyla dohoda. Kohout jen zakrýval chyby, jichž se dopouštěli další funkcionáři. Ani Kohout, ani Drozd nebyli schopni odhalit Ortovy falešné zápisy a neznali rozsah schodku. Obžaloba za podvod a zpronevěru je jen ústupkem veřejnému mínění a tudíž nespravedlivá.\n\nŽalobce položil porotě deset otázek, týkající se Václava Kohouta:\n\nPorota ho uznala vinným v devíti bodech a nevinným v jednom. Následně byl odsouzen k sedmi letům žaláře, zostřeným jednou čtvrtletně půstem.\n\nNa rozsudek zareagoval pláčem. O dva dny později nastoupil do výkonu trestu. Z výsledku soudního jednání byl zdrcen a prosil prostřednictvím obhájce své děti, aby mu odpustili velkou ostudu, kterou jim způsobil.\n\nTrest si zkracoval dobrovolným pobytem v samovazbě, takže mohl být propuštěn z věznice Pankrác již 30. července 1909. Poté se odebral k příbuzným. \n\nZemřel 25. října 1915 v Nuslích čp. 21 (dnes Jaromírova 21/33, Praha 2).\n\n"}
{"id": "953621", "url": "https://cs.wikipedia.org/wiki?curid=953621", "title": "Mezinárodní akrobatická soutěž dvoučlenných posádek a Retro Cup Zbraslavice", "text": "Mezinárodní akrobatická soutěž dvoučlenných posádek a Retro Cup Zbraslavice\n\nMezinárodní akrobatická soutěž dvoučlenných posádek a Retro Cup je speciální soutěž v akrobacii větroňů, pořádaná od roku 2013 na sportovním letišti Aeroklubu Zbraslavice poblíž Kutné Hory.\n\nJde o kombinovanou soutěž, ve které soutěží piloti ve více kategoriích – v hlavní kategorii dvoumístných cvičných větroňů, a dále v Retro kategorii, již se mohou zúčastnit piloti létající akrobacii na větroních, vyrobených nejméně před padesáti lety. Dále se v posledních dvou ročnících začalo soutěžit i v kategoriích Advanced a Unlimited. Soutěže se mohou zúčastnit piloti všech národností.\n\nPrvní ročník soutěže se konal v srpnu 2013 a zúčastnilo se jej 12 posádek dvoumístných větroňů a 5 pilotů v kategorii Retro, kteří létali na historických větroních LF 107 Luňák a Lo 100. Výhercem kategorie dvoučlenných posádek se v roce 2013 stal David Beneš s kluzákem L-13 AC, v kategorii Retro pak vyhrál Miloš Ramert se strojem Lo 100. \n\nV roce 2014 se konal druhý ročník soutěže, a to v náhradním termínu 6. až 7. června. Místo kategorie Retro byla tentokrát odlétána soutěž v druhé nejvyšší akrobatické kategorii Advanced. \n\nV roce 2015 se soutěž odlétala v termínu 11. až 14. června a soutěžilo celkem 16 pilotů ve třech kategoriích – 9 v hlavní dvouposádkové soutěži, 5 v kategorii Advanced a 2 závodníci v kategorii Unlimited. \n\nV roce 2016 se bude soutěž konat od 16. do 18. června.\n\nKategorie Two-Seater – posádka Jordán – Wojtovič s kluzákem ASK-21.\n\nKategorie Advanced – Miroslav Černý s kluzákem Swift S-1.\n\nKategorie Unlimited – Vladimír Machula s kluzákem Swift S-1.\n\nKategorie Two-Seater – posádka vedená Janem Rolinkem s kluzákem DG-1000S.\n\nKategorie Advanced – Martin Muck s kluzákem MDM-1 Fox.\n\nKategorie Two-Seater – posádka vedená Davidem Benešem s L-13 AC.\n\nKategorie Retro – Miloš Ramert s kluzákem Lo 100.\n\n"}
{"id": "953622", "url": "https://cs.wikipedia.org/wiki?curid=953622", "title": "Filip Humplík", "text": "Filip Humplík\n\nFilip Humplík (* 12. ledna 1972) je český politik a podnikatel, v letech 2013 až 2017 předseda pražské ODS, v letech 2014 až 2018 zastupitel hlavního města Prahy, od roku 2018 zastupitel městské části a místostarosta Praha 10.\n\nHumplík vystudoval masovou komunikaci na Fakultě sociálních věd UK. Od roku 1992 pracuje v reklamě, šlo o agentury Leo Burnett, Boomerang a Point2Point, později vlastnil agenturu Club Mark, zaměřenou na guerilla marketing. Byl zpěvákem metalové skupiny Chirurgia, se kterou vydal 4 alba. Nyní je spolumajitelem reklamní skupiny Konektor, která pro tuto stranu připravovala kampaň pro volby do Poslanecké sněmovny roku 2013.\n\nČlenem ODS je od roku 2007, zastává funkci místopředsedy místního sdružení v Radlicích. Je také členem oblastní rady Prahy 5. Předsedou pražské ODS se stal 21. listopadu 2013 a byl jím až do roku 2017. ODS už Humplík daroval asi pět milionů korun. Filip Humplík aktivně prosazoval očištění ODS od tzv. kmotrů a jejich konec v roce 2014 dokonce spojil i se svým dalším setrváním v pozici předsedy.\n\nV komunálních volbách v roce 2014 byl za ODS zvolen zastupitelem hlavního města Prahy. V roce 2017 za ODS kandidoval a nebyl zvolen do Poslanecké sněmovny, přestože získal přes 5000 preferenčních hlasů. Následně funkci předsedy pražské ODS neobhajoval.\n\nOd října 2017 je 1. místopředsedou místního sdružení Praha 10. Tomuto sdružení předsedá Humplíkův předchůdce ve funkci pražského předsedy, poslanec a bývalý primátor Bohuslav Svoboda. V komunálních volbách v roce 2018 obhajoval za ODS post zastupitele hlavního města Prahy (figuroval na 18. místě kandidátky), ale neuspěl. Stal se však zastupitelem městské části Praha 10, kde byl lídrem kandidátky ODS.\n"}
{"id": "953623", "url": "https://cs.wikipedia.org/wiki?curid=953623", "title": "Marco Giovino", "text": "Marco Giovino\n\nMarco Giovino je americký bubeník. Narodil se v Bostonu ve státě Massachusetts, ale od dětství žil v New Yorku. V roce 2003 doprovázel při koncertech velšského hudebníka Johna Calea a hrál i na jeho albu \"HoboSapiens\" z téhož roku. V letech 2010 až 2011 byl členem skupiny Band of Joy, kterou vedl Robert Plant, dřívější člen skupiny Led Zeppelin. Se skupinou v roce 2010 nahrál album \"Band of Joy\". Během své kariéry spolupracoval s mnoha dalšími hudebníky, mezi které patří G. E. Smith, Norah Jones nebo Patty Griffin. Rovněž se věnuje produkci.\n\n\n"}
{"id": "953624", "url": "https://cs.wikipedia.org/wiki?curid=953624", "title": "Václav Kohout", "text": "Václav Kohout\n\nJméno a příjmení Václav Kohout mělo či nosí více osobností:\n\n"}
{"id": "953625", "url": "https://cs.wikipedia.org/wiki?curid=953625", "title": "Řehoř Barbarigo", "text": "Řehoř Barbarigo\n\nSvatý Řehoř Barbarigo (16. září 1625, Benátky – 17. června 1697 Padova, obojí tehdy Benátská republika, dnešní Itálie) byl kardinál, biskup, katolický diplomat, zakladatel seminářů a škol výchovných jazyků a zakladatel mnohojazyčné tiskárny, horlivý kněz a boží služebník.\n\nNarodil se v roce 1625 do bohaté a vážené benátské rodiny. Jeho otec byl diplomatem a diplomatickou dráhu plánoval také pro svého syna, kterého nechal vystudovat právo na univerzitě v Padově. Podle pramenů patřil k nejlepším diplomatům v celé Evropě, zúčastnil se kongresu v Münsteru na jednání o skončení náboženské války, která dostávala podobu boje o evropskou nadvládu mezi Rakouskem a Francií. Výsledky jednání byly pak stvrzeny Vestfálskou smlouvou o míru. Na konferenci se seznámil i s papežským zástupcem Fabiem Chigi (pozdějším papežem Alexandrem VII.). Po návratu do Benátek byl zapsán do „Rady moudrých“, ačkoliv nedosahoval požadovaného věku.\n\nV prosinci 1655 se stal knězem v Padově. V roce 1657 zachvátila Řím nákaza moru a Řehoř byl v té době povolán papežem Alexandrem VII., jejž znal již z Vestfálské konference, povolán do Říma, aby ho papež jmenoval biskupem v Bergamu. Během morové epidemie se snažil pomáhat nemocným.\n\nV roce 1660 se stal kardinálem a v roce 1664 jako biskup přesídlil do Padovy. Zde během svého působení založil seminář a školu výchovných jazyků a mnohojazyčnou tiskárnu, za což byl uznáván a obdivován mezi mocnáři, vědci i umělci.Více nežli biskupovi se Řehoř Barbarigo svým způsobem života podobal kajícímu řeholníkovi. V Padově byl pastýřem 33 let, během této doby byl zároveň papežským poradcem a zvolen kardinálem. Po smrti papeže Alexandra VII. šířil mezi kardinály o sobě špatnou pověst, protože sám nechtěl převzít pontifikát. Papežem nakonec zvolen nebyl, a tak zemřel jako padovský biskup a byl pohřben v padovské katedrále. 6. července 1791 ho blahořečil papež Klement XIII. a o téměř dvě století později ho papež Jan XXIII. 26. května 1960 svatořečil.\n\n"}
{"id": "953626", "url": "https://cs.wikipedia.org/wiki?curid=953626", "title": "Lisa Bielawa", "text": "Lisa Bielawa\n\nLisa Bielawa (* 1968) je americká hudební skladatelka a zpěvačka. Jejím otcem byl skladatel Herbert Bielawa a tak se hudbě začala věnovat již v útlém věku; hrála na klavír, housle, skládala hudbu a zpívala. V roce 1992 koncertovala se souborem Philip Glass Ensemble a roku 1996 spolu s Philipem Glassem a Eleonor Sandresky založila festival MATA Festival. Během své kariéry spolupracovala s mnoha dalšími hudebníky, mezi které patří John Cale, John Zorn, Anthony Braxton nebo Gavin Bryars. V roce 2007 vydala album \"A Handful of World\" u Zornova vydavatelství Tzadik Records.\n\n\n"}
{"id": "953627", "url": "https://cs.wikipedia.org/wiki?curid=953627", "title": "Monastýr Těšov", "text": "Monastýr Těšov\n\nPravoslavný mužský monastýr Proměnění Páně v Těšově, části obce Milíkov u Chebu.\n\nMonastýr byl založen v roce 2008. Vznikl adaptací původního cestářského domku, který byl přestavěn a rozšířen. Byl zde rovněž vybudován kostelík Proměnění Páně, napodobující sakrální architekturu z dob Velkomoravské říše. V současné době zde žije malá mnišská komunita. V monastýru žije také emeritní pravoslavný arcibiskup pražský a metropolita Kryštof (Pulec).\n"}
{"id": "953633", "url": "https://cs.wikipedia.org/wiki?curid=953633", "title": "Get Wet", "text": "Get Wet\n\nGet Wet je debutové album amerického EDM tria Krewella. Pod labelem Columbia vyšlo 20. září 2013.\n"}
{"id": "953635", "url": "https://cs.wikipedia.org/wiki?curid=953635", "title": "Poznáš, až to přijde?", "text": "Poznáš, až to přijde?\n\nPoznáš, až to přijde? (v originále \"How Do You Know\") je romantická komedie z roku 2010 od režiséra Jamese L. Brookse. Film měl v Americe premiéru 13. prosince 2010. \n\n"}
{"id": "953637", "url": "https://cs.wikipedia.org/wiki?curid=953637", "title": "Bukový vrch (Ralská pahorkatina)", "text": "Bukový vrch (Ralská pahorkatina)\n\nBukový vrch (408 m n. m.) je vrch v okrese Mělník Středočeského kraje v CHKO Kokořínsko. Leží asi 1 km zjz. od obec Dobřeň na příslušném katastrálním území.\n\nVrch náleží do celku Ralská pahorkatina, podcelku Dokeská pahorkatina, okrsku Polomené hory, podokrsku Kokořínská vrchovina a Střezivojické části.\nNejbližší dojezd automobilem je k silnici Dobřeň – Vidim v \"Bukovém údolí\" jižně od vrchu. Tato sídla spojuje též zelená turistická značka, obcházející celý masiv ze severu. Po svazích vedou pěší cesty z několika směrů, až na vrchol vede ta od Dolní Vidimi.\n"}
{"id": "953639", "url": "https://cs.wikipedia.org/wiki?curid=953639", "title": "Jeff Eyrich", "text": "Jeff Eyrich\n\nJeff Eyrich je americký baskytarista, kontrabasista a hudební producent. Svou kariéru zahájil počátkem sedmdesátých let jako studiový a koncertní hudebník. Od osmdesátých let se rovněž věnuje produkování alb. Během své kariéry hrál s mnoha hudebníky, mezi které patří Tim Buckley, T-Bone Burnett, Bette Midler, Rick Springfield, John Cale nebo skupiny Thin White Rope a Air Supply. V roce 1997 produkoval několik písní z alba Dave's True Story; roku 1998 pak s tímto duem začal vystupovat i při koncertech.\n\n"}
{"id": "953640", "url": "https://cs.wikipedia.org/wiki?curid=953640", "title": "Eyrich", "text": "Eyrich\n\nPříjmení Eyrich nosí více různých osob:\n\n"}
{"id": "953643", "url": "https://cs.wikipedia.org/wiki?curid=953643", "title": "Zaandam", "text": "Zaandam\n\nZaandam je nizozemské město ležící v provincii Severní Holandsko. Město má 72 597 obyvatel, nachází se 12 km severozápadně od Amsterdamu na řece Zaan. Spolu s okolními vesnicemi tvoří od roku 1974 obec Zaanstad.\n\nV okolí Zaandamu je mnoho větrných mlýnů, některé pohánějí pily. V minulosti bylo město centrem dřevozpracujícího průmyslu. Ve městě je hlavní sídlo obchodního řetězce Albert Heijn. V roce 1971 zde byla otevřena první provozovna McDonald's v Evropě.\n\n\nMístní fotbalový klub FC Zaanstreek se sloučil v roce 1967 s mužstvem Alkmaar '54 do dnešního AZ Alkmaar. V Zaandamu se narodili bratři Ronald a Erwin Koemanové.\n\n"}
{"id": "953645", "url": "https://cs.wikipedia.org/wiki?curid=953645", "title": "Torvalds (planetka)", "text": "Torvalds (planetka)\n\n(9793) Torvalds je planetka nacházející se v hlavním pásu asteroidů. Je pojmenována po programátorovi a tvůrci operačního systému Linux Linusi Torvaldsovi. Kolem Slunce oběhne jednou za 3,39 let.\n\n\n"}
{"id": "953647", "url": "https://cs.wikipedia.org/wiki?curid=953647", "title": "Dylan a Cole Sprouseovi", "text": "Dylan a Cole Sprouseovi\n\nDylan Thomas Sprouse a Cole Mitchell Sprouse (* 4. srpna 1992 Arezzo, Toskánsko, Itálie) jsou americká herecká dvojčata. Díky společné herecké kariéře bývají označováni společně jako Dylan a Cole Sprouseovi, Sprouse brothers ( ) či zkráceně Sprouse Bros. Svou kariéru začali v komedii \"Velký táta\" v roce 1999, kde hráli po boku Adama Sandlera. V roce 2001 si zahráli ve Vánoční komedii \"Viděl jsem maminku líbat Santa Clause\" a o dva roky později v komedii z produkce kanálu Disney Channel \"Just for Kicks\" (2003).\n\nŽivotní rolí dvojčat během dětských let se staly role Zacka a Codyho v sitcomu \"Sladký život Zacka a Codyho\", který odstartoval na Disney Channel v roce 2005. Díky úspěchu seriálu se stali idoly dětských a teenagerských diváků. Na obrazovky se vrátili ve volném pokračování sitcomu \"Sladký život na moři\" v roce 2008. Během let 2011 až 2015 navštěvovali vysokou školu a oba potvrdili, že po dostudování se chtějí věnovat herectví.\n\nBratři se narodili v malé nemocnici nazvané Clinica Tanganelli v Arezzu v Itálii americkým rodičům Matthewovi Sprouseovi a Melanie Wright, zatímco oba učili anglický jazyk na škole v Toskánsku. Dylan byl pojmenován po britském básníkovi Dylanovi Thomasovi a Cole byl pojmenován po jazzovém zpěvákovi a pianistovi Natovi King Coleovi. Dylan je o patnáct minut starší než Cole. Mají německé kořeny. Do Spojených států se rodina přestěhovala čtyři měsíce po jejich narození. Za některé peníze, které bratři vydělali si rodina koupila dům v Calabasas v Kalifornii, ve kterém od léta 2012 bydlí.\n\nBratři začali s herectvím v osmi měsících, díky jejich babičce Jonine Booth Wright, která učila divadlo a sama byla herečkou. Poprvé se zahráli v reklamě na plenky. Jako většina dvojčat, nejdříve hráli oba dva jednu a tu samou roli, a to kvůli kalifornskému zákonu, který omezoval počet odpracovaných hodin na natáčení pro dítě. Obsazení dvojčat do stejné postavy umožňuje více času natáčení. V osmi měsících hráli roli Patricka Kellyho v ABC seriálu \"\"Grace v jednom kole\"\". V roce 1999 si zahráli první velkou roli ve filmu \"Velký táta\", ve kterém sdíleli roli Juliana, kterého si adoptuje postava, kterou hrál Adam Sandler. Za roli byli nominováni na několik ocenění, přesto, že film nebyl zrovna uznávaný kritiky. Ten samý rok si také zahráli menší roli v thrilleru \"Astronautova žena\". Cole začal v roce 2001 hrát roli Bena, syna Rosse Gellera v seriálu \"Přátelé\". Oba si zahráli v rodinných filmech \"Viděl jsem maminku líbat Santa Clause\" a \"Just For Kicks\". V březnu 2005 měl na stanici Disney Channel premiéru seriál \"Sladký život Zacka a Codyho,\" ve kterém hrají hlavní role. Roli Jeremiaha si zahráli v nezávislém filmu \"\"Srdce je zrádná děvka\"\". V roce 2007 hrály ve filmu \"\". Své hlasy propůjčili do filmu \"\"Vánoce v ohrožení\"\". Oba si zahráli ve filmu \"The Kings of Appletown\". Snímek měl premiéru 12. prosince 2009. V roce 2009 se také stali tváří značky Danone, která prodává jogurty pro děti. Během let 2011 až 2015 navštěvovali vysokou školu a oba potvrdili, že po dostudování se chtějí věnovat herectví. V roce 2016 získal Cole roli v seriálu stanice The CW \"Riverdale\". \n"}
{"id": "953648", "url": "https://cs.wikipedia.org/wiki?curid=953648", "title": "Body/Head", "text": "Body/Head\n\nBody/Head je americké experimentální rockové duo složené z kytaristky a zpěvačky Kim Gordon a kytaristy Billa Nace. Dvojice spolu začala hrát již v roce 2011, ale projekt Body/Head vznikl až počátkem roku 2012. Svou vůbec první nahrávku, singl obsahující písně „The Eyes, The Mouth“ a „Night of the Ocean“ skupina vydala již v roce 2012 (šlo o záznam z koncertu). Své první studiové album v podobě EP nazvaného \"Body/Head\" skupina vydala v lednu 2013 u vydavatelství Open Mouth. První plnohodnotné studiové album nazvané \"Coming Apart\" pak vyšlo v září toho roku na značce Matador Records. Duo rovněž spolu s kytaristou Michaelem Morleyem vydalo album \"Glare Luring Yo\" (název skupiny tentokrát byl Body/Gate/Head).\n\n\n"}
{"id": "953649", "url": "https://cs.wikipedia.org/wiki?curid=953649", "title": "Cole Sprouse", "text": "Cole Sprouse\n\nCole Mitchell Sprouse (* 4. srpna 1992 Arezzo, Toskánsko, Itálie) je americký herec. Se svým bratrem, dvojčetem Dylanem Sprousem se proslavili díky roli Codyho a Zacka v seriálu stanice Disney Channel \"Sladký život Zacka a Codyho\" a jeho spin-offu \"Sladký život na moři.\" Od roku 2017 hraje roli Jugheada Jonese v seriálu stanice The CW \"Riverdale\".\nNarodil se v malé nemocnici nazvané Clinica Tanganelli v Arezzu v Itálii americkým rodičům Matthewovi Sprouseovi a Melanie Wright, zatímco oba učili anglický jazyk na škole v Toskánsku. Cole byl pojmenován po jazzovém zpěvákovi a pianistovi Natovi King Coleovi. Dylan je o patnáct minut starší než Cole. Mají německé kořeny. Do Spojených států se rodina přestěhovala čtyři měsíce po jejich narození.\n\nBratři začali s herectvím v osmi měsících, díky jejich babičce Jonine Booth Wright, která učila drama a sama byla herečkou. Poprvé se zahráli v reklamě na plenky. Jako většina dvojčat, nejdříve hráli oba dva jednu a tu samou roli, a to kvůli kalifornskému zákonu, který omezoval počet odpracovaných hodin na natáčení pro dítě. \n\nObsazení dvojčat do stejné postavy umožňuje více času natáčení. V osmi měsících hráli roli Patricka Kellyho v ABC seriálu \"\"Grace v jednom kole\"\". V roce 1999 si zahráli první velkou roli ve filmu \"Velký táta\", ve kterém sdíleli roli Juliana, kterého si adoptuje postava, kterou hrál Adam Sandler. Za roli byli nominováni na několik ocenění, přesto, že film nebyl zrovna uznávaný kritiky. Ten samý rok si také zahráli menší roli v thrilleru \"Astronautova žena\". Cole začal v roce 2001 hrát roli Bena, syna Rosse Gellera v seriálu \"Přátelé\". Oba si zahráli v rodinných filmech \"Viděl jsem maminku líbat Santa Clause\" a \"Just For Kicks\".\n\nV březnu 2005 měl na stanici Disney Channel premiéru seriál \"Sladký život Zacka a Codyho,\" ve kterém hrají hlavní role. Roli Jeremiaha si zahráli v nezávislém filmu \"\"Srdce je zrádná děvka\"\". V roce 2007 hrály ve filmu \"\". Své hlasy propůjčili do filmu \"\"Vánoce v ohrožení\"\". Oba si zahráli ve filmu \"The Kings of Appletown\". Snímek měl premiéru 12. prosince 2009. V roce 2009 se také stali tváří značky Danone, která prodává jogurty pro děti.\n\nBěhem let 2011 až 2015 navštěvovali vysokou školu a oba potvrdili, že po dostudování se chtějí věnovat herectví.\n\nV roce 2016 získal Cole roli v seriálu stanice The CW \"Riverdale\". Seriál měl premiéru dne 26. ledna 2017.\n\nV roce 2019 si zahrál v romantickém dramatu \"Five Feet Apart\", po boku Haley Lu Richardson.\n\n"}
{"id": "953650", "url": "https://cs.wikipedia.org/wiki?curid=953650", "title": "Joe Gore", "text": "Joe Gore\n\nJoe Gore je americký rockový kytarista, hudební producent a skladatel. Hudbě se začal věnovat pod vlivem své matky, která hrála na klavír a kytaru. Gore nejprve začal hrát na klavír, ale v jedenácti letech přešel ke kytaře. Když mu bylo šestnáct let, zapsal se na UCLA, kde studoval kompozici u bulharského skladatele Henriho Lazarofa a filmovou hudbu u Davida Raksina. Než se však začal profesionálně věnovat hudební činnosti, pracoval jako redaktor časopisu \"Guitar Player\".\n\nKdyž jej potkal baskytarista Les Claypool, představil jej Tomu Waitsovi; Gore se mu zalíbil natolik, že jej poznal na nahrávání svého alba a v následujících letech hrál na několika dalších, mezi které patří \"Bone Machine\" (1992), \"Mule Variations\" (1999) nebo \"Blood Money\" (2002). Během své kariéry spolupracoval i s mnoha dalšími hudebníky, mezi které patří například PJ Harvey, Tracy Chapman, John Cale nebo DJ Shadow.\n\n"}
{"id": "953652", "url": "https://cs.wikipedia.org/wiki?curid=953652", "title": "Jan Kruliš (architekt)", "text": "Jan Kruliš (architekt)\n\nJan Kruliš (23. června 1829 Poličany u Kutné Hory — 11. prosince 1903 Král. Vinohrady) byl český architekt a stavební podnikatel. Několik let vyučoval vodní a silniční stavby na vysokých školách ve Vídni. Po roce 1857 se zaměřil na stavbu železnic, mostů a průmyslových objektů, zprvu pro státní dráhy, po roce 1866 jako samostatný podnikatel.\n\nNarodil se 23. června 1829 v Poličanech u Kutné Hory v rodině statkáře. Absolvoval techniku a výtvarnou akademii ve Vídni.\n\nV letech 1850 až 1857 zastával místo asistenta katedry (stolice) pro vodní a silniční stavby na technických vysokých školách ve Vídni. Poté přijal místo inženýra u c. k. státní dráhy, pro kterou uskutečnil několik velkých staveb v Uhrách.\n\nRoku 1866 se usadil jako samostatný inženýr a stavební podnikatel na Královských Vinohradech. Jeho firma (J. Kruliš) provedla v následujících desetiletích řadu vodních, železničních a průmyslových staveb. Mimo jiné:\n\nZemřel 11. prosince 1903 na Královských Vinohradech. Pohřben byl na Vyšehradě.\n\nOženil se s dcerou maršálka rytíře Fritze. Měli spolu dva syny a čtyři dcery.\n"}
{"id": "953654", "url": "https://cs.wikipedia.org/wiki?curid=953654", "title": "Mistrovství světa v zápasu ve volném stylu 1990", "text": "Mistrovství světa v zápasu ve volném stylu 1990\n\nMistrovství světa v zápasu ve volném stylu 1990 se uskutečnilo ve třech zemích. Volný styl mužů v japonském Tokiu, řecko-římský styl mužů v italské Ostii jež je součástí Říma a volný styl žen ve švédském Luleå.\n\n"}
{"id": "953655", "url": "https://cs.wikipedia.org/wiki?curid=953655", "title": "Kľačianska Magura", "text": "Kľačianska Magura\n\nKľačianska Magura (1367 m n. m.) je hora v Malé Fatře na Slovensku. Nachází se v jižní rozsoše vrcholu Suchý (1468 m), od něhož je oddělena Sedlem pod Suchým (1300 m) a dále dvojicí bezejmenných vrcholů a sedel. Z hory vybíhají celkem čtyři další rozsochy. První se táhne severozápadním směrem přes vrchol Lipovská Magura (1101 m) k vrcholu Čierťaž (874 m). Další směřuje k jihozápadu přes sedlo Príslop (1016 m) k vrcholu Nad Kýčerou (1121 m), kde se dělí na dvě větve: západní s vrcholem Panošiná (1022 m) a jižní s vrcholem Kozinec (918 m). Třetí rozsocha směřuje přímo na jih k vrcholu Repiská (811 m) a čtvrtá k jihovýchodu k vrcholu Vinicko (1054 m), kde se dělí na dvě větve: jižní bez výrazného vrcholu a jihovýchodní s vrcholem Jarolím (788 m). Východní svahy hory spadají do doliny Pod Čiernym kameňom, jihovýchodní do Kľačianské doliny, jihozápadní do Mníšie doliny, západní do doliny Hoskora a severozápadní do Pekelné doliny. Celá hora včetně vrcholových partií je porostlá vzrostlým lesem a neposkytuje žádné výhledy. Zdejší příroda je chráněna v rámci národní přírodní rezervace Kľačianska Magura. (204 ha). Na jižních svazích hory se nachází Chata pod Kľačianskou Magurou.\n\nNa vrchol hory nevedou žádné značené cesty, tudíž je dle návštěvního řádu NP Malá Fatra turisticky nepřístupný. Po východním úbočí prochází zeleně značená trasa v úseku mezi Chatou pod Kľačianskou Magurou a Sedlem pod Suchým.\n\nKľačianska Magura je národní přírodní rezervace v oblasti Malá Fatra. Nachází se v katastrálním území obcí Lipovec, Sučany a Turčianske Kľačany v okrese Martin v Žilinském kraji. Území bylo vyhlášeno v roce 1976 na rozloze 204,47 ha.\n\n"}
{"id": "953658", "url": "https://cs.wikipedia.org/wiki?curid=953658", "title": "Robert Mayer", "text": "Robert Mayer\n\nRobert Mayer (* 9. října 1989, Havířov, Česká republika) je švýcarský hokejový brankář pocházející z České republiky, dnes hrající v týmu Hamilton Bulldogs, který je farmou hokejového klubu Montreal Canadiens. Narodil se v Havířově, kde se také seznámil s ledovou plochou. Opravdový hokej začal hrát až ve Švýcarsku. Do dospělého hokeje se prosadil ve švýcarském Klotenu, kde v šestnácti letech debutoval v soutěži dospělých, pak odešel do zámoří. V roce 2008 podepsal s hokejovým klubem Montreal Canadiens tříletý kontrakt.\n\nSvou kariéru začal ve švýcarském týmu Kloten Flyers, kde hrál v juniorské lize, poté cestoval po trase Saint John Sea Dogs a Cincinnati Cyclones, kde si ho všiml klub Montreal Canadiens, který ho umístil do své farmy Hamilton Bulldogs. Švýcarsko reprezentoval na MSJ do 18 let v roce 2007 a také na MSJ do 20 let v roce 2008, na obou turnajích odehrál 5 zápasů.\n\nJe původem z České republiky, ale od mala žil ve Švýcarsku. Má švýcarskou hokejovou školu, žije v Kanadě. Do Slezska se stále vrací. \"Do Havířova pořád jezdím, mám tam spoustu kamarádů i babičku\" prohlásil velmi dobrou češtinou s ostravským přízvukem.\n"}
{"id": "953659", "url": "https://cs.wikipedia.org/wiki?curid=953659", "title": "Parejnok atlantský", "text": "Parejnok atlantský\n\nParejnok atlantský (\"Torpedo nobiliana\") je největším z „elektrických parejnoků“, svůj elektrický potenciál využívá při lovu potravy nebo při obraně, může ale sloužit i ke vnitrodruhové komunikaci. Protože není chován v zajetí a v moři jej nelze průběžně sledovat, jsou informace o jeho životě kusé.\n\nParejnok atlantský žije v Atlantském oceánu od Nového Skotska po Brazílii na západě a od Skotska po jih Afriky na východě, řídce je rozšířen je i ve Středozemním moři. Vyskytuje se obvykle nad bahnitým nebo písčitým dnem v hloubkách od 10 do 150 m, bývá však spatřen i podstatně hlouběji, až v 800 m; je vypozorováno, že starší jedinci loví hlouběji. Migruje na dlouhé vzdálenosti a při lovu je aktivní především v noci, přes den odpočívá napůl zahrabaný v písku nebo bahně.\n\nTato paryba se zploštělým tělem bývá dlouhá 150 až 180 cm a váží průměrně 45 kg, výjimečně dorůstá do váhy až 70 kg, samice bývají větší. Hladká a jemná kůže je se svrchní strany zbarvená šedohnědě až purpurovohnědě, kdežto břicho má světle růžové. Prsní ploutve vypadající jako křídla jsou téměř kruhové, mírně širší než delší a jejich přední okraje jsou téměř rovné. Má krátkou a tlustou ocasní ploutev (která není hlavním orgánem pohybu) zabírající asi dvě pětiny délky těla a na její násadci jsou dvě trojúhelníkovité hřbetní ploutve, prvá je vyšší a širší než druhá. Stříkací otvory, pro vypuzení vody pozřené s potravou, jsou za očima, mají kapkovitý tvar a hladké okraje. Oči má poměrně malé a umístěné daleko vpředu. Chrup se skládá z množství malých zakřivených zubů v obou čelistech. Elektrické orgány jsou umístěny po stranách hlavy a vyvedeny na prsní ploutve, dokážou vytvořit el. výboje trvající 0,03 sec o napětí 170 až 220 V, může je používat samostatně nebo v dávkách.\n\nŽiví se převážně rybami žijícími u dna. Kořist obejme prsními ploutvemi a znehybní ji elektrickým výbojem. Je velký žrout, živí se rybami až 15 cm dlouhými nebo korýši, má velmi roztažitelné čelisti a omráčené ryby polyká celé hlavou napřed.\n\nJe vejcoživorodý, období březosti trvá asi rok a novorozenec je velký 20 až 25 cm. Počet současně narozených mláďat není znám, u vylovených dospělých samic bylo nalezeno až 60 oplodněných embryí.\n\nV minulosti byl loven pro svůj kvalitní tuk zpracovávaný na petrolej pro svícení, v současnosti je bez komerční hodnoty. Jeho maso není chutné a je-li náhodně vyloven bývá většinou vrácen zpět do vody.\n\nElektrický výboj není natolik silný, aby člověka přímo ohrozil, způsobí však bolest, úlek a případnou dezorientaci.\n\nMimo parazitů (např. žábrohlíst \"Amphibdella\") nemá díky své obraně el. proudem přirozených nepřátel. Podle Červeného seznamu IUCN je hodnocen jako druh u něhož nejsou známy potřebné populační trendy a tudíž není hodnocen.\n\n"}
{"id": "953662", "url": "https://cs.wikipedia.org/wiki?curid=953662", "title": "Mravenci (kniha)", "text": "Mravenci (kniha)\n\nMravenci je sci-fi kniha od francouzského autora Bernarda Werbera (v originále \"Les Fourmis\") z roku 1991. Byla přeložena do 30 jazyků a prodalo se jí více než 2 miliony výtisků. Je to první část trilogie, další díly se jmenují \"Den mravenců\" a \"Revoluce mravenců\".\n\nDěj začíná jako dva paralelní příběhy, jeden ve světě lidí (v Paříži) a druhý ve světě mravenců (v parku poblíž Paříže) a odehrává se na začátku 21. století. Hlavní lidský hrdina zdědí dům a zároveň provokativní vzkaz jako dědictví po nedávno zesnulém strýci, který svůj život zasvětil zkoumání mravenců. Začne pátrat po životě a záhadných aktivitách svého strýce a rozhodne se prozkoumat sklep domu, ze kterého se už nevrátí. To samé se stane i dalším lidem, kteří se po něm vydají pátrat.\n\nHlavní hrdina ze světa mravenců je samec, který jako jediný přežije návrat z expedice, kdy ostatní členové byli zabiti záhadným předmětem, který udeřil z výšky. Má za to, že útok provedla kolonie nepřátelských mravenců tajnou zbraní a pokouší se vše říci královně a zorganizovat výpravu, která by zjistila, co se stalo. Nicméně v mraveništi ho začnou pronásledovat tajemní mravenci, kteří ho chtějí kvůli jeho znepokojivé zkušenosti zlikvidovat. Jak se příběh odvíjí, tak jak lidi, tak mravenci se podílejí na náročných akcích, včetně války mezi mravenčími koloniemi a objevují se i další záhady.\n\nPopisy mravenčí morfologie, chování a sociální organizace, jakož i jejich vzájemné vztahy s jinými druhy jsou poutavě, podrobně a vědecky popsané, i když Werber značně přehání komunikační schopnosti mravenců. Na závěr se obě dějové linie spojí, kdy vyjde najevo, že strýc se naučil s mravenci komunikovat a že lidi uzavření ve sklepě, z kterého se nejde dostat, jsou závislí na potravě, kterou jim poskytují mravenci.\n"}
{"id": "953665", "url": "https://cs.wikipedia.org/wiki?curid=953665", "title": "Mister Universe Model", "text": "Mister Universe Model\n\nMister Universe Model je soutěž krásy pro muže, která se každoročně pořádá od roku 2008 v Dominikánské republice. \n\nOd roku 2013 vlastní licenci v Česká republice na tuto zahraniční soutěž pro muže soutěž Muž roku.\n\nMister Universe Model\nVedlejší tituly\n\n"}
{"id": "953672", "url": "https://cs.wikipedia.org/wiki?curid=953672", "title": "Osnica", "text": "Osnica\n\nOsnica (1363 m n. m.) je hora v Malé Fatře na Slovensku. Leží v rozsoše vybíhající z hlavního hřebene v těsné blízkosti sedla Medziholie (1185 m) a táhnoucí se jihovýchodním směrem až k obci Párnica. Od hlavního hřebene je oddělena Sedlem Osnice (1160 m), na druhé straně ji od sousedního vrcholu Magura (1260 m) odděluje sedlo Strungový príslop (1150 m). Z hory vybíhají ještě další dvě rozsochy. První vybíhá severovýchodním směrem k vrcholu Ostré (1167 m), kde se dělí na dvě větve: severní s vrcholem Ostré (931 m) a východní s vrcholem Čierťaže (849 m). Druhá rozsocha vybíhá východním směrem k vrcholu Lučivná (770 m). Jihozápadní svahy Osnice spadají do doliny Bystrička, severní do doliny potoka Biela a jihovýchodní do doliny Veľká Lučivná. Vrcholové partie hory jsou zatravněny a poskytují dobré výhledy, zvláště na masív Velkého Rozsutce.\n\n\n\n"}
{"id": "953673", "url": "https://cs.wikipedia.org/wiki?curid=953673", "title": "Luis Artime", "text": "Luis Artime\n\nLuis Artime (* 2. prosince 1938, Mendoza) je bývalý argentinský fotbalový útočník.\n\nZačínal v Club Atlético Atlante, odkud v roce 1962 přestoupil do CA River Plate, hrál také za CA Independiente a uruguayský Nacional Montevideo. Tomu pomohl získat Interkontinentální pohár v roce 1971, když vstřelil všechny tři branky finálového dvojzápasu s Panathinaikosem. V argentinské reprezentaci vstřelil 24 branek ve 25 zápasech, což z něj činí rekordmana v procentuální úspěšnosti. Zúčastnil se mistrovství světa ve fotbale 1966, kde skóroval třikrát. Je také držitelem stříbrné medaile z mistrovství Jižní Ameriky ve fotbale 1967, k níž přispěl pěti zásahy.\n\nJeho syn Luis Fabián Artime hrál fotbal za Belgrano Córdoba.\n\n\n"}
{"id": "953675", "url": "https://cs.wikipedia.org/wiki?curid=953675", "title": "Miodrag Belodedici", "text": "Miodrag Belodedici\n\nMiodrag Belodedici (srbskou cyrilicí Миодраг Белодедић, Miodrag Belodedić; * 20. května 1964, Socol) je bývalý rumunský fotbalový obránce a reprezentant srbského původu, který hrál na postu libera. Účastník Mistrovství světa 1994, Mistrovství Evropy 1996 a 2000.\n\nV roce 1987 se umístil na 2. místě v anketě Fotbalista roku Rumunska, v letech 1986 a 1988 pak na třetím.\n\nDíky svým elegantním kličkám měl přezdívku „jelen“. Velkou část své profesionální kariéry strávil v klubu FC Steaua București, se kterým získal řadu domácích trofejí (ligové tituly a pohárové triumfy) a především Pohár mistrů evropských zemí (1985/86). Tutéž trofej (PMEZ) získal následně i s jugoslávským klubem Crvena zvezda Bělehrad v sezóně 1990/91, čímž se stal vůbec prvním fotbalistou, který ji získal se dvěma různými kluby. Hrál také ve Španělsku (za kluby Valencia CF, Real Valladolid a Villarreal CF) a v Mexiku (za Atlante FC). Profesionální kariéru ukončil ve Steaue (kde ji i zahájil).\n\nBelodedici reprezentoval Rumunsko v mládežnické kategorii do 21 let.\n\nV rumunském reprezentačním A-mužstvu debutoval 31. července 1984 během asijského turné v přátelském zápase proti Číně, kde odehrál kompletní počet minut. Rumunsko vyhrálo 1:0.\n\nZúčastnil se Mistrovství světa 1994 v USA (vyřazení Švédskem na penalty ve čtvrtfinále), Mistrovství Evropy 1996 v Anglii (vyřazení v základní skupině B, Rumunsko nezískalo ani bod) a Mistrovství Evropy 2000 v Belgii a Nizozemsku (porážka 0:2 ve čtvrtfinále proti Itálii).\n\nBěhem svého působení v národním týmu vstřelil celkem 5 reprezentačních branek.\n\n"}
{"id": "953678", "url": "https://cs.wikipedia.org/wiki?curid=953678", "title": "Skalka (Malá Fatra)", "text": "Skalka (Malá Fatra)\n\nSkalka (1308 m n. m.) je hora v Malé Fatře na Slovensku. Nachází se v rozsoše vybíhající západním směrem z vrcholu Krížava (1457 m), od kterého je oddělena mělkým sedlem. Rozsocha se zde dělí na dvě větve: západní, která pokračuje přes vrchol Mylný grúň (1008 m) k vrcholu Žiar (1029 m), a severozápadní, která pokračuje k vrcholu Kobylie (1066 m), kde se opět větví na západní větev s vrcholy Kozol (1119 m) a Polomec (758 m) a severozápadní větev s vrcholy Ostrá (942 m) a Čipčie (920 m). Severní svahy hory spadají do Turské doliny, západní do Medzihorské doliny a jižní do Stránské doliny. Vrcholové partie jsou pokryty horskými loukami a poskytují dobré výhledy.\n\n\n"}
{"id": "953679", "url": "https://cs.wikipedia.org/wiki?curid=953679", "title": "Lovu zdar", "text": "Lovu zdar\n\nLovu zdar je v pořadí páté studiové album pražské hudební skupiny Hm... Vyšlo 1. listopadu 2013, slavnostně pokřtěno bylo 30. října 2013 na koncertu v Paláci Akropolis. Skupina Hm... se opět obrací ke svým dospělým posluchačům a navazuje tak na třetí řadové album Plán na zimu z roku 2008. Je to zároveň první album vydané ve spolupráci se Supraphonem. Tak jako všechny předchozí nahrávky i ta nejnovější opět vznikala ve studiu JáMor Ondřeje Ježka. Zvyky kapela nemění, ani co se textů týče. Opět se jedná především o zhudebněné básně a to ať českých klasiků (Jaroslav Seifert, František Halas, Josef Kainar, Bohuslav Reynek), básníků generačně mladších (Ludvík Kundera, Ivan Wernisch) či básníků-vrstevníků (Viktor Špaček, Simona Racková). Jeden text pochází od Raymonda Carvera a tři texty přímo z kapelových řad (Marek Doubrava). Stylově se jedná pro Hm... typický široký záběr jdoucí od jazzu, přes rock až po klasiku a podřizující se jednotlivým básním a jejich náladám. Co však pro Hm... doposud během jejich bezmála dvacetileté historie typické nebylo, je přítomnost zpěvačky, konkrétně Jany Jelínkové ze skupiny Sto zvířat, jež zpívá v písni „Budete zlá“ (Josef Kainar)\n\n\n\n\n"}
{"id": "953680", "url": "https://cs.wikipedia.org/wiki?curid=953680", "title": "Chrám svaté Máří Magdaleny (Frýdlant)", "text": "Chrám svaté Máří Magdaleny (Frýdlant)\n\nKostel svaté Maří Magdaleny ve Frýdlantě-Větrově na levém břehu řeky Smědé je pravděpodobně nejstarší dochovanou svatyní na území Frýdlantu. Původně šlo o katolický kostel, v současnosti jej však užívá pravoslavná církev, která jej získala po druhé světové válce. Je chráněn jako kulturní památka České republiky.\n\nPozůstatkem původní stavby jsou zřejmě obvodové zdi téměř čtvercové lodi, které by mohly pocházet z přelomu 13. a 14. století. Polygonálně uzavřený presbytář pochází buď z 1. poloviny 14. století, nebo až z roku 1533, jak udává letopočet nad portálem ze sakristie.\n\nVnější podobu kostelu dala barokní úprava vedená stavitelem Franzem Mazzou z let 1708–1709 a stavba sakristie a západní předsíně z roku 1718. Ve 30. letech 19. století byl opraven západní štít.\n"}
{"id": "953687", "url": "https://cs.wikipedia.org/wiki?curid=953687", "title": "Colonia Tovar", "text": "Colonia Tovar\n\nColonia Tovar (angličtina: \"Tovar Colony\", v českém překladu \"Kolonie Tovar\") je město ve Venezuele, hlavní město oblasti Tovar v kraji Aragua. Založeno bylo v roce 1843 skupinou imigrantů z nezávislého státu Bádenska (pozdějšího státu Německa). Udržuje si stále charakteristické rysy původních osadníků a nazývá se \"Německem v Karibiku\". Ekonomika města je závislá převážně na zemědělství a turismu, město se nachází 42 kilometrů od Caracasu. Od roku 1990 ve městě proběhl vysoký populační růst, počet obyvatel města se zvýšil z 3373 v roce 1990 na 14309 v roce 2001.\n\nOsadníci z Německa dopluli v počtu 391 osob (240 mužů, 151 žen) do Venezuely v roce 1842. Později dorazili do oblasti budoucího města Colonía Tovar, kde je přijal tehdejší prezident Venezuely Carlos Soublette. Mezi prvními osadníky byli malíři, vědci a další, kteří jsou pohřbeni na místním hřbitově. Obyvatelé vesnice se zpočátku nazývali \"los colonieros\" a živili se pěstováním kávy, později se rozšířila i výroba sudů, které byly potřeba pro přesun zboží do Caracasu. Do Caracasu se dlouhou dobu dalo dopravit pouze po řece, posléze s rozvojem dopravních možností se začal rozvíjet i turismus.\n\n"}
{"id": "953693", "url": "https://cs.wikipedia.org/wiki?curid=953693", "title": "Electromagnetic Aircraft Launch System", "text": "Electromagnetic Aircraft Launch System\n\nElectromagnetic Aircraft Launch System, nebo také zkráceně EMALS je nový elektromagnetický letecký katapult založený na technologii lineárního elektromotoru. EMALS vyvíjí pro US Navy společnost General Atomics.\n\n91 m (300 stop) dlouhý katapult EMALS urychlí 45 000 kg těžký letoun až na rychlost 240 km/h.\n\nNové katapulty EMALS mají nahradit tradiční parní letecké katapulty využívané v současnosti.\n\nKatapulty systému EMALS se mají instalovat do nových letadlových lodí třídy Gerald R. Ford. V květnu 2015 začalo testování katapultu přímo na lodi.\n\n\nNásledující seznam obsahuje letouny, které byly otestovány jako způsobilé pro vzlet s pomocí nových katapultů EMALS:\n\n"}
{"id": "953695", "url": "https://cs.wikipedia.org/wiki?curid=953695", "title": "Extraliga juniorů", "text": "Extraliga juniorů\n\nDHL Extraliga juniorů v ledním hokeji je nejvyšší mládežnickou soutěží v České republice. Tato soutěž vznikla roku 1995 z Ligy staršího dorostu a jejích předchůdců z dob Československa. V současné době nese název DHL Extraliga juniorů.\nOd sezony 2018/2019 je určena hráčům do 20 let.\n\n\n\nV současné době je liga nesestupová a čítá 18 družstev, vítěz nižší ligy juniorů se však může soutěže účastnit, ale to pouze v případě, že splní podmínky udělení statutu Akademie ČSLH.\n\nSezona se skládá ze dvou částí. V První části se družstva rozdělí do tří skupin po šesti podle území na západ, střed a východ. Družstva se v této části soutěže utkají čtyřkolově každý s každým v rámci své skupiny, mezi skupinami se pak družstva utkají každý s každým dvakrát, první část tedy čítá celkem 44 kol.\n\nVe druhé části družstva umístěná po 1. části na 1. až 8. místě sehrají 3 kola (čtvrtfinále, semifinále, finále) play-off s tím, že čtvrtfinále se hraje na 4 vítězná utkání, semifinále a finále na 3 vítězná utkání. Pro sestavování dvojic pro všechna kola play-off platí, že nejlépe umístěné družstvo po 1. části hraje s družstvem umístěním nejhůře po 1. části, druhé nejlepší s druhým nejhorším atd. Ve všech kolech této části soutěže se první, druhé a případně páté a sedmé utkání hraje u lépe umístěného družstva po 1. části. Vítěz play-off obdrží titul „Mistr České republiky v kategorii juniorů“.\n\nO nejlepší mládežnické mužstvo v nejvyšší kategorii se celostátně hrálo od roku 1958. Od sezony 1958/59 do sezony 1975/76 se soutěž hrála jako Dorostenecká liga pro hráče do 19 let (U19). Po té do sezony 1994/95 jako Liga staršího dorostu pro hráče do 18 let (U18).\n\nV následující tabulce jsou uvedeni všichni vítězové. Stalo-li se mistrem slovenské mužstvo, je ve zvláštním sloupci uveden samostatně český mistr. V sezoně 1992/93 už se o federální titul nehrálo. Sezonu 1993/94 po rozpadu Československa už hrály pouze české kluby.\n"}
{"id": "953697", "url": "https://cs.wikipedia.org/wiki?curid=953697", "title": "Modranská keramika", "text": "Modranská keramika\n\nModranská keramika je označení výrobků vyráběných z pálené hlíny ve městě Modra na Slovensku. Její historie sahá do 14. století. Původní tvorba keramiky úzce souvisela s vinařstvím a vinohradnictvím. Rozvinula se v 17. století, kdy začaly v Modře vznikat první cechy a usídlili se zde habánští hrnčíři. Největší rozvoj byl zaznamenán v 18. století.\n\nModranská majolika se vyrábí z dvakrát vypalované hlíny. Glazované a malované motivy mají čtyři základní provedení:\nV současnosti se malují vzory podle vzorníku, který sesbíral a vytvořil Heřman Landsfeld začátkem 20. století. Kaolinová hlína pochází z ložisek v okolí města. Teplota při druhém vypalování dosahuje 1020 °C. Značková modranská majolika je točená, tvarovaná, glazovaná a malovaná výhradně ručně. Originální modranská keramika se prodává pouze pod chráněnou značkou.\n\nPůvodní výroba probíhala v dnes chráněném objektu technické památky, jejíž základ tvoří hradební systém s baštou z roku 1610. Jeho severozápadní kruhovitá obranná věž zvaná „Červená“ dnes slouží jako \"Galerie národního umělce Ignáce Bizmayera\".\n\nPrvní hrnčířský cech byl v Modře založen v roce 1636. V období 1870–1880 zde existoval hrnčířský spolek \"Užitkové hrnčířské nádoby z Modry\".\n\nV roce 1883 byla založena \"Státní dílna džbánkařská\", kterou později začalo spravovat město a založilo při ní \"Keramickou školu\" pod vedením Jozefa Mirky.\n\nV roce 1911 byla Státní dílna džbánkařská pozměněna na \"Dílnu na dopracovávání keramického zboží, akciovou společnost Žák a spol.\" Podílníky v ní byli i Samuel Zoch a architekt Dušan Jurkovič.\n\nV roce 1923 byla tato dílna přeregistrována na název \"Slovenská keramika\" a v roce 1952 na výrobní družstvo \"Slovenská lidová majolika\".\n\nNepřetržitá výroba majoliky během staletí přitáhla do Modry mnoho osobností kultury a mistrů keramiků. Působili zde mimo jiné habánský keramik Heřman Lansfeld a národní umělec Ignác Bizmayer.\n\nVe městě se nachází i Muzeum Ľudovíta Štúra, v němž jsou soustředěny sbírky historické keramiky. Dokumentují různé styly a fáze vývoje modranské keramiky.\n\nV současnosti (2012) je v Muzeu Ľudovíta Štúra výstava malíře majoliky Michala Petráše, jehož umění se rozvíjelo i pod vlivem džbánkáře Jána Karabelliho.\n\n\n"}
{"id": "953698", "url": "https://cs.wikipedia.org/wiki?curid=953698", "title": "Supí hora", "text": "Supí hora\n\nSupí hora (434 m n. m.) je vrch v okrese Mělník Středočeského kraje v CHKO Kokořínsko. Leží asi 1 km jihovýchodně od Osinalic, na katastrálním území Střezivojice, Dobřeň a Vidim.\n\nVrch náleží do celku Ralská pahorkatina, podcelku Dokeská pahorkatina, okrsku Polomené hory, podokrsku Kokořínská vrchovina a Střezivojické části.\n\nNejbližší dojezd automobilem je do Osinalic. Ze západní strany obkružuje vrch žlutá turistická značka. Ze stezky se dá na několika odbočkách, např. u rozcestníku \"Pod Supí horou\", zahnout na východ na Střezivojice a vystoupat až na vrchol.\n\n"}
{"id": "953700", "url": "https://cs.wikipedia.org/wiki?curid=953700", "title": "Rondel (stavba)", "text": "Rondel (stavba)\n\nRondel je obecný název pro válcovou stavbu na kruhovém (centrálním) půdorysu. Ve stejném významu lze použít i pojem rotunda, kterým je však častěji označován válcový kostelík typický pro románskou architekturu.\n\nRondel může označovat různé, značně odlišné stavby. Většinou označuje určitý typ specifické stavby:\n\n"}
{"id": "953707", "url": "https://cs.wikipedia.org/wiki?curid=953707", "title": "Josef Nave", "text": "Josef Nave\n\nJosef Nave ( , v anglickém přepisu Joseph Naveh (1928 – 21. listopadu 2011)) byl izraelský archeolog, profesor semitské epigrafie a paleografie na Hebrejské univerzitě, specialista na staré hebrejské písmo.\n\nNarodil se roku 1928 v Mukačevě, v tehdejším Československu. Roku 1945 vycestoval do britské Palestiny. Vystudoval Hebrejskou univerzitu (doktorát 1967). Od roku 1955 pracoval jako archeolog. Působil při vykopávkách v Ejn Gedi a v Tel Mikne (pelištejský Ekron).\n\nOd roku 1971 přednášel na Hebrejské univerzitě a roku 1976 zde získal profesuru. Ve své pedagogické činnosti pokračoval do roku 1997.\n"}
{"id": "953709", "url": "https://cs.wikipedia.org/wiki?curid=953709", "title": "Nery Pumpido", "text": "Nery Pumpido\n\nNery Alberto Pumpido (* 30. červenec 1957, Monje, Santa Fe) je bývalý argentinský fotbalista, brankář.\n\nS argentinskou fotbalovou reprezentací se stal mistrem světa roku 1986 a získal stříbrnou medaili na mistrovství světa 1990. Zúčastnil se již světovém šampionátu roku 1982, kde ovšem jako náhradník Ubaldo Fillola do bojů nezasáhl. V roce 1989 získal bronzovou medaili na mistrovství Jižní Ameriky (Copa América). Celkem za národní tým odehrál 38 utkání.\n\nS CA River Plate roku 1986 získal Pohár osvoboditelů a následně i Interkontinentální pohár.\n\nPo skončení hráčské kariéry se stal trenérem. Roku 2002 přivedl Olimpii Asunción k zisku Poháru osvoboditelů.\n\n"}
{"id": "953710", "url": "https://cs.wikipedia.org/wiki?curid=953710", "title": "Milan Lička", "text": "Milan Lička\n\nPhDr. Milan Lička, CSc. (* 28. března 1939 Stará Bělá) je český archeolog zabývající se neolitem, zvláště kulturou s lineární keramikou, kulturou s vypíchanou keramikou a technologií neolitické keramiky. Je emeritním pracovníkem Národního muzea.\n\nStudium archeologie absolvoval na FF Karlovy university v Praze v letech 1958-1963 a ukončil prací \"Keramika na předpokládaném území kmene Čechů\". Disertaci PhDr. s názvem \"Problémy starší vypíchané keramiky v Čechách\" předložil v roce 1973 a disertaci CSc. s titulem \"Technologie neolitické keramiky a její exaktní studium\" obhájil v roce 1983.\n\nV letech 1963 až 1968 byl zaměstnán v muzeích v Ústí nad Labem a Poděbradech. Od roku 1968 do 2011 pracoval v oddělení prehistorie a protohistorie Národního muzea v Praze, mj. jako jeho vedoucí a jako zástupce ředitele Historického muzea-Národního muzea. Za tu dobu uskutečnil řadu archeologických výzkumů, z nichž největší proběhly v Kosoři (kultura s lineární keramikou) a ve Mšeně (kultura s vypíchanou keramikou). Výsledky své práce publikoval samostatně nebo ve spolupráci s jinými autory.\n\nInicioval vznik elektronické databáze archeologické sbírky Národního muzea a její zpřístupnění na internetu. V letech 1993-2007 redigoval patnáct svazků \"Fontes Archaeologici Pragenses\".\n\nJe spoluautorem výstav o neolitu a Keltech v českých zemích v Itálii a Belgii (Prime Terrecotte dal cuore delľ Europa. Ceramiche dei cacciatori e dei primi agricoltori di Boemia e Moravia 27 000 – 4000 a.C., Castello di Spezzano 2000, Milano 2001; Celti dal cuore delľEuropa alľInsubria, Varese 2004; Les Celtes (entre La Manche et les Carpates). Belges, Boïens, Rémes, Volques…, Musée royal de Mariemont 2006; Antenate di Venere. 27.000-4000 a.C., Milano 2009).\n\n"}
{"id": "953711", "url": "https://cs.wikipedia.org/wiki?curid=953711", "title": "Boudewijn Zenden", "text": "Boudewijn Zenden\n\nBoudewijn Zenden (* 15. srpen 1976, Maastricht) je bývalý nizozemský fotbalista. Hrával na pozici záložníka.\n\nS nizozemskou fotbalovou reprezentací získal bronzovou medaili na mistrovství Evropy roku 2000 a 2004. Zúčastnil se též světového šampionátu roku 1998, kde Nizozemci skončili čtvrtí. Celkem za národní tým odehrál 54 utkání a vstřelil 7 branek.\n\nS FC Liverpool získal roku 2005 Superpohár UEFA. S PSV Eindhoven se stal mistrem Nizozemska (1996/97), s FC Barcelona mistrem Španělska (1998/99). S PSV získal též nizozemský pohár (1995/96), s Liverpoolem FA Cup (2005/06).\nRoku 1997 získal cenu Johanna Cruyfa pro nizozemský talent roku.\n\nMěl přezdívku \"Bolo\".\n\n"}
{"id": "953712", "url": "https://cs.wikipedia.org/wiki?curid=953712", "title": "John Krovoza", "text": "John Krovoza\n\nJohn Krovoza je americký violoncellista. V letech 1994 až 1997 vystupoval s řeckým hudebníkem Yannim. V roce 2006 odehrál turné se skupinou Dixie Chicks. Během své kariéry spolupracoval s mnoha dalšími hudebníky rozličných žánrů, mezi které patří Ray Charles, Taylor Swift, John Cale, Christina Aguilera, Kanye West, Barry Manilow, Rusty Anderson nebo skupiny Black Light Burns a Belle and Sebastian. Rovněž je členem smyčcového kvarteta Vitamin String Quartet, které se specializuje na písně různých rockových a popových hudebníků, jako například Nirvana, The Doors a The Killers.\n\n"}
{"id": "953714", "url": "https://cs.wikipedia.org/wiki?curid=953714", "title": "Emil Miland", "text": "Emil Miland\n\nEmil Miland je americký violoncellista. Na violoncello začal hrát ve věku deseti let. Od roku 1988 je členem souboru San Francisco Opera Orchestra. Vedle hraní v orchestru rovněž vystupuje sólově. Během své kariéry rovněž spolupracoval s řadou dalších hudebníků, mezi které patří Lou Harrison, John Cale, David Carlson, Susan Graham nebo Marilyn Horne.\n\n"}
{"id": "953715", "url": "https://cs.wikipedia.org/wiki?curid=953715", "title": "Bob Ludwig", "text": "Bob Ludwig\n\nBob Ludwig je americký zvukový inženýr specializující se na mastering. Již od dětství se věnoval nahrávání hudby z rádia na svůj magnetofon. Klasické hudební vzdělání získal na škole Eastman School of Music. Během své kariéry se podílel na mnoha albech více než třináctiset hudebníků, mezi které patří Jimi Hendrix, Mark Knopfler, Frank Zappa, John Cale nebo skupiny Godsmack, Metallica, Rush a Mumford & Sons. Za svou kariéru získal řadu ocenění, mezi které patří i cena Grammy.\n\n"}
{"id": "953718", "url": "https://cs.wikipedia.org/wiki?curid=953718", "title": "Trevor Burton", "text": "Trevor Burton\n\nTrevor Burton (rodným jménem Trevor Ireson; * 9. března 1944 Birmingham) je britský baskytarista a kytarista. Svou první skupinu, ve které hrál na kytaru, založil v roce 1963 a nesla název The Everglades. O rok později se rozpadla a Burton se stal členem kapely Danny King & The Mayfair Set, ve které s ním hrál i bubeník Keith Smart (který rovněž působil v The Everglades). Přestože skupina vydala několik singlů, nikdy se jí nedostalo úspěchu za hranicí Birminghamu. V prosinci 1965 Burton spoluzaložil skupinu The Move, kde původně hrál také na kytaru, ale později přešel k baskytaře. Skupinu opustil v roce 1969, ale v roce 2004 se účastnil jejího obnovení.\n"}
{"id": "953719", "url": "https://cs.wikipedia.org/wiki?curid=953719", "title": "SC Paderborn 07", "text": "SC Paderborn 07\n\nSC Paderborn 07 (celým názvem: Sport-Club Paderborn 07 e. V.) je německý sportovní klub, který sídlí v Paderbornu, jenž leží ve spolkové zemi Severní Porýní-Vestfálsko. Od sezóny 2019/20 působí v Bundeslize, německé nejvyšší fotbalové soutěži. Své domácí zápasy odehrává v Benteler-Areně, která má kapacitu 15 000 diváků. Klubové barvy jsou modrá a bílá.\n\nZaložen byl 1. června 1985 po fúzi klubů 1. FC Paderborn a TuS Schloß Neuhaus. Svůj současný název nese od roku 1997. Největším úspěchem klubu je jednoletá účast v Bundeslize ze sezóny 2014/15. Ve jmenované sezóně se klub umístil na sestupovém osmnáctém místě.\n\nMezi fanoušky SC Paderborn 07 a Arminia Bielefeld panuje jistá rivalita regionální úrovně. Toto fotbalové derby se rozvinulo zejména díky geografické blízkosti obou celků a měst. Mimo mužský fotbalový oddíl má sportovní klub i jiné oddíly, mj. oddíl stolního tenisu.\n\nSoučasný klub SC Paderborn 07 vznikl slučováním několika různých původních klubů během různých mnoha let. Přímí předchůdci dnešního celku – 1. FC Paderborn a TuS Schloß Neuhaus – byly rivaly regionálního fotbalu. Protože působení Neuhausu ve 2. Bundeslize v sezóně 1982/83 nebylo vůbec úspěšné, zesíly ještě více ohlasy po možném sjednocení.\n\nPříznivci Neuhausu a Paderbornu se 1. června 1985 dočkali do té doby nemyslitelného – jejich oblíbené kluby se spojily v jeden. Sloučením \"FC Paderborn\" a \"SV 07/10 Schloß Neuhaus\" vznikl nový celek \"TuS 07/10 Paderborn-Neuhaus\". Ambice na sebe nenechaly dlouho čekat. Ihned první sezónu (1985/86) nově vzniklého klubu přišel úspěch v podobě druhého místa v \"Oberlize\". Vedle toho na sebe Paderborn-Neuhaus upozornil při poháru DFB, když během poločasu vedl nad prvoligovou Borussií Dortmund 2:0, ale před zaplněným Hermann-Löns-Stadionem zápas nedovedl ke zdárnému konci a nakonec podlehl 2:4. Následující roky tým sice okupoval přední místa amatérské Oberligy, avšak postup se stále nedostavil.\n\nAž pozdější ročník 1993/94 přinesl důvody ke slavení. Působivé představení s 21 zápasy bez porážky a zastrašující bilancí 40:2 logicky dopadlo dobytím nejvyšší příčky Vestfálské Oberligy. Nicméně v dalším boji o 2. Bundesligu tým neuspěl proti Eintrachtu Braunschweig a Fortuně Düsseldorf a ani domácí výhra 2:0 nad dalším postupovým kandidátem z Augsburgu nezměnila nic na faktu, že se Paderborn-Neuhaus kvalifikoval \"jen\" do nově vzniklé 3. ligy – \"Regionalligy\". V roce 1997 prošel doposud konečnou úpravou název klubu, který od této doby zní \"SC Paderborn 07\".\n\nV ročníku 1998/99 se v důsledku početných zranění tým výkonnostně utlumil, ačkoli si sliboval atakování předních pozic. A následující sezónu dokonce sestoupil. Paderborn vše odčinil v nové sezóně 2000/01, kdy si již pět kol před koncem zajistil prvenství a návrat do \"Regionalligy\". Mimo to se stalo velkým zážitkem pohárové klání s Bayernem Mnichov, které se před zraky 25 000 diváků na stadioně a dalších mnoha fanoušků u televizních obrazovek odehrálo v Bielefeldu. Porážka Paderbornu 1:5 s německým gigantem nikoho dozajista nepřekvapila.\n\nČtyři roky nato si opět Paderborn vyžádal pozornost médií, když prokráčel pohárem DFB výhrami nad prvoligovým Hamburgerem SV 4:2 a druholigovým MSV Duisburg 2:1. Později se však odhalilo, že byl zápas s Hamburkem zapleten do úplatkářské aféry, tzv. \"Hoyzer-Affäre\".\n\nV sezóně 2004/05 si to Paderborn namířil směr 2. Bundesliga a nenechal se již nikým zastavit. Zaslouženou odměnou za předváděné výkony se stalo druhé místo a návrat do druhé Bundesligy po více jak dvou dekádách, které si Paderborn zajistil 4. června 2005 poražením amatérského rezervního mančaftu VfL Wolfsburgu 4:0. Postupových oslav se před paderbornskou radnicí účastnilo 5 tisíc nadšených klubových příznivců.\n\nNávrat do druhé ligy s sebou přivzal nutnost vhodně doplnit nejen klubový management, což si profesionalita a kvalita soutěže přímo vyžadovala. Sezónu 2005/06 zakončil Paderborn na 9. pozici a obzvláště zpočátku se jakožto dobře namotivovaný nováček soutěže prezentoval ofenzivním pojetím hry. Klub také započal s výstavbou nového fotbalového stadionu, nicméně práce na něm se zpozdily kvůli mnoha stížnostem ze strany lokálních obyvatel. SCP se musel ještě na dva roky spokojit se starým Hermann-Löns-Stadionem.\n\nBěhem ročníku 2006/07 se natřikrát změnil trenér, což ovšem týmu neprospělo, ačkoliv se v soutěži zachránil, a to i díky venkovní výhře nad SC Freiburgem dvě kola před koncem. Bohužel pro Paderborn se totéž další ročník již nepodařilo. Svou roli sehrálo několik vleklých zranění.\n\nNa nově dokončeném a zastřešeném stadionu s kapacitou 15 000 míst nastartoval Paderborn opětovný útok na postup. Na konci podzimní části stanul tým na prvním místě nově uspořádané 3. ligy. Během jara mužstvu poněkud došel dech a sezónu zakončil na třetím místě, čímž se nasměroval k barážovému dvojutkání s třetím týmem od konce 2. Bundesligy – VfL Osnabrückem. Paderborn zvítězil dvakrát poměry 1:0 a znovu postoupil výše.\n\nZdroj: \n\n\n\n\nZdroj: \n\n\n\nZdroj: \n\n"}
{"id": "953720", "url": "https://cs.wikipedia.org/wiki?curid=953720", "title": "Projekt 123", "text": "Projekt 123\n\nProjekt 123 (či též třída P4) byla třída torpédových člunů sovětského námořnictva z doby studené války. Třída byla stavěna v letech 1950–1956, a to v několika variantách označených projekt 123bis, M123bis a 123K. Licenční výroba probíhala v ČLR a v KLDR. Celkem bylo postaneo 336 jednotek této třídy. Během služby byla jednotlivá plavidla dále upravována. Sovětské námořnictvo je vyřadilo v polovině 70. let.\n\nPostaveno bylo 89 jednotek verze projekt 123bis, 42 jednotek verze M123bis a cca 200 kusů verze 123K (Pejčoch uvádí pouze 285 kusů).\n\nVýzbroj modelu projekt 183bis tvořily dva dvouhlavňové 12,7mm kulomety a dva 450mm torpédomety TTKA-45 po stranách můstku. Čluny mohly nést také šest hlubinných pum. Pohonný systém tvořily dva spalovací motory. Nejvyšší rychlost dosahovala 48 uzlů.\n"}
{"id": "953721", "url": "https://cs.wikipedia.org/wiki?curid=953721", "title": "Corinne Day", "text": "Corinne Day\n\nCorinne Day (19. února 1962 – 27. srpna 2010) byla britská fotografka. Vyrůstala u prarodičů v londýnském předměstí Ickenham. Ve svých šestnácti letech ukončila školu a začala pracovat v bance; později pracovala jako mezinárodní kurýr. V roce 1987 se začala věnovat fotografování. Věnovala se převážně módní fotografii. Rovněž je autorkou fotografie na obalu hudebního alba \"Play\" hudebníka Mobyho. Zemřela ve svých osmačtyřiceti letech na nádor na mozku.\n\n"}
{"id": "953722", "url": "https://cs.wikipedia.org/wiki?curid=953722", "title": "Richard Mead", "text": "Richard Mead\n\nRichard Mead (11. srpna 1673 – 16. února 1754) byl anglický lékař a epidemiolog. Jeho práce \"A Short Discourse concerning Pestilential Contagion, and the Method to be used to prevent it\" (1720) měla historický význam v chápání přenosných chorob. Věnoval se například šíření moru a svrabu. \n\nNarodil se 11. srpna 1673 jako jedenácté dítě ministra Matthewa Meada (1630-1699). Studoval tři roky v Utrechtu u Johanna Georga Graeviuse, poté se rozhodl věnovat se lékařské profesi. V roce 1695 absolvoval filozofii a fyziku na univerzitě v Padově a v roce 1696 se vrátil do Londýna, kde prováděl úspěšnou praxi.\n\nPatřil mezi průkopníky v pátrání po kosmických vlivech v medicíně, a svou konkrétní vizi v tomto směru vyslovil ve svém díle \"O nadvládě Slunce a Měsíce nad lidskými těly, a o nemocích z toho pocházejících\" (1704). Tento názor v širším smyslu se setkal o století později s kritikou objevu anglického královského astronoma Williama Herschela, který v roce 1801 našel překvapivou souvislost mezi počtem slunečních skvrn a cenami pšenice v Anglii.\n\nKromě \"Mechanical Account of Poisons\" (2. vydání 1708), Mead publikoval:\n\n"}
{"id": "953723", "url": "https://cs.wikipedia.org/wiki?curid=953723", "title": "Mistrovství světa v zápasu ve volném stylu 2013", "text": "Mistrovství světa v zápasu ve volném stylu 2013\n\nMistrovství světa v zápasu ve volném stylu 2013 se uskutečnilo v maďarské Budapešti od 16. do 22. září 2013.\n\n"}
{"id": "953729", "url": "https://cs.wikipedia.org/wiki?curid=953729", "title": "Rick Springfield", "text": "Rick Springfield\n\nRick Springfield (rodným jménem Richard Lewis Springthorpe; * 23. srpna 1949) je australský rockový zpěvák, kytarista a herec. Od roku 1960 žil s rodiči v Londýně, ale roku 1962 se vrátil zpět do Austrálie. V tom roce založil svou první skupinu nazvanou Icy Blues; o dva roky později pak přešel ke skupině Moppa Blues. V letech 1969 až 1971 hrál se skupinou Zoot. Své první sólové album nazvané \"Beginnings\" vydal v roce 1972.\n\n\n"}
{"id": "953732", "url": "https://cs.wikipedia.org/wiki?curid=953732", "title": "Adelboden", "text": "Adelboden\n\nAdelboden je obec ve švýcarském kantonu Bern. Nachází se v Bernské vysočině a je známá jako lyžařské středisko. V roce 2011 zde žilo přes tři tisíce obyvatel.\n\nObec Adelboden leží v západní části Bernské vysočiny na konci údolí, kterým protéká řeka Engstligen. Ta se dále vlévá do řeky Kanter. Centrum tradiční švýcarské horské vesnice se nachází v nadmořské výšce 1350 m n. m. Nejvýše položené místo Grosstrubel leží v nadmořské výšce 3242 m n. m., zatímco nejníže položený bod leží v nadmořské výšce 1045 m n. m. v údolí Engstligen. Okolní oblasti dominuje vegetace alpinské tundry, zalesněné svahy a alpské louky. Nedaleko se nacházejí vodopády Engstlingen.\n\nV okolí Adelbodenu se nachází řada vysokých hor: Lohner (nadmořská výška 3049 m n. m.), Steghorn (3146 m n. m.), Wildstrubel (3243 m n. m.), Fitzer (2458 m n. m.), Tschenten (2025 m n. m.) nebo hora Gsür (2708 m n. m.).\n\nAdelboden je známé lyžařské středisko a cestovní ruch má pro obec velký význam. V okolí se nachází velké množství hotelů, horských chat, restaurací a dalších ubytovacích zařízení pro návštěvníky lokality.\n\nV letních měsících je v okolí obce k dispozici více než 200 km turistických tras, vedoucích především do hor. Kromě toho jsou zde vybudovány také cyklistické stezky. V zimních měsících je zde možno lyžovat na řadě sjezdovek a jsou zde udržovány také tratě pro běžecké lyžování. Adelboden jako lyžařské středisko disponuje také 40 km turistických tras v zimních měsícíh. Jsou zde také tratě pro snowboardové aktivity. Adelboden je také pořadatalem závodů Světového poháru v alpském lyžování.\n\n"}
{"id": "953735", "url": "https://cs.wikipedia.org/wiki?curid=953735", "title": "Ještěrohlavcovití", "text": "Ještěrohlavcovití\n\nJeštěrohlavcovití (\"Synodontidae\") jsou dravé ryby vyskytující se v teplých mořích. Vyskytují se převážně na mělčinách, kde zahrabaní v písku číhají na svou kořist. K tomuto účelu využívají krycí zbarvení. Mají množství ostrých zubů, nejen v čelistech, ale i na jazyku. Dorůstají délky 20–50 cm.\n\nČeleď \"Synodotidae\" zahrnuje následující rody:\n\n"}
{"id": "953744", "url": "https://cs.wikipedia.org/wiki?curid=953744", "title": "Elizabeth Farnum", "text": "Elizabeth Farnum\n\nElizabeth Farnum je americká zpěvačka. Během své kariéry interpretovala hudbu mnoha skladatelů, mezi které patří John Zorn, Charles Wuorinen, John Harbison, Anthony Braxton nebo Peter Schickele. Mimo koncertní činnost se rovněž věnuje nahrávání; zpívala na více než třiceti nahrávkách. V roce 2010 získala ocenění Bronx Recognizes Its Own Award.\n\n\n"}
{"id": "953745", "url": "https://cs.wikipedia.org/wiki?curid=953745", "title": "Žobrák", "text": "Žobrák\n\nŽobrák (1308 m n. m.) je hora v Malé Fatře na Slovensku. Nachází se v jižní rozsoše Stohu (1607 m), od něhož je oddělena dvojicí bezejmenných sedel. Další \"dvojsedlo\" ji na jihu odděluje od sousedního Suchého vrchu (1267 m). Z hory vybíhá východním směrem ještě krátká rozsocha zvaná \"Kýčera\" zakončená kótou 1152 m. Západní svahy spadají do Šútovské doliny (kde se rozkládá národní přírodní rezervace Šútovská dolina), severovýchodní do údolí Pod Žobrákom a jihovýchodní do údolí Šrámková (obě chráněny v rámci národní přírodní rezervace Šrámková). Hora je porostlá vzrostlým lesem, pouze severně od vrcholu se nachází malá mýtina poskytující výhled na nedaleký Stoh.\n\n\n\n"}
{"id": "953746", "url": "https://cs.wikipedia.org/wiki?curid=953746", "title": "Roslavl", "text": "Roslavl\n\nRoslavl (rusky \"\") je město ve Smolenské oblasti v Rusku. Leží na levém, západním břehu Osťoru, přítoku Sože, nedaleko běloruské hranice a ve vzdálenosti 123 kilometrů na jihojihovýchod od Smolenska, správního střediska oblasti. Nejbližším městem k Roslavlu je Děsnogorsk 35 kilometrů na severovýchod. V roce 2013 žilo v Roslavlu přes třiapadesát tisíc obyvatel.\n\nRoslavl založil v roce 1137 pod jménem \"Rostislavl\" (\"\") smolenský kníže Rostislav Mstislavič na křižovatce obchodních cest. Od roku 1408 bylo město součástí Litevského velkoknížectví. V roce 1654 poznamenala město rusko-polská válka a dobyl jej Alexej Nikitič Trubeckoj, poslední kníže Trubeckého knížectví. Na základě Andrusovského příměří z 30. ledna 1667 pak připadl Roslavl Ruskému impériu.\n\nZa druhé světové války dobyli Roslavl v roce 1941 Němci v rámci bitvy u Smolenska. Rudá armáda dobyla Roslavl zpět 25. září 1943 v rámci operace Suvorov.\n\n"}
{"id": "953747", "url": "https://cs.wikipedia.org/wiki?curid=953747", "title": "Andrusovské příměří", "text": "Andrusovské příměří\n\nAndrusovské příměří (polsky '; rusky ' – \"Andrusovskoje peremirije\") byla dohoda, kterou 30. ledna 1667 podepsaly Ruské carství a Republika obou národů a ukončily jí rusko-polskou válku, kterou v letech 1654–1667 vedly o území dnešní Ukrajiny a Běloruska. Jmenuje se podle vesnice Andrusovo nedaleko Smolenska, ve které byla podepsána. Na jejím základě získalo Ruské impérium od Polského království území dřívějšího Černigovského knížectví a dřívějšího Smolenského knížectví a také uznání sjednocení Ruského impéria a levobřežní Ukrajiny. Pravobřežní Ukrajina i Bělorusko zůstaly nadále pod vládou Republiky obou národů. Záporožská Sič měla být pod společnou správou (přičemž zástupci Kozáckého hetmanátu se na dohodě nepodíleli).\n"}
{"id": "953750", "url": "https://cs.wikipedia.org/wiki?curid=953750", "title": "Fernando Hierro", "text": "Fernando Hierro\n\nFernando Ruiz Hierro (* 23. březen 1968, Vélez-Málaga) je bývalý španělský fotbalista.\n\nJako hráč hrával na pozici obránce či defenzivního záložníka. Se španělskou fotbalovou reprezentací hrál na třech mistrovstvích světa (1994, 1998, 2002) a byl nominován i na světový šampionát 1990, kde ovšem do bojů nezasáhl. Na MS 2002 byl federací FIFA zařazen i do all-stars týmu. Hrál též na dvou mistrovstvích Evropy (1996, 2000). Celkem za národní tým odehrál 89 utkání a vstřelil 29 branek.\n\nS Realem Madrid vyhrál třikrát Ligu mistrů (1997/98, 1999/00, 2001/02), dvakrát Interkontinentální pohár (1998, 2002), jednou Superpohár UEFA (2002), pět titulů španělského mistra (1989/90, 1994/95, 1996/97, 2000/01, 2002/03) a jednou španělský pohár (1992/93).\n\nBěhem fotbalového Mistrovství světa 2018 v Rusku působil krátce jako trenér španělské fotbalové reprezentace. \n"}
{"id": "953752", "url": "https://cs.wikipedia.org/wiki?curid=953752", "title": "Magnitudo", "text": "Magnitudo\n\nMagnitudo (lat. „velikost“; značeno písmenem M) je v seismologii jednotka velikosti zemětřesení, která nepatří mezi jednotky SI.\n\nMagnitudo se určuje např. ze seismometricky zjišťovaných maximálních výchylek pohybu půdy při zemětřesení. Magnitudo jako veličinu navrhl Japonec Kijoo Wadati. Používá se několik magnitudových stupnic, jež se dají převést jedna na druhou pomocí empirických vzorců. Nejpoužívanější stupnici vytvořil americký seismolog Charles Richter roku 1938. Velikost zemětřesení podle Richterovy stupnice se počítá jako dekadický logaritmus maximální vodorovné výchylky seismografu, který by byl umístěn v epicentru zemětřesení. Proto se dá používat jako absolutní míra velikosti zemětřesení, nezávislá na poloze seismografu.\n"}
{"id": "953764", "url": "https://cs.wikipedia.org/wiki?curid=953764", "title": "Crans-Montana", "text": "Crans-Montana\n\nCrans-Montana je lyžařské středisko v jihozápadním Švýcarsku. Leží ve Švýcarských Alpách v kantonu Valais. Nachází se na náhorní plošině nad městem Sierre v nadmořské výšce okolo 1500 m n. m. Je odtud možno pozorovat Walliské Alpy a vrchol Weisshorn. Lyžařské středisko vzniklo sloučením dříve samostatných lyžařských center Crans a Montana. V okolí se rozprostírají obce Chermignon, Icogne, Lens, Mollens, Montana a Randogne.\n\nV okolí střediska Crans-Montana je k dispozici přes 140 km sjezdovek s nejvyšší nadmořskou výškou 2927 m n. m. na vrcholu Plaine Morte. Crans-Montana je pořadatelem závodů Světového poháru v alpském lyžování (především ženských rychlostních disciplín) a v roce 1987 zde proběhlo mistrovství světa v alpském lyžování. Lokalita každoročně hostí také hudební festival Caprices Festival a každé září zde probíhá evropská golfová událost Omega European Masters.\n\n"}
{"id": "953771", "url": "https://cs.wikipedia.org/wiki?curid=953771", "title": "Muzeum Zdeňka Buriana", "text": "Muzeum Zdeňka Buriana\n\nMuzeum Zdeňka Buriana je muzeum jehož provoz byl zahájen v roce 2011 ve Štramberku, rodišti malíře a ilustrátora Zdeňka Buriana, který se proslavil kresbami pravěkých zvířat i dalších obrazů s pravěkou tematikou. \n\nV současnosti muzeum sídlí na adrese Náměstí 31 společně pod jednou střechou s expozicí muzea Novojičínska a městským informačním centrem města Štramberka. V muzeu se každoročně pořádají sezónní tematické expozice z díla malíře. V ostatních měsících muzeum slouží jako městská galerie. Původní městské muzeum město založilo v roce 1959 k 600. výročí povýšení Štramberka na město. Budova je spolu se sousední valašskou roubenou studnou kulturní památkou České republiky.\n\n\n"}
{"id": "953772", "url": "https://cs.wikipedia.org/wiki?curid=953772", "title": "Mezinárodní letiště Vancouver", "text": "Mezinárodní letiště Vancouver\n\nMezinárodní letiště Vancouver ( , IATA: YVR, ICAO: CYVR) je mezinárodní letiště na ostrově Sea Island v Richmonud v Britské Kolumbii v Kanadě, asi 12 kilometrů od Downtownu ve Vancouveru. Po Pearsonově mezinárodním letišti v Torontu to je druhé nejrušnější letiště v Kanadě podle leteckého provozu s denními lety do Asie, Evropy, Oceánie, Spojených států, Mexika a do ostatních letišť v Kanadě.\n\nLetiště vyhrálo několik významných mezinárodních ocenění za \"nejlepší letiště\", včetně udělení ocenění od Skytraxu za \"nejlepší severoamerické letiště\" v roce 2007. Vancouver International Airport je dopravním uzlem pro národního leteckého přepravce Air Canada a jednou z hlavních destinací nízkonákladové letecké společnosti WestJet.\n\nVancouver patří mezi jedno z devíti kanadských letišť, které vykonávají hraniční předkontrolou při vstupu do Spojených států.\n\nV roce 1927 odmítl Charles Lindbergh Vancouver zahrnout do své severoamerické cesty, protože neměl vyhovující letiště. O dva roky později pronajalo město pozemek na ostrově Sea Island pro účely letecké přepravy.\n\nVancouver International Airport má tři terminály:\n\nTerminál pro domácí lety a terminál pro mezinárodní lety jsou v podstatě jedna budova rozdělená na dvě části. Jižní terminál se nachází na odlehlé části letiště a využívají ho regionální letecké společnosti na lety převážně pouze v rámci provincie Britská Kolumbie.\n\nV květnu 2005 rozhodla federální vláda, které patří pozemek, na kterém letiště stojí, že snižuje cenu nájemného o 54 %. Tento krok vedl ke snížení nájmu o 840 milionů C$ mezi lety 2006–2008, respektive až o 5 miliard C $ podle podmínek nájemní smlouvy, která končí v roce 2052. V současnosti platí zpráva letiště každý rok nájemné ve výši 80 milionů C $.\n\nCestující přecházející přes Vancouver International Airport v současnosti již neplatí oddělené letištní poplatky – ty jsou nyní součástí ceny letenky.\n\nInteriér letiště Vancouver sestává z jedné z největších sbírek uměleckých předmětů indiánského obyvatelstva severozápadního pobřeží Severní Ameriky na světě. Je laděný do modrých a zelených barev, aby připomínal barvy země, moře a oblohy. Na letišti je položeno mnoho koberců, přičemž se při jeho výstavbě počítalo i s velkým využitím skla pro zajištění dostatečného množství přírodního osvětlení. V hale pro mezinárodní přílety cestující sjedou dolů eskalátory na plošinu naproti velkému vodopádu. Mezi vystavované sbírky umění domorodého obyvatelstva provincie patří dřevěné plastiky a totemy.\n\nV prostorách pro mezinárodní odlety se nacházejí bronzové plastiky od Billa Reida – \"Spirit of Haida Gwaii\" a \"Jade Canoe\".\n\n17. srpna 2009 byla dokončena Canada Line, trasa nadzemního metra SkyTrain spojující vancouverský Downtown s letištěm. Na její výstavbu přispělo letiště částkou 300 milionů C$, celková cena výstavby dosáhla 2 miliardy C $. Budova Link Building (dokončena v roce 2007) je mysem pro pasažéry metra a spojuje mezinárodní terminál s terminálem pro vnitrostátní lety.\n\nRozšíření terminálu pro mezinárodní lety o devět bran se realizuje ve dvou etapách, první byla dokončena v roce 2007, přičemž si vyžádala náklady ve výši 420 milionů C$, druhá etapa byla dokončena před rokem 2010. Po dokončení první etapy se postavili čtyři brány se dvěma konvenčními širokými vraty a dvěma schopnými přizpůsobit se letadlu Airbus A380.\n\nV prostorách terminálu pro mezinárodní lety se nachází několik příkladů krás přírody Britské Kolumbie, včetně umělého vodního toku a akvárií s rybami a medúzami.\n\nReputace letiště jako hlavní letecké brány mezi Asií a Severní Amerikou se naplno projevila během Operace Žlutá stuha 11. září 2001. Po uzavření vzdušného prostoru Spojených států pro všechny civilní letadla po teroristických útocích na budovy WTC a Pentagon se letiště Vancouver International Airport stalo její součástí, neboť bylo jediným kanadským letištěm na západním pobřeží schopným přijmout velké množství letadel na transpacifických letech. Letiště přijalo 34 letadel s více než 8 500 cestujícími, mnohem více než jiné kanadské letiště účastnící se této operace.\n\nLetiště získalo v roce 2001 ocenění \"Airport Management Award\" od BC Aviation Council.\n\n\n\n\n\n\n"}
{"id": "953776", "url": "https://cs.wikipedia.org/wiki?curid=953776", "title": "Projekt 699", "text": "Projekt 699\n\nProjekt 699 (v kódu NATO třída Vanya) byla třída pobřežních minolovek sovětského námořnictva z doby studené války. Celkem sedm jednotek bylo dodáno Bulharsku.\n\nCelkem bylo v letech 1961–1973 postaveno 47 minolovek této třídy.\n\nHlavňovou výzbroj jeden 30mm dvoukanón AK-230M (demagnetizovaný AK-230) ve věži na přídi. Dále mohly nést 8 min (verze \"Vanya II\" jich nesla až 12). Pohonný systém tvořily dva diesely o výkonu 2200 hp. Nejvyšší rychlost dosahovala 16 uzlů.\n"}
{"id": "953780", "url": "https://cs.wikipedia.org/wiki?curid=953780", "title": "Kostel svaté Anny (Dětřichov)", "text": "Kostel svaté Anny (Dětřichov)\n\nKostel svaté Anny v Dětřichově na Frýdlantsku byl zřejmě postaven v roce 1409. První jistá zmínka o něm však pochází až z roku 1619, kdy měla být přistavěna věž v ose západního průčelí. Nelze přitom vyloučit, že šlo o zvýšení starší stavby. Kostel je chráněn jako kulturní památka.\n\nZ rozměrů západní části lodi a z faktu, že jsou v ní zazděné okenní otvory, je možné usuzovat, že dětřichovský kostel patří do skupiny kostelů z přelomu 13. a 14. století. Na frýdlantském panství tehdy vznikaly svatyně vyznačující se téměř čtvercovou lodí, pravoúhle uzavřeným, výškově a šířkově odsazeným presbytářem a spíše výjimečně západní hranolovou věží.\n\nV roce 1720 byl kostel barokně přestavěn. Tehdy vznikl dnešní podkovovitě uzavřený presbytář, mírně užší než loď, jižně od něj sakristie. Loď byla prodloužena k východu, dostala nová okna a tribuny podél boků i u západní stěny. V letech 1889–90 byla zvýšena věž. Po roce 1945 kostel zchátral, v období po roce 1989 se dočkal pouze základní údržby.\n\nBohoslužby se v kostele konají pravidelně.\n\n\n"}
{"id": "953781", "url": "https://cs.wikipedia.org/wiki?curid=953781", "title": "Dlhá lúka (Malá Fatra)", "text": "Dlhá lúka (Malá Fatra)\n\nDlhá lúka (1305 m n. m.) je hora v Malé Fatře na Slovensku. Nachází se v hlavním hřebeni lúčanské části pohoří mezi Minčolem (1364 m) na severu (oddělen sedlem Prašivé) a Zázrivou (1394 m) na jihu. Z hory vybíhá východním směrem rozsocha směřující přes vrcholy Krivá (1141 m) a Ráztoky (910 m) k hřebínku Hradište. Západní svahy Dlhé lúky spadají do Turské doliny, severovýchodní do Javorné doliny a jihovýchodní do Lopušné doliny.\n\n\n"}
{"id": "953783", "url": "https://cs.wikipedia.org/wiki?curid=953783", "title": "Pruské", "text": "Pruské\n\nPruské je obec na Slovensku, v okrese Ilava v Trenčínském kraji ležící na pravém břehu Váhu. Žije zde  obyvatel. První písemná zmínka o obci pochází z roku 1224.\n\nV obci se nachází barokní římskokatolický kostel svatého Petra a Pavla z roku 1780 a kaple svatého Jiří z roku 1642. V rozsáhlém anglickém parku se nachází renesanční kaštel z konce 16. století.\n\n"}
{"id": "953788", "url": "https://cs.wikipedia.org/wiki?curid=953788", "title": "Joram Kanjuk", "text": "Joram Kanjuk\n\nJoram Kanjuk (: ; ‎2. května 1930, Tel Aviv – 8. června 2013, Tel Aviv) byl izraelský spisovatel, malíř, novinář a divadelní kritik. Mezi jeho nejznámější knihy patří \"The Last Jew\", \"The Last Berliner\" a \"Adam Resurrected\", přičemž za svou literární tvorbu byl oceněn četnými cenami, mj. Bialikovou či Sapirovou cenou.\n\nNarodil se v Tel Avivu za dob britské mandátní Palestiny. Jeho otec Moše Kanjuk, pocházející z haličského města Ternopil (od roku 1991 součást Ukrajiny), byl osobním tajemníkem prvního telavivského starosty Me'ira Dizengoffa a později prvním kurátorem Telavivského muzea umění. Část rodiny byli učitelé, například děda učil hebrejštinu a sepsal učebnici tohoto jazyka, a rovněž tak Kanjukova matka Sara, pocházející z Oděsy, působila jako pedagožka. Její rodina imigrovala do Palestiny v roce 1909, v tentýž rok, kdy byl založen Tel Aviv, a usadila se v Neve Cedek. Již v dětství jej obklopovaly osobnosti hebrejské literatury: jeho kmotrem byl básník Chajim Nachman Bialik, učitelem ve školce spisovatel Josef Chajim Brenner a lékařem ve škole básník a esejista Ša'ul Černichovski.\nV sedmnácti letech se stal členem elitních úderných jednotek Palmach, náležících pod židovskou podzemní vojenskou organizaci Hagana, konkrétně jejich námořní složky Paljam. Během izraelské války za nezávislost v roce 1948 se zúčastnil bojů v okolí Jeruzaléma. V průběhu operace Jevusi v bitvě o Nabi Samwil jej a jeho četu opustil velitel, což se později objevilo v jeho knihách. O týden později utrpěl střelné zranění při bojích na hoře Sijón. Když se zotavil, pomáhal na lodích, které z Evropy do Izraele přivážely přeživší holokaustu.\n\nPo vybídnutí jedním z předních výtvarných umělců té doby, Mordechajem Ardonem, nastoupil ke studiu na Becalelovu akademii, načež v roce 1951 pokračoval ročním studiem v Paříži. Poté se přestěhoval do New Yorku, kde se stal malířem, a kde žil následujících deset let. Během 50. let se pouštěl do řady dobrodružství: např. hledal zlato v Mexiku, diamanty v Guatemale a hrál hazard v Las Vegas. Dostal se mezi lidi ze showbusinessu, především ze sféry jazzu a filmu, a seznámil a spřátelil se tak například s hercem Marlonem Brandonem, zpěvákem Charlie Parkerem, zpěvačkou Billie Holiday, ale i se svou první manželkou, tanečnicí a choreografkou Lee Becker. Po pěti letech však manželství skončilo a on se v roce 1958 podruhé oženil, tentokráte s křesťanskou dívkou Mirandou Baker, s níž se později vrátil do Izraele, kde měli dvě dcery: Aju, spisovatelku a politickou aktivistku, a Naomi, terapeutku taiči.\n\nV Izraeli se podle americké spisovatelky Nicole Krauss Kanjuk stal „jedním z největších a nejméně oslavovaných spisovatelů. S každým z jeho sedmnácti románů a sedmi sbírek povídek zemřel buď nemilován nebo nečten, zemřel pomalou a bolestivou smrtí odmítnutí, chudoby a nejasnosti. V posledních patnácti letech jeho života měl pravidelným zvykem umírat v nemocnici Ichilov na různé druhy rakoviny a jejich komplikace – viry, mrtvice, infekce, zápaly plic“.\n\nV květnu 2011 podal na ministerstvo vnitra žádost změny svého náboženského statusu z „židovského“ na „bez vyznání“. Uvedl, že neplánuje konvertovat k jinému náboženství, ale že se nikdy necítil být zbožným židem. Mimo to, kvůli smíšenému manželství, které uzavřel, byly jak jeho děti, tak jeho vnuk registrovány jako osoby „bez vyznání“. Případ byl řešen distriktním soudem, který v říjnu 2011 jeho žádosti vyhověl. Kanjuk tak sice stále zůstal národností Židem, nikoliv však již náboženským vyznáním. Rozhodnutí soudu bylo v tomto smyslu přelomové. K podobnému kroku se díky tomuto precedentu měly chystat stovky Izraelců.\n\nZemřel v nemocnici Ichilov v Tel Avivu ve věku 83 let po dlouhém boji s rakovinou kostní dřeně. Ještě před svou smrtí se rozhodl věnovat své tělo pro vědecké účely.\n\nBěhem svého života Kanjuk sepsal sedmnáct románů, jedny paměti, sedm povídkových sbírek, dvě knihy esejí a pět knih pro děti a mládež. Jeho knihy byly přeloženy do dvaceti pěti světových jazyků a byly oceněny četnými literárními cenami. Mezi témata, jimž se věnoval, patří například izraelská válka za nezávislost, holocaust, okupace území získaných v šestidenní válce v roce 1967, vztah mezi rodičem a dítětem, či stárnutí. V březnu 2006 byla na Cambridge University pořádána mezinárodní konference věnovaná jeho dílu.\n\nJeho román \"Adam Resurrected\" z roku 1971 byl zfilmován režisérem Paulem Schraderem, který snímek představil roku 2008 pod názvem \"Okamžik vzkříšení\" („Adam Resurrected“).\n\nKanjuk za svou literární tvorbu obdržel množství literárních cen a ocenění. Patří mezi ně následující:\n\n"}
{"id": "953790", "url": "https://cs.wikipedia.org/wiki?curid=953790", "title": "Úplaz (Malá Fatra, 1301 m)", "text": "Úplaz (Malá Fatra, 1301 m)\n\nÚplaz (1301 m n. m.) je hora v Malé Fatře na Slovensku. Nachází se v hlavním hřebeni lúčanské části pohoří. Na jihozápadě sousedí s bezejmennou kótou 1330 m, která je sedlem Okopy oddělena od vrcholu Minčol (1364 m). Na severu sousedí s vrcholem Rázsošná, za nímž hřbítek \"Šaračníky\" klesá do sedla Javorina (967 m). Z hory vybíhá východním směrem krátká klesající rozsocha \"Nad Kamennou\". Západní svahy spadají do doliny Stráňovského potoka, severovýchodní do doliny Chrapového potoka a jihovýchodní do Kamenné doliny. Jedná se o první lučnatý vrchol Lúčanské Fatry od severu.\n\n"}
{"id": "953791", "url": "https://cs.wikipedia.org/wiki?curid=953791", "title": "Cult of Luna", "text": "Cult of Luna\n\nCult of Luna je švédská post-metalová skupina pocházející z Umeå. Členové jsou převážně z hardcore punkové skupiny Eclipse. Založení skupiny se datuje na rok 1998. Od té doby si skupina pomalu získává čestné místo mezi skupinami podobného druhu.\n\nV roce 2013 vystoupili v Česku na festivalu Brutal Assault, orientovaném převážně na tvrdou hudbu.\n\n"}
{"id": "953792", "url": "https://cs.wikipedia.org/wiki?curid=953792", "title": "Leona Kvasnicová", "text": "Leona Kvasnicová\n\nLeona Kvasnicová (* 23. prosince 1972 Brno) je česká choreografka a profesionální tanečnice vystupující pod uměleckým jménem Qaša. Vystudovala taneční pedagogiku na brněnské Janáčkově akademii múzických umění (JAMU) a na pražské Akademii hudebních umění (HAMU). Tancovala ve skupině Uno, posléze si založila vlastní skupinu IF a následně v Praze otevřela i svoje studio pojmenované Dancehouse (jeho kmotrou byla herečka Mahulena Bočanová). Tvořila také choreografii pro muzikály (například \"Excalibur\" nebo \"Galileo\") a také k několika televizním pořadům (kupříkladu \"Česko hledá SuperStar\" či třetí řadu \"StarDance\"). Po pětileté známosti si vzala partnera, ale po roce se s ním rozvedla (krach vztahu přisuzuje svému egoismu). Jejím partnerem je tanečník Martin Cisarz, se kterým má syna Matěje. Její sestrou je diskžokejka Lucie Dvořáková, známá jako DJ Lucca.\n\n"}
{"id": "953796", "url": "https://cs.wikipedia.org/wiki?curid=953796", "title": "Dylan Sprouse", "text": "Dylan Sprouse\n\nDylan Thomas Sprouse (* 4. srpna 1992 Arezzo, Toskánsko, Itálie) je americký herec. Se svým bratrem, dvojčetem Colem Sprousem se proslavili díky roli Codyho a Zacka v seriálu stanice Disney Channel \"Sladký život Zacka a Codyho\" a jeho spin-offu \"Sladký život na moři.\"\n\nNarodil se v malé nemocnici nazvané Clinica Tanganelli v Arezzu v Itálii americkým rodičům Matthewovi Sprouseovi a Melanie Wright, zatímco oba učili anglický jazyk na škole v Toskánsku. Dylan byl pojmenován po britském básníkovi Dylanovi Thomasovi. Dylan je o patnáct minut starší než Cole. Mají německé kořeny. Do Spojených států se rodina přestěhovala čtyři měsíce po jejich narození. \n\nBratři začali s herectvím v osmi měsících, díky jejich babičce Jonine Booth Wright, která učila drama a sama byla herečkou. Poprvé se zahráli v reklamě na plenky. Jako většina dvojčat, nejdříve hráli oba dva jednu a tu samou roli, a to kvůli kalifornskému zákonu, který omezoval počet odpracovaných hodin na natáčení pro dítě. \n\nObsazení dvojčat do stejné postavy umožňuje více času natáčení. V osmi měsících hráli roli Patricka Kellyho v ABC seriálu \"\"Grace v jednom kole\"\". V roce 1999 si zahráli první velkou roli ve filmu \"Velký táta\", ve kterém sdíleli roli Juliana, kterého si adoptuje postava, kterou hrál Adam Sandler. Za roli byli nominováni na několik ocenění, přesto, že film nebyl zrovna uznávaný kritiky. Ten samý rok si také zahráli menší roli v thrilleru \"Astronautova žena.\" Oba si zahráli v rodinných filmech \"Viděl jsem maminku líbat Santa Clause\" a \"Just For Kicks\".\n\nV březnu 2005 měl na stanici Disney Channel premiéru seriál \"Sladký život Zacka a Codyho,\" ve kterém hrají hlavní role. Roli Jeremiaha si zahráli v nezávislém filmu \"\"Srdce je zrádná děvka\"\". V roce 2007 hrály ve filmu \"\". Své hlasy propůjčili do filmu \"\"Vánoce v ohrožení\"\". Oba si zahráli ve filmu \"The Kings of Appletown\". Snímek měl premiéru 12. prosince 2009. V roce 2009 se také stali tváří značky Danone, která prodává jogurty pro děti.\n\nBěhem let 2011 až 2015 navštěvovali vysokou školu a oba potvrdili, že po dostudování se chtějí věnovat herectví.\n\n"}
{"id": "953799", "url": "https://cs.wikipedia.org/wiki?curid=953799", "title": "Henry Brougham", "text": "Henry Brougham\n\nHenry Peter Brougham, 1. Baron Brougham a Vaux (19. září 1778 – 7. května 1868) (čte se \"Broom a Vokes\") byl skotský politik a státník, který se později stal kancléřem Velké Británie.\n\nJako mladý právník ve Skotsku pomáhal v roce 1802 založit magazín \"Edinburgh Review\" a přispěl do něj mnoha články. Odešel do Londýna, a v roce 1808 byl zvolen anglickým advokátem. V roce 1810 vstoupil do poslanecké sněmovny za britskou politickou frakci Whigové. Bojoval proti obchodu s otroky a otroctví, rozdílnému obchodování s kontinentální Evropou. V roce 1820 byl předním právníkem královny Caroline. Nejenže navrhl školskou reformu, ale v roce 1825 se stal jedním ze zakladatelů Společnosti pro šíření užitečných znalostí Society for the Diffusion of Useful Knowledge a University College London v roce 1828. Jako lord – kancléř v letech 1830–1834 uskutečnil mnoho právních reforem a založil Centrální trestní soud Old Bailey. V pozdějších letech strávil většinu svého času v Cannes, které založil jako oblíbené letovisko.\n\nBrougham se narodil a vyrůstal v Edinburghu, studoval na Royal High School a University of Edinburgh přírodní vědy, matematiku a právo. Po absolvování se začal živit jako právník a novinář. Založil magazín Edinburg Reviw, do kterého také velmi přispíval na různá témata od vědy až po politiku. Zde také vedl útoky proti svým vědeckým oponentům, neboť ve fyzice se zabýval podstatou světla a jakožto následovník Newtona patřil mezi vědce, kteří odmítali jeho vlnovou podstatu. Napadl tak i Thomase Younga, jenž doložil a vysvětlil jev interference světla, a podařilo se mu zbrzdit tento výzkum o celou dekádu. Rovněž znevážil teorii Williama Herschela, která se ovšem později ukázala jako správná. Tento příběh je popsán Pustiĺnikem a Dinem. Anglický královský astronom William Herschel pozoroval ve městě Bath každou noc se svou ženou oblohu – byl schopen nakreslit přesně postavení hvězd pro jakékoli datum a hodinu. A počítal také denně sluneční skvrny. Jednou se dostal k análům o cenách pšenice v Anglii\na zjistil, že je mezi oběma jevy souvislost. Publikoval to v akademickém časopise. Brougham článek označil za \"grand absurdity\" a veřejně se tomu vysmál. Zničil tak další Herschelovu vědeckou existenci, i když Herschel do smrti v pozorováních pokračoval – soukromě, ze záliby. Za sedmdesát let se jeho objev vědecky potvrdil. Anglický ekonom W. S. Jevons zjistil 10–11leté intervaly mezi cenami pšenice, které se shodovaly s 11letým cyklem sluneční aktivity. Miroslav Mikulecký, J. Střeštík a V. Choluj našli pomocí křížové regresní analýzy shodné periody mezi teplotou klimatu a cenou pšenice – 15 let pro Anglii, 16 let pro Francii a 22 let pro Německo. Pustiĺnik a Din věří, že našli přímý důkaz o příčinné souvislosti mezi sluneční aktivitou a cenou pšenice. Takže vyšší teploty – lepší úroda – více pšenice – a cena jde dolů.\n\nBroughama je tak možné pokládat za praotce dnešních \"kosmoskeptiků\" – \"broughamistů\" v některých redakčních radách.\n\nV přírodních vědách se dále zabýval biologií a podílel se na editaci knihy Williama Paleyho \"Natural Theology. \"Jeho názory na instinkt živočichů ovlivnily Charlese Darwina.\n\n\n"}
{"id": "953805", "url": "https://cs.wikipedia.org/wiki?curid=953805", "title": "Horné Zelenice", "text": "Horné Zelenice\n\nHorné Zelenice jsou obec na Slovensku, v okrese Hlohovec v Trnavském kraji.\n\nV historických záznamech je obec poprvé zmiňována v roce 1244. V obci stojí římskokatolický románský kostel sv. Martina z 13. století.\n\nObec leží v nadmořské výšce 138 m na ploše 4,25 km.\nV roce 2011 zde žilo 672 obyvatel.\n\n"}
{"id": "953806", "url": "https://cs.wikipedia.org/wiki?curid=953806", "title": "Laudetur Jesus Christus", "text": "Laudetur Jesus Christus\n\n, , je tradiční římskokatolický pozdrav, běžně používaný mezi příslušníky řeholních řádů, obzvláště v některých zemích. Ve zkrácené verzi se používá též jen Chvála Kristu. Typická odpověď zní „\"In sæcula! Amen\"“ nebo „\"(Nunc et) in aeternum! Amen\"“ („(Až) na věky! Amen“). Misionáři obláti Panny Marie Neposkvrněné ovšem odpovídají „\"Et Maria Immaculata\"“ („A Marie neposkvrněná\"). Tato věta je rovněž mottem Vatikánského rozhlasu. Někdy se řadí mezi základní katolické modlitby.\n\nV českých zemích se o rozšíření tohoto pozdravu zasloužil již na začátku 18. století litoměřický biskup Jan Adam Vratislav z Mitrovic, jehož hluboká zbožnost vedla k rozšíření tohoto pozdravu po celé jeho diecézi; pro ty, kdo ho budou užívat ke zdravení, dokonce vymohl u papeže odpustky. Jako součásti tradičního katolicismu si ho povšiml v polovině 20. století i rakouský kněz narozený v Olomouci, Pius Parsch:\n\n„Kristovo lidství se nám přibližuje v osobě kněze. Katolický lid udržuje tento zvyk: ‚Pochválen buď Ježíš Kristus,‘ říkají, kdykoliv přichází kněz.“\n\nTento pozdrav je oblíbený rovněž v dalších křesťanských denominacích, mj. mezi luterány a dalšími protestanty, stejně jako ve východním křesťanství.\n"}
{"id": "953807", "url": "https://cs.wikipedia.org/wiki?curid=953807", "title": "Mägo de Oz", "text": "Mägo de Oz\n\nMägo de Oz ( \"Čaroděj ze země Oz\") je španělská folk a heavy metalová skupina. Kromě zmíněného metalu hraje také hard rock, power metal, arena rock, progressive rock a pagan metal. Skupina pochází ze čtvrti Begoña v Madridu a založena byla v roce 1989 Txusem di Fillatiem.\n\nSkupina byla založena v květnu 1989 bubeníkem Txusem di Fillatiem. Původní název skupiny byl \"Transilvania\", podle stejnojmenné instumentální písně od skupiny Iron Maiden, která byla jejich vzorem. Jejich hudba byla otevřená všem hudebním stylum, přesto jejich hlavním stylem byl celtic a pagan metal. První album dostalo název \"Mägo de Oz\". Název alba nakonec použili i ke svému přejmenování. Album však nezaznamenalo úspěch. Ze skupiny odešli někteří hráči. Charlieho nahradil Carlitos. Na akustickou kytaru a doprovodné vokály Chema nahradil Frank a ve zpěvu a klávesách Juanmana nahradil José Andrea.\n\nTéhož roku vydali další album, které se jmenovalo \"Jesús de Chamberí\". Tématem byl návrat Ježíše do okolí Madridu. Tímto albem si získali popularitu.\n\n\n\n\n"}
{"id": "953810", "url": "https://cs.wikipedia.org/wiki?curid=953810", "title": "Kvasnica", "text": "Kvasnica\n\nExistuje více nositelů příjmení Kvasnica nebo Kvasnicová:\n\n"}
{"id": "953813", "url": "https://cs.wikipedia.org/wiki?curid=953813", "title": "Hlasové herectví", "text": "Hlasové herectví\n\nNamlouvání postav či hlasové herectví (v angličtině \"voice acting\") je umělecká činnost ve scénickém umění, ve které herec propůjčuje svůj hlas animované postavě (ať už ve filmu, televizním programu, krátkém animovaném filmu, či počítačové hře) či postavě v rozhlasovém dramatu či komedii. Dále se sem řadí také voiceover v rozhlasových pořadech, televizních pořadech, reklamě a rozhlasových hrách, dabing zahraničních filmů, počítačových her, loutkového divadla a jízd v zábavních parcích.\n\nTyto herecké role mohou mimo jiné zahrnovat i zpěv, někdy je však na zpěv najat jiný herec než na běžné repliky.\n\nHerci jsou také najímáni k nahrávání jednotlivých částí automatizovaných hlášení, které později přehrává počítač. V nejjednodušších případech se týká o krátké fráze, jakými jsou například varovná hlášení ve vozidlech městské hromadné dopravy (varování před kapsáři, výzvy k nastupování všemi dveřmi atd.). Komplikovanější systémy, jako například hlášení příjezdů vlaků, je počítačem sestaveno z jednotlivých fragmentů. Tudíž „vlak číslo xxxx společnosti České dráhy“ není nahráno zvlášť pro každý vlak, a nahrávky jednotlivých číslic, například 64 nebo 83, jsou použity opakovaně všude, kde se tato čísla vyskytují. Některé automatizované aplikace, jako například hlášení ve vozidlech městské hromadné dopravy, dávají přednost lidskému hlasu před hlasem elektronicky vytvořeným, jelikož lidský hlas je pro posluchače příjemnější a přirozenější. \n\nV Japonsku takzvané Seiyū (声優) zahrnuje poskytování hlasu pro anime, rozhlasové hry a počítačové hry, voiceover pro dabing zahraničních filmů a komentování dokumentů a podobných naučných programů. Jelikož je japonská animovaná tvorba velmi hojná, japonští herci mohou na namlouvání postav vybudovat celou svoji kariéru a mají mnohem větší kontrolu nad svými rolemi než v jiných zemích. V Japonsku existují dokonce instituce na podporu této profese; vzniklo zde již přibližně 130 škol zabývajících se „hlasovým herectvím“ či hereckých společností pracujících pro danou rozhlasovou či manažerskou společnost. Často si získávají své vlastní fanoušky, kteří pak sledují pořady jen aby mohli slyšet hlas svého oblíbeného herce či herečky.\n\nMnoho japonských hlasových herců často začne i hudební kariéru, a často nazpívají úvodní nebo závěrečnou znělku pořadu, ve kterém namlouvají některou z postav. Jiní se zapojují do neanimovaných vedlejších projektů jako jsou rozhlasová dramata (zasazující ty samé postavy do nového příběhu) či písně, nazpívané ve stylu té které postavy, které nejsou součástí anime ale dále rozvíjí danou postavu.\n\nV mnoha zemích se silným herním průmyslem, jakými jsou například Spojené státy, Spojené království či Japonsko, někteří herci vybudovali na namlouvání počítačových postav celou svoji kariéru. Jejich jména jsou často nerozlučně spojena s postavami, které namluvili. Mezi známé herce patří například Maaya Sakamoto (japonský hlas pro postavu Lightning ze hry Final Fantasy XIII), Tatsuhisa Suzuki (postava Noctis Lucis Caelum z Final Fantasy XV), Troy Baker (Snow Villiers, Final Fantasy XIII; Joel, The Last of Us; Batman, Lego Batman 2: DC Super Heroes), Steve Downes a Jen Taylor (Master Chief a Cortana z herní série Halo), Nolan North (Nathan Drake, herní série Uncharted a Desmond Miles z herní série Assassin’s Creed), Charles Martinet (Mario z herní série Mario společnosti Nintendo), Liam O’Brien (Caius Ballad, Final Fantasy XIII-2; čtyři jezdci apokalypsy ze hry Darksiders) a Jonell Elliott (hlas Lary Croft mezi lety 1999 a 2003). Jiní herci, více spojení s filmem či televizí také namluvili herní postavy. Mimo jiné mezi ně patří například Mark Hamill (komikové postavy Joker a Wolverine, Watcher ze hry Darksiders), Michael Dorn (různé postavy ze hry World of Warcraft, Gatatog Uvenk z Mass Effect 2) a Claudia Black (Chloe Frazer ze druhé a třetí hry série Uncharted).\n\n"}
{"id": "953815", "url": "https://cs.wikipedia.org/wiki?curid=953815", "title": "Římskokatolická farnost Prosiměřice", "text": "Římskokatolická farnost Prosiměřice\n\nŘímskokatolická farnost Prosiměřice je územní společenství římských katolíků s farním kostelem svatého Jiljí v děkanátu Moravský Krumlov.\n\nPrvní a nejstarší zmínka o farním kostele pochází z 19. září 1226 ze zakládající listiny města Znojma českým králem Přemyslem Otakarem I. Kostel zřejmě založený v románském období byl ve druhé polovině 13. století přebudován do raně gotické podoby. V první polovině 14. století začali premonstráti z Louckého kláštera zásadní přestavbu kostela, další drobnější úpravy nastaly v 15. století. Přibližně dnešní podobu dostal kostel v období další přestavby v osmdesátých létech 16. století. V roce 1620 byl kostel v počátcích třicetileté války vypleněný a vypálený. Roku 1657 byl znovu vysvěcen a opraven.\n\nPo roce 1898 zde určitou dobu jako kaplan působil Pavel Huyn, pozdější (1904–1916) brněnský biskup.\n\nOd 1. srpna 2011 je farářem R. D. Jindřich Čoupek,který je zároveň moderátorem farního tým FATYM Přímětice-Bítov. V rámci změn ve FATYMu byl od 1. července 2015 ustanoven v Prosiměřicích administrátorem excurrendo.\n\nFATYM Přímětice-Bítov je společenství katolických kněží, jáhnů a jejich dalších spolupracovníků. Působí v brněnské diecézi od roku 1996. Jedná se o společnou správu několika kněží nad větším množstvím farností za spolupráce laiků. Mimo to, že se FATYM stará o svěřené farnosti, snaží se jeho členové podle svých sil vypomáhat v různých oblastech pastorace v naší zemi.\n\nDnem vzájemných modliteb farností za bohoslovce a bohoslovců za farnosti brněnské diecéze je 22. květen. Adorační den připadá na 17. března. Na faře v Prosiměřicích se každoročně pořádá několik turnusů duchovní obnovy exercičního typu, které začínají vždy ve čtvrtek večer a končí v neděli odpoledne.\n\nVe farnosti se pravidelně koná tříkrálová sbírka. V roce 2017 se při ní v Prosiměřicích vybralo 19 111 korun.\n\nFATYM vydává čtyřikrát do roka společný farní zpravodaj (velikonoční, prázdninový, dušičkový a vánoční) pro farnosti Vranov nad Dyjí, Přímětice, Bítov, Olbramkostel, Starý Petřín, Štítary na Moravě, Chvalatice, Stálky, Lančov, Horní Břečkov, Prosiměřice, Vratěnín, Citonice, Šafov, Korolupy, Těšetice, Lubnice, Lukov, Práče a Vratěnín.\n"}
{"id": "953826", "url": "https://cs.wikipedia.org/wiki?curid=953826", "title": "Šmoulinka", "text": "Šmoulinka\n\nŠmoulinka je jedna z hlavních postav v komiksu, televizním seriálu a filmu \"Šmoulové\". Stvořil ji pomocí kouzla Gargamel, aby Šmouly špehovala a škodila jim, ale brzy se přidala na jejich stranu. Je to jediná ženská postava mezi Šmouly, později k ní přibylo jen děvče Sašetka. Její zálibou je pěstovat kytky okolo svého domku.\n\nŠmoulové ji našli opuštěnou v lese a vzali ji mezi sebe. S Gargamelem komunikovala prostřednictvím malého zrcátka a pod hrozbou smrti musela poslouchat jeho příkazy. Vymýšlela způsoby jak Šmoulům škodit. Ve snaze zaplavit Šmoulí vesnici se vydala na přehradu, kde se s Mlsounem přetahovala o ovládací páku, kterou se vypouští voda, až ji utrhla. Voda vesnici zaplavila, a sama Šmoulinka spadla do proudu řítící se vody a Šmoulové ji zachránili. Před šmoulím soudem přiznala, že ji stvořil a ovládal Gargamel, litovala svých činů a řekla, že by se chtěla ke Šmoulům přidat. Taťka Šmoula ji přeměnil z černovlásky na blondýnu. Brzy poté Šmoulové vlezli Gargamelovi do pasti a ona je zachránila.\n\nPůvodně byla zlomyslná a hrubá. Poté co ji Šmoulové zachránili a Taťka Šmoula soudil, probudilo se v ní svědomí a dřívějších zlomyslností litovala. Stala se dobromyslnou, stejně jako ostatní Šmoulové. Je inteligentní a oproti ostatním Šmoulům snáze vytuší nebezpečí.\n\nSe všemi ostatními Šmouly vychází velmi dobře a dá se říci, že všechny miluje a oni ji. Často si však přeje, aby byli Šmoulové něžnější a galantnější. Jednu dobu u ní bydlela Babča, s níž Šmoulinka nevycházela, protože Babča chtěla, aby bylo všechno podle ní. Také se zamilovala do fiktivního Dona Šmouliče z knihy, a tak jí Šprýmař vyhověl a začal se vydávat za Dona Šmouliče.\n\nPůvodně měla kratší černé vlasy a obyčejné bílé oblečení. Po přeměně Taťkou Šmoulou má dlouhé husté žluté vlasy, boty na podpatcích a šaty zdobené u spodního okraje kruhovými vzory. Oproti Šmoulům má menší nos.\n\nJednou se do ní zamiloval jeden skřet a chtěl ji unést, a tak se za ní převléknul a vydával Silák. Gargamelovi se také jednou povedlo znova dostat Šmoulinku pod svůj vliv, stejně jako byla, když ji stvořil.\n"}
{"id": "953836", "url": "https://cs.wikipedia.org/wiki?curid=953836", "title": "Římskokatolická farnost Hluboké Mašůvky", "text": "Římskokatolická farnost Hluboké Mašůvky\n\nŘímskokatolická farnost Hluboké Mašůvky je územní společenství římských katolíků s farním kostelem Navštívení Panny Marie v děkanátu Znojmo.\nKdyž jevišovické panství, k němuž patřily i Hluboké Mašůvky, koupil Jan Ludvík Raduit de Souches, dal v roce 1680 postavit místo dosavadní dřevěné kaple kamenný kostelík, kterému věnoval sošku Panny Marie de Foi. V roce 1701 byl povolán kněz z premonstrátského kláštera v Louce, který zde o nedělích a svátcích sloužil mši svatou v letním období. V roce 1744 bylo přestavěno obydlí poustevníka na prostornější pro kněze a od toho roku zde již kněží z louckého kláštera také bydleli a obstarávali bohoslužby. V roce 1860 byla duchovní správa oddělena od fary v Příměticích a povýšena na samostatnou lokální správu. \nOd roku 1859 do roku 1863 zde působil P. František Poimon, spisovatel a redaktor, člen družiny Františka Sušila, sběratele národních moravských písní. Zasloužil se o zřízení hřbitova v obci a Kalvárie s dřevěnými kapličkami Křížové cesty. Velkou měrou povznesl zdejší poutní místo P. Josef Parma, který zde působil v letech 1946–1954. Byla obnovena křížová cesta, vybudována socha Krista v Getsemanech, Boží hrob, kaple nad Svatou studní s malou kolonádou, socha Panny Marie La-Salletské, Mariánská cesta s obrazy poutních míst, Lurdská jeskyně, terasa se sochami světců a největším jeho dílem byla přístavba kostela s věží.\nZa působení P. Ludvíka Tichého byla v roce 1975 přistavěna sakristie, pořízeny nové varhany a na průčelí kostela mozaika sošky P. Marie de Foi s adorujícími cheruby. V roce 1990 byla zahájena nová tradice konání měsíčních mariánských poutí. \n\nV roce 2001 nastoupil do farnosti P. Gerhard Maria Walder, člen řádu servitů, který zde nyní působí jako farní vikář. Od 15. srpna 2012 je administrátorem R. D. Mgr. Stanislav Váša. Ten byl s platností od 1. srpna 2017 zde ustanoven farářem. \n\nKaždou první sobotu v měsíci se koná mariánská pouť. V 15 hodin je sloužena pro poutníky z Rakouska mše v německém jazyku, v zimním období se konají v 17 hodin bohoslužby v kostele, v letním období v 18 hodin v Lurdské jeskyni. Hlavní pouť se koná vždy první sobotu a neděli v měsíci červenci.\n\nDnem vzájemných modliteb farností za bohoslovce a bohoslovců za farnosti brněnské diecéze je 2. červen. Adorační den připadá na 24. srpna.\n\nFarnost organizuje různé akce (měsíční pouti, Hromniční pouť, nácvik souboru Pramínek, adventní setkání, mikulášské setkání, Svatoštěpánská koleda aj.). Ve spolupráci s obecním úřadem se podílí na vítání dětí do života, na hasičské pouti, učitelské pouti a jiných akcích.\n\nVe farnosti se pravidelně koná tříkrálová sbírka. V roce 2017 činil její výtěžek 12 187 korun.\n\n"}
{"id": "953838", "url": "https://cs.wikipedia.org/wiki?curid=953838", "title": "Deck", "text": "Deck\n\nPříjmení Deck nosí více různých osob:\n\n"}
{"id": "953839", "url": "https://cs.wikipedia.org/wiki?curid=953839", "title": "Pivovar Cvikov", "text": "Pivovar Cvikov\n\nPivovar Cvikov byl postaven ve Cvikově v současné podobě v druhé polovině 19. století. Pivo se zde vařilo do roku 1968. Po zrušení pivovaru budovy sloužily jako sklady i dalším firmám. V roce 2014 byl zásluhou podnikatele Jiřího Jakoubka obnoven, koncem listopadu četní návštěvníci ochutnali první dva druhy piv.\n\nPrvní městský pivovar stál do roku 1731, pak byl postaven další v dnešní Žitavské ulici. Když i ten potřebě města nedostačoval, byl postaven nový areál v letech 1866 až 1882. V roce 1909 byl zčásti přestavěn, získal nové sklepy a vybavení. Po roce 1945 byl vlastníkem, což bylo Právovarečné měšťanstvo, modernizován. Po znárodnění v roce 1948 byl začleněn do Severočeských pivovarů, národní podnik Vratislavice, později pod vedení pivovarů v Lounech, k 1. lednu 1968 byl provoz ukončen.\n\nPo roce 1968 byly budovy využívány jako sklady, byla zde i autodílna, pěstovány žampiony a pořádány diskotéky.\n\nV roce 2013 jej koupil soukromý podnikatel Jiří Jakoubek s cílem jeho provoz obnovit a vařit zde od léta roku 2014 piva Luž a Klíč (jména hor v kraji). Pivovar bude mít později i vlastní restauraci a později i malý hotel. Zhruba jeden rok byl pivovar v rekonstrukci. Je předpoklad, že v listopadu 2014 bude pivo k dostání.\n\nNa konci listopadu 2014 se konalo za účasti 5000 návštěvníků slavnostní otevření pivovaru, otevřena byla i restaurace Sladovna v areálu pivovaru. Podávána byla piva Klíč (dvanáctka), Luž (desítka) a Sklář (osmička). Ředitel pivovaru Viktor Tkadlec oznámil záměr piva prodávat jednak v restauraci, dále v sudech a PET lahvích. Se stavbou lahvárny nepočítá. Nový personál kuchyně je zaučován i kuchaři z pražského hotelu Alcron.\n\nNa 28. listopad 2015 je připravena oslava prvního výročí provozování pivovaru s řadou kapel a otevřením sudu Výroční čtrnáctky. Podávána budou i zavedená piva osmička Sklář, desítka Luž, světlá jedenáctka Hvozd, ležák dvanáctka Klíč, polotmavá třináctka Sváteční.\n\nCvikovská piva jsou prodávána nejen v regionu, ale i v Praze a Liberci.\n\nStálý sortiment vařených piv v roce 2018:\n\n\nV listopadu 2015 byla v pivní soutěži, anketě Pivo roku, desetistupňová Luž z Pivovaru Cvikov vyhlášena jako druhé nejlepší světlé výčepní pivo v Česku. Soutěž už po pětadvacáté uspořádalo Sdružení přátel piva. V prosinci 2015 vyhlásil odborný časopis Pivo, Bier & Ale osmistupňové pivo Sklář nejlepším novým spodně kvašeným výčepním pivem roku 2015.\n\n"}
{"id": "953840", "url": "https://cs.wikipedia.org/wiki?curid=953840", "title": "Farnum", "text": "Farnum\n\nPříjmení Farnum nosí více různých osob:\n\n"}
{"id": "953841", "url": "https://cs.wikipedia.org/wiki?curid=953841", "title": "Ateliér nových médií", "text": "Ateliér nových médií\n\nAteliér nových médií či \"Škola nových médií\" je jeden z uměleckých ateliérů na Akademii výtvarných umění v Praze sídlící v budově Školy architektury. \n\nŠkola nových médií I. patří k nejmladším oborům na AVU. Byla založena v roce 1991 profesorem Michaelem Bielickým ve spolupráci s „otcem videoartu“ Nam Junem Paikem jako první škola svého druhu v ČR. Ideovým východiskem ateliéru byla reakce na masivní nástup technologií, výrazně se odrážející i ve výtvarném umění, v důsledku čehož se mění nejenom jeho používané technické prostředky, ale také umělecké předpoklady a především kreativní přístupy. Od počátku svého fungování je Škola nových médií I. profilovaná na experimentální práci s technologiemi, analogovými a digitálními médii a na inovativní způsoby zacházení s uměleckým konceptem.\n\nAteliér má charakteristiku novomediální laboratoře, ve které mají studenti příležitost se naučit používat technologie v umělecké praxi, ale taky dozvědět se o tom, jaké jsou strategie a výhody prosazení se v dnešním komplexním uměleckém, ale i informačním prostředí. Důležitým aspektem výuky je podnítit zájem studentů k uvědomění si sociální a politické odpovědnosti, kterou jako umělci pracující s novými médii mají.\n\nHlavním záměrem Školy nových médií I. je vytvořit příležitost ke tvořivé práci a vývoji pro nejmladší autory pracující s digitálními technologiemi, s reflexí média anebo odkazující na různé aspekty digitálního světa. Další ambicí ateliéru je motivovat mladé lidi k novým myšlenkám, vizím a pohledům na výtvarné umění. V neposlední řadě bychom chtěli artikulovat potřebu mluvit a pracovat v ČR v oblasti nových médií, obohatit tuto důležitou oblast jak po technické, tak po teoretické stránce a nabídnout výtvarný zážitek širokému spektru veřejnosti za použití nejprogresivnějších zobrazovacích technologií.\n"}
{"id": "953843", "url": "https://cs.wikipedia.org/wiki?curid=953843", "title": "FlatOut (herní série)", "text": "FlatOut (herní série)\n\nFlatOut je série závodních počítačových her ve stylu demoličního derby. Jsou vyvinuty finským studiem Bugbear Entertainment. Od roku 2010 jsou vyvíjeny nizozemskou společností Team6. Hry spojují realistické (fyzikální engine, ragdoll fyzika, model poškození) a arkádové prvky (časté srážky aut, nitro).\n"}
{"id": "953845", "url": "https://cs.wikipedia.org/wiki?curid=953845", "title": "Hadinec obecný", "text": "Hadinec obecný\n\nHadinec obecný (\"Echium vulgare\") je léčivá dvouletá bylina z čeledi brutnákovitých.\n\nV prvním roce rostlina tvoří pouze listovou růžici. Ve druhém roce její přímá lodyha dorůstá výšky až 100 cm a vykvétá. Listy jsou úzce podlouhlé, přisedlé. Květy uspořádané ve vijanech vyrůstají z úžlabí listů. Jsou oboupohlavné, osově souměrné, zpočátku růžové, časem mění barvu k fialové až modré barvě. Albinotická varianta s bílými květy je vzácnější. Ze zvonkovitého květu vyčnívají dlouhé tyčinky. Kvete od května až do října, plodem jsou trojhranné tvrdky. Rozeklaná čnělka květu připomíná hadí jazyk a starší květ hlavu hada – odtud pochází jméno rostliny. Všechny zelené části rostliny jsou pokryty trichomy.\n\nVzhledem k tomu, že kořeny dosahují hloubky až 250 cm, prospívá i na suchých místech, jako jsou kamenité stráně, silniční a železniční náspy či okraje cest. Roste téměř v celé Evropě až do nadmořské výšky 1 200 m na slunných stráních, mezích, loukách i rumištích, místy velmi hojně. Druhotně byl zavlečen do Severní Ameriky.\n\nUžívá se kvetoucí nať (Herba echii vulgaris), a to ve formě koupelí na některé kožní nemoci a revmatismus nebo ve formě obkladů na křečové žíly. Vnitřní užití se nedoporučuje kvůli jedovatosti obsahových alkaloidů, dříve se ale vnitřně užívala k léčení zánětů trávicího ústrojí a při bronchitidě.\n\nHadinec obecný je vynikající nektarodárná i pylodárná rostlina. Nektarium hadince vyprodukuje za 24 hodin 0,53 mg nektaru s cukernatostí 43 %. Cukerná hodnota, tedy množství cukru vyprodukovaného v květu za 24 hodin, je 0,23 mg. Vrchol sběru nektaru včelami je kolem 15. hodiny. Pylové rousky hadince jsou modré až téměř černé.\n\nDruhový med hadince je světlý, vonný a rychle krystalizuje v jemnou šedou hmotu. V Česku není tvořený.\n\n\n"}
{"id": "953846", "url": "https://cs.wikipedia.org/wiki?curid=953846", "title": "Terezianum", "text": "Terezianum\n\nTerezianum je název několika budov či institucí:\n\n"}
{"id": "953850", "url": "https://cs.wikipedia.org/wiki?curid=953850", "title": "Boeing EA-18G Growler", "text": "Boeing EA-18G Growler\n\nBoeing EA-18G Growler je specializovanou verzí pro elektronický boj dvoumístné verze letounu F/A-18F Super Hornet.\n\nEA-18G začal být vyráběn od roku 2007 a vstoupil do operační služby v průběhu roku 2009. EA-18G nahrazuje Northrop Grumman EA-6B Prowler v US Navy. Jediným zahraničním uživatelem je \"Royal Australian Air Force\", které dvanáct objednaných kusů převzalo mezi únorem a červencem 2017.\n\nSchopnost elektronického boje dodala primárně společnost Northrop Grumman.\n\n\n\n9 závěsníků do celkové hmotnosti 8050 kg: 6x podkřídelních, 3x trupové\n\nmožné kombinace výzbroje:\n\n"}
{"id": "953856", "url": "https://cs.wikipedia.org/wiki?curid=953856", "title": "Mikael Eldridge", "text": "Mikael Eldridge\n\nMikael Eldridge (často vystupující pod přezdívkou Count) je americký hudebník, hudební producent a zvukový inženýr. Svou hudební kariéru zahájil v devadesátých letech, kdy se věnoval produkování alb. V roce 1999 založil vlastní skupinu nazvanou Halou, ze které odešel po třinácti letech existence. Po jejím rozpadu spolu s Timem Hingstonem a Zoe Keating působí ve skupině Inu. Během své kariéry spolupracoval s mnoha dalšími hudebníky, mezi které patří DJ Shadow, Pink, John Cale nebo skupiny Radiohead, Keane a Blink-182.\n\n"}
{"id": "953857", "url": "https://cs.wikipedia.org/wiki?curid=953857", "title": "Eldridge", "text": "Eldridge\n\nPříjmení Eldridge nosí více různých osob:\n\n"}
{"id": "953858", "url": "https://cs.wikipedia.org/wiki?curid=953858", "title": "Paul Edward Anderson", "text": "Paul Edward Anderson\n\nPaul Edward Anderson (17. října 1932, Toccoa, Georgie, USA — 15. srpna 1994, Vidalia, Georgie, USA) byl americký vzpěrač, vítěz kategorie nad 90 kg na olympiádě 1956. Měřil 177 cm, vážil okolo 160 kg.\n\nStal se dvojnásobným mistrem USA a mistrem světa z roku 1955. V červenci 1955 vzepřel na mítinku v Moskvě před dvanácti tisíci diváky v trojboji 518 kg (není uznáváno jako světový rekord, protože nebylo dosaženo na MS nebo OH). Na olympiádě v Melbourne porazil Humberta Selvettiho z Argentiny; oba dosáhli v trojboji výkonu 500 kg, o Andersonově zlaté medaili rozhodla nižší tělesná váha. Byl tak dosud poslední Američan, který vyhrál na olympiádě nejtěžší vzpěračskou kategorii. Po olympiádě se živil na exhibicích jako profesionální silák.\n\nPaul Anderson také pěstoval silový trojboj. Jeho rekord v dřepu byl 540 kg. Guinessova kniha rekordů uvedla, že zvedl 2840 kg v backliftu (tj. váha, kterou mu naložili na záda), ale tento výkon byl později zpochybněn.\nByl věřící křesťan, věnoval se charitě. V roce 1961 založil projekt \"Paul Anderson Youth Home\", pomáhající problémové mládeži začlenit se do normálního života.\n\nZemřel na nedostatečnou funkci ledvin, kterou trpěl od dětství.\n\n\n"}
{"id": "953862", "url": "https://cs.wikipedia.org/wiki?curid=953862", "title": "Grand Prix Austrálie 2014", "text": "Grand Prix Austrálie 2014\n\nGrand Prix Austrálie 2014 (oficiálně 2014 Formula 1 Rolex Australian Grand Prix) se jela na okruhu Albert Park Circuit v Melbourne v Austrálii dne 16. března 2014. Závod byl prvním v pořadí v sezóně 2014 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "953869", "url": "https://cs.wikipedia.org/wiki?curid=953869", "title": "Číř", "text": "Číř\n\nČíř (422 m n. m.) je vrch v okrese Česká Lípa Libereckého kraje v CHKO Kokořínsko. Leží asi 1,5 km zsz. od Zátyní na příslušném katastrálním území.\n\nVrch náleží do celku Ralská pahorkatina, podcelku Dokeská pahorkatina, okrsku Polomené hory, podokrsku Vlhošťská vrchovina a Kostelecké části.\nNejbližší dojezd automobilem je k lesní silnici západně od vrchu nebo východně k rozcestníkům \"Pod Čířem\" u Zátyní a \"Velká Řebčice\" u Lhoty. Tyto dva rozcestníky spojují společně zelená  a červená  turistická značka. Pěší cesta vede po severovýchodním svahu kopce, ale ne až na vrchol.\n"}
{"id": "953870", "url": "https://cs.wikipedia.org/wiki?curid=953870", "title": "Kluzák (rozcestník)", "text": "Kluzák (rozcestník)\n\nKluzák může být\n"}
{"id": "953876", "url": "https://cs.wikipedia.org/wiki?curid=953876", "title": "Vysoký kámen (Broumovská vrchovina)", "text": "Vysoký kámen (Broumovská vrchovina)\n\nVysoký kámen je vrch v Broumovské vrchovině, 0,5 km severovýchodně od města Stárkov. Má nadmořskou výšku 545 m.\n\nZ geologického hlediska jde o výraznou skalní rozsedlinu vzniklou gravitačním pochodem ve slínovcích (opukách) spodního až středního turonu v levém svahu údolí Dřevíče, v příkrém čele stárkovské kuesty.\n\nKe skálám při cestě k vrcholu se vztahuje pověst o trpaslících žijících zde v dávné době. Trpaslíci se odstěhovali, protože jim vadilo cinkání kostelního zvonu.\n\nZ vrcholového vyhlídkového kamene se otevírá pohled na městečko Stárkov.\n\n"}
{"id": "953881", "url": "https://cs.wikipedia.org/wiki?curid=953881", "title": "Jan Teska", "text": "Jan Teska\n\nJan Teska (28. ledna 1853 Mirotice – 1922) byl český řezbář, bratranec Mikoláše Alše. Byl otcem maminky profesora Miroslava Mikuleckého, českého lékaře a vědce.\n\nNarodil se v roce 1853 v Miroticích. Teskův život je ódou na poctivou práci, ale také na její podporu se strany bohatých a šlechetných. Chudý chasník ze Smetanovy Lhoty u Písku se dostal do služeb českého vlasteneckého knížecího rodu Schwarzenbergů na zámcích Orlík a Hluboká. Teskův řezbářský um došel uznání panstva: zejména paní kněžny měly nejvyšší zájem na kráse ve svých příbytcích. Teska se stal váženým občanem. Z výdělků si postavil domek č. p. 65 v blízké obci Staré Sedlo. (V tom domě se pět let po Teskově úmrtí narodil 22. června 1927 dceři Anně syn Miroslav Mikulecký, pozdější lékař a biolog, mezinárodně uznávaný vědec.)\n\nPotomci jeho rodiny žijí v Praze, ale letní měsíce tráví na Orlíku (2013).\n\nSál na orlickém zámku, původně používaný jako jídelna, dostal název po svém tvůrci, jehož je vrcholným dílem. Kazetový strop, obložení oken, dvěří a stěn vyřezal Teska v letech 1885–89. Na toto mistrovské dílo použil tři druhy dřeva: lípu pálenou a mořenou, ořech a hrušku. K vytvoření stropu Tesku dle pověsti inspiroval nález malé renesanční kazety, kterou objevil nedaleko hradu Zvíkova. Kazeta údajně pocházela z renesančního stropu, který byl při požáru zničen. Na Jubilejní výstavě v Praze (1891) byla vystavena centrální růžice, na které je nyní zavěšen holandský lustr – za ni obdržel Teska stříbrnou medaili, aniž zlatá byla udělena. (Kopie této medaile je vystavena na zámku Orlík, kde se nachází originál, není známo.)\n\n"}
{"id": "953882", "url": "https://cs.wikipedia.org/wiki?curid=953882", "title": "Fistule", "text": "Fistule\n\nFistule je nejvyšší hlasový rejstřík lidského hlasu. Nachází se nad hlavovým rejstříkem (falzetem). Na rozdíl od ostatních rejstříků se fistule vytváří jiným způsobem. Barvou se podobá píšťale.\n\nU některých sopránů může fistule rozšiřovat i to, co se považuje za hrudní rejstřík. Ženy všech typů hlasů si s řádným vokálním tréninkem mohou vycvičit tuto část svého hlasu. Nicméně pro některé ženy je nemožné vytvořit tóny v tomto rejstříku, aby to pro ně bylo ještě pohodlné. Děti i někteří muži dokážou vytvářet tóny v tomto rejstříku.\n\nFistule je nejvyšší fonační rejstřík, který u většiny zpěváků začíná vysokým C (C6 nebo 1 046,5 Hz) a obvykle může být až o dvě D nad ním (D7 nebo 2 349,3 Hz). Spodní část fistule se může překrývat s horní částí hlavového rejstříku a falzetem, což zpěvákům umožňuje vytváření těchto tónů různým způsobem. V zásadě se ale fistule využívá pro vytváření tónů nad tónem C6. Stejně jako je tomu u ostatních rejstříků, fistule nezačíná stejným tónem u všech typů hlasu a existují i případy, kdy může být fistule používána u tónů daleko vyšších nebo nižších, než je výše uvedeno. Na příklad většina sopránů dokáže vyzpívat až k vysokému F (nad vysokým C), aniž by vstoupilo do fistule. Mado Robin je příkladem sopránu, který často zpívá F nad vysokým C (F6) až po B nad vysokým C (B6), aniž by vstoupil do fistule.\n\nZ fyziologického hlediska je fistule nejméně pochopeným rejstříkem lidského hlasu. U ostatních rejstříků lze nafilmovat hlasivky při fonaci. U fistule to jde ztěžka, protože se hrtanová příklopka uzavře nad hrtanem a rezonanční prostor dosahuje svých nejmenších rozměrů. Je známo, že při fonaci tónů fistule dochází pouze ve přední části hlasivek. Takhle kratší vibrace umožňují lehčí vytváření vyšších tónů.\n\nI když jsme ještě zcela neporozuměli fyziologické stránce vytváření tónů fistule, je známo, že při její fonaci jsou aktivní laterální krikoarytenoidní svaly, zatímco transverzální abdominální svaly nejsou. U arytenoidní chrupavky lze vidět trojúhelníkovitý otvor. Arytenoidní chrupavky se dotýkají hlasivkového vaziva, zatímco jejich zadní špičky se ho nedotýkají. Výjimkou by mohlo být, pokud by se hlasivky neroztahovaly, protože roztahování hlasivkového vaziva jej odtahuje od arytenoidních chrupavek.\nMnohá nemluvňata a malé děti obou pohlaví vytvářejí zvuky ve frekvenčním rozsahu fistule bez vědomého úsilí. U dětí se fistule obvykle pohybuje od vysokého C (C6 nebo 1 046,5 Hz) po G dvě oktávy nad vysokým C (G7 nebo 3 136,0 Hz). Některé děti ale dokážou vytvořit zvuky přesahující horní hranici rozsahu klaviatury. Někteří doktoři radí, aby bylo dítě odrazováno od používání fistule ze strachu, že nenavratitelně poškodí hlasivky nebo že způsobí vokální dysfunkci, která ovlivní řeč nebo fonaci.\nVe westernové populární hudbě se fistule používá pro vytváření různorodosti. Používají se tam tóny mnohem vyšší než v opeře. Fistule je většinou používána zpěvačkami, jako je například Mariah Carey, Ariana Grande nebo Minnie Riperton. Adam Lopez drží rekord v Guinnessově knize rekordů za nejvyšší tón vytvořený mužem (C8 = pětičárkované c) za použití fistule. Georgia Brownová byla zapsána do Guinnessovy knihy rekordů v roce 2005 za vytvoření nejvyššího tónu člověkem (G10 = sedmičárkované G), ale v edici z roku 2007 byl tento záznam vymazán.\n\n"}
{"id": "953883", "url": "https://cs.wikipedia.org/wiki?curid=953883", "title": "Alja Rachmanovová", "text": "Alja Rachmanovová\n\nAlja Rachmanova (vlastním jménem Galina von Hoyer rozená Galina Nikolajevna Ďurjagina (v cyrylice \"Галина Николаевна Дюрягина\"), 1898 Kasli, Ruské impérium – 1991 Ettenhausen, Švýcarsko) byla ruská spisovatelka pocházející z ruské šlechtické rodiny. Byla představitelkou první vlny ruských exilových autorů kteří opoutěli Rusko po bolševickém převratu.\n\nNarodila se do rodiny lékaře v uralském městečku Kasli nedaleko Jekatěrinburgu, kde i strávila dětství a mládí a vystudovala gymnázium. Byla výraznou představitelkou první vlny ruských exilových autorů, svoji první knihu \"Studenti, láska, Čeka a smrt\", která se později stala jedním z nejautentičtějších svědectví o rudém bolševickém teroru si začala psát v předvečer občanské války a bolševického převratu. Bolševická revoluce a následný rudý teror po roce 1917 ji přinutil i s její rodinou k útěku na Sibiř. Zde se provdala za rakouského válečného zajatce A. von Hoyera, avšak krátce po svatbě byli novomanželé donuceni opustit Sovětské Rusko. Po své emigraci publikovala i v němčině. S manželem a synem se usadili ve Vídni, počátkem třicátých let se následně odstěhovali do Salzburgu. Zde ještě před druhou světovou válkou pod pseudonymem Alja Rachmanovová vydává své deníky ve kterých popsala popravy, domovní prohlídky, chaos, vraždu carské rodiny a exodus ruské inteligence. Vycházejí ve třech svazcích: Studenti, láska, Čeka a smrt (1937), Manželství v rudé bouřce a Mlékařka v Ottakringu, které jsou následně přeloženy do více než dvaceti jazyků. Na konci druhé světové války potkává manžele tragédie v podobě zbytečné smrti jejich jediného syna a v témže roce 1945, ve kterém je potkala tato osobní tragédie, musejí s manželem znovu prchat před postupující Rudou armádou, tentokrát do Švýcarska, které se tak stává jejich finálním domovem. Tesně po druhé světové válce vydává knihu Jurka, jednu z mnoha, která popisuje okolnosti smrti jediného dítěte manželů. Za svého života vydává ještě román Továrna na nového člověka a životopisy různých ruských osobností. Ve Švýcarsku její manžel umírá v roce 1971, v roce 1991 zde umírá i ona. Odpočívá na Salzburském hřbitově po boku manžela a syna.\n\n"}
{"id": "953886", "url": "https://cs.wikipedia.org/wiki?curid=953886", "title": "František Drga", "text": "František Drga\n\nFrantišek Drga je bývalý český fotbalový útočník.\n\nV československé lize hrál za Baník Ostrava. Nastoupil v 95 ligových utkáních a dal 16 gólů. Ke konci druhé světové války nastupoval za SK Polešovice.\n\n"}
{"id": "953888", "url": "https://cs.wikipedia.org/wiki?curid=953888", "title": "Josef Wallis", "text": "Josef Wallis\n\nJosef František hrabě Wallis z Carighmain (31. srpna 1767 Praha – 18. listopadu 1818 Vídeň) byl rakouský státník a úředník.\n\nPocházel z původně irského rodu Wallisů, jehož někteří členové se usadili v 17. století v habsburské monarchii. Byl synem viceprezidenta pražského apelačního soudu hraběte Františka Arnošta Wallise a jeho manželky hraběnky Marie Maxmiliány Schaffgotschové. Byl synovcem polního maršála a prezidenta dvorské válečné rady Michaela Johanna Wallise a polního zbrojmistra Oliviera Remigia Wallise. Jeho strýcem z matčiny strany byl českobudějovický biskup Jan Prokop Schaaffgotsche.\n\nOd roku 1788 byl ženatý s Marií Luisou z Valdštejna, neteří Wallisova předchůdce ve funkci moravského gubernátora Josefa Karla z Ditrichštejna a seckavského biskupa Johanna Ferdinanda z Valdštejna-Vartenberka. Měli spolu dva syny – Maximiliána, poslance českého zemského sněmu, a Ludvíka.\n\nJeho vychovatel byl teolog Augustin Zippe. Státní službu zahájil roku 1788 u dolnorakouského zemského práva, o rok později se stal císařským komořím, v roce 1795 potom apelačním radou. Roku 1798 byl jmenován dvorním radou u spojené českorakouské kanceláře. V roce 1802 se stal českým nejvyšším sudím a tajným radou, o rok později prezidentem pražského apelačního soudu. Od 1. ledna 1805 do 17. června téhož roku stanul krátce v čele moravskoslezského gubernia, poté byl jmenován českým nejvyšším purkrabím. 15. července 1809 byl jmenován prezidentem dvorské komory, kterým zůstal do 16. dubna 1813, kdy byl jmenován státním a konferenčním ministrem. Během jeho vedení úřadu došlo k v roce 1811 ke státnímu bankrotu a znehodnocení měny. 23. prosince 1817 byl jmenován prezidentem nejvyššího soudního místa, za necelý rok však podlehl mozkové mrtvici.\n\nNa svých moravských panstvích Budíškovice, Moravské Budějovice a Budeč u Dačic se zasloužil o rozvoj ovocnářství, jeho vyšlechtěné odrůdy patřily mezi nejlepší v tehdejší době. Na Moravě dále vlastnil statky Jackov, Krnčice, Knínice, Červený Hrádek a Horní Slatina a v Čechách potom panství Plánice, Němčice a Lovčice.\n\nPro své zásluhy během francouzské okupace v roce 1805 byl jmenován nejdříve komandérem (1806) a později vyznamenán velkokřížem řádu svatého Štěpána. Byl také vyznamenán řádem Zlatého rouna.\n\n"}
{"id": "953890", "url": "https://cs.wikipedia.org/wiki?curid=953890", "title": "Kreibich", "text": "Kreibich\n\nKreibich, přechýleně Kreibichová, je příjmení, které má více osobností:\n\n"}
{"id": "953892", "url": "https://cs.wikipedia.org/wiki?curid=953892", "title": "Římskokatolická farnost Únanov", "text": "Římskokatolická farnost Únanov\n\nŘímskokatolická farnost Únanov je územní společenství římských katolíků s farním kostelem svatého Prokopa v děkanátu Znojmo.\n\nO Plavečské rotundě stojí v areálu dnešního zámku je zmínka z roku 1234, vystavěna však byla zřejmě již ve 12. století. Dlouhou dobu sloužila rotunda jako soukromá kaple v místní tvrzi. Zpřístupněna ostatním lidem byla až po husitských válkách. \n\nPrvní písemná zpráva o únanovském kostele a samostatné duchovní správě pochází z roku 1346, čemuž napovídá i ryze gotický sloh stavby, který se dochoval v presbytáři kostela a v dolní části věže. Nejstarší část kostela spolu s presbytářem je z lomového kamene, pouze klenební žebra a ostění oken jsou z kamene tesaného.\nKdy a jak byla založena zdejší fara, nelze ze žádných listin dostatečně určit. V prvních písemných památkách z roku 1227, 1287 a ani v dochované listině z roku 1307 není zmínky o únanovské faře. Lze se proto domnívat, že byla zřízena až pozdějším zásahem města Znojma a jeho představitelů katolické církve, neboť první zmínka o únanovském faráři je až z roku 1346. V této listině se vzpomíná farář Jan z Únanova, o kterém se mluví i v dalších dokumentech z 9. prosince 1354 a 1. října 1370.\nOd 15. srpna 2012 je administrátorem excurrendo R. D. Mgr. Stanislav Váša.\n\nDnem vzájemných modliteb farností za bohoslovce a bohoslovců za farnosti brněnské diecéze je 21. leden. Adorační den připadá na 29. února.\n\nVe farnosti se pravidelně koná tříkrálová sbírka, v roce 2015 se při ní vybralo v Únanově 26 804 korun, v Plavči 10 111 korun. V roce 2017 činil její výtěžek 31 127 korun v Únanově a v Plavči 11 115 korun.\n\n"}
{"id": "953894", "url": "https://cs.wikipedia.org/wiki?curid=953894", "title": "Bastar", "text": "Bastar\n\nBastar je území v jižní části indického státu Čhattísgarh, které bylo do roku 1947 knížecím státem. Jeho rozloha byla 33 831 km² a v roce 1941 bylo napočítáno 633 888 obyvatel. Hlavním městem byl Džagdalpur.\n\nBastarské knížectví založil v roce 1324 Annama Dev z dynastie Kákatíja, která vládla ve Warangalu (dnešní Ándhrapradéš). Od roku 1861 bylo pod britskou nadvládou jako součást Centrálních provincií, i když si zachovalo formální atributy státnosti. V roce 1947 se stalo součástí nezávislé Indie. Poslední panovník Pravír Čandra Bhandž Dév hájil zájmy místních domorodců z kmene Gondi proti ústřední vládě, v březnu 1966 byl při nepokojích v Džagdalpuru zabit.\n\n\n"}
{"id": "953897", "url": "https://cs.wikipedia.org/wiki?curid=953897", "title": "Karolina Marie Rakousko-Toskánská", "text": "Karolina Marie Rakousko-Toskánská\n\nKarolina Marie Rakousko-Toskánská : \"Carolina Maria Immakulata Josepha Ferdinanda Therese Leopoldine Antoinette Franziska Isabella Luise Januaria Christine Benedikta Laurencia Justiniana, Erzherzogin von Österreich, Prinzessin von Toskana\"; (5. září 1869, Altmünster, Horní Rakousy – 12. května 1945, Budapešť) byla rakouská arcivévodkyně z toskánské linie Habsbursko-Lotrinské dynastie.\n\nByla čtvrtým z deseti dětí toskánského arcivévody Karla Salvátora a bourbonsko-sicilské princezny Marie Imakuláty.\n\nOd roku 1894 byla abatyší v Tereziánském ústavu šlechtičen v Praze. Už v následujícím roce se stala manželkou sasko-cobursko-gothského prince Augusta Leopolda, vnuka brazilského císaře Petra II., se kterým měla celkem osm dětí.\n\n\n"}
{"id": "953900", "url": "https://cs.wikipedia.org/wiki?curid=953900", "title": "Bodová mříž", "text": "Bodová mříž\n\nBodová mříž nebo krátce mříž či mřížka je v matematice, zejména v teorii grup a v geometrii, označení pro diskrétní podgrupu vektorového prostoru nad reálnými čísly. Prvky této podgrupy se nazývají mřížové body či mřížové vektory a jsou celočíselnými lineárními kombinacemi několika vektorů z báze mříže.\n\nTeorie mříží má své aplikace jak v teoretické matematice (Lieovy algebry, teorie čísel), tak ve fyzice (například krystalická struktura) a informatice (kódování, kryptografie).\n\nNechť jsou dány lineárně nezávislé vektory formula_1 z vektorového prostoru formula_2. Pak se bodovou mříží s bází formula_3 rozumí množina\n\n"}
{"id": "953903", "url": "https://cs.wikipedia.org/wiki?curid=953903", "title": "Světový pohár v biatlonu", "text": "Světový pohár v biatlonu\n\nSvětový pohár v biatlonu je každoročně pořádaný vrcholný okruh závodů v biatlonu. Mužská část byla založena v sezóně 1977/78 a ženská se k ní připojila od sezóny 1982/83. Organizátorem poháru je Mezinárodní biatlonová unie (IBU). Držiteli rekordního počtu celkových výher jsou mezi muži s počtem sedmi titulů Francouz Martin Fourcade a mezi ženami s počtem šesti výher Švédka Magdalena Forsbergová.\n\nKaždoročně je v rámci světového poháru pořádáno devět až deset akcí (podniků). První z nich se uskutečňuje v listopadu či prosinci a poslední probíhá v březnu. Závody se konají téměř každý víkend; jednotlivé soutěže však mohou probíhat již od středy nebo čtvrtka. Sezóna tak stejně jako u dalších zimních sportů zasahuje do dvou kalendářních let. Ženská sezóna 1986/87 nesla název Evropský pohár, ačkoli účast v něm nebyla teritoriálně omezena pouze na evropské biatlonistky.\n\nBěhem každého podniku se běží tři mužské soutěže a stejný počet ženských; někdy k nim přibudou i smíšené štafety. Disciplíny konkrétního závodu jsou předem známy podle stanoveného harmonogramu. Soutěže mužských a ženských štafet se běhají čtyřikrát až šestkrát během jednoho sezónního cyklu, soutěže smíšených štafet jedenkrát až dvakrát. Dějišti konání jednotlivých podniků jsou až na výjimky evropská biatlonová sportoviště.\n\nVrcholné biatlonového akce – mistrovství světa a zimní olympijské hry – byly až do roku 2010 řazeny do kalendáře světového poháru a body zde získané se závodníkům připočítávaly do celkové klasifikace sezony. Od roku 2011 se takto započítává jen biatlonové mistrovství světa; olympijské hry se v současné době nezapočítávají vzhledem k menšímu množství sportovců, kteří v nich mohou za každou zemi startovat.\n\nNejlepší biatlonisté v mužské a ženské kategorii, kteří nasbírají nejvyšší počet bodů v celkové klasifikaci sezóny, získávají velký křišťálový glóbus pro vítěze ročníku. Vítězové jednotlivých disciplín jsou pak oceněni malými křišťálovými glóby.\n\nBodová klasifikace od sezóny 2008/09:\nBody pro pořadí národů se přidělují jinak.\n\nOdměna za start se žlutým číslem (vedoucí závodník světového poháru) i s červeným číslem (vedoucí závodník disciplíny) je 250 €, na mistrovství světa 350 €.\n\n\n\n\n\n\n\nTabulka uvádí biatlonisty se sedmi a více výhrami v individuálních započítávaných do hodnocení Světového poháru, tedy včetně Mistrovství světa, ale bez štafetových triumfů. Do tabulky nejsou zahrnuta prvenství ze Zimních olympijských her 2014 v Soči a dalších, odkud se výsledky do světového poháru nezapočítávají.\n\n"}
{"id": "953909", "url": "https://cs.wikipedia.org/wiki?curid=953909", "title": "Kostel svatého Petra a Pavla (Lindava)", "text": "Kostel svatého Petra a Pavla (Lindava)\n\nKostel svatého Petra a Pavla je barokní kostel náležející pod Římskokatolickou farnost v Lindavě. Ve střední části obce Lindava, dnes náležející pod město Cvikov, byl postaven v letech 1699–1702. Je chráněn jako kulturní památka České republiky.\n\nNový kostel byl v obci Lindava postaven v letech 1699 až 1702 vedle starého dřevěného z období kolem roku 1500. Kostel byl dlouho bez věže, ke zvonění a také jako hřbitovní kaple se zprvu používala dřevěná věž původního kostela. Roku 1714 byla na nové stavbě postavena nevelká věžička pro zvony. V roce 1859 ji nahradila nová, 30 metrů vysoká věž a stará byla zbořena. O 8 let dříve byla ke kostelu přistavěna na západní straně obdélná předsíňka.\n\nOd roku 1958 je kostel zapsán v celostátním seznamu kulturních památek pod číslem 38114/5-3087.\n\nZařízení kostela je novobarokní, pochází většinou z 19. století. Kostel byl několikrát vykraden. Varhany jsou z roku 1934 od firmy Rieger z Krnova. Ve věži kostela se zachoval nejstarší zvon celé litoměřické diecéze, byl vyroben v roce 1419.V kostele jsou čtyři oltáře, hlavní pseudobarokní je z roku 1898.\n\nBohoslužby jsou zde jen ojediněle knězem ze Cvikova, z tamní farnosti.\n\n\n"}
{"id": "953910", "url": "https://cs.wikipedia.org/wiki?curid=953910", "title": "Ivo Kopka", "text": "Ivo Kopka\n\nIvo Kopka (* 19. dubna 1958, Třinec) je bývalý český fotbalista, brankář.\n\nOdchovanec TŽ Třinec byl dlouhá léta jedničkou mateřského klubu ve druhé lize, po jeho sestupu v sezoně 1986/87 přestoupil do Tatranu Prešov, za nějž v sezoně 1987/88 nastoupil v 10 prvoligových utkáních (dvakrát udržel čisté konto). Působil také v TJ Bystřice nad Olší.\n\nJedná se o všestranného sportovce, který získal průpravu ve sportovní třídě atletiky při 4. ZŠ v Třinci. V roce 1972 se stal hodem dlouhým 45.44 metrů moravským oštěpařským přeborníkem ve své věkové kategorii. Rekreačně se věnuje mj. tenisu.\n\nVedl mj. slezský oddíl TJ Vendryně.\n\n"}
{"id": "953913", "url": "https://cs.wikipedia.org/wiki?curid=953913", "title": "Méru (Oise)", "text": "Méru (Oise)\n\nMéru je francouzská obec v departementu Oise v regionu Hauts-de-France. V roce 2010 zde žilo 13 269 obyvatel. Je centrem kantonu Méru.\n\n\"Počet obyvatel\" \n\n"}
{"id": "953918", "url": "https://cs.wikipedia.org/wiki?curid=953918", "title": "Alois Koudelka", "text": "Alois Koudelka\n\nAlois Koudelka (18. listopadu 1861 Kyjov - 9. prosince 1942 Brno) byl moravský farář a překladatel.\n\nNarodil se v Kyjově, v rodině horníka Franze Kudelky a jeho manželky Mariany.\nTam též vystudoval teologii, v roce 1884 byl vysvěcen na kněze a posléze působil jako farář na různých místech Moravy. Jeho posledním aktivním působištěm byla Prace u Slavkova, kde působil třicet let. Na odpočinek odešel do brněnského Augustinea, kde také zemřel.\n\nKoudelka překládal do češtiny z téměř třiceti jazyků. Používal pseudonymy A. K. Nikolčický, Bohuš Pracký, Al. Pakulas, Fokr Chdzudz a O. S. Vetti (podle bučovického literárního spolku \"Osvěta\"). Recenze podepisoval šifrou -osv-. Často publikoval v katolických \"Lidových listech\" a v brněnské \"Hlídce, měsíčníku vědeckém se zvláštním zřetelem k apologetice a filosofii\", jejž vydával Pavel Julius Vychodil.\n\n\n\n\n\n\n\n"}
{"id": "953923", "url": "https://cs.wikipedia.org/wiki?curid=953923", "title": "Tramvajová smyčka U Kříže", "text": "Tramvajová smyčka U Kříže\n\nTramvajová smyčka U kříže byla bloková smyčka na pražské tramvajové trati Palmovka – Ke Stírce.\n\nSmyčka byla umístěna v libeňské lokalitě U kříže (pomístním názvem Libušák) a fungovala v období od 31. 7. 1932 do 3. 12. 1968. Procházela ulicemi Prosecká, Hejtmánkova (od 1947; 1906 – 1940 a 1945 – 1947 Dalimilova; 1940 – 1945 Schleiferova) a Rudé armády (původně Fügnerova, dnes Zenklova). Po celou dobu existence byla smyčka jednokolejná. Přestože ve stejném místě byla trať při svém zřízení (tehdy jako součást Křižíkovy Elektrické drobné dráhy Praha - Libeň - Vysočany) ukončena, ukončení bývalo kusou kolejí, respektive po zdvojkolejnění přejezdem. Trať byla z lokality U kříže prodloužena směrem do Kobylis již v roce 1910.\n\nV době od 24. 8. 1952 do 9. 7. 1965 procházela ulicí Hejtmánkovou také trolejbusová smyčka trati Libeň – Prosek – Čakovice, která měla v této ulici nástupní zastávku. Trolej tramvajové smyčky tak křižovala trolejbusové troleje na třech místech. Kolej smyčky nebyla vedena středem ulice, ale přimykala se k chodníku: v Prosecké k jižnímu chodníku, v Hejtmánkově k východnímu. V době před zrušením byl vjezd do smyčky pravým odbočením z trati ve směru od Palmovky (z centra) v křižovatce ulic Rudé armády, Prosecká, Kandertova, následně vedla kolej smyčky Proseckou ulicí, levým odbočením do Hejtmánkovy a opět levým odbočením do trati vedené ulicí Rudé armády ve směru na Palmovku (do centra).\n\n"}
{"id": "953924", "url": "https://cs.wikipedia.org/wiki?curid=953924", "title": "Kostel Nanebevzetí Panny Marie (Osek, okres Teplice)", "text": "Kostel Nanebevzetí Panny Marie (Osek, okres Teplice)\n\nOpatský kostel Nanebevzetí Panny Marie v Oseku u Duchcova je součástí areálu tamního cisterciáckého kláštera. Původní románská trojlodní basilika byla barokně přestavěna a bohatě vyzdobena v letech 1712-1719. Památkově chráněný areál kláštera byl roku 1995 prohlášen národní kulturní památkou.\n\nCisterciáci přišli do Oseka koncem 12. století a usadili se při pravděpodobně již existujícím románském kostelíku, který stával na místě kostela dnešního. V letech 1207-1220 vznikla trojlodní basilika, kterou v letech 1421 a 1429 poničili husité. Za opata Scipia (opatem v letech 1650-1691) byla zahájena barokizace celého (tehdy velmi zpustlého) klášterního areálu, dokončená za jeho nástupců, Benedikta Littweriga a Jeronýma Besneckera. Architektem přestavby kostela byl Octavio Broggio z Litoměřic, který zachoval původní půdorys (a patrně i zdivo), kostel zaklenul a vyzdobil barokními sochami a štuky. Osecký klášterní kostel vykazuje určitou příbuznost s jinými realizacemi tohoto architekta (například s litoměřickým kostelem sv. Václava).\n\nV rámci Programu záchrany architektonického dědictví bylo v letech 1997-2014 na opravu památky čerpáno 21 453 000 Kč.\nOpatský kostel má podobu mohutného trojlodí s osmi poli kleneb a výrazně nižšími bočními loděmi, vysokou příčnou lodí (transeptem) a obdélným závěrem se třemi klenebními poli. Nad křížením je kupole s lucernou, boční lodi pokračují i podél chóru a na východě končí nízkými válcovými věžemi s kupolemi. Hlavní loď má valenou klenbu s výsečemi, chór a boční lodi jsou zaklenuty plackami. Fresky v hlavní lodi jsou od J. J. Steinfelse z let 1713-1714, v chóru, transeptu, bočních lodích a v sakritii od V. V. Reinera. Chórová část s presbytářem je od zbytku kostela oddělena kovanou mříží (tzv. lettnerem). Obraz Nanebevzetí Panny Marie na hlavním oltáři je dílem Jana Kryštofa Lišky z roku 1696. Také obrazy na bočních oltářích jsou od významných barokních malířů (V. V. Reiner, M. L. Willmann, B. Kern). V transeptu se nachází malá kruchta s varhanami z roku 1715 s výzdobou od B. Kerna. V lodi jsou cenné vyřezávané lavice z roku 1674, kazatelna je z roku 1715. V západní části kostela je pak hlavní kruchta, na které se nacházejí velké varhany. Klenby kostela mají bohatou štukovou a malířskou výzdobu, která v současné době prochází restaurováním.\n\nKostel, v souladu s cisterciáckými zvyklostmi, nemá věž v pravém slova smyslu. Nad křížením lodi a transeptu se nachází pouze malá vížka se zvonem.\n\nZ jihu ke kostelu přiléhají konventní budovy kláštera s křížovou chodbou a známou kapitulní síní. Na rozhraní presbytáře a chóru je v podlaze vstup do někdejší opatské hrobky, kde je od r. 2010 pohřben zatím poslední osecký opat, Jindřich Bernhard Thebes (opatem 1990-2010, přímo v klášteře žil v letech 1991-2007).\n\n\n\n"}
{"id": "953937", "url": "https://cs.wikipedia.org/wiki?curid=953937", "title": "Berezne", "text": "Berezne\n\nBerezne (ukrajinsky '; rusky ' – \"Berezno\"; polsky \"\") je město v Rovenské oblasti na Ukrajině. Leží na pravém břehu Sluče 66 kilometrů severvýchodně od Rovna, správního střediska oblasti. V roce 2013 žilo v Berezném přes dvanáct tisíc obyvatel.\n\nNejbližší železniční stanice k Bereznému je Malynsk, který leží 22 kilometrů na severozápad na železniční trati z Rovna do Sarn.\n\nBerezne bylo založeno roku 1445. Patřilo tehdy pod Polsko-litevskou unii. Po vytvoření Republiky obou národů se připojilo k Polskému království, kde zůstalo až do dělení Polska. Území získalo Ruské impérium, v roce 1919 však bylo Berezne opět připojeno k Polsku. Do roku 1939 město patřilo do Kostopilského okresu Volyňského vojvodství.\n\nZa období druhé polské republiky zde byla umístěna posádka 2. hraničářského praporu Sboru ochrany pohraničí. V roce 1943, během takzvané volyňské genocidy, bylo ukrajinskými nacionalisty z Ukrajinské povstalecké armády zavražděno 96 etnických Poláků žijících v Bereznu. Přeživší následně prchli do větších měst, jako například Rovno. V červnu 1945 byli pak zbylí Poláci přinuceni Berezno opustit.\n"}
{"id": "953961", "url": "https://cs.wikipedia.org/wiki?curid=953961", "title": "Česká florbalová extraliga žen 2008/09", "text": "Česká florbalová extraliga žen 2008/09\n\nČeská florbalová extraliga žen 2008/09 byla 15. ročníkem nejvyšší ženské florbalové soutěže v Česku.\n\nVítězem ročníku se potřetí v řadě stal tým CON INVEST Děkanka Praha po porážce týmu TJ JM Chodov ve finále. Druhé utkání finálové série byl první český ženský florbalový zápas vysílaný živě v televizi.\n\nProti loňskému ročníku vzrostl počet týmů na deset. Vítězky skupiny I 1. ligy, \"VSK Medik-Ovocné Báze\", se postupu do vzdaly. Zájem o účast projevily až hráčky Elite Praha, vítězky baráže o 1. ligu, které tak rovnou postoupily o dvě soutěže výše.\n\nŽádný tým nesestoupil, protože žádný jiný tým z 1. ligy neměl zájem o postup, a týmy FBS Olomouc a EUROSPOLEČNOSTI Brno Židenice, které měli sestoupit, měly v 1. lize své \"B\" týmy. Pro finanční problémy nebyl ženský tým SSK Future přihlášen do příštího ročníku.\n\nV nadstavbě hrálo prvních šest týmů jednokolově každý s každým s tím, že se započítávají výsledky všech utkání ze základní části. Do play-off postoupí ze šesti týmů první čtyři.\n\n\nCON INVEST Děkanka Praha – PRESTIGE Floorball club Liberec 3:0 na zápasy (5:0, 6:1, 5:1)\nEVVA FBŠ Bohemians – TJ JM Chodov 0:3 na zápasy (5:6p, 3:4, 1:3)\n\nCON INVEST Děkanka Praha – TJ JM Chodov 3:0 na zápasy (7:1, 4:0, 5:2)\n\nHrají spolu týmy 7.–10. a 8.–9. po základní části. Vítězná družstva zůstávají extralize a poražení sestupují.\n\nElite Praha – FBS Olomouc 3:2 na zápasy (3:4p, 5:3, 3:4, 5:3, 6:2)\nFBC Pepino Ostrava – EUROSPOLEČNOSTI Brno Židenice 3:0 na zápasy (7:1, 6:3, 5:1)\n\nZ extraligy měly sestoupit týmy EUROSPOLEČNOSTI Brno Židenice a FBS Olomouc. K sestupu nakonec nedošlo, protože týmy z 1. ligy neměly o postup zájem.\n\n\n"}
{"id": "953962", "url": "https://cs.wikipedia.org/wiki?curid=953962", "title": "Stanislav Podhrázský", "text": "Stanislav Podhrázský\n\nStanislav Podhrázský (10. listopadu 1920 Pejhov – 20. května 1999 Praha) byl český malíř, sochař a restaurátor.\n\nStanislav Podhrázský se narodil v rodině zednického mistra v Pejhově na Pelhřimovsku a v blízkém Jindřichově Hradci se vyučil malířem pokojů v malířské škole vídeňského dekoratéra Emila Dvířky. Roku 1936 odešel do Prahy a pokračoval v učení ve firmě Černý na Žižkově. Bydlel v rodině legionáře Nováka, kde namaloval své první portréty; amatérsky boxoval.\nV letech 1942–1945 navštěvoval řezbářskou speciálku profesora Františka Kmenta na Státní ústřední škole bytového průmyslu v Praze na Žižkově.\n\nV roce 1945 byl přijat na Vysokou školu uměleckoprůmyslovou v Praze do ateliéru prof. Františka Tichého. Jeho spolužáky byli Zbyněk Sekal, Josef Lehoučka a od roku 1947 rovněž Mikuláš Medek. Do roku 1949 měl možnost navštěvovat přednášky prof. Václava Nebeského, významného teoretika českého a francouzského moderního umění, člena skupiny Tvrdošíjní. V době studií se Podhrázský přestěhoval do Tomášské ulice na Malé Straně, kde bydlel do roku 1990.\nStudia ukončil obhajobou klauzurní práce \"Velký akt\" roku 1950, ale podobně jako Zbyněk Sekall odešel ze školy bez složení státní závěrečné zkoušky, neboť nebyl schopen vyhovět novým komunistickým ideologickým požadavkům. V psychickém rozrušení napadl policistu a byl hospitalizován v psychiatrické léčebně v Dobřanech. Z léčebny byl propuštěn, když se za něj zaručil Miloslav Chlupáč. V letech 1951–1953 zničil řadu svých plastik i obrazů z doby studií.\n\nOd roku 1952 se živil jako restaurátor fresek nejprve ve Fričovcích na Slovensku (se Z. Palcrem a M. Chlupáčem), později ve Strakonicích, Písku a Klatovech (1955–1956, se Z. Palcrem a M. Medkem). K volné tvorbě se vrátil roku 1955.\nRoku 1956 se oženil s Olgou Milotovou a díky jejímu zaměstnání v reklamní firmě Rapid měl možnost získávat zahraniční publikace o výtvarném umění a malířích renesance a manýrismu. Následujícího roku se narodila dcera Jana (Jana Chytilová), ale manželství se krátce nato rozpadlo.\n\nV roce 1957 se Podhrázský stal členem skupiny Máj 57, se kterou vystavoval až do jejího zániku (1964). První samostatnou výstavu (společně se Zdeňkem Palcrem) měl v Alšově síni Umělecké besedy v Praze (1960).\n\nRoku 1963 se spolu se Z. Sekalem zúčastnil zájezdu SČSVU do Leningradské Ermitáže a ve stejné době se sblížil s Jaroslavou Červenou, která se za něj provdala v roce 1968.\nV letech 1963–1973 trávil léto s dalšími umělci (V. Kiml, J. Jíra, M. Preclík) v Nezabudickém mlýně na Berounce a často navštěvoval své rodiště.\n\nOd poloviny 60. let měl několik samostatných výstav, a to v Praze (1966, 1969), Brně (1966), Hradci Králové, Chebu (1969), Karlových Varech (1971) a Litoměřicích (1972). Roku 1968 podnikl svou jedinou cestu do Itálie (zájezd SČSVU, Benátky, Ravenna, Florencie).\n\nV 70. letech byl nucen vrátit se k restaurování a od roku 1974 do roku 1987 pracoval v týmu restaurátorů vedených Olbramem Zoubkem (Z. Palcr, V. Boštík ad.) na zámku v Litomyšli. V Litomyšli vzniklo jedno z důležitých center neoficiální kultury, do něhož patřili kupř. filozof Petr Rezek nebo spisovatelka Libuše Moníková, kterou pobyt v Litomyšli inspiroval k napsání románu \"Fasáda\".\n\nV roce 1981 zakoupilo Centre Georges Pompidou v Paříži z iniciativy Jany Claveriové a Františka Šmejkala čtyři Podhrázského kresby.\n\nV sedmdesátých a osmdesátých letech nemohl samostatně vystavovat. Jedinou výjimku představuje výstava v Městském kulturním středisku v Dobříši, připravená Vladimírou Eidernovou-Koubovou a Marií Černou (Klimešovou) v lednu 1982. Vernisáž se stala kulturní událostí, které se zúčastnili mj. teoretik Jindřich Chalupecký a ředitel Národní galerie Jiří Kotalík.\nV roce 1990 musel Podhrázský opustit svůj ateliér a byt na Malé Straně a přestěhoval se s manželkou Jaroslavou na Vyšehrad. V prvních letech zde ještě maloval menší formáty, ale od poloviny devadesátých let již netvořil.\n\nRoku 1991 měl důležitou výstavu v pražské Nové síni, kterou kurátorsky připravil Jan Kříž a instaloval Zdeněk Palcr, roku 1995 výstavy v SGVU v Náchodě a GMU v Roudnici nad Labem. Posmrtnou retrospektivní výstavu a katalog připravil Jan Kříž v Litomyšli a ČMVU v Praze roku 2001. Dosud nejrozsáhlejší posmrtnou retrospektivní výstavu a souborný katalog Podhrázského díla připravila Marie Klimešová roku 2013 v Galerii hlavního města Prahy, Dům U Kamenného zvonu.\n\nStanislav Podhrázský zemřel v Praze 20. května 1999.\n\nV letech 1947–1948 vznikly sochy silně ovlivněné surrealismem – \"Jeptiška\" (sádra, zničeno) a halucinatorní úzkostná vize \"Jeníček\" (sádra, Národní galerie v Praze), které nemají v tehdejší sochařské tvorbě žádnou paralelu. Surrealistické východisko mají i sochy \"Kabát\" (1948) nebo \"Popelník\" (1948). Plastika \"Nohy\" (1948) vznikla jako pracovní model pro kresebné studie dívčích postav.\n\nV 60. letech, kdy byl Podhrázský ovlivněn tvaroslovím soch M. Chlupáče i Z. Palcra, vytvořil silně redukovaná ženská torza (1964), sochu \"Šermíř\" (1964, GVU Náchod) a vlastní variantu k Palcrovým sedícím postavám z konce 50. let (\"Sedící figura\",1968).\nStanislav Podhrázský je znám především jako kreslíř a malíř. Koncem 40. let byl jako řada příslušníků generace (Medek, Sekal, Fára) ovlivněn surrealismem. Tato perioda byla poměrně krátká, protože děsivá osobní zkušenost se zkoumáním vlastního podvědomí autora od dalších experimentů odradila. Nejvýznamnějšími díly tohoto období jsou \"Hlava v plísni\" (1948) a reflexe generačního pocitu \"Imaginace strachu\" (1949).\n\nV kresbách i malbách z poloviny 50. let, kdy se vrátil k volné tvorbě, používá spíše formální atributy surrealistické malby – nedefinovaný prostor bez perspektivy se záhadnými předměty a rostlinstvem obklopující dívčí postavy. Surrealistická mytologizace reality v opakujícím se motivu rozbitého džbánu symbolizuje ztrátu nevinnosti. V kresbě \"Dívky s květinami\" (1958) je džbán ještě zčásti ženskou postavou. Z technických objevů surrealistů využívá při práci na obrazové ploše gratáž nebo dekalk.\nPodhrázský je především bravurní kreslíř. Již během studií vznikl stylizovaný \"Akt\" (1946), který je pozoruhodný zejména světelnou modelací uhlové kresby. Jeho absolventskou prací byla mírně nadživotní kresba uhlem – \"Velká studie aktu\" (1950). Také pozdější velkoformátové kresby jsou převážně studiemi dívčích postav, tváří a rukou. Kresba uhlem je někdy kombinována s pastelem (\"Kresba III\", 1956).\nStyl Podhrázského maleb upomíná na raně renesanční Masacciovu fresku \"Vyhnání z ráje\" (1424). Odkazem surrealismu jsou záhadné biomorfní útvary a předměty přenesené odjinud, případně citace jiných autorů. Jako variaci na Medkův obraz \"Den a noc\" (1956) zřejmě Podhrázský maloval své \"Dvě dívky\" (1956), do obrazu \"Neděle\" (1957) zasadil v pozadí Rothmayerovy židle známé z fotografií Josefa Sudka, \"Dívky na poli\" (1959) opakují motiv z Milletových \"Sběraček klasů\" (1857). V obrazech Podhrázský užívá jemné valéry barev, jeho modelace postav je manýristicky stylizovaná a blízká některým autorům z předválečné skupiny Tvrdošíjných, zejména Kremličky a Zrzavého.\n\nV 60. letech malíř více používá špachtle, soustřeďuje se na strukturu malby a často zcela potlačuje objem i perspektivu (\"Pole\", 1961; \"Hlava\", 1962). Obraz \"Ležící II\" (1964) je přímou parafrázíí románského reliéfu (Gislebertus, 1130).\n\nV malbě zkouší enkaustiku (\"Pole\", 1961) nebo dosahuje zajímavých efektů kombinací oleje a syntetického emailu, jakou používá Mikuláš Medek (\"Dvojice\", 1965; \"Jana\", 1966), ale brzy se vrací k malbě olejem.\nV uvolněné atmosféře konce šedesátých let kreslí Podhrázský sérii aktů a mileneckých dvojic, ale jeho erotická témata nejsou explicitní a zachovávají cudnost (\"Svlékání\", 1970).\nV sedmdesátých a osmdesátých letech se v obrazech často objevují zvířata, některé motivy obrazů souvisejí přímo s tehdejšími kresbami Podhrázského pro fasádu zámku v Litomyšli (\"Dívka s koněm\", 1976).\nV 50. letech bylo restaurování sgrafitových omítek na Slovensku a v jižních Čechách pro Podhrázského prostředkem obživy. Uplatnil zde svůj řemeslný fortel získaný v malířské škole E. Dvířky i zednické zkušenosti svého otce.\n\nRoku 1973 opravoval se Zdeňkem Palcrem hlavní portál zámku v Litomyšli a jízdárnu. Následujícího roku bylo rozhodnuto o celkové opravě renesančních fasád zámku. Ta vyžadovala doplnění chybějících a poničených renesančních sgrafit a nabídla Podhrázskému možnost vytvořit zcela nové velkoformátové kresby. Lákalo ho zvládnout velké plochy, z nichž největší měla rozměr 8 × 3,5 m. Sám v rozhovoru potvrdil (Revolver Revue, 1993, č. 24), že při této práci osobně hodně získal a jemný podklad sgrafitové omítky pro kresbu považoval za ideální. Uplatnil zde znalost renesančního malířství i vlastní svobodnou invenci. Podhrázského autorským dílem je například celá rekonstruovaná fabionová římsa s lunetami, která byla znovu vyzděna po snesení barokních úprav, a rovněž více než 90 % motivů zrcadel nově vytvořených sgrafitových psaníček. Rekonstrukce Zámku Litomyšl byla oceněna zapsáním do seznamu světových památek UNESCO.\n\nRoku 1977 realizoval Podhrázský s arch. V. Palou rozsáhlou fresku v hlavním sále obřadní síně v Luhačovicích. Na ploše 3 × 15 m vytvořil sérii stylizovaných lidských tváří. Další předlohy sgrafit (Le Murate, Florencie, Staroměstská radnice) pro arch. V. Rudiše se nerealizovaly.\n\n\n\n\n\n\n"}
{"id": "953966", "url": "https://cs.wikipedia.org/wiki?curid=953966", "title": "Schlumbergera", "text": "Schlumbergera\n\nSchlumbergera (\"Schlumbergera\") je rod epifytických kaktusů z tropické části Brazílie. Patří sem známý vánoční kaktus. Podobný velikonoční kaktus patří do rodu \"Hatiora\" (dříve \"Rhipsalidopsis\").\n\nPrvní druh byl popsán podle vzorků rostoucích v Královské botanické zahradě Kew jako \"Epiphyllum truncatum\" v roce 1819. \"Epiphyllum russellianum\" bylo dovezeno v roce 1839. W. Bucklei oba druhy začal křížit a v roce 1852 je představil veřejnosti. V roce 1860 již byla k dispozici řada kultivarů různých tvarů a barev a začaly být značně oblíbeny. V první polovině 20. století obliba vánočních kaktusů upadla. Oživení nastalo až v 50. letech, kdy bylo novým křížením a vyvoláním mutací dosaženo nových barev, včetně čistě žluté.\n\nV roce 1980 začalo křížení s novým druhem \"Schlumbergera orssichiana\" objeveným v roce 1976. Vznikly moderní kultivary, které jsou základem současné zahradnické nabídky.\n\n\"Schlumbergera microsphaerica\" byla popsána Karlem Schumannem v roce 1890 jako \"Cereus microsphaericus\"\n\n\"Schlumbergera opuntioides\" byla popsána Karlem Schumannem v roce 1897 jako \"Epiphyllum obovatum\".\n\nV roce 1902 popsal N. E. Brown bělokvětou formu \"Schlumbergera truncata\" jako \"Epiphyllum delicatum\". Dnes není jako samostatný druh uznáván.\n\n\"Schlumbergera kautskyi\" byla popsána v roce 1991.\n\nRod \"Schlumbergera\" poprvé popsal Charles Lemaire v roce 1858 a zařadil do něj jediný druh \"Epiphyllum russellianum\", který přejmenoval na \"Schlumbergera epiphylloides\". Další známý druh \"Epiphyllum truncatum\" ponechal v jiném rodě. V roce 1890 K. Schumann vytvořil rod \"Zygocactus\" a zařadil do něj \"Epiphyllum truncatum\" jako \"Zygocactus truncatus\". Ačkoliv později tuto kombinaci zrušil a převedl druh zpět do rodu \"Epiphyllum\", stal se rod \"Zygocactus\" široce používaným. V roce 1953 Reid Venable Moran umístil oba druhy \"Schlumbergera russelliana\" a \"Zygocactus truncatus\" do rodu \"Schlumbergera\". Další druhy převedl poté David Hunt. Rod nyní obsahuje tyto druhy.\n\nAreál rozšíření je v jihovýchodní Brazílii ve státech Rio de Janeiro, São Paulo, Minas Gerais a Espírito Santo. Zde rostou na svazích pobřežních hor. Je zde vysoká vzdušná vlhkost díky větrů vanoucím od moře. Dešťové srážky dosahují až 2000 mm/rok. Průměrné denní teploty neklesají pod 15 °C. Areál jednotlivých druhů je malý, není souvislý a zahrnuje obvykle několik menších lokalit.\n\nSchlumbergera truncata\nroste jen na malém území v pobřežním pohoří Serra dos Órgãos v chráněném území Parque Nacional da Serra dos Órgãos a v pohoří Serra do Mar blízko Rio de Janeiro. Zde roste ve výškách 700 až 1000 m n. m.\n\nSchlumbergera russelliana\nbyla nalezena pouze v pohoří Serra dos Órgãos v chráněném území Parque Nacional da Serra dos Órgãos ve výškách 1400 až 2100 m n. m.\n\nSchlumbergera orssichiana\nAreál rozšíření je malý a leží na návětrných východních hřebenech Morro dos Três Picos v pohoří Serra do Mar a v pohoří Serra da Bocaina ve východní Brazílii, ve výšce 1600 až 2500 m n. m. Roste na vysokých stromech nebo na exponovaných skalních stěnách.\n\nSchlumbergera kautskyi\nroste na malém areálu na Pico da Pedra Azul ve státě Espírito Santo ve výšce 900 až 1300 m n. m. Převážně roste na skalních stěnách, jen vzácně epifyticky.\n\nSchlumbergera opuntioides\nobývá pohoří Mount Itatiaia v chráněném území Itatiaia National Park, dále Serra da Mantiqueira ve státě São Paulo a Serra do Ibitipoca na jihu Minas Gerais.\n\nSchlumbergera microsphaerica\nroste ve státech Rio de Janeiro, Minas Gerais a Espírito Santo, na Pico das Agulhas Negras v chráněném území Itatiaia National Park, na Pico do Cristal a na Pico da Bandeira v pohoří Serra do Caparaó, ve výškách 2200 až 2780 m n. m. Roste epifyticky nebo na skalních stěnách.\n\nTvoří keříky, obvykle převislé, z mnoha kratších, navazujících a větvících se článků. Články jsou buď listovitě zploštělé, nebo více sukulentní. Na konci stonku se někdy tvoří adventivní kořeny. Bazální články tloustnou a dřevnatí. Květy jsou stranově souměrné, zygomorfní a mají dvě série okvětních lístků za sebou. Tyčinky a blizna tvoří sloupek a vyčnívají z květu. Jsou opylovány drobnými kolibříky rodů Phaetornis a Leucochloris, kteří přenášejí pyl na kořeni zobáku na jemných a krátkých pírkách. Plody jsou bobule a mívají méně či více výrazné hrany. Semena jsou oválná až ledvinovitá, hnědá, černá, do 1 mm velká. Plody zůstávají i ve zralosti uzavřené a jsou potravou ptáků, kteří pak šíří semena.\n\nDruhy s listovitými články, převislé keříky.\n\nČlánky jsou ploché, až 6 cm dlouhé, zubovitě cípaté. Po stranách jsou dva až tři zubaté cípy s areolami. Konec článku je uťatý (lat. truncatus) a mezi dvěma cípy je shluk areol se světlými štětinami. Odsud vyrůstají květy a další články. Květy jsou stranově souměrné – zygomorfní, 5 - 8 cm dlouhé a až 6 cm široké. Mají dvě série okvětních lístků za sebou. Lístky první série jsou menší a ohnuté nazpět. U druhé série jsou horní lístky napřímené dopředu a delší, dolní kratší a zahnuté zpět, čímž vzniká charakteristický tvar. Tyčinky a blizna přečnívají z trubky. Pyl je žlutý. Květy jsou červené, oranžové, růžové. Hruštičkovité plody jsou červené, 1-2 cm dlouhé. Lokální formy byly popsány jako samostatné druhy. Bělokvětá forma byla původně popsána jako samostatný druh \"Epiphyllum delicatum\".\n\nČlánky jsou menší, až 4 cm dlouhé, okraje jsou oble vykrajované. Konec článku je oble tupý, bez bočních zubů, se shlukem areol na konci. Květy jsou menší, až 5 cm dlouhé, 4 cm široké a téměř radiálně symetrické, růžové, visící dolů. Pyl je růžový. Plod je zelenožlutý, téměř oblý, nevýrazně hranatý.\n\nČlánky jsou ploché, s výrazným masitým středovým cévním svazkem, zubovitě cípaté, okraje mnohdy zvlněné. Květy jsou velké, 9 cm široké a dlouhé. Okvětní lístky jsou dvoubarevné, ve středu světlé až bílé, po okrajích a na špičce růžové. Květní lůžko je výrazně zelené. Plod je zelenožlutý, hranatý. Nevyžaduje období klidu k násadě květů.\n\nJe podobná \"Schlumbergera truncata\", kam byla původně řazena jako varieta. Tvar stonku je značně variabilní. V bočních zářezech chybí areoly. Květy jsou cyklamenově purpurové, vzpřímené, jen 3 cm široké. Plody jsou zelenožluté, hranaté.\nDalší dva druhy nemají články listovitě zploštělé, ale silné, sukulentní. Vytváří aspoň částečně vzpřímené keře.\n\nMůže tvořit až 1,2 m vysoké keře. Má zajímavé články, které připomínají články opuncií. Jsou oválně vejčité, 1,5 – 7 cm dlouhé a 0,5 – 3 cm široké, ale jen max. 1 cm silné. Ve stáří bazální články mohutní, stávají se cylindrickými a dřevnatí. Články jsou pokryty areolami. Nesou 5 až 8 malých, štětinovitých, opadavých trnů. Květy jsou až 6 cm dlouhé, 4,5 cm široké, stranově souměrné, růžovofialové. Plody jsou zelené, oblé, s 4 - 5 hranami.\n\nRostou vzpřímeně. Články jsou cylindrické, 1,5 - 6 cm dlouhé a 0,5 cm široké. Jsou pokryté areolami, které nesou několik krátkých žlutých štětin nebo jsou holé. Květy jsou až 4 cm dlouhé a 1,5 cm široké, zygomorfní až radiálně symetrické, převislé, fuchsiově fialové až bělavé. Plody jsou zelené, s pěti hranami. Poddruh \"candida\" má články asi 6 cm dlouhé, dokonale cylindrické a zygomorfní, čistě bílé květy.\n\nVznikl křížením více botanických druhů. Kultivary jsou rozděleny do několika skupin. První hybridy vznikly v 2. polovině 19. století křížením tehdy známých druhů \"Schlumbergera truncata\" a \"Schlumbergera russelliana\".\n\nSkupina obsahuje hybridy se znaky druhu \"Schlumbergera truncata\". Mají ostře cípaté články, květy rostou v úhlu k článkům vzpřímeně, pyl je žlutý. Bělokvěté kultivary odvozené od formy \"delicatum\" jsou známé jako cv. Zimní pohádka. V Americe je nazýván Thanksgiving Cactus, Crab Cactus nebo Claw Cactus. Kvetou o něco dříve než zástupci skupiny \"Buckleyi\" .\n\nSkupina obsahuje hybridy bližší druhu \"Schlumbergera russelliana\". Články jsou oble vroubkované, květy převislé, pyl růžový. Především zástupci této skupiny jsou historicky rozšířeny v našich zemích, staré formy mají růžovofialové květy. Tato skupina je považována za pravý Christmas Cactus, kvetou obvykle v prosinci.\n\nS objevem nových druhů pokračovalo nové šlechtění.\n\nSkupina vznikla křížením starých hybridů cv. \"Truncata\" se \"Schlumbergera orssichiana\", která kultivarům poskytla až 9 cm velké květy a nezávislost násady květů na délce dne. Okvětní lístky mohou být dvoubarevné, ve středu výrazně světlejší až bílé. Hybridy této skupiny jsou nyní ve velkém nabízeny v obchodech. V Československu byl vyšlechtěn kultivar cv. \"Lysá\" (podle města Lysá nad Labem).\n\nje skupina několika málo hybridů odvozených od \"Schlumbergera opuntioides\". Nejsou komerčně využity.\n\nTakto byl označen hybrid mezi \"Schlumbergera russelliana\" a \"Schlumbergera orssichiana\".\n\nRůstový cyklus původních druhů a hybridů skupin cv. \"Truncata\" a cv. \"Buckleyi\" je poměrně složitý. V lednu pokračuje a končí období kvetení. Poté následuje asi dvouměsíční období klidu při nižší teplotě okolo 12 °C a občasné zálivce. Růstové období je od dubna do srpna až září, v letních měsících je vhodné letnění v zahradě. Vyhovuje bohatá zálivka a přihnojování. Přibližně od půlky září do listopadu probíhá klidové období, které spolu se zkracujícím se denním osvětlením vede k násadě květů. V tomto období jsou vhodné nižší teploty a vyšší vzdušná vlhkost. Následuje období kvetení, u skupiny \"Truncata\" asi od listopadu, u skupiny \"Buckleyi\" od prosince. V USA jsou hybridy skupiny \"Truncata\" tradičně prodávany na Den díkuvzdání, proto jsou nazývány \"Thanksgiving cactus\", zatímco hybridy skupiny \"Buckleyi\" se nazývají \"Christmas cactus\". Přenesení z chladného a vlhkého prostředí, kde se vyvinula násada poupat, např. verandy, do teplého a suchého prostředí pokoje může vést k opadu poupat.\n\nModerní hybridy skupiny \"Reginae\" nasazují květy i bez podzimního klidového období a pěstírny je nabízejí nakvetlé celoročně.\n\nVyhovuje světlé stanoviště, je však potřebná ochrana před přímým sluncem, které je může poškodit. Zalévat je třeba mírně a zemina by měla mezi jednotlivými zálivkami mírně proschnout. Substrát má mít kyselou reakci, být vzdušný a jen mírně vlhký. Doporučuje se rosení. Když se objeví poupata, je možné vánoční kaktus přenést do teplejšího, ale vlhkého prostředí, případně přihnojit a omezit zálivku.\n\n\n"}
{"id": "953969", "url": "https://cs.wikipedia.org/wiki?curid=953969", "title": "Vrba bobkolistá", "text": "Vrba bobkolistá\n\nVrba bobkolistá (\"Salix phylicifolia\") je druh opadavé vrby, která roste v arktických a polárních oblastech severní Evropy, ale i horských oblastech střední a jižní Evropy, Blízkého východu a západní Sibiře. Vyskytuje se také na Slovensku.\n\nVrba bobkolistá roste ve formě keře. Dorůstá výšky až 4 metrů. Kůra mladých výhonků je zpočátku lehce chlupatá, V období jednoho roku je však už lysá. Listy jsou kulaté, eliptické až vejčíté, na okrajích mírně zoubkované. Řapíky listu dorůstají 12 milimetrů. Povrch listu má tmavě zelené zbarvení, spodní strana je modrozelená. Jehnědy se objevují v květnu.\n\nPro svůj nižší vzrůst a barvu listů je keř využívaný v zahradnictví.\n\nNěkteré části keře využívají Eskymáci jako doplněk stravy. Sbírají se například pupence, které pak zasyrova konzumují s olejem tuleňů. Ten také slouží k jejich uchování po dlouhou dobu. Další jedlou částí jsou listy, které se jedí buď čerstvé a nebo usušené přidávají do polévky.\n\nListy vrby bobkolisté konzumují severští býložravci, jako je pižmoň či sob polární. Keř slouží také jako maskování pro bělokura rousného.\n"}
{"id": "953970", "url": "https://cs.wikipedia.org/wiki?curid=953970", "title": "Júlio César da Silva", "text": "Júlio César da Silva\n\nJúlio César da Silva, v době své hráčské kariéry známý zejména jako Júlio César (* 8. březen 1963, Bauru) je bývalý brazilský fotbalista. Hrával na pozici obránce.\n\nS brazilskou reprezentací hrál na mistrovství světa roku 1986. Za výkony na tomto šampionátu byl federací FIFA zařazen do all-stars týmu. Za brazilský národní tým odehrál 13 zápasů.\n\nS Borussií Dortmund vyhrál v sezóně 1996/97 Ligu mistrů a následně i Interkontinentální pohár. S Juventusem Turín získal v ročníku 1992/93 Pohár UEFA. S Dortmundem se stal dvakrát mistrem Německa (1994/95, 1995/96), s Montpellier HSC získal jeden francouzský pohár (1989/90).\n"}
{"id": "953973", "url": "https://cs.wikipedia.org/wiki?curid=953973", "title": "Stráž (Novohradské podhůří)", "text": "Stráž (Novohradské podhůří)\n\nStráž, zvaná též Ločenická hora (631 m n. m.) je vrchol Novohradského podhůří, okrsku Kohoutská vrchovina. Nachází se mezi obcemi Svatý Jan nad Malší a Ločenice v Jihočeském kraji (okres České Budějovice). Východně od něj se nachází polní letiště „Ločenice u Českých Budějovic“. Z vrcholu kopce je možný rozhled na všechny světové strany.\n\nStráž na webu Jihočeské kopce\n"}
{"id": "953981", "url": "https://cs.wikipedia.org/wiki?curid=953981", "title": "The Agonist", "text": "The Agonist\n\nThe Agonist je kanadská metalová kapela z Montrealu, založená v roce 2004 kytaristou Dannym Marinem, baskytaristou Chrisem Kellsem a zpěvačkou Alissou White-Gluz, která požívá jak Growling tak i čistý zpěv. Původní název kapely byl The Tempest a v roce 2007 se změnil na The Agonist, čímž vznikla kapela v takové podobě, v jaké je teď. Kapela dosud vydala čtyři alba, čtvrté zatím poslední s názvem \"Eye of Providence\" v roce 2015, které ovšem nebylo kritikou přijato nijak vlídně. Za nejlepší alba jsou považovány Lullabies of the Dormant Mind a Prisoners. Kapela se také posunula od původního žánru metalcore spíše k melodickému death metalu.\nV roce 2014 Alissa White-Gluz přestoupila do švédské kapely Arch Enemy a na její místo nastoupila Vicky Psarakis.\n\n\n\n\n\n"}
{"id": "953982", "url": "https://cs.wikipedia.org/wiki?curid=953982", "title": "Mario Frick (fotbalista)", "text": "Mario Frick (fotbalista)\n\nMario Frick (* 7. září 1974, Chur) je lichtenštejnský fotbalista. Má také švýcarské občanství. Hraje za FC Balzers, klub z lichtenštejnského města Balzers. Jako první fotbalista ze své země startoval v nejvyšší italské soutěži (v týmu Hellas Verona, kde byli jeho spoluhráči Adrian Mutu a Mauro Camoranesi).\n\nJe kapitánem lichtenštejnské fotbalové reprezentace. Je také národním rekordmanem v počtu odehraných zápasů a vstřelených branek. Ze 142 oficiálních utkání, které Lichtenštejnci sehráli, nastoupil ve 112.\n\nByl zvolen lichtenštejnským hráčem roku v letech 1994, 1999, 2002 a 2007.\n\n"}
{"id": "953990", "url": "https://cs.wikipedia.org/wiki?curid=953990", "title": "Patrik Kunčar", "text": "Patrik Kunčar\n\nPatrik Kunčar (* 27. února 1973 Uherské Hradiště) je český politik a geodet, od ledna 2014 senátor za obvod č. 80 – Zlín, v letech 2010 až 2018 starosta města Uherského Brodu, od roku 2006 zastupitel města Uherského Brodu a člen KDU-ČSL.\n\nV letech 1987 až 1991 absolvoval Gymnázium J. A. Komenského v Uherském Brodě a v letech 1991 až 1992 studoval na tehdejší Fakultě technologické Vysokého učení technického v Brně, která byla umístěna ve Zlíně (studia nedokončil). Vysokoškolské vzdělání si doplnil v letech 2010 až 2013 oborem andragogika na Univerzitě Jana Amose Komenského v Praze, kde získal titul Bc. V roce 2015 ukončil magisterské studium na VŠLG s titulem Ing.\n\nPracoval jako technický pracovník v České zbrojovce Uherský Brod (1994 až 1995), jako technik v Geodetické kanceláři Bánov (1995 až 2001) a jako geodet ve společnosti Geomma, s.r.o. (2001 až 2010).\n\nPůsobí také ve Svazu měst a obcí ČR (v předsednictvu komory měst) a je členem představenstva Slováckých vodáren a kanalizací a.s. V letech 2010 až 2018 byl předsedou sdružení města a obcí Uherskobrodsko.\n\nPatrik Kunčar je rozvedený a má tři syny – Jakuba (* 1998), Jonáše (* 2001) a Michaela (* 2003).\n\nOd roku 2006 je členem KDU-ČSL a od roku 2010 předsedá Místní organizaci KDU-ČSL v Uherském Brodě. V roce 2013 se stal členem okresního a krajského výboru strany.\n\nDo politiky vstoupil, když byl v komunálních volbách v roce 2006 zvolen jako člen KDU-ČSL za tuto stranu do Zastupitelstva města Uherského Brodu. V letech 2006 až 2010 předsedal Osadnímu výboru pro místní část Havřice. Mandát zastupitele města obhájil v komunálních volbách v roce 2010 jako lídr KDU-ČSL. V listopadu 2010 byl pak zvolen starostou města Uherského Brodu. V komunálních volbách v roce 2014 obhájil za KDU-ČSL post zastupitele města a dne 5. listopadu 2014 byl opět zvolen starostou města Uherského Brodu. Také ve volbách v roce 2018 obhájil post zastupitele města. Vzhledem k působení v Senátu PČR se však rozhodl opustit funkci starosty města a na začátku listopadu 2018 jej vystřídal Ferdinand Kubáník.\n\nV krajských volbách v roce 2012 kandidoval za KDU-ČSL do Zastupitelstva Zlínského kraje. Ve volbách do Poslanecké sněmovny PČR v roce 2013 kandidoval za KDU-ČSL ve Zlínském kraji.\n\nV doplňovacích volbách do Senátu PČR v roce 2014 v obvodu č. 80 – Zlín kandidoval za KDU-ČSL. V prvním kole získal 23,36 % hlasů, zvítězil a postoupil do kola druhého spolu s kandidátem ODS Liborem Lukášem. Ve druhém kole znovu zvítězil, když získal 63,16 % hlasů a byl zvolen senátorem.\n\nVe volbách do Senátu PČR v roce 2018 obhajoval za KDU-ČSL svůj senátorský mandát v obvodu č. 80 – Zlín. Podpořilo jej také hnutí SEN 21. Se ziskem 33,39 % hlasů vyhrál první kolo voleb a ve druhém kole se utkal s nestraníkem za Soukromníky Liborem Lukášem. Toho porazil poměrem hlasů 60,77 % : 39,22 % a zůstal tak senátorem.\n"}
{"id": "953995", "url": "https://cs.wikipedia.org/wiki?curid=953995", "title": "Mario Frick", "text": "Mario Frick\n\nJméno a příjmení Mario Frick náleží těmto lidem:\n\n"}
{"id": "953999", "url": "https://cs.wikipedia.org/wiki?curid=953999", "title": "Mistrovství světa v zápasu ve volném stylu 1991", "text": "Mistrovství světa v zápasu ve volném stylu 1991\n\nMistrovství světa v zápasu ve volném stylu 1991 se uskutečnilo ve dvou zemích. Volný styl mužů v bulharské Varně a volný styl žen v japonském Tokiu.\n\n"}
{"id": "954006", "url": "https://cs.wikipedia.org/wiki?curid=954006", "title": "Ladislav Rygl mladší", "text": "Ladislav Rygl mladší\n\nLadislav Rygl (* 15. května 1976 Vrchlabí, Československo) je český reprezentační trenér sdruženářského družstva a bývalý reprezentant v severské kombinaci. Třikrát (v letech 1998, 2002 a 2006) se účastnil zimních olympijských her, na nichž dosáhl nejlépe na čtrnácté či sedmnácté místo. Svou zemi reprezentoval také na šesti mistrovstvích světa konaných v letech 1995 (v Thunder Bay), 1997 (v Trondheimu), 1999 (v Ramsau), 2001 (v Lahti), 2003 (ve Val di Fiemme) a 2005 (v Oberstdorfu). Nejvýše se na nich umístil na šestém, desátém, dvanáctém a šestnáctém místě. Úspěšný byl též ve Světovém poháru v severské kombinaci, v němž celkově skončil na třetím místě (v letech 1998/1999 a 1999/2000), na šesté pozici (v sezóně 2000/2001) a dvakrát skončil jedenáctý. Je vítězem tří závodů Světového poháru a celkem třináctkrát vystoupil na stupně vítězů. V roce 2000 zvítězil v anketě Král bílé stopy vyhlašovanou Svazem lyžařů České republiky.\n\nLadislav se narodil bývalé úspěšné běžkyni na lyžích Mileně Ryglové-Chlumové a mistru světa v severské kombinaci z r. 1970 Ladislavu Ryglovi. V mládí se zajímal o více sportů, ale vzhledem k podmínkám a rodinné tradici zvítězilo nakonec lyžování. Začínal jako běžec v TSM Vrchlabí s možnostmi tréninku skoku. Byl vybrán do SVS-M Vrchlabí, kde se plně mohl věnovat již i skoku, a tak zvítězila severská kombinace jako jeho specializace na několik dalších let.\n\nPo reorganizaci v zařízeních vrcholového sportu přešel nejprve do SKI Jilemnice a po ukončení vrchlabského gymnázia nastoupil vojenskou službu v Dukle Liberec. V tu dobu se již začal prosazovat mezi nejlepšími sdruženáři v České republice a spolu s Fiuráškem a Šmejcem vybojovali 2. místo na MSJ družstev v r. 1995. Na hlavních závodech (ZOH, MS) neměl mnoho štěstí, provázelo jej zranění, promazání apod. přesto dokázal obsadit 6. místo na mistrovství světa 2001 v Lahti nebo 10. a 16. místo na MS v Oberstdorfu 2005, na MS v Trondheimu 1997 12. místo a 4. místo v závodě družstev. Na OH se mu nejlépe vedlo v Naganu 1998, kde obsadil 14. místo v individuálním závodě a 8. místo v závodě družstev. Na závodech Světového poháru prokazoval v průběhu několika sezón velmi vysokou výkonnost a tím zařazení k nejužší světové špičce, o čemž svědčí umístění v celkovém hodnocení SP (mj. 2×3. místo, 6. místo). Protože podobná umístění v následujících letech jiný český sdruženář nezopakoval, je Rygl jedním z nejúspěšnějších závodníků české severské kombinace v historii SP.\n\nV sezóně 2001/2002 měl dlouhodobé problémy se zraněným kolenem, po operaci startoval na ZOH 2002. V individuálním závodě koleno neuneslo tak dlouhou zátěž závodu, umístil se na 39. místě. Z výsledku byl zklamaný, po závodě mluvil i o možném ukončení kariéry. Pro následné zdravotní potíže byl nucen kvůli zklidnění zranění odmítnout účast v závodě družstev, kde vedení týmu muselo nasadit náhradníka Lukáše Heřmanského. Tento krok představitelé českého lyžování i trenér sdruženářů označili za „podraz“, nicméně Rygl starší v sezóně uváděl, že se jeho syn této disciplíny nezúčastní. Chtěl se místo toho připravovat na závěrečný a kratší sprinterský závod, do kterého ovšem nebyl kvůli rozporům s trenéry nominován.\n\nPo dalších potížích s kolenem a třech prodělaných operacích a potom především po ukončení pracovní smlouvy v Dukle Liberec, kterou po 12 let reprezentoval, byl tak po 17. místě ve sprintu na ZOH v Turíně 2006 (další výsledky: 36. místo v individuálním závodě a 8. místo v družstvech) nucen ukončit svoji sdruženářskou kariéru. Vystudoval trenérskou školu na FTVS UK v Praze i na UP v Olomouci. Po skončení závodní činnosti vystupoval v České televizi jako spolukomentátor vrcholných závodů (MS, ZOH) v severské kombinaci. Pracoval i jako trenér a své svěřence vždy vedl především ke zvládnutí dobré techniky lyžování. Hodně se věnoval závodní cyklistice na horských kolech a svoji techniku, odvahu a výkonnost na lyžích uplatnil v začínající sérii SkiCrossu na běžkách zvanou RedBull Nordix, kde v prvních třech ročnících v ČR obsadil postupně 1., 3. a 2. místo.\n\nV dubnu 2014 se stal trenérem české sdruženářské reprezentace.\n\n"}
{"id": "954009", "url": "https://cs.wikipedia.org/wiki?curid=954009", "title": "BC Sparta Praha", "text": "BC Sparta Praha\n\nBC Sparta Praha byl český basketbalový klub, který sídlil v pražském Bubenči. Oddíl basketbalu vznikl v roce 1939. K úspěchům klubu patří dva mistrovské tituly z let 1940 a 1960. Družstvo mužů Sparty je v historické tabulce 1. československé ligy na druhém místě za Zbrojovkou Brno, před třetím USK Praha. Po roce 1990 TJ Sparta ČKD Praha se rozdělila na samostatné sportovní kluby a bylo vytvořeno jejich sdružení Asociace Sparta Praha. V roce 1991 vznikl samostatný BC Sparta Praha a v roce 1992 došlo k rozdělení na Basket Club Sparta Praha (BC Sparta Praha – mužský basketbal) a Basket Ladies Club Sparta Praha (BLC Sparta Praha – ženský basketbal).\n\nV roce 2006 došlo k vyloučení pražské Sparty z mužské nejvyšší basketbalové soutěže, a to kvůli dluhům vůči subjektům České basketbalové federace a především vůči svému týmu. Vedení ALK (Asociace ligových klubů) poté navíc neschválilo ani převod licence z BC Sparty na občanské sdružení BK Sparta Praha, která by Spartu katapultovala alespoň do Pražského přeboru. Rozhodnutí asociace ovšem znamenalo konec nadějí na přežití více jak 67 ročního klubu. Od sezóny 2006/07 se tak musela nejvyšší liga obejít bez Sparty v tabulce účastníků. Ve zmiňované sezóně již neúčinkoval žádný oddíl mužské a mládežnické BC Sparty.\n\nSamozvaným nástupcem činnosti basketbalové Sparty se stal klub BA Sparta Praha, založený v roce 2001 pod názvem První Basketbalová Akademie ČR. Ten se názvem odkazuje na historii staré Sparty jak v mužském, tak i ženském basketbalu, aniž by s těmito kluby měl něco společného. Ovšem i tak je členem Asociace sportovních klubů AC Sparta Praha. Dalším klubem se Spartou v názvu je Basketball School Sparta, který byl založen v roce 2007 a zaměřuje se čistě na mládežnický basketbal.\n\n\nPrvní své utkání hráli basketbalisté Sparty proti Sokolu Pražskému 23. prosince 1939 a zvítězili 42:35, stejně jako ve druhém utkání 20. ledna 1940 proti YMCA Praha 44:19.\n\nV sezóně 1939/40 basketbalisté Sparty získali první titul mistra republiky v sestavě: Josef Klíma, Ladislav Trpkoš, Josef Bartoníček, Silverius Labohý, Ladislav Prokop, Jiří Čtyřoký, Alois Dvořáček, Ludvík Dvořáček, Faloun, Vítězslav Hloušek, Jenček, Vladimír Doležal, Bártů, Hruda, trenér Václav Jeřábek.\n\nDruhý titul mistra v sezóně 1959/60 získala sestava : Jiří Baumruk, Jindřich Kinský, Dušan Krásný, Vladimír Lodr, Celestín Mrázek, Miloš Pražák, Milan Rojko, Bohumil Tomášek, Slavoj Czesaný, Jiří Pietsch, Josef Rotter, Josef Kliner (*1933), trenér Josef Ezr.\n\nK úspěchům patří 11× titul vicemistra (1948-51,56,59,61,89-91,93), 10× třetí místo v 1. lize (1942,57,62,64,66-69,76,94), v Českém poháru druhé místo v roce 1995 a třetí místo v letech 1996 a 2002.\n\nU ligového družstva mužů působili 20 hlavních trenérů: Václav Jeřábek, Josef Klíma, Jaroslav First, Miloslav Kříž, Lubomír Bednář, Josef Ezr, Vladimír Lodr, Vladimír Heger, Vladimír Šenkýř, Jiří Baumruk, Vladimír Mandel, Lukáš Rob, Lubor Blažek, Jiří Růžička, Jiří Zídek, Pavel Majerík, Michal Ježdík, Michal Velenský, Vladimír Vyoral a Jaromír Geršl\n\nMezi významné funkcionáře a trenéry v historii klubu patří Václav Jeřábek, Josef Ezr, Miloslav Kříž, Pavel Majerík, Josef Klíma, Lubomír Bednář, Hana Ezrová, Cyril Mandel, Vladimír Heger, Zdeněk Miškovský, Lubomír Dobrý, Zbyněk Kubín, Vladimír Mandel, Michal Ježdík, Vladimír Vyoral a Jaromír Geršl.\n\nVáclav Jeřábek - byl první předseda oddílu basketbalu Sparty Praha (1939-1952) a do roku 1946 jedním z náčelníků Československého volejbalového a basketbalového svazu, který se významně podílel jak na založení mezinárodní volejbalové federace FIVB, tak samostatného Československého basketbalového svazu v roce 1946.\n\nJosef Ezr - druhý předseda oddílu basketbalu Sparty Praha (1952–1990, tedy 38 let !), byl hráčem Sparty Praha (1948–1959), reprezentoval Československo a dosáhl významných úspěchů: [Mistrovství Evropy v basketbale mužů 1946|1946 Ženeva mistr Evropy]], 1947 akademický mistr světa a stříbrná medaile z ME mužů 1947 v Praze, dvakrát startoval na Olympijských hrách (1948 a 1952), reprezentoval Československo ve 40 utkáních. Jeho manželka Hana Ezrová-Kopáčková byla hráčkou Sparty Praha a kapitánkou československého reprezentačního družstva žen.\n\nMiloslav Kříž - dlouholetý trenér basketbalu žen Sparty Praha a reprezentačního družstva žen Československa, prezident BC Sparta Praha (1990–1992), patří mezi nejvýznamnější sportovní funkcionáře československé sportovní historie v mezinárodním měřítku. V letech 1956 až 2000 působil ve významných funkcích v mezinárodní basketbalové federaci FIBA a její evropské zóně FIBA Europe, z toho v letech 1980 až 1990 byl členem Světového vedení FIBA a předsedou Světové ženské komise FIBA. V roce 1957 vedl komisi FIBA a předložil návrh na organizaci basketbalových klubových pohárů v Evropě. Na devátém zasedání Světového vedení FIBA v roce 2002 byl oceněn jeho významný podíl na činnosti, propagaci a rozvoji basketbalu Řádem FIBA „Za zásluhy o rozvoj světového basketbalu“.\n\nPavel Majerík , v klubu Sparta Praha od roku 1957 jeho prvním trenérem byl Ing. Vladimír Heger, od roku 1961 (od svých 16 let) byl členem výboru oddílu basketbalu (předseda JUDr. Josef Ezr), v roce 1964 mistrem Československa v basketbale ve starším dorostu, v roce 1965 s družstvem juniorů Sparty vyhrál 2.ligu (trenér Zbyněk Kubín) a protože Sparta Praha již jeden tým v 1.lize basketbalu mužů měla, tak ve svých 19 letech v roce 1965 založil oddíl basketbalu v TJ Tatran Stavební závody Praha, kam junioři Sparty Praha přestoupili (trenér Jiří Baumruk) a kde také hrál ligu basketbalu.\n\nOd roku 1981 v klubu Sparta Praha byl vedoucím družstva 1. ligy mužů, 1990-1992 viceprezident a generální manažer, 1993-2005 prezident BC Sparta Praha. Získal 4 tituly vicemistra republiky v ligové soutěži basketbalu mužů (1989-1991, 1993) a potom 3.místo v roce 1994, kdy byl také trenér družstva. V roce 1991 do basketbalové ligy jako první přivedl hráče z USA (Lee Rowlinson, Tracey Walston). V letech 1989-2002 vedl basketbalový tým Sparta Praha ve 13 ročnících Evropských klubových pohárů FIBA. V letech 1982-2005 (květen, srpen-září) každoročně organizoval přípravu a celkem 440 zápasů v západní a jižní Evropě a v letech 1990-1999 čtyři turné do USA a celkem 52 zápasů proti týmům I. divize amerických univerzit v 15 státech USA (v trojúhelníku New York - Miami - Chicago).\n\nV basketbalové federaci od roku 1962 (od svých 17 let) byl členem mezinárodní komise sekce košíkové ČSTV (předseda JUDr. Miloslav Kříž), v roce 1990 - autor prvních Stanov České a Slovenské basketbalové federace (ČSBF), která se tím stala nástupnickou organizací po bývalém ČSTV, 1992 člen výboru ČSBF, v níž byl v letech 1990-92 předseda sekce klubů 1.ligy mužů. V České basketbalové federaci byl 1993-94 člen výboru ČBF a inicioval založení Asociace ligových oddílů ČBF. V letech 1995-97 podle vzoru americké NBA zorganizoval první 3 utkání All Star Východ-Západ a založil tradici těchto utkání v České republice. Inicioval v roce 2001 návrh na vyhlášení nejlepšího českého basketbalisty minulého století a v roce 2002 vyhlašování nejlepšího hráče každého utkání Národní basketbalové ligy (NBL).\n\nČlen Klubu sportovních novinářů (KSN ČR) a mezinárodní organizace sportovních novinářů AIPS, 9 let vedl českou sekci web stránek Eurobasket.com a byl zpravodaj z Mistrovství Evropy v basketbale mužů ve Francii 1999 a v Turecku 2001.\n\nÚspěchy basketbalu Sparty dokumentují jak výsledky v 1. lize: 22 medailových umístění družstva mužů a 31 družstva žen, tak zařazení celé řady hráčů a hráček do státní reprezentace.\n\nMezi nejvýznamnější hráče v historii Sparty patří\n\nMilena Vecková-Blahoutová, Hana Kopáčková-Ezrová, Dana Klimešová-Ptáčková, Hana Doušová-Jarošová, Alena Weiserová-Kopecká, Svatava Faifrová-Kysilková, Eva Blažková-Kalužáková, Zora Brziaková, Irma Valová, Eva Antoniková\n\nJosef Ezr, Jiří Baumruk (nejlepší hráč Mistrovství Evropy 1957), Bohumil Tomášek, Zdeněk Douša (účastník tří Olympijských her), Milan Voračka, Vladimír Vyoral, Michal Ježdík, Václav Hrubý, Jiří Zídek (hráč Sparty 1983-91, 1995 vítěz NCAA s UCLA, první český hráč v NBA 1995-98 - Charlotte Hornets, poté hrál za Denver Nuggets, Jiří Welsch (hráč Sparty 1998–2000, druhý český hráč v NBA, draftovaný 2002 Golden State Warriors, poté hrál za Boston Celtics, Daniel Dvořák, Ondřej Starosta, který v roce 2005 byl testován klubem NBA San Antonio Spurs v 2005 Reebok Rocky Mountain Revue a Pavel Miloš (nejlepší sportovec AC Sparta Praha v roce 2003), který v roce 2001 byl kandidátem draftu do NBA a v roce 2005 hrál za NBA klub Detroit Pistons letní ligu 2005 Reebok Vegas Summer League.\nJosef Ezr (nar.1923) hráč Sparty 1948–1959, 1946 Ženeva mistr Evropy, 1947 akademický mistr světa a stříbrná medaile z ME mužů v Praze, dvakrát startoval na OH (1948+52), reprezentoval ve 40 utkáních. Jeho manželka Hana byla hráčkou Sparty a kapitánkou reprezentačního družstva žen.\n\nJiří Baumruk (1930), hráč Sparty 1949–1964, 193 utkání za reprezentaci v letech 1951-61, zúčastnil se šesti ME v letech 1951-61, získal na nich tři stříbrné a jednu bronzová medaili. Startoval dvakrát na OH (1952+60). Ve své době byl jedním z nejlepších hráčů Evropy (nejlepším hráčem Evropy vyhlášen v roce 1957 na ME v Sofii). Významně se podílel na skvělém pátém místě basketbalistů na OH v Římě 1960. Zemřel 23. listopadu 1989 ve věku 59 let při autonehodě.\n\nBohumil Tomášek (1936) hrál za Spartu 1956–1966, potom tři sezóny za VŠ a v letech 1969-72 Bundesligu za SSV Hagen. Odehrál v reprezentaci za 12 let celkem 205 zápasů. Zúčastnil se pěti ME v letech 1959-67 se ziskem dvou stříbrných medailí. Hrál na OH v Římě (5. místo) a v roce 1967 v Antverpách za družstvo Evropy.\n\nZdeněk Douša (1947) hrál za Spartu 1966–1987. Zúčastnil se třikrát Olympijských her (1972+76+80), 3× Mistrovství světa (1970 +74+78) a 3× ME se ziskem jedné bronzové medaile (1977). Je pátým nejlepším střelcem v historii 1. ligy. Za reprezentaci odehrál 246 utkání. Jeho manželka Hana (Jarošová) byla rovněž hráčkou Sparty a reprezentace a patřila ve své době k nejlepším pivotmankám Evropy. Mají dva syny David (1977, 209 cm) a Daniel (1981, 219 cm) Oba jsou hráči ligového týmu Sparty.\n\nVladimír Vyoral (1961) hrál za Spartu v letech 1970–1991 a 1996–2002., v Německu (1991-94) a ve Slavii Praha (1994-96). Hrál dvakrát na ME (1985+91), ze Stuttgartu 1985 má stříbrnou medaili. V letech 1981-91 odehrál za reprezentaci 139 utkání.\n\nMichal Ježdík (1963) ve Spartě 1976–2003. Startoval na ME 1981. V reprezentaci v letech 1985-94 odehrál 146 utkání. V letech 1995-97 a od roku 1999 asistent trenéra reprezentace mužů ČR a trenér reprezentačního družstva do 20 let. Od roku 2000 hlavní trenér reprezentačního družstva mužů České republiky. Je pátým nejlepším střelcem v historické tabulce 1. ligy (za Brabencem, Zídkem a Bobrovským).\n\nJiří Zídek (hrál za žáky a dorost Sparty, v sezóně 90/91 v jeho 17 letech byl hráčem ligového týmu Sparty). Je první hráč v historii českého basketbalu, který v letech 1995-98 hrál v americké NBA. Účast prvního českého hráče v NBA určitě přispěla k popularizaci basketbalu v České republice. V dalších sezónách hrál za zahraniční kluby v Evropě: Žalgiris Kaunas (s ním vyhrál Euroligu 1998/99), Ulker Istanbul, Real Madrid, ALBA Berlin a Prokom Trefl Sopoty.\n\nPavel Miloš (1979) za 9 sezón (1996-2005) za Spartu Praha v Mattoni NBL odehrál 229 zápasů (průměr na zápas 30,4 min.), dal 3797 bodů (průměr 16,6). 12.10.2002 (Sparta - BK Ústí n.L. 91:62) posunul rekord ligy na 45 bodů v zápase, 18.12.2004 a 30.12.2004 se zlepšil na 47 a 49 bodů. Je držitelem rekordu ligy v počtu trojek na utkání: dal 13 trojek (z 20 pokusů) v utkání 30.12.2004 (Sparta - BK Ústí n.L. 102:79). V 6 ročnících FIBA Evropských pohárů v letech 1996-2002 dal 350 bodů ve 28 zápasech. Za reprezentační družstvo České republiky v utkáních Mistrovství Evropy v letech 2003-2007 dal 191 bodů ve 23 zápasech.\n\nJiří Welsch (1980, hráč Sparty 1998–2000, tedy před odchodem na zahraniční angažmá), v té době nejlepší český basketbalista byl v roce 2002 draftován v 1. kole v jako 16. do NBA (tím překonal i umístění Jiřího Zídka na draftu) a je druhým českým basketbalistou, který hrál NBA, kde obdržel tříletou smlouvu na 4 miliony US dolarů. Byl hráčem klubů NBA Golden State Warriors a zejména Boston Celtics (2003 - 2005).\n\nZ dalších významných hráčů Sparty: Milan Voračka (1944) 94 reprezentačních startů, Jiří Marek (1940) 76, Dušan Žáček 69, Milan Korec 43, Josef Klíma (1950) 40, Jan Mrázek 38, Celestín Mrázek 33, Miloš Pražák (1940) 33 (dlouholetý generální sekretář České basketbalové federace), Jindřich Kinský 23, Libor Vyoral 22, Petr Kapoun 21 utkání za reprezentaci a ze zahraničních hráčů Lee Rowlinson (1966) a Tracey Walston (1968).\n\nSparta Praha se zúčastnila celkem 14 ročníků Evropských pohárů klubů v basketbale, v nichž odehrála celkem 58 zápasů.\n\nV ročníku 1960/1961 Sparta odehrála 6 zápasů. Postoupila přes Wolves Amsterdam a Torpan Pojat Helsinki, ale byla vyřazena ve čtvrtfinále rozdílem 8 bodů ve skóre od Steaua Bukurešť. Výsledky a body hráčů:\n\n1.kolo: Wolves Amsterdam (Holandsko)\nOsmifinále: Torpan Pojat Helsinky (Finsko)\nČtvrtfinále: CCA Steaua Bukurešť (Rumunsko)\n\n1991/92 Sparta Praha byla vyřazena ve 2. kole řeckým Panionios Atheny rozdílem 14 bodů ve skóre.\n\nVe 12 ročnících Sparta Praha odehrála 50 zápasů, mezi nimiž byla utkání s týmy jako Panathinaikos Atheny, Fenerbahce Istanbul a Taugres Vitoria (Saski Baskonia). V jednotlivých ročnících dosáhla těchto výsledků:\n1989/90 byla vyřazena rozdílem 2 bodů ve skóre švýcarským Bellinzona Basket (88-83, 73-80). \n1990/91 byla vyřazena rozdílem 5 bodů ve skóre řeckým Panathinaikos Atheny (64-72, 75-72). Z celkem 139 bodů Sparty dal M.Ježdík 49 (22+27) a V.Vyoral 39 (18+21, z toho 11 trojek). \n1992/93 byla vyřazena řeckým AEK Atheny (82-91, 80-95). \n1993/94 postoupila přes švýcarský Lugano Basket (101-66, 98-71), ale byla vyřazena tureckým Fenerbahce Istanbul (96-87, 56-95), když na utkání v Istanbulu bylo 13 tisíc diváků.\n1994/95 byla vyřazena rozdílem 8 bodů ve skóre belgickým Okapi BBC Aalst (75-91, 68-60) a\n1995/96 byla vyřazena francouzským JDA Dijon(51-78, 69-71). \nV dalších 4 ročnících soutěže (1996 až 2000) se Sparta Praha probojovala z kvalifikace do čtvrtfinálové skupiny Evropského poháru Korač, když vyřadila dvakrát polský Polonia Przemysl (72-64, 68-70) a (63-60, 75-67), kyperský Achilleas Nicosia (54-71, 97-65) a rakouský Arkadia Traiskirchen (63-70, 78-67). \nZ bojů ve čtyřčlenné skupině však dále nepostoupila, když měla tyto výsledky zápasů: \n1996/97: francouzský Levallois SC (59-72, 45-82), chorvatský Benston Zagreb (63-90, 41-60) a izraelský Maccabi Rishon (69-94, 80-84)\n1997/98: belgický Echo Houthalen (78-76, 62-70), španělský Taugres Vitoria (49-89, 52-91) a francouzský SLUC Nancy (77-85, 56-103) \n1998/99: řecký Apollon Patras (62-85, 64-72), izraelský a Maccabi Ra'anana (66-81, 50-80) a Brotnjo Citluk z Bosny (67-85, 43-55) \n1999/00: chorvatský KK Zagreb (62-82, 51-62), izraelský Maccabi Ramat Gan (68-71, 71-99) a řecký Maroussi Athens (63-103, 82-85) \n2000/01 byla Sparta vyřazena německým DJK Würzburg (51-90, 59-71) a\n2001/02 slovinským Pivovarna Laško (86-111, 65-102).\n\nV letech 1989 až 2002 Sparta Praha startovala startovala ve 13 ročnících Evropských klubových pohárů, v nichž odehrála 52 zápasů.\nNejlepší střelci: \n409 M. Ježdík, 350 P. Miloš, 335 D. Dvořák, 308 V. Vyoral, 166 J. Welsch, 137 J. Geršl, 133 P. Frána, 130 F. Babka, 113 Ray Poindexter USA, 113 D. Špička 111 M. Soukup, 110 P. Kroupa, 106 Karel Forejt \nNejvíce odehraných zápasů v Evropských pohárech: \n36 V. Vyoral, 32 D. Dvořák, 29 M. Ježdík, 29 P. Miloš, 28 P. Frána, 20 David Douša, 19 P. Lízálek, 18 J. Geršl, 18 D. Špička, 16 J. Welsch, 15 P. Kroupa, 14 Karel Forejt \nNejlepší průměr bodů na zápas:\n19,0 (5 zápasů) V. Hrubý, 16,0 (2) Lee Rowlinson USA, 14,1 (8) Ray Poindexter USA, 14,1 (29) M. Ježdík, 12,1 (29) P. Miloš, 12,0 (6) L. Vyoral, 11,8 (11) F. Babka, 11,5 (4) Henri Abrams USA, 11,5 (2) P. Burda 11,50 (2) Aleš Kočvara, 10,6 (8) P. Janouch, 10,5 (32) D. Dvořák, 10,4 (16) J. Welsch, 10,0 (6) Tracey Walston USA, 9,5 (4) Adolf Bláha \n\n\nZdroj: \n\n\n\nZdroj: \n\nZdroj: \n\n\n"}
{"id": "954016", "url": "https://cs.wikipedia.org/wiki?curid=954016", "title": "Vladimír Perexta", "text": "Vladimír Perexta\n\nVladimír Perexta (* 13. ledna 1990, Michalovce, Československo) je slovenský fotbalový obránce, hráč klubu MŠK Žilina od léta 2015 na hostování v TJ Stráža.\n\nOdchovanec MFK Zemplín Michalovce odešel v dorosteneckém věku do MŠK Žilina. V srpnu 2010 šel z rezervního týmu Žiliny hostovat společně s Oliverem Práznovským do klubu MŠK Rimavská Sobota. Poté působil na hostování i v týmu FK Raven Považská Bystrica.\n\nVe slovenské nejvyšší lize debutoval v dresu Žiliny ve svých 23 letech 24. listopadu 2013 v 18. ligovém kole proti mistrovskému Slovanu Bratislava. Trenér Žiliny Adrián Guľa postrádal zkušenou stoperskou dvojici Serge Akakpo a Jozef Piaček, kterou nahradil Perextou a teprve sedmnáctiletým Denisem Vavrou. Žilina podlehla na hřišti soupeře Slovanu 1:2.\n\nPerexta odehrál dva zápasy za slovenskou reprezentaci do 18 let, oba proti Slovinsku, kde nastoupil na postu levého obránce.\n\n"}
{"id": "954019", "url": "https://cs.wikipedia.org/wiki?curid=954019", "title": "Pavel Talaš", "text": "Pavel Talaš\n\nMUDr. Pavel Talaš (* 11. října 1945) je český politik a lékař, v roce 2001 krátce starosta města Napajedla, v letech 1994 až 2002 zastupitel města Napajedla.\n\nVystudoval Lékařskou fakultu Univerzity Palackého v Olomouci a získal tak titul MUDr. Později získal atestace v oborech vnitřní lékařství a všeobecné lékařství. Absolvoval také Kurz tropického lékařství v Institutu doškolování lékařů a farmaceutů v Praze (ILF).\n\nPracoval v nemocnicích v Uherském Hradišti a ve Zlíně, byl také lodním lékařem ve společnosti Československá námořní plavba. Později začal působit jako praktický lékař v Napajedlích.\n\nDcera Pavla Talaše (Monika Talašová) byla partnerkou Tomia Okamury a je absolventkou 2 fakult Vysoké školy ekonomické v Praze. Jeho syn je rovněž lékařem u záchranné služby ve Zlíně\n\nDo politiky vstoupil, když byl v komunálních volbách v roce 1994 zvolen jako nestraník za Českomoravskou stranu středu do Zastupitelstva města Napajedla. Mandát zastupitele města obhájil v komunálních volbách v roce 1998 jako nestraník na kandidátce \"Sdružení nezávislých kandidátů\". V únoru 2001 byl po rozpadu koalice ODS a KDU-ČSL zvolen starosta města Napajedla. Necelý měsíc po svém zvolení ale rezignoval, protože zjistil, že by nezvládal souběžně post starosty a povolání lékaře a dal přednost medicíně. O obhajobu mandátu zastupitele se pokoušel i v komunálních volbách v roce 2002 jako nestraník na kandidátce ČSSD, ale neuspěl, stejně jako v komunálních volbách v roce 2006 (opět kandidoval jako nestraník za ČSSD). V těchto volbách kandidoval na zadních místech kandidátky a jeho cílem bylo podpořit ostatní a kandidátku doplnit.\n\nDo vyšší politiky se pokoušel vstoupit, když ve volbách do Poslanecké sněmovny PČR v roce 1998 kandidoval za uskupení \"Občanská koalice – Politický klub\" v tehdejším Jihomoravském kraji, ale neuspěl. O 15 let později ve volbách do Poslanecké sněmovny PČR v roce 2013 kandidoval jako nestraník za hnutí Úsvit přímé demokracie Tomia Okamury na 3. místě kandidátky, ale do Poslanecké sněmovny se za hnutí dostal pouze leader.\n\nV doplňovacích volbách do Senátu PČR v roce 2014 v obvodu č. 80 - Zlín kandidoval jako nestraník za Úsvit přímé demokracie Tomia Okamury, ale neuspěl, když skončil na čtvrtém místě se ziskem 12,92 % hlasů.\n"}
{"id": "954020", "url": "https://cs.wikipedia.org/wiki?curid=954020", "title": "The Heist", "text": "The Heist\n\nThe Heist je druhé studiové album amerického rappera Macklemorea a hudebního producenta Ryana Lewise. Bylo vydáno 9. října 2012 u nezávislé nahrávací společnosti Macklemore LLC.\n\nZ alba pochází úspěšné písně \"Thrift Shop\", \"Can't Hold Us\" a \"Same Love\". V USA se celkem prodalo 1 378 000 kusů alba. Album, a jeho obsah, bylo v lednu 2014 oceněno třemi cenami Grammy.\n\nAlbum bylo nahráváno ve městě Seattle, stát Washington mezi lety 2009 a 2012. Prvním singlem byla píseň \"My Oh My\", vydaná v prosinci 2010, ta však v hitparádách propadla a její neúspěch odložil vydání alba. Nakonec se objevila jen jako bonus píseň na deluxe verzi alba. V roce 2011 byly vydány další dva singly \"Wing$\" a \"Can't Hold Us\". Singly v roce 2011 zaznamenaly jen malý úspěch.\n\nV roce 2012 byl vydán další singl \"Same Love\" featuring Mary Lambert, který vstoupil do žebříčku Billboard Hot 100 na 99. pozici. Skutečným úspěchem se stala až píseň \"Thrift Shop\" featuring Wanz, vydaná v srpnu 2012. Píseň se postupně vyšplhala až na první pozici, kde se počátkem roku 2013 udržela šest týdnů. Také se jí prodalo přes šest milionů kusů. Její úspěch pomohl i dalším singlům. V polovině února 2013 singl \"Can't Hold Us\" dobyl první příčku a singl \"Same Love\" jedenáctou příčku.\n\nV říjnu 2013 byl zveřejněn šestý singl \"White Walls\" featuring Schoolboy Q. Ten se vyšplhal na 15. příčku US žebříčku.\n\nV České republice se umístily následující singly: \"Thrift Shop\" (4. příčka), \"Can't Hold Us\" (4. příčka), \"Same Love\" (12. příčka) a \"White Walls\" (74. příčka)\n\nAlbum bylo vydáno 9. října 2012. V prvním týdnu prodeje se ho v USA prodalo 78 000 kusů, a tím debutovalo na druhé příčce žebříčku Billboard 200. Postupně však tržby rostly a celkem se ho v USA prodalo 1 378 000 kusů. Tím získalo certifikaci platinová deska od americké asociace RIAA.\n\nNa 56. předávání hudebních cen Grammy, konaném v lednu 2014, bylo album oceněno třemi cenami, a to za nejlepší rapové album (\"The Heist\"), nejlepší rapový počin a nejlepší rapovou píseň (obě za singl \"Thrift Shop\"). Také pomohlo duu k ceně pro nováčky roku.\n"}
{"id": "954023", "url": "https://cs.wikipedia.org/wiki?curid=954023", "title": "Mohammad Džavád Zaríf", "text": "Mohammad Džavád Zaríf\n\nMohammad Džavád Zaríf (persky \"محمدجواد ظریف خوانساری\", narozen 7. ledna 1960 v Teheránu) je íránský diplomat a současný ministr zahraničních věcí ve vládě Hasana Rúháního. V letech 2002 až 2007 byl stálým zástupcem Íránu v Organizaci spojených národů. Je ženatý a má dceru a syna.\n\n"}
{"id": "954033", "url": "https://cs.wikipedia.org/wiki?curid=954033", "title": "Jiří Fišer (fotbalista)", "text": "Jiří Fišer (fotbalista)\n\nJiří Fišer (13. července 1908 – ) byl československý fotbalista, útočník.\n\nV československé nejvyšší soutěži hrál za ČAFC Vinohrady, AC Sparta Praha a SK Kladno. Nastoupil v 70 ligových utkáních a dal 12 gólů.\n\n"}
{"id": "954034", "url": "https://cs.wikipedia.org/wiki?curid=954034", "title": "Paul Pârvulescu", "text": "Paul Pârvulescu\n\nPaul Ovidiu Pârvulescu (* 11. srpna 1988, Mediaș, Rumunsko) je rumunský fotbalový obránce či záložník a bývalý mládežnický reprezentant, který hraje v rumunském klubu FC Steaua București.\n\nPaul Pârvulescu hrál v Rumunsku profesionálně nejprve za klub CS Gaz Metan Mediaș.\n\n4. ledna 2011 přestoupil do popředního rumunského klubu z hlavního města FC Steaua București, kde podepsal smlouvu na 5 let. V sezóně 20112/13 vyhrál s klubem ligový titul a následně v červenci 2013 i rumunský Superpohár (po výhře 3:0 nad FC Petrolul Ploiești). V ročníku 2013/14 se Steaua představila v základní skupině E Ligy mistrů, kde se střetla s anglickým týmem Chelsea FC, německým FC Schalke 04 a švýcarským FC Basilej.\n\nV sezóně 2013/14 se Steauou ligový titul obhájil.\n\nPârvulescu reprezentoval Rumunsko v mládežnické kategorii do 21 let.\n\n"}
{"id": "954045", "url": "https://cs.wikipedia.org/wiki?curid=954045", "title": "Plenář (liturgická kniha)", "text": "Plenář (liturgická kniha)\n\nPlenář (latinsky \"plenarium\") je středověká liturgická kniha povětšinou obsahující všechny liturgické texty, které potřebuje celebrant pro slavení mše během celého liturgického roku. První plenáře se objevují v 9. století a v 11. nebo 12. století bylo již jejich užívání obecně rozšířené. Později se namísto plenáře začal používat misál, který navíc obsahuje také popis průběhu mše.\n"}
{"id": "954046", "url": "https://cs.wikipedia.org/wiki?curid=954046", "title": "Molokini", "text": "Molokini\n\nMolokini je jeden z Havajských ostrovů. Leží v průlivu Alalakeiki mezi ostrovy Maui a Kahoolawe. Molokini má tvar půlměsíce a rozlohu 9,3 hektaru. Nejvyšší bod dosahuje 49 metrů nad mořem. Ostrov je tvořen částí kráteru sopky, která byla aktivní asi před 230 000 lety. Laguna je chráněna před vlnobitím a má mimořádně průzračnou vodu, takže je oblíbeným místem pro potápění. V roce 1977 bylo Molokini vyhlášeno chráněným územím. Hnízdí zde buřňák Bulwerův, v moři žije 250 druhů ryb, např. bodlok žlutý nebo bičonoš zobanovitý. Endemickou rostlinou je šrucha \"Portulaca molokinensis\". Lodě nesmějí v blízkosti ostrova kotvit, aby nepoškodily vzácné korály. Také na samotný ostrov je vstup možný jen na zvláštní povolení.\n\nLegenda o vzniku ostrova vypráví o gekoní bohyni \"Mo'o\", která se zamilovala do stejného muže jako bohyně ohně \"Pele\". Žárlivá Pele svou sokyni roztrhla vejpůl a nechala zkamenět. Z ocasu vznikl ostrov Molokini a z těla s hlavou hora Pu'u Olai na pobřeží Maui.\n\n"}
{"id": "954051", "url": "https://cs.wikipedia.org/wiki?curid=954051", "title": "Alexandru Bourceanu", "text": "Alexandru Bourceanu\n\nAlexandru Bourceanu (* 24. dubna 1985, Galați, Rumunsko) je rumunský fotbalový záložník a reprezentant, který působí v ruském klubu Arsenal Tula.\n\nV roce 2012 se umístil na 4. místě v anketě Fotbalista roku Rumunska, o rok později skončil na 3. místě.\n\nBourceanu hrál v Rumunsku za kluby FCM Dunărea Galați, FC Oțelul Galați a FC Politehnica Timișoara.\n\nV červenci 2011 přestoupil do popředního rumunského klubu z hlavního města FC Steaua București. Po 10 ligových zápasech převzal od Cipriana Tătărușanu kapitánskou pásku. V sezóně 2012/13 vyhrál s klubem ligový titul a následně v červenci 2013 i rumunský Superpohár (po výhře 3:0 nad FC Petrolul Ploiești). V sezóně se pak probojoval s klubem do základní skupiny Ligy mistrů (v play-off předkole hrál proti polskému celku Legia Warszawa, v základní skupině se Steaua střetla s anglickým týmem Chelsea FC, německým FC Schalke 04 a švýcarským FC Basilej).\n\nV únoru 2014 přestoupil 6 měsíců před koncem smlouvy do tureckého Trabzonsporu. V téže sezoně 2013/14 Steaua obhájila ligový titul, na němž měl svou zásluhu i Bourceanu.\n\nHned v létě 2014 se však do Steauy vrátil, nejprve na roční hostování, po jehož uplynutí rozvázal smlouvu s Trabzonsporem a do Steauy se vrátil na přestup.\n\nV zimě 2017 se opět rozhodl zkusit štěstí v zahraničí a jako volný hráč se upsal ruskému klubu Arsenal Tula.\n\nV rumunském reprezentačním A-mužstvu debutoval 11. února 2009 v přátelském zápase proti Chorvatsku, kde se dostal na hřiště v 72. minutě. Rumunsko podlehlo soupeři 1:2. Atmosféru dalšího reprezentačního utkání okusil poté až v roce 2011.\n\n"}
{"id": "954059", "url": "https://cs.wikipedia.org/wiki?curid=954059", "title": "Ženy sobě", "text": "Ženy sobě\n\nŽeny sobě (v originále \"Bridesmaids\") je americká romantická komedie z roku 2011 od režiséra Paula Feiga. Film měl v Americe premiéru 28. dubna 2011 a v Česku měl premiéru 7. července 2011. \n\n"}
{"id": "954060", "url": "https://cs.wikipedia.org/wiki?curid=954060", "title": "Steve Heighway", "text": "Steve Heighway\n\nStephen Derek \"Steve\" Heighway (* 25. listopad 1957, Dublin) je bývalý irský fotbalista. Hrával na pozici záložníka.\n\nZa irský národní tým odehrál 34 zápasů.\n\nS FC Liverpool vyhrál třikrát Pohár mistrů evropských zemí (1976/77, 1977/78, 1980/81), dvakrát Pohár UEFA (1972/73, 1975/76), roku 1977 i Superpohár UEFA. Pětkrát se s Liverpoolem stal mistrem Anglie (1972/73, 1975/76, 1976/77, 1978/79, 1979/80), jednou získal FA Cup (1973/74).\n\nRoku 1977 se v anketě Zlatý míč, jež hledala nejlepšího fotbalistu Evropy, umístil desátý.\n\n"}
{"id": "954061", "url": "https://cs.wikipedia.org/wiki?curid=954061", "title": "Projekt 1252", "text": "Projekt 1252\n\nProjekt 1252 Izumrud (v kódu NATO třída Zhenya) byla třída pobřežních minolovek sovětského námořnictva z doby studené války. Celkem byly postaveny tři jednotky této třídy. Vyřazeny byly roku 1990.\n\nV letech 1967–1972 byly postaveny tři minolovky této třídy, označené BT-77, BT-336 a BT-291.\n\nTrup plavidel byl vyroben z plastu, takže je méně ohrožovaly magnetické miny. Hlavňovou výzbroj jeden 30mm dvoukanón AK-230 ve věži na přídi. Dále mohly nést několik námořních min. Pohonný systém tvořily dva diesely o výkonu 2200 hp. Nejvyšší rychlost dosahovala 16 uzlů.\n"}
{"id": "954063", "url": "https://cs.wikipedia.org/wiki?curid=954063", "title": "Oleksandr Usyk", "text": "Oleksandr Usyk\n\nOleksandr Usyk (ukrajinsky Олександр Усик, * 17. ledna 1987 v Simferopolu, SSSR) je ukrajinský profesionální boxer, nastupující v křížové váze.\n\nJe olympijským vítězem v z her 2012 v Londýně, kde startoval v těžké váze. O rok dříve se stal také amatérským mistrem světa.\n\nV roce 2013 započal profesionální kariéru. Od 17.9.2016 je mistrem světa organizace WBO, od 27.1.2018 rovněž WBC a od 21.7.2018 rovněž WBA a IBF.\n\nJe vysoký 190 cm a je levák o rozpětí paží 198 cm.\n\n\n17 utkání - 17 vítězství (13× k.o.) - 0 porážek\nUsyk je ženatý, s manželkou Katerin má tři děti (narozené v letech 2009, 2013 a 2015). Při obsazení jeho rodného Krymu v roce 2014 Ruskem odmítl možnost získání ruského občanství s tím, že je hrdý Ukrajinec.\n\nBoxoval v těžké váze i na olympijských hrách 2008 v Pekingu a tehdy vypadl ve čtvrtfinále s Clementem Russem - tohoto Itala porazil o čtyři roky později v Londýně ve finále.\n"}
{"id": "954065", "url": "https://cs.wikipedia.org/wiki?curid=954065", "title": "Rustam Minnichanov", "text": "Rustam Minnichanov\n\nRustam Nurgalijevič Minnichanov (tatarsky: \"Рөстәм Нургали улы Миңнеханов\", rusky: \"Руста́м Нургали́евич Минниха́нов\", * 1. března 1957 Nový Aryš, Tatarstán) je ruský ekonom a politik, současný prezident Tatarstánu.\n\nNarodil se do tatarské rodiny v malé vesnici tehdejší Tatarské autonomní sovětské socialistické republiky. V roce 1978 vystudoval strojírenství na Kazaňském zemědělském institutu v Kazani, později se stal doktorem ekonomie.\n\nPo ukončení studia pracoval nejdřív jako inženýr a pak v různých administrativních pozicích jednotlivých okresů tatarské autonomní republiky. V letech 1996–1998 byl ministrem financí Tatarstánu, v letech 1998–2010 byl předsedou tamější vlády a během let 2005 a 2006 působil rovněž ve vedení ruské ropní společnosti Tatněft. Jako premiér byl velkým příznivcem a prosazovatelem elektronizace státní správy.\n\nV roce 2010 (27. ledna) jej ruský prezident Dmitrij Medveděv nominoval do úřadu prezidenta Tatarstánu, později byl pro výkon funkce potvrzen státní radou a dne 25. března 2010 oficiálně převzal svůj úřad.\n\nV dubnu 2013 se uskutečnila jeho oficiální návštěva České republiky, během které navštívil například pražské protonové centrum a výsledkem které bylo prohloubení vzájemných národohospodářských vztahů obou zemí.\n\nJe nositelem mnoha ruských státních vyznamenání. Intenzivně se věnuje autokrosu, je ženatý a měl dva syny. Jeden z nich tragicky zemřel při leteckém neštěstí letu Aviakompanija Tatarstan 363 v roce 2013.\n\n"}
{"id": "954068", "url": "https://cs.wikipedia.org/wiki?curid=954068", "title": "Núr Mohammad Tarakí", "text": "Núr Mohammad Tarakí\n\nNúr Mohammad Tarakí (15. července 1916 − 14. září 1979) byl afghánský komunistický politik a spisovatel tvořící v paštštině, prezident a premiér Afghánistánu v letech 1978-1979.\n\nV 1965 byl jedním z hlavních zakladatelů Lidově-demokratické strany Afghánistánu. Stal se jejím generálním tajemníkem. V roce 1978, po vojenském převratu, přijal funkci vůdce Revoluční rady Afghánistánu, šéfa státu a premiéra. Někdy užíval titul \"Velkého vůdce květnové revoluce\". Socialistický systém zaváděný pod jeho vedením se v Afghánistánu střetnul s tuhým odporem. Po výzvě vykladačů islámu ke svaté válce, povstalci rychle ovládli většinu země. V této situaci požádal o podporu Sovětský svaz, který v září 1979 intervenci zahájil. Zpočátku mělo jít jen o dodávku zbraní, vojenského materiálu a vojenských poradců, bez přímé intervence. Tarakí byl zavražděn na příkaz svého zástupce Hafizulláha Amína. Přivázali ho k posteli ručníkem a udusili polštářem. \n\nJeho literární díla jsou realistické romány a povídky o životě na vesnici v Afghánistánu, včetně \" Da bang mosáferí\" (1958), Spín a\" Cara\" (1962).\n"}
{"id": "954069", "url": "https://cs.wikipedia.org/wiki?curid=954069", "title": "David Ondráčka", "text": "David Ondráčka\n\nDavid Ondráčka (* 3. února 1976 Havířov) je český aktivista a bojovník s korupcí, od roku 2008 šéf české pobočky nevládní organizace Transparency International.\n\nAbsolvoval politologii a politickou ekonomii na Středoevropské univerzitě v Budapešti (2000) po předchozím studiu mezinárodních vztahů a politologie na Univerzitě Palackého v Olomouci a na Univerzitě Karlově v Praze. Jako držitel Fulbrightova stipendia strávil v roce 2013 semestrální vzdělávací pobyt na Columbia University v New Yorku.\n\nPřes deset let působí v mezinárodní nevládní organizaci Transparency International a od roku 2008 českou pobočku organizace řídí. Byl jedním z odborných garantů projektu Rekonstrukce státu.\n\nJako člen Platformy pro transparentní veřejné zakázky se podílel na přípravě nového zákona o zadávání veřejných zakázek (2010-2012) a v letech 2010-2011 byl členem komise Bílé knihy obrany při Ministerstvu obrany ČR. Dlouhodobou kritikou na základě analýz pomohl spolu se svým týmem zabránit nehospodárné obří státní zakázce na likvidaci ekologických škod. Poradensky pracoval pro Ministerstvo zemědělství při nastavování nového systému zakázek ve státním podniku Lesy ČR. Měl rovněž podíl na odhalení vyvádění peněz z Dopravního podniku hlavního města Prahy na účty v daňových rájích.\n\nJeho dlouhodobou prioritou je prosazování protikorupčních nástrojů na legislativní i strategické rovině. Specializuje se na politickou korupci, střety zájmů, fungování veřejné správy, veřejné zakázky a korporátní daňové úniky. Řadu let školí úředníky a působí rovněž jako expert při mezinárodních rozvojových misích. V roce 2010 vedl na zadání Ministerstva zahraničních věcí ČR trénink policejních složek a státního zastupitelství v Palestině, roku 2011 byl vyslán Radou Evropy do Ruska jako školitel státních zástupců a policie v oblasti vyšetřování hospodářské kriminaĺity a korupce. Účastnil se dalších misí s cílem předání expertizy nevládnímu sektoru i veřejné správě (Arménie, Mongolsko, Gruzie, Kyrgyzstán, Egypt a řada dalších).\n\nPůsobí také jako pedagog na několika vysokých školách, kde vyučuje předměty z oboru politologie a ekonomie související s veřejnou správou, s potíráním korupce a hospodářské kriminality (Masarykova Univerzita Brno, Metropolitní univerzita Praha). Od roce 2015 je členem Dozorčího výboru Fondu kinematografie ČR.\n\nRoku 2009 obdržel Cenu lidských práv Alice Garrigue Masarykové, udělenou Velvyslanectvím USA v ČR za obranu demokratických svobod. Roku 2012 byl Asociací PR agentur zvolen PR osobností roku „za neúnavnou aktivitu ve vedení Transparency International, která napomohla tomu, že téma korupce se dostalo absolutně do popředí zájmu.“ V roce 2010 se zúčastnil jako dobrovolník sdružení Pro-contact kontrolní mise projektu adopce afrických dětí na dálku v západoafrické Guineji.\n\nV říjnu roku 2017 byl zvolen do předsednictva světové Transparency International jako člen Mezinárodní spravní rady.\n\nDavid Ondráčka je ženatý a má dvě dcery. Trvale žije v Praze.\n\nDo politiky se pokoušel vstoupit, když v komunálních volbách v roce 1998 kandidoval jako člen Unie svobody z pozice lídra kandidátky do Zastupitelstva města Havířova, ale neuspěl.\n\nPo volbách do Poslanecké sněmovny PČR v roce 2013 byl osloven hnutím ANO 2011, aby zastával v příští vládě post ministra vnitra. Nabídku přijal, ministrem se však nakonec stal Milan Chovanec z ČSSD.\n\n"}
{"id": "954070", "url": "https://cs.wikipedia.org/wiki?curid=954070", "title": "Lenochod tříprstý", "text": "Lenochod tříprstý\n\nLenochod tříprstý (\"Bradypus tridactylus\") je velmi pomalu se pohybující a netečně působící savec, trávící svůj život převážně skrytě ve větvích stromů.\n\nDruh se vyskytuje na severovýchodě Jižní Ameriky v oblastí Guayanské vysočiny až po řeku Amazonku, tj. ve státech Venezuela, Guayana, Francouzská Guayana, Surinam a Brazílie.\n\nŽije ve vlhkém nížinném až horském tropickém pralese v jedné z nejzachovalejší části povodí Amazonky v neklesajících počtech a prozatím není ohrožen vyhynutím.\n\nTento stromový savec zavalitého těla bývá dlouhý 50 až 60 cm a vážívá 4 až 4,5 kg. Má krátký ocas (5 cm), jeho hlava je oblá s tupým nosem, ušní boltce nemá. Končetiny jsou poměrně slabé, přední jsou téměř dvakrát tak dlouhé jako zadní, všechna chodidla jsou zakončena třemi srostlými prsty se silnými, zahnutými drápy z nichž prostřední je nejdelší (až 7,5 cm). Samice má na hrudi dvě mléčné žlázy. Dlouhý krk obsahuje devět obratlů a je velmi pohyblivý, dovoluje otočit hlavu o více než 180°. Šedá srst je dlouhá, hustá a jemná, vyrůstá opačně od břicha směrem vzhůru a má zelenavý nádech od drobných řas žijících na ní v symbióze.\n\nMimo období páření žijí jedinci osaměle, v zajetí se k sobě chovají agresivně. Žije výhradně na stromech, kde si při pomalém lezení vždy pečlivě vybere větev, které se bezpečně chytí, na zem sestupuje jen ojediněle. Po zemi nemůže příliš dobře na svých slabých nohou chodit a pohybuje se spíše plazením, umí však plavat a díky drápům šplhat. Aktivní je převážně během dne, prospí průměrně 20 hodin denně, visí přitom z vodorovné větve zaháknut za drápy zády dolů či sedí v rozsoše, díky svému zbarvení dokonale splývá s okolím. Na stromě se páří, rodí i vychovává mláďata a ostrými drápy se brání proti predátorům.\n\nJe býložravcem, živí se převážně listy, pupeny a mladými větvičkami stromů rodu \"Cecropia\". Jeho tělesná teplota v klidu klesá až ke 12 °C, v porovnání s jinými savci stejné velikosti má pomalý metabolismus, málo svalové hmoty a minimálně se pohybuje, proto si vystačí s malým množstvím nepříliš výživné potravy.\n\nRozmnožovat se může v průběhu celého roku, samec po kopulaci odchází. Jediné mládě se rodí po průměrné 4 až 6měsíční březosti na začátku období sucha, většinou od konce července do začátku září. Potomek je zprvu zavěšen na matčině břichu která ho kojí, později se začíná sám živit listy. V mladém věku mu matka podává z úst vzorky listů, které v daném prostředí rostou, a předává mu tak i střevní mikroflóru potřebnou k jejich trávení. Po zvládnutí samostatného života, asi ve věku jednoho roku, jej matka opouští.\n\nSamice pohlavně dospívají ve věku 4,5 a samci 3 let. Jeho hlavními predátory jsou jaguár, ocelot, harpyje a anakonda. Žije v místech jen velice řídce obydlených a proto ani nebývá loven. Podle IUCN je lenochod tříprstý hodnocen jako druh málo dotčený (LC).\n\n"}
{"id": "954072", "url": "https://cs.wikipedia.org/wiki?curid=954072", "title": "Omegazom", "text": "Omegazom\n\nOmegazom je jedním z membránových buněčných kompartmentů, který se formuje při hladovění buňky a je úzce spojen s procesem autofagie.\n\nOmegazomy vznikají z membrán endoplazmatického retikula při hladovění buňky - nedostatku aminokyselin. Mají charakteristickou morfologii připomínající velké písmeno řecké abecedy omega (Ω). Jejich membrány obsahují výrazně vyšší množství fosfatidylinositol-3-fosfátu (PI(3)P). \n\nAutofagie (složeno z latinských slov pro „vlastní“ a „jíst“) je proces pohlcení a degradace cytoplazmatických molekul (proteinů, lipidů, sacharidů a organel) vlastních buňce a má řadu různých fyziologických funkcí – např. odpověď na nedostatek živin (hladovění), odstraňování nepotřebných cytoplazmatických komponent a další imunologické a tumor supresorové funkce. Byly popsány tři různé typy autofagie a způsobů cest cytoplazmických molekul do lysozomů – makroautofagie (též zvaná prostě autofagie), mikroautofagie a chaperony mediovaná autofagie. Makroautofagie zahrnuje také proces tvorby autofagozomů, kdežto při mikroautofagii dochází pouze k pohlcení části cytoplazmy samotným lysozomem. Chaperony zprostředkovaná autofagie specificky degraduje pouze proteiny obsahující speciální sekvenční vzor.\n\nPo inicializaci autofagie se z endoplazmatického retikula formují omegazomy, které slouží jako prostředníci pro vznik tzv. izolační membrány (jinak nazývané autofagický fagofor či preautofagozom) také z membrán cisteren endoplazmatického retikula. Vytvářejí kostru pro vznik fagoforu invaginací membrány. Jak se izolační membrána rozpíná, aby pohltila část cytoplazmy, je obkroužena omegazomem, dokud se její konce nespojí a nevytvoří dvou-membránový autofagozom. Tento proces připomíná tvorbu bubliny v bublifuku. Jak autofagozom omegazom upouští, není zatím zcela jasné.\n\nmTor signalizace specifická pro autofagii je aktivována kinázovým komplexem ULK1/Atg13/FIP200/Atg101. Protein DFCP1 (z angl. „Double FYVE-domain Containing Protein 1), který váže PI(3)P se následně translokuje do nově vznikajících částí endoplazmatikého retikula se zvýšeným obsahem PI(3)P – omegazomů. Formace omegazomů je pozitivně regulována PI3-kinázovým komplexem Atg14/Vps34/beclin1, negativně pak PI(3)P fosfatázami Jumpy/MTMR14 a MTMR3. Poté je uprostřed kroužku omegazomu utvořena izolační membrána, na kterou se přesouvají a jsou povolávány komplexy ULK1/Atg13/FIP200/Atg101, Atg14/Vps34/beclin1, Atg12/Atg5/Atg16 a protein mAtg9. Následuje elongace izolační membrány a pohlcování cytoplazmatických komponent.\n"}
{"id": "954077", "url": "https://cs.wikipedia.org/wiki?curid=954077", "title": "Mons Vitruvius", "text": "Mons Vitruvius\n\nMons Vitruvius je hora v oblasti Montes Taurus na přivrácené straně Měsíce. Leží poblíž jihovýchodního okraje Mare Serenitatis (Moře jasu) a severně od Mare Tranquillitatis (Moře klidu).\n\nPrůměr základny je 15 km, střední selenografické souřadnice jsou 19,3° S a 30,8° V.\n\nVýchodně lze nalézt kráter Maraldi. Západně pak leží horský masiv Mons Argaeus. Poblíž Mons Vitruvius také přistála v údolí Taurus–Littrow americká sonda mise Apollo 17.\n\nHora je pojmenována podle kráteru Vitruvius ležícího jiho-jihovýchodně, jenž získal své jméno podle římského architekta Marca Vitruvia Pollia.\n\n\n"}
{"id": "954078", "url": "https://cs.wikipedia.org/wiki?curid=954078", "title": "Lužany pri Topli", "text": "Lužany pri Topli\n\nLužany pri Topli jsou obec na Slovensku, v okrese Svidník v Prešovském kraji.\n\nV roce 2011 zde žilo 259 obyvatel.\n"}
{"id": "954081", "url": "https://cs.wikipedia.org/wiki?curid=954081", "title": "Malinové holovouské", "text": "Malinové holovouské\n\nMalinové holovouské je odrůda jablek. V původní verzi se odrůda tohoto podzimního až zimního jablka uváděla jako „Holovouský malináč“.\n\nJedná se o jablko střední velikosti tmavě rudé, až nafialovělé barvy s voskovitým povrchem. Slupka poměrně slabá a plod byl náchylný k otlačení. Od ostatních malináčů se odlišoval výrazným výrůstkem v jamce u stopky. Dužina plodu po rozkrojení má výraznou, malinově červenou kresbu. Chuť je velmi dobrá, příjemně sladkokyselá. Původně se tato odrůda pěstovala jako vysokokmen a měla pozdější nástup plodnosti. Výnosy této odrůdy jsou vysoké a pravidelné. Z dospělého stromu se sklidilo i několik metrických centů jablek.\n\nO holovouských malináčích je zmínka ve filmové adaptaci knihy \"Osudy dobrého vojáka Švejka za světové války\" od Jaroslava Haška Dobrý voják Švejk \"(1956): \"\"Já mám chalupu v Holovousích. Na zahradě mám jabka, malináče… Až pojedu na Urlaub, tak ti jich přivezu třeba 50 kilo.\", ačkoliv v originále se zmínka nevyskytuje. \n\nObec Holovousy pořádá každoročně \"Slavnosti holovouských malináčů\", viz např. program z roku 2013.\n"}
{"id": "954090", "url": "https://cs.wikipedia.org/wiki?curid=954090", "title": "Íránský jaderný program", "text": "Íránský jaderný program\n\nÍránský jaderný program byl spuštěn v 50. letech 20. století za pomoci Spojených států amerických jako součást programu Atomy pro mír. Účast USA a západní Evropy pokračovala až do Íránské islámské revoluce roku 1979, kdy byl sesazen šáh Muhammad Rezá Pahlaví.\n\nPo revoluci byl tajný program na výzkum jaderných zbraní rozpuštěn Rúholláhem Chomejním, který rozhodl, že jaderné zbraně jsou muslimskou etikou a právní vědou zakázány. Írán podepsal smlouvy, kterými odmítl držení zbraní hromadného ničení, včetně zbraní biologických, chemických a jaderných.\n\nÍránský jaderný program zahrnoval několik výzkumných míst, dva uranové doly, výzkumný reaktor a zařízení na zpracování uranu včetně tří známých zařízení na obohacování uranu.\n\nPrvní íránská jaderná elektrárna Búšehr I byla dokončena s výraznou pomocí ruské vládní agentury Rosatom a oficiálně spuštěna 12. srpna 2011. Írán poté oznámil, že pracuje na nové jaderné elektrárně v Darchovinu o výkonu 360 MW a že bude usilovat o otevření více středně velkých jaderných elektráren a uranových dolů v budoucnu.\n"}
{"id": "954093", "url": "https://cs.wikipedia.org/wiki?curid=954093", "title": "Volby do Evropského parlamentu v Česku 2014", "text": "Volby do Evropského parlamentu v Česku 2014\n\nVolby do Evropského parlamentu se v Česku uskutečnily 23. a 24. května 2014 v rámci celoevropských voleb do Evropského parlamentu. V České republice se volilo 21 poslanců z celkového počtu 751 evropských poslanců, které čeká pětiletý mandát (do roku 2019). Česká republika po volbách přišla oproti předcházejícímu stavu, kdy měla v Evropě 22 zástupců, o jednoho europoslance, protože dle Lisabonské smlouvy byly počty poslanců o něco sníženy (do roku 2014 měl Evropský parlament 766 poslanců).\n\nVolby vyhrálo hnutí ANO s 16,13 % hlasů a čtyřmi získanými mandáty, těsně druhá skončila koalice TOP 09 a Starostů s 15,95 % a stejným počtem mandátů a třetí místo získala ČSSD s 14,17 % a taktéž čtyřmi mandáty. Další dvě strany v pořadí, KSČM (10,98 %) a KDU-ČSL (9,95 %), získaly po třech mandátech. Dva mandáty získala ODS se 7,67 % a jeden mandát Svobodní s 5,24 %. Volby provázela rekordně nízká účast – 18,2 %.\n\nVolebního klání se účastnilo rekordních 38 uskupení, o 5 více než při minulých volbách v roce 2009. V těch s více než 30 % hlasů jasně zvítězili občanští demokraté, kteří tak, jak se předpokládalo, vítězství v těchto volbách neobhájili a přišli o sedm mandátů. Tři mandáty ztratili sociální demokraté a jeden mandát komunisté, naopak jeden mandát navíc získali lidovci. Devět mandátů připadlo novým stranám – ANO, TOP 09 a Svobodným.\n\nVe volbách kandidovali a do europarlamentu se dostali tři poslanci Parlamentu ČR: Jiří Pospíšil, Stanislav Polčák a Kateřina Konečná, těm tak národní poslanecký mandát zanikl pro neslučitelnost funkcí zahájením první schůze Evropského parlamentu pro období 2014–2019. Kandidoval a zvolen byl také senátor Jaromír Štětina, kterému zanikl mandát za stejných podmínek, následkem čehož na září 2014 vypsal prezident republiky v obvodu č. 22 – Praha 10 doplňovací volby.\n\nPůvodně se počítalo s termínem 5.–8. června, avšak kvůli kolizi se svátkem Letnic, kdy bývají v mnoha zemích Evropské unie prázdniny, byl termín přesunut do rozmezí 22.–25. května. V České republice se tradičně volí během pátku a soboty, volby zde tedy proběhly 23. a 24. května. Sčítat odevzdané hlasy volební komisaři začali ihned po uzavření volebních místností. Výsledky voleb byly oznámeny až v neděli 25. května ve 23:00 hodin SELČ, kdy se uzavřely poslední volební místnosti v EU. Občané ČR v tento den mohli zjistit rovnou konečné, nikoliv průběžné výsledky. Toto je možné na základě změny zákona o volbách do Evropského parlamentu, která prošla legislativním procesem a vešla v účinnost na jaře 2014. Naopak dříve se muselo vyčkat se sčítáním hlasů až do uzavření poslední volební místnosti v Evropě.\nV květnu 2013 prezident Miloš Zeman oznámil záměr vyhlásit ve stejném termínu i volby do Poslanecké sněmovny, což by ušetřilo náklady a zvýšilo nízkou volební účast v eurovolbách. Volby do sněmovny však nakonec proběhly předčasně v říjnu 2013.\n\nJe pouze jeden celorepublikový volební obvod, každá kandidující strana či hnutí proto podávala pro celé České republice jedinou volební kandidátku. Tu musela odevzdat nejpozději 66 dní před volbami (18. března). Ministerstvo vnitra 4. dubna rozhodlo o registraci či vyřazení každého z kandidátů. 8. dubna státní volební komise rozlosovala čísla pro volební lístky. Mandáty si rovnoměrně rozdělily ty strany, které přesáhly 5% uzavírací volební klauzuli. Nárok na příspěvek na úhradu volebních nákladů (ve výši 30 Kč za hlas) mají ty strany, které získaly alespoň 1 % hlasů.\n\nNěkteří kritici systému vytýkají, že přepočítávání hlasů vede ke „zkreslení“ vůle voličů.\nDalší kritika se týká pětiprocentní hranice, kdy navrhována je „pouze «přirozená hranice» daná počtem mandátů“ s tím, že by pak pro voliče mělo větší smysl volit kandidáty menších hnutí či stran. Tento názor podporují i rozhodnutí německého Ústavního soudu, že jakákoliv hranice je nepřípustná, neboť \"„znamená závažný zásah do principů rovnosti práv a rovných příležitostí politických stran a není možné ji za daných právních a faktických okolností ospravedlnit“\". Pokud by byla tato hranice zrušena i v Česku, bylo by zastoupení ČR v Evropském parlamentu v období 2014–2019 následující:\n\nAktivní volební právo (právo volit) mají kromě občanů České republiky starších 18 let i občané ostatních členských zemí Evropské unie, pokud jsou v den voleb alespoň 45 dnů přihlášeni k trvalému či přechodnému pobytu v České republice. Obdobně pasivní volební právo (právo být volen) mají kromě českých občanů starších 21 let i další občané Evropské unie, pokud jsou v den voleb alespoň 45 dnů přihlášeni k trvalému či přechodnému pobytu v České republice. Čeští občané, kteří nemohou volit v místě svého bydliště, si mohli do 8. května požádat o volební průkaz, avšak volit české zástupce lze pouze na území Česka. Zahraniční voliči, kteří mají zájem volit v České republice, se museli do 13. dubna zapsat na seznam voličů.\n\nČeský zákon o volbách do Evropského parlamentu neumožňuje volit české kandidáty mimo území ČR, přestože drtivá většina všech členských států to umožňuje (např. korespondenčně či na zastupitelském úřadě). Toto omezení považují někteří občané za zásah do základního práva, které garantuje Listina základních práv a svobod, a proto v petici založené v březnu 2014 požadují přípravu novely volebního zákona.\n\nMandáty z voleb v roce 2009 se snažily obhájit vítězná ODS (9), ČSSD (7), KSČM (4) a KDU-ČSL (2). Celkem v roce 2009 kandidovalo 708 osob v 33 uskupeních.\n\nPodle sociologa Jana Herzmanna zvolily všechny hlavní politické strany své lídry velmi dobře a strategicky, jde podle něj o výrazné a zajímavé osobnosti. Podle politologů Tomáše Prouzy a Jakuba Jandy tyto výrazné osobnosti, stejně jako rekordní počet kandidujících stran, ukazují na zvýšený zájem českých politických stran o evropské dění. Podle politologa Ladislava Mrklase za tím však může být i jen zájem se zviditelnit a dobře zapůsobit před podzimními komunálními volbami. Janda a Mrklas také upozorňují na to, že „většina stran nemá pro evropská témata analytické zázemí a problematice potom nerozumí ani jejich členové – poslanci a senátoři.“\n\nDo voleb kandidovalo celkem 857 osob v 38 uskupeních, z 39 přihlášených subjektů byla jedna strana Ministerstvem vnitra vyřazena.\n\n\"Poznámka: Strany a hnutí jsou v tabulce řazeny podle výsledků parlamentních voleb v roce 2013. Subjekty, které v nich samostatně či vůbec nekandidovaly, následují v abecedním pořadí. Kliknutím na záhlaví lze změnit řazení podle přiřazeného čísla či abecedy.\"\n\nZ příhlášených subjektů Ministerstvo vnitra vyřadilo jedinou celou kandidátní listinu, a to listinu Československé strany socialistické. Ta sice v termínu kandidátku odevzdala, ale nedodržela všechny stanovené podmínky, mimo jiné nezaplatila poplatek na úhradu volebních nákladů. Pro případ, že by se strana proti rozhodnutí odvolala a soud jí dal za pravdu, dostala by i ČSS vylosované volební číslo (15).\n\nMinisterstvo neuznalo ani kandidaturu Stefana Szabóa, který chtěl kandidovat jako nezávislý jednotlivec; zákon však umožňuje kandidaturu jen registrovaným politickým stranám a hnutím, kandidatura navíc nebyla podána v řádném termínu.\n\nZ kandidátních listin byly pro nesplnění podmínek vyřazeny celkem tři osoby – po jedné z České strany regionů, hnutí Občané 2011 a strany Koruna Česká.\n\n10. září 2013 oficiálně zahájil Evropský parlament informační kampaň k volbám, která má za cíl především podpořit volební účast. Ta totiž neustále klesá, ve volbách v roce 2009 činila 43 % (v České republice 28,22 %). Kampaň za 16 milionů eur vyvrcholí až po volbách, kdy nově zvolený parlament zvolí předsedu Evropské komise. Heslo první ze čtyř fází kampaně zní „Jednat. Ovlivňovat. Rozhodovat.“ Podle politologa Michala Pinka jsou přesto evropské volby v Česku těmi nejméně významnými volbami. Přestože se volilo do Evropského parlamentu, očekávalo se, že hlavní místo budou mít opět především vnitropolitická témata a řada voličů volby pojme jako „referendum o vládě“. Podle sociologa Jana Herzmanna rozhoduje o účasti v eurovolbách vztah voliče k EU – jde volit pouze volič s pozitivním či negativním vztahem k EU, pokud má vztah neutrální, k volbám nedorazí. Při rozhodování, kterou stranu volit, však už převládá vztah k české politice.\n\nDle zákona je kandidujícím subjektům vyhrazeno před volbami 14 hodin vysílacího času v České televizi a stejný čas v Českém rozhlasu. Tento čas se mezi strany rovnoměrně rozdělí a je jim poskytnut k vlastní produkci.\n\nVětšina stran začala s kampaní na jaře, až když měla zkompletované kandidátky.\n\nNěkteří straničtí kandidáti chystali osobní kampaň placenou z vlastních peněz – kvůli nízké volební účasti mohlo stačit pro křeslo v Europarlamentu zisk nevelkého počtu preferenčních hlasů.\n\nSociální demokraté zahájili kampaň 5. dubna v Olomouci. Cílem ČSSD je volby vyhrát. Hlavními body programu jsou: snaha, aby Evropská unie méně regulovala trh, zamezení agenturnímu zaměstnávání a zlikvidování daňových rájů. Lídr strany Jan Keller se během kampaně bude snažit vysvětlit, že o přijetí eura nerozhoduje europarlament, ale česká vláda. Dalšími body programu jsou „snížení zbytečné byrokracie a úsilí o vznik pracovních míst“. Sociální demokraté chtějí vést hodně kontaktní kampaň, utratit za ni hodlají 25 milionů korun. Prezident republiky Miloš Zeman se nechal slyšet, že bude volit ČSSD.\n\nProgram hnutí ANO měl být znám začátkem roku 2014. Vedení hnutí 6. března oznámilo, že v europarlamentu budou jejich poslanci spolupracovat s frakcí Aliance liberálů a demokratů pro Evropu. Lídr hnutí Pavel Telička vyhlásil jako prioritu zrušení roamingových poplatků, ty přitom budou pravděpodobně zrušeny ještě starým europarlamentem před volbami. Za tuto „neznalost“ či „populismus“ ho kritizoval kandidát TOP 09 Jiří Pospíšil.\n\nProgram komunistů se soustředí na ochranu životního prostředí a lepší čerpání eurodotací.\n\nVolební program TOP 09 byl představen 7. prosince 2013. Témata se odvíjejí od „pravicové“ politiky TOP 09, založené na „tradici, odpovědnosti a prosperitě“. Mezi hlavní pilíře programu řadí TOP 09 rovné podmínky na vnitřním trhu EU, tedy vnitřní trh bez překážek, efektivní podporu podnikání, vymahatelnost práva a využívání dotací především pro oblasti veřejného zájmu, nikoli pro podnikatelský sektor. Významná část programu se zabývá hospodářskou politikou. TOP 09 požaduje, aby se Česká republika připojila k tzv. fiskálnímu paktu, a to nejen ze symbolických důvodů přihlášení se k rozpočtové odpovědnosti a vyslání signálu zahraničním investorům, ale také jako pojistku proti neodpovědnému vládnutí populistických stran, jejichž politika může, podle TOP 09, některé státy přivést až na hranici bankrotu.\n\nTOP 09 dlouhodobě prohlašuje, že zastává proevropský postoj, s nímž souvisí podpora přijetí eura a vstupu do eurozóny. Ten by měl být načasován na okamžik, kdy na něj bude ČR po všech stránkách připravena, bude tento vstup pro ČR výhodný a situace v eurozóně bude stabilizován natolik, že se ustálí a důkladně prověří pravidla jejího fungování. TOP 09 odmítá snahy podmiňovat přistoupení k euru referendem a jako hlavní argument uvádí, že se k přijetí eura Česká republika zavázala již při svém vstupu do Evropské unie a tyto závazky by měla plnit. Významnou součástí programu TOP 09 je také podpora lidských práv.\n\nTOP 09 je součástí Evropské lidové strany (EPP). TOP 09 také podporuje kandidáta EPP Jean-Claudea Junckera na post předsedy Evropské komise.\n\nObčanská demokratická strana představila základní body programu 25. února 2014. Mezi hlavní priority patří zrušení sídla Evropského parlamentu ve Štrasburku, podpora české koruny a boj proti zvyšování cen elektřiny pro firmy a domácnosti.\n\nProgram Úsvitu přímé demokracie se soustředí na „zrovnoprávnění postavení Čechů v Evropské unii“. Tomio Okamura ho označuje za „eurorealistický“. Strana sama je přitom považována za jednu z nejeuroskeptičtějších stran v zemi. Program byl zveřejněn 20. března. Hnutí je proti oslabování pravomocí České republiky a omezování svobody internetu, požaduje zjednodušení byrokratických struktur unie, zpřísnění imigrační politiky, referendum o přistoupení k euru a společnou evropskou vojenskou politiku. Program obsahuje i ostrá slova, například zvolání „nechceme být nevolníky EU,“ jinde zase mluví o „diktátu EU“. Původní lídryně Úsvitu Klára Samková deklarovala, že bude usilovat o úplný zákaz imigrace do zemí Evropské unie. Politolog Stanislav Balík tuto ostrou rétoriku považuje za doklad, že Okamurův Úsvit ideologicky navazuje na Republikány Miroslava Sládka.\n\nLidovci zahájili kampaň 3. března 2014. Jejich cílem je získat tři poslanecká křesla. Chtějí se soustředit na zvýšení kvality potravin a vyjednání výjimky na snížení DPH pro dětské pleny a výživu. Kromě prorodinné politiky se chtějí zaměřit také na boj s nezaměstnaností a problémy s „nepřizpůsobivými imigranty“. Za kampaň hodlají utratit 5,5 milionu korun (v předešlých evropských volbách v roce 2009 je kampaň vyšla na 9 milionů). Lidovecké volební téma kvality potravin kritizovali sociální demokraté – podle jejich slov toto téma na půdě Evropského parlamentu vznesla poslankyně ČSSD Olga Sehnalová už v roce 2011, Evropská lidová strana ji však nepodpořila.\n\nZelení zahájili kampaň 4. prosince 2013, jako první z českých stran. Součástí kampaně byly celoevropské primárky Evropské strany zelených; příznivci strany mohli vybírat kandidáty zelených na celoevropského lídra a kandidáta na předsedu Evropské komise. Celoevropskými lídry zelených byli zvoleni José Bové a Ska Kellerová. Předvolební program schválila Republiková rada strany dne 9. března. Hlavními tématy jsou „ekonomické oživení a prosperita Evropy, zajištění rovných šancí pro všechny a kvalitní život ve zdravém prostředí“.\n\nČeská pirátská strana jde do voleb se společným programem evropských pirátských stran, důležitým tématem je pro stranu například školství a zdravotnictví. Piráti také chtějí zlepšit informovanost lidí o evropské politice a „více ji otevřít lidem“. Na „supervolební rok“ 2014 mají Piráti rozpočet pět milionů korun, peníze z veřejných zdrojů (více jak 13milionový státní příspěvek za volby do sněmovny 2013) však na přímou propagaci a billboardy využívat nebudou. Podle předsedy Ivana Bartoše je cílem strany zisk 120 000 hlasů a dvou mandátů.\n\nStrana svobodných občanů odstartovala předvolební kampaň heslem \"Posvítíme si na euronesmysly\". Jejím hlavním tématem je kritika negativních aspektů Evropské unie, zejména různých regulací a byrokratických nařízení, která občanům ztěžují život. Dále snaha vyjednat v Evropské unii pro Českou republiku výjimku z přijetí eura, rozšíření možnosti volného obchodu a cestování. Na kampaň má strana připraveno 5 milionů korun. Předvolební akce Svobodní plánují ve 180 městech.\n\nDělnická strana sociální spravedlnosti zahájila kampaň 22. března na Jungmannově náměstí v Praze projevem předsedy Tomáše Vandase a zapálením vlajky Evropské unie. V projevu se Vandas vymezoval proti Evropské unii, euru, přistěhovalectví a českým politikům. Projev se hlukem snažili přerušit přítomní antifašisté.\n\nLídr národních socialistů Jiří Paroubek se chce v kampani věnovat sociálním tématům, ochraně spotřebitele a pracovního trhu a boji proti kriminalitě a terorismu.\n\nHlavním tématem hnutí Aktiv nezávislých občanů je boj proti přijetí eura a jakémukoliv dalšímu posilování pravomocí Evropské unie na úkor členských států, dále ANEO odmítá přistěhovalectví z mimoevropských zemí.\n\nVolebním lídrem je Ing. Václav Prokůpek, Ph.D., hokejový trenér a sportovní novinář, manažer a vysokoškolský pedagog. Dalšími kandidáty jsou Lukáš Kohout a Vladimír Stehlík, bývalý generální ředitel Poldi Kladno.\nDne 22. května se na serveru Parlamentní listy objevila informace, že se 13 z celkových 20 kandidátů ANEO distancovalo od volebního lídra Václava Prokůpka a vyzvalo ho k rezignaci.\n\nHlavními tématy programu jsou vyjednání výjimky v EU, aby ČR nemusela přijmout euro, zachování tzv. „Klausovy výjimky“ v Lisabonské smlouvě a regulace imigrace s cílem zabránění islamizace ČR.\n\nLES chce během kampaně zdůrazňovat svůj postoj vůči Rusku – urychlené zavedení sankcí, například zmrazení bankovních kont a neudělování víz ruským občanům. Symbolem jednotné Evropy je požadavek strany LES na zavedení evropského cestovního pasu. V kampani se angažují známé mediální osobnosti, jako např. Olga Sommerová, která je trojkou na kandidátce, nebo Eva Holubová, která namluvila spolu s hercem Petrem Stachem rozhlasový spot. Kampaň je vzhledem ke krátké existenci strany a omezeným možnostem finančních zdrojů nízkorozpočtová, založená na nadšení a dobrovolnické práci členů. Jednička kandidátky, Milena Vicenová, má naplánovanou kontaktní kampaň formou besed s občany na různých místech celé České republiky. Během kampaně se rozbíhají také liberální fóra strany LES, která budou pokračovat i po volbách a stanou se součástí aktivit strany směrem k veřejnosti.\n\nProgramové teze Věcí veřejných jsou: odmítání Eura, odmítání připojení Česka k fiskálnímu paktu a k bankovní unii, nesouhlas s evropskou politikou vlády Bohuslava Sobotky.\n\nK 14. březnu se neobjevil žádný průzkum veřejného mínění stranických preferencí k evropským volbám, což nebylo obvyklé. Objevily se pouze pravidelné volební modely vztahující se k volbám do Poslanecké sněmovny a předpovědi výsledků eurovoleb webu PollWatch2014 na základě těchto volebních modelů. Podle Pavla Zajíce ze společnosti SANEP jsou však průzkumy ohledně voleb do Poslanecké sněmovny dobře použitelné i jako odhad výsledků eurovoleb.\n\n26. března vyšel průzkum CVVM, který probíhal 3.–10. března. Nejvyšší volební preference podle něj mělo ANO (24 %) před ČSSD (23 %). 17. dubna vyšel průzkum společnosti SANEP, který probíhal 8.–13. dubna. Podle tohoto průzkumu mělo také nejvyšší volební preference ANO (23,2 %) před ČSSD (20,1 %). 22. dubna vyšel průzkum společností Herzmann a Data Collect, který probíhal 12.–15. dubna. Podle volebního modelu na základě dat z průzkumu má zvítězit s náskokem ANO (22,2 %) před ČSSD (14,1 %). 28. dubna vyšel průzkum CVVM, který probíhal 7.–14. dubna. Nejvyšší volební preference podle něj mělo ANO (25 %) před ČSSD (20 %). 2. května vyšel volební model agentury STEM, který simuluje výsledek voleb k 21. dubnu na základě průzkumu ze 14.–21. dubna. Nejvyšší výsledek mělo podle modelu hnutí ANO (24,7 %) před ČSSD (18,5 %).\n\n\"Poznámka: Průzkumy jednotlivých agentur jsou vytvářeny odlišnými metodikami, proto je mezi sebou nelze přímo porovnávat. Tabulka slouží jen k základní orientaci.\"\n\nKromě klasických průzkumů stranických preferencí či volebních modelů se objevily také průzkumy tzv. volebního potenciálu. Podle průzkumu společností Herzmann a Data Collect z 22. dubna, který nabízel intervalový odhad volebního potenciálu, mělo nejvyšší potenciál ANO (33,5–42,1 %) před ČSSD (18,7–25,9 %) a celkem dvanáct subjektů překonalo pět procent. 25. dubna vyšel průzkum agentur Median a STEM/MARK pro Českou televizi, který probíhal 16.–23. dubna. Podle něj mělo nejvyšší potenciál ANO (37 %) před ČSSD (30,5 %). Lídři dvanácti subjektů s nejvyšším potenciálem dle tohoto průzkumu byli pozváni k předvolebním televizním debatám. 6. května vyšel průzkum agentury SANEP, který probíhal 2.–5. května. Podle něj mělo nejvyšší potenciál ANO (22,7–30,3 %) před ČSSD (17,6–23,3 %). Velká část nerozhodnutých voličů váhala právě mezi ANO a ČSSD.\n\n\"Poznámka: Průzkumy jednotlivých agentur jsou vytvářeny odlišnými metodikami, proto je mezi sebou nelze přímo porovnávat. Tabulka slouží jen k základní orientaci.\"\n\nZ analýz veřejného diskurzu na českém internetu vyplynulo, že veřejnost favorizuje hnutí ANO, dále ČSSD a zejména Českou pirátskou stranu. Průzkumy dlouhodobě provádí společnost \"Yeseter Now\". Sympatie na Internetu se měří tak, že podle přísně nastavené taxonomie se shromáždí diskusní příspěvky týkající se eurovoleb. Ty se pak třídí podle řady kategorií: které strany (nebo přímo konkrétního kandidáta) se příspěvek týká, zda je laděný pozitivně či negativně atd. Z těchto dat se poměřují dva základní parametry: objem komunikace a sentiment. Zájem veřejnosti zkřížený s podílem pozitivně laděných příspěvků je pak zachycen v tzv. indexu popularity. Čím vyšší index popularity, tím větší je ochota voličů dát konkrétní straně svůj hlas, případně ji sledovat dál, počítat s ní v budoucnu.\n\nVýsledky za 17. – 20. týden 2014:\nZ průzkumu veřejného mínění agentury SANEP publikovaného 12. února 2014 vyšli jako možní favorité voleb lídr ANO Pavel Telička a lídr ČSSD Jan Keller. Průzkum však nezahrnoval všechny kandidáty. Podle druhého průzkumu stejné agentury publikovaného 10. března byla potvrzena role favorita pro Pavla Teličku. Za důvěryhodného kandidáta ho pokládalo 37,8 % dotázaných, druhý Jan Keller byl důvěryhodný pro 28,6 % dotázaných. Do europarlamentu by Pavla Teličku volilo 18,9 % respondentů rozhodnutých jít k volbám, Jana Kellera by volilo 16,7 %, lídryni KSČM Kateřinu Konečnou 14,2 %, lídra TOP 09 Luďka Niedermayera 7,9 %, lídra ODS Jana Zahradila 5,5 % a lídra KDU-ČSL Pavla Svobodu 5,4 % respondentů. Podle třetího průzkumu agentury SANEP publikovaného 2. dubna, do kterého bylo zařazeno 19 kandidujících stran a hnutí, by se pořadí předních kandidátů nezměnilo a nejvíce respondentů by opět volilo Pavla Teličku (19,1 %) před Janem Kellerem (17,5 %), Kateřinou Konečnou (14,7 %), Luďkem Niedermayerem (7,8 %), Janem Zahradilem (5,6 %) a Pavlem Svobodou (5,3 %).\n\nPodle únorového průzkumu agentury SANEP se k volbám chystalo přijít 39,3 % voličů (součet odpovědí „ano“ a „spíše ano“), podle březnového průzkumu to bylo 33,3 % voličů. Podle březnového průzkumu CVVM se k volbám chystalo přijít 34 % voličů (součet odpovědí „rozhodně ano“ a „spíše ano“). Podle dubnového průzkumu agentury SANEP se k volbám chystalo přijít 27,4 % voličů. Podle dubnového odhadu společností Herzmann a Data Collect by volební účast byla 32,4 %. Podle dubnového průzkumu CVVM se k volbám chystalo přijít 32 % voličů (součet odpovědí „rozhodně ano“ a „spíše ano“). Podle květnového průzkumu agentury STEM se k volbám chystalo 35 % voličů, ovšem po odečtení váhajících by to mohlo být jen 28 %. Podle květnového průzkumu agentury SANEP by volební účast byla 31,2 % voličů.\n\nPodle únorového průzkumu společnosti Median se 86 % dotázaných podle vlastního odhadu v činnosti Evropského parlamentu a českých europoslanců málo vyznalo. 68 % dotázaných pak nedokázalo vyjmenovat ani jednoho europoslance. Podrobnější analýza dat měla pak ukazovat, že „omezená znalost fungování Evropského parlamentu a národních zástupců může být jedním z významných důvodů negativnějšího vnímání EU.“\n\nEvropskému parlamentu důvěřovalo podle průzkumu agentury STEM z počátku února 30 % dotázaných. Většina respondentů nebyla schopna vyjmenovat ani jednoho europoslance a neorientovala se v činnosti europarlamentu. O chystaných volbách vědělo podle průzkumu 51 % dotázaných. Volby do Evropského parlamentu pokládali dotázaní za nejméně důležité z voleb konaných v České republice. Za „velmi důležité“ je označilo 9 % respondentů. Podle březnového průzkumu CVVM vědělo o volbách 63 % dotázaných. Zájem o volby deklarovalo 23 % dotázaných (součet odpovědí „rozhodně ano“ a „spíše ano“). Podle březnového průzkumu agentury SANEP pokládalo jednotlivé kandidáty do Evropského parlamentu za důvěryhodné politické reprezentanty 32,2 % dotázaných (součet odpovědí „ano“ a „spíše ano“). Podle v dubnu zveřejněného šetření CVVM pokládají respondenti volby do Evropského parlamentu za nejméně důležité z voleb konaných v České republice. Za důležité je považuje 39 % dotázaných. Podle dubnového průzkumu CVVM vědělo o volbách 68 % dotázaných. Zájem o volby deklarovalo 19 % dotázaných (součet odpovědí „rozhodně ano“ a „spíše ano“). Podle v květnu zveřejněného šetření CVVM důvěřuje Evropskému parlamentu 36 % dotázaných (součet odpovědí „rozhodně důvěřuje“ a „spíše důvěřuje“).\n\nVýsledky voleb v České republice vyhlásila státní volební komise ve svém sdělení z 26. května, které vyšlo pod č. 92/2014 Sb.\n\nPoslanci jsou zvoleni z kandidátek, které získaly nad 5 % odevzdaných hlasů. Hlasy odevzdané těmto kandidátkám jsou postupně děleny 1, 2, 3, … (D'Hondtova metoda) a všechny podíly seřazeny. Nejvyšších 21 podílů představuje mandát. Pořadí v němž jsou mandáty jednotlivým kandidátům odpovídá jejich pořadí na kandidátce, pokud neobdržel někdo na kandidátce více než 5% preferenčních hlasů z hlasů odevzdaných pro tuto kandidátku. Kandidáti, kteří obdrželi takový počet preferenčních hlasů mají při udělení mandátu přednost, v pořadí podle počtu udělených preferenčních hlasů.\n\nČeská pirátská strana a Strana zelených, které ve volbách nezískaly žádné mandáty, protože nepřekročily pětiprocentní kvórum, podaly na tuto podmínku stížnost k Nejvyššímu správnímu soudu. Minimální hranici pro vstup strany do Evropského parlamentu zrušil před těmito volbami ústavní soud v Německu, díky čemuž tam v těchto volbách poslanecký mandát získala i strana s 0,6% volebním ziskem. Dne 24. června Nejvyšší správní soud jednání ve věci těchto stížností zamítl a podal Ústavnímu soudu návrh na zrušení klauzule. Ústavní soud tento návrh zamítl.\n\nNapříč republikou byly také zaznamenány případy nezapočítání preferenčních hlasů a někteří občané se proti tomu ohradili podáním volební žaloby. Volební senát Nejvyššího správního soudu již k 11. červnu vyřešil pět z 16 obdržených stížností; všechny zamítl. Veškeré ostatní stížnosti byly soudem zamítnuty nebo odmítnuty 24. června. Soud však mj. uznal, že docházelo k chybám v započítávání preferenčních hlasů, a poukázal na nízkou kvalitu práce některých okrskových volebních komisí.\n\n"}
{"id": "954096", "url": "https://cs.wikipedia.org/wiki?curid=954096", "title": "Euromajdan", "text": "Euromajdan\n\nEuromajdan ( [jevromajdan], česky doslova „evropské náměstí“) byla série dlouhotrvajících masových občanských protestů a občanské neposlušnosti na Ukrajině, které začaly v noci 21. listopadu 2013, den poté, co tehdejší druhá vláda premiéra Mykoly Azarova pozastavila přípravy podpisu Ukrajinsko-evropské asociační dohody. Po několika dnech neustávajících protestů se mezi demonstrující připojilo také množství studentů. Protesty, které byly mnohdy velmi násilně potlačeny, vedly až k pádu prezidenta Viktora Janukovyče v únoru 2014 a vzniku nové vlády Arsenije Jaceňuka. Euromajdan je díky svému charakteru vnímán jako zatím největší a nejúčinnější masová akce na podporu přidružení evropského státu k Evropské unii.\n\nProtesty proti dosavadní Janukovyčově vládě v Kyjevě i jinde odstartovaly také celoukrajinskou krizi, když několik dní po skončení protestů a proevropských demonstrací zvaných Euromajdan vypukla tzv. krymská krize, která skončila anexí Krymu Ruskou federací. \n\nZatímco Rusko události představovalo jako obranu ruských obyvatel před novou kyjevskou vládou, Evropská unie a USA protestovaly proti narušování suverenity Ukrajiny. Situace přerostla až v ozbrojený konflikt mezi ukrajinskou vládou a proruskými separatisty neoficiálně podporovanými Ruskou federací, který je označován jako Válka na východní Ukrajině nebo Válka v Donbasu. Spor má trvání dodnes a stále je velkým zdrojem napětí mezi Ruskem a Západem. \n\n21. listopadu 2013, den poté, co ukrajinská vláda pozastavila přípravy pro podpis asociační dohody s Evropskou unií, kterou prezident Janukovyč označil jako „pro Ukrajinu zatím nevýhodnou“, propukla několikaměsíční série protestů, která je známá pod názvem \"Euromajdan\". Hlavním požadavkem masových protestů bylo odstoupení prezidenta Janukovyče, uspořádání předčasných prezidentských voleb, podepsání asociační dohody s EU a propuštění bývalé premiérky Julije Tymošenkové z vazby. \n\nPodle průzkumu veřejného mínění, který zveřejnil Kyjevský Mezinárodní institut sociologie v listopadu 2013, 39% dotázaných Ukrajinců podporovalo vstup Ukrajiny do Evropské unie, zatímco 37% dotázaných Ukrajinců podporovalo vstup do Eurasijské unie (EEU), jíž dominuje Rusko. V západních regionech Ukrajiny převažovala podpora vstupu do EU, zatímco ve východních regionech Ukrajiny více lidí podporovalo vstup do EEU.\n\nTermín Euromajdan (v originále Euromaidan) byl poprvé užit jako hashtag na sociální síti Twitter hned v prvním dni probíhajících protestů a brzy začal být populární v mezinárodních médiích. Termín je složen ze dvou slov: „Euro“ je zkratka pro Evropu, „maidan“ naopak odkazuje na kyjevské hlavní náměstí Maidan Nezalehnosti (česky náměstí Nezávislosti). V souvislosti s Euromajdanem je také občas využíván termín Ukrajinské jaro odkazující na události Arabského jara, které byly také potlačeny velmi násilně. \n\n24. listopadu se na kyjevském náměstí Nezávislosti sešlo 100 až 200 tisíc lidí.\nDemonstranti nesli ukrajinské a evropské vlajky, skandovali hesla jako „Ukrajina je Evropa“ a zpívali národní hymnu. Pochod mířil na Evropské náměstí.\nPodle zpravodajských agentur šlo o největší ukrajinský protest po Oranžové revoluci z roku 2004.\nPolicie použila slzný plyn a obušky k rozptýlení malé skupinky demonstrantů, která se pokusila zaútočit na budovu ukrajinské vlády.\n\n24. listopadu se protesty konaly také v dalších velkých ukrajinských městech jako Charkov, Doněck, Dněpropetrovsk, Luhansk, Lvov atd. Lvovské shromáždění na podporu integrace Ukrajiny do EU dosáhlo 25 až 30 tisíc lidí. Organizátoři tehdy plánovali pokračovat v těchto shromážděních až do třetího summitu Východního partnerství, který se měl uskutečnit ve Vilniusu ve dnech 28. a 29. listopadu 2013.\n\nProtesty podpořila i Julija Tymošenková vyhlášením hladovky.\n\nV brzkých ranních hodinách 30. listopadu bylo shromáždění přibližně 1000 pokojně protestujících demonstrantů na Náměstí nezávislosti v Kyjevě napadeno bezpečnostními složkami, které se pokusily demonstranty násilně rozehnat. \n\nKrvavý zásah, během kterého byla řada demonstrantů i náhodných kolemjdoucích, jak na náměstí, tak i v přilehlém okolí, fyzicky napadena a zraněna, vyvolal masové demonstrace, které se odehrály 1. prosince. Důsledkem násilného zákroku byl velký nárůst účastníků demonstrací, zintenzivnění jejich úsilí a do popředí prostupovaly požadavky na rezignaci prezidenta Janukoviče a jeho vlády s následným uspořádáním předčasných voleb. Dle různých odhadů se těchto protestů zúčastnilo 100 000 až 500 000 lidí. \n\nBěhem těchto následných protestů došlo k násilným srážkám některých demonstrantů s pořádkovými silami, kdy část agresivních demonstrantů útočila na pořádkové síly kamením, řetězy a světlicemi. Následně v noci pak při potlačování protestů došlo k excesu zasahujících policistů, když při útoku proti davu došlo k brutálnímu bití, jak okolostojících, tak i ležících a kolemjdoucích lidí a k ničení jejich záznamových zařízení. Kyjevský soud zakázal pořádání jakýchkoliv demonstrací na významných místech Kyjeva v období od 1. prosince do 7. ledna.\n\n9. prosince proběhl tehdy nevysvětlený ozbrojený zásah kontrarozvědky proti sídlu politické strany Vlast.\n\n25. prosince byla v ranních hodinách zastavena, vytažena z auta a zbita novinářka a opoziční aktivistka Taťána Čornovolová, dlouhodobě píšící kritické články o vládní korupci. Den před svým napadením informovala, že byla údajně sledována policisty z oddílů Berkut, během pořizování fotografií a sběru informací o rezidencích ministra vnitra a generálního prokurátora.\nPolicie i soudy odmítly, že by případ měl jakýkoliv politický podtext, útočníci byli později odsouzeni za výtržnictví.\nToto napadení vedlo k zesílení protestů.\n\nI přes zákaz pokračovaly demonstrace i přes svátky Vánoc a Nového roku.\n\nBěhem ledna eskalovaly střety protestujících s pořádkovými silami a došlo k prvním obětem na životech.\n\n8. ledna 2014 zakázal kyjevský správní soud pořádání demonstrací v centru města až do 8. března, 21. ledna pak vešly v platnost zákony (přijaté 16. ledna) kriminalizující protesty, ukládající tvrdé tresty jejich účastníkům a usnadňující zbavování poslanců imunity i jejich trestní stíhání v nepřítomnosti (namířeno proti opozičním poslancům, kteří protesty podporovali).\n\n21. ledna unesli neznámí útočníci z nemocnice opoziční aktivisty Igora Lucenka a zraněného Jurije Verbického. Zadržovali je v lese, dle Lucenkovy výpovědi byli vyslýcháni ohledně svého zapojení do protivládních protestů. Oba muži byli mučeni. Lucenko byl po fingované popravě týž den propuštěn, Verbický byl nalezen druhý den mrtvý.\n\n25. ledna nabídl Janukovyč přebudování vlády a místo v ní opozičním předákům. Ti však odmítli a požadovali rezignaci Janukovyče a zrušení protidemonstračních zákonů.\n\nProtesty začaly mít politický dopad 28. ledna, kdy parlament zrušil výše zmíněné zákony omezující práva shromažďování a zároveň podal demisi premiér Mykola Azarov. Ukrajinský parlament zrušil devět z dvanácti kritizovaných zákonů a prezident přijal rezignaci premiéra Mykoly Azarova výměnou za vyklizení obsazených budov, demonstranti to ale později odmítli. Den poté prošel parlamentem zákon o amnestii pro kriminalizované demonstranty, ovšem prezident podmínil jeho podepsání odchodem protestujících ze středu Kyjeva, radnice, sídla odborů, dvou ministerstev a Náměstí nezávislosti. Úředníci obžalovaní v souvislosti se zásahem 30. listopadu však byli omilostněni bezpodmínečně. V průběhu ledna, stejně jako již na začátku událostí i později, docházelo k útokům bezpečnostních složek i titušek proti tisku.\n\n1. února vyšel najevo případ Dmytro Bulatova, opozičního aktivisty zmizelého 22. ledna, mučeného\na zadržovaného rusky mluvícími útočníky. Den po jeho únosu proběhl násilný zásah policejních složek proti pokojným aktivistům.\n\nRovněž 1. února obvinila ukrajinská kontrarozvědka opozici ze zločinného jednání, neboť údajně na základě dat zabavených během prosincového zásahu ve straně Vlast zjistila, že ta předem připravila policejní násilí proti sobě s cílem vyvolat státní převrat.\n\n16. února opoziční aktivisté vyklidili radnici a další budovy požadované výměnou za prezidentův podpis amnestie. Rusko se zaručilo půjčit Ukrajině 2 miliardy dolarů. 18. 2. zažehl násilí pokus demonstrantů vniknout do parlamentu, kde poté opoziční poslanci blokovali jednání kvůli neochotě vládních poslanců zařadit do programu jednání o reformě ústavy. Aktivisté též vyplenili kyjevské sídlo vládní Strany regionů. V noci na 19. února 2014 provládní síly zaútočily na tábor protestujících na náměstí Nezávislosti v Kyjevě, přičemž bylo přes 25 lidí (jak z řad demonstrantů, tak z řad zasahujících policistů) zabito. Tutéž noc demonstranti vyplenili místní sídla ukrajinské kontrarozvědky a centrálu policie i prokuratury ve Lvově.\n\n19. února vyhlásil zastupitelský orgán Lvovské oblasti nezávislost na ukrajinské vládě a nová lvovská vláda převzala kontrolu nad tamějšími úřady. Lvovským premiérem se stal Petro Kolodyj.\nPo Lvově vyhlásila nezávislost i Zakarpatská oblast.\nRůzné protivládní síly dobyly významné objekty i v některých dalších oblastech, například v Ternopilu či Ivano-Frankivsku.\nRuská strana vinila EU a USA z vměšování do ukrajinských záležitostí a podněcování násilností; EU a USA z téhož vinily ruskou vládu a snažily se vyjednat mírové řešení události. Na 20. února byla svolána rada EU (ministrů zahraničí členských zemí), která jednala o případných sankcích proti prezidentu Janukovyčovi a dalším řešení násilností. Server \"Hlas Ruska\" také informoval o tom, že 20. února v ranních hodinách měla radikální opozice Rovenskou jadernou elektrárnu ve městě Kuznecovsk a údajně zde založila požáry.\nZprávu však jaderná elektrárna dementovala.\n\nPo krvavých srážkách, které se odehrály v průběhu 20. února (Masakr na Institutské), se situace mírně uklidnila. V pátek 21. února pokračovala jednání o dohodě mezi ukrajinskou vládou a opozicí, při čemž asistovali polský ministr zahraničních věcí Radosław Sikorski, spolu s kolegy z Francie Laurentem Fabiusem a Německa Frankem Steinmeierem, ruským ombudsmanem Vladimirem Lukinem a ruským velvyslancem Michailem Zurabovem. V průběhu dne byla podepsána o návratu k ústavě z roku 2004, vytvoření prozatímní vlády, vyhlášení všeobecné amnestie pro demonstranty a zdržení se násilí na obou stranách, což následně potvrdil německý ministr zahraničních věcí Steinmeier. Součástí dohody bylo rovněž vytvoření nových volebních zákonů. Dohoda nebyla nikdy dodržena a její dodržení nebylo ze strany EU, která se na jejím uzavření podílela, nikdy vyžadováno nebo nějak sankcionováno.\n\nUkrajina se v průběhu dlouhotrvajících protestů dostala do ještě větší ekonomické recese. Po celé zemi si začali lidé v důsledku nejisté situace vybírat z bank své úspory a začali nakupovat trvanlivé potraviny a zásoby. Došlo k problémům s nefunkčností bankomatů po celé zemi.\n\nPodle ukrajinského ministerstva zdravotnictví si násilné střety vyžádaly celkem 82 obětí. Jiné zdroje mluví o 77 obětech.\n\nK výraznému zlomu v situaci došlo 22. února. Nedlouho poté, co prezident Janukovyč odpoledne oznámil, že nehodlá rezignovat, parlament jej odvolal z funkce a vyhlásil nové prezidentské volby na 25. květen. Později se Janukovyč s několika dalšími vysoce postavenými politiky pokusil zemi opustit, ale pohraniční stráž a obsluha letiště v Doněcku jim v tom napřed zabránila. Nakonec se Janukovyčovi podařilo uprchnout z Ukrajiny přes Krym do Rostova na Donu v Rusku.\n\nTakovéto odvolání prezidenta Ukrajiny z funkce je ale de jure neplatné, protože k odvolání parlamentem byly podle ústavy krom potřebného množství hlasů nutné také obžaloba z velezrady (nebo jiného závažného trestného činu) a následné schválení odvolání Nejvyšším soudem a poté ještě Ústavním soudem. Tato nezbytná procedura ale nikdy neproběhla. Dále lze prezidenta odvolat ze zdravotních důvodů a také se může prezident funkce vzdát dobrovolně; ani jedno ani druhé nebyl tento případ. Poslední možností uprázdnění prezidentského úřadu by byla smrt prezidenta, což se prokazatelně nestalo. \n\nVe stejný den byla z vězeňské nemocnice propuštěna i Julija Tymošenková, která v pozdních večerních hodinách vystoupila na pódiu na centrálním náměstí v Kyjevě před demonstranty. Vyzvala přítomné, aby se nevzdávali a pokračovali v boji. Podle BBC však během jejího projevu někteří lidé odešli, protože ji viní za chaos, který nastal po Oranžové revoluci.\nV Charkově však nadále probíhaly prudké střety s provládními silami a násilnosti. Guvernérovi Charkova se podařilo uprchnout do Ruska.\n23. února byl po hlasování parlamentu jako zastupující prezident jmenován předseda parlamentu Oleksandr Turčynov. Poslanci začali měnit obsazení klíčových mocenských postů a současně zahájili stíhání třiceti lidí kvůli krvavým represím. Ministři bývalé vlády opouštěli Kyjev a prezident Viktor Janukovyč se nacházel na neznámém místě. Parlament těsnou většinou schválil zrušení zákona, který od roku 2012 umožňoval národním menšinám (převážně ruským) využívat jejich jazyk v úředním styku. Zrušení tohoto zákona však posléze vetoval úřadující prezident Turčynov, a zákon tak zůstal v platnosti.\n\nStrana regionů se distancovala od Viktora Janukovyče a jeho nejbližších spolupracovníků, připisujíc mu vinu za násilné události v Kyjevě, ale zároveň odsuzujíc „destabilizaci země“ a „davové násilí“.\n\nKrymský parlament po událostech opakovaně prohlásil, že je připraven kvůli událostem v Kyjevě toto autonomní území odtrhnout od Ukrajiny a přičlenit ho k Rusku. Proti tomu ostře protestovali krymští Tataři. Dne 27. února obsadili parlament proruští ozbrojenci a vztyčili ruské vlajky.\n\nRuský prezident Vladimir Putin nařídil 26. února komplexní prověrku bojové připravenosti u jednotek dislokovaných v západním a středním Rusku. Následující den byla vyhlášena bojová pohotovost leteckým základnám v blízkosti ukrajinských hranic.\n\n27. února se po několika dnech ozval sesazený prezident Janukovyč, kterému se podařilo uprchnout do Ruska. Oznámil, že se stále považuje za právoplatného prezidenta Ukrajiny a rozhodnutí parlamentu v Kyjevě označil za nezákonná. Kyjevské úřady vydaly na exprezidenta mezinárodní zatykač a zároveň požádaly Mezinárodní soudní dvůr v Haagu o nezávislé vyšetření událostí Euromajdanu a stíhání bývalých vysokých vládních představitelů v čele s Janukovyčem. Ukrajinský parlament ve stejný den schválil novou koaliční vládu, na níž se shodli zástupci dosavadních opozičních sil. Vládu povede jeden z představitelů opozice Arsenij Jaceňuk.\n\nV reakci na události demonstrovali i proruští aktivisté na podporu Janukovyče v Doněcku, Charkově, Oděse, Dněpropetrovsku, na Krymu a v dalších městech na východě a jihu země. V Doněcku se koncem února sešlo asi 10 000 lidí. Nicméně v případě Doněcku se objevily spekulace, že účast na proruských demonstracích by mohla být placená, o čemž by svědčilo rychlé rozejití demonstrantů po určité hodině. Pro změnu v Charkově místní aktivista pořídil video zachycující 8 zaparkovaných autobusů s ruskými registračními značkami v jedné z ulic města naznačující účast ruských nacionalistů na proruských demonstracích.\n\nProtestů proti Janukovyčovi se účastnila celá řada různých politických i nepolitických uskupení. Často je sdělovacími prostředky zmiňována účast ukrajinských nacionalistů ze strany Svoboda a fotbalových hooligans označovaných jako tzv. Pravý sektor, nicméně na počátků protestů stáli převážně studenti chtějící Ukrajinu jako součást integrované Evropy, k čemuž se záhy přidala i tehdejší politická opozice. Po brutálním napadení studentů pořádkovými silami se do protestů zapojili ve větší míře veteráni sovětské invaze do Afghánistánu, ale aktivní během celé doby protestů byla taktéž místní židovská komunita, dále zástupci LGBT komunity, či feministek.\n\nZ důvodů účasti pravicových radikálů na protestech začali ruští politici a ruská média označovat všechny protestující jako pravicové extrémisty a revoluci pak označovat za puč. Podobně se o protestujících začal vyjadřovat i Viktor Janukovyč po svém sesazení z prezidentské funkce. Samotní příslušníci pořádkové policie byli instruováni proti těmto pravicovým označením, když jim bylo naznačováno, že za protesty stojí židovské spiknutí. V Rusku se taktéž před nařknutím z pravicového puče používalo označení jako spiknutí gayů.\n\nMalá protestní shromáždění byla také 24. listopadu zorganizována ukrajinskými i místními občany v jiných zemích po celém světě, například ve Velké Británii, Německu, Francii, Švédsku, Polsku, České republice, Spojených státech a v Kanadě. V Praze se 24. listopadu sešlo více než sto lidí.\n\n20. února 2014 se v Praze na Václavském náměstí konala demonstrace kvůli situaci na Ukrajině. Zúčastnilo se jí asi 600 lidí. Lidé zapalovali svíčky za mrtvé oběti revoluce, modlili se za ně a dvakrát zazpívali ukrajinskou hymnu. Při demonstraci vlály ukrajinské i české vlajky. Další větší akce se odehrála 2. března 2014 před budovou ruské ambasády, kde se sešlo dle policejních zdrojů okolo 350 lidí.\n\nV Plzni se v neděli 23. února 2014 sešlo na náměstí Republiky k modlitbě za oběti z Majdanu zhruba 300 lidí, především ukrajinské národnosti. Zpívali ukrajinskou hymnu a písně a zapalováním svíček uctili památku mrtvých.\n\nProtesty odstartovaly celoukrajinskou krizi. Její rozdmýchání dává Západ za vinu Rusku, které považovalo Euromajdan za „fašistickou“ revoluci a pomohlo rozjitřit obavy ruské menšiny před ukrajinským nacionalismem. Tyto obavy nicméně vedly k sérii protestů a demonstrací, někdy i za podpory ruských neoznačených ozbrojenců na územích obývaných ruskojazyčnou menšinou a k postupnému vyhlášení několika samozvaných republik, z nichž jedna, Republika Krym, byla navzdory vůli Ukrajiny a většiny států světa začleněna do Ruské federace.\n\nV noci na čtvrtek 27. února 2014 obsadili budovu krymského parlamentu ruští vojáci, kteří na jeho střeše vyvěsili ruskou vlajku. Poté schválil ruský parlament 2. března nasazení ruské armády na Krymu, o den později už byl poloostrov zcela pod kontrolou ruských vojáků. Nakonec byla po sérii rychlých událostí a po sporném referendu provedena anexe Krymu Ruskem.\n\nPo anexi Krymu se začaly i jinde objevovat nepokoje provázené přítomností neoznačených vojáků, kteří se podle starostky Slovjansku někdy přiznávali k příchodu z Ruska či Krymu. 7. dubna vyhlásili separatisté v Doněcké oblasti Doněckou lidovou republiku. Od té doby probíhaly nepokoje kromě Doněcku také v Oděse, Charkově, Luhansku, Slovjansku či Kramatorsku. V důsledku toho vyslal Kyjev na východ země ozbrojené síly v rámci „protiteroristické operace“, kterou zpočátku řídil jeden z tzv. komandantů Euromajdanu Andrij Parubij.\n\nSamozvané republiky na východní Ukrajině se v květnu 2014 spojily do státního útvaru názvem Novorusko. Během léta se ukrajinské armádě podařilo část svého území dobýt zpět. Část, zejména bývalé Doněcké oblasti, však zůstává pod kontrolou separatistů, podporovaných Ruskou federací.\nBoje mezi separatisty a ukrajinskou armádou probíhaly s rozdílnou intenzitou i během podzimu a zimy, a pokračují i v roce 2015. V průběhu roku 2014 se političtí představitelé Ukrajiny a separatisté snažili opakovaně o uzavření, byť jen dočasného, příměří. Každá dohoda, která byla uzavřena, však nebyla na frontové linie dodržována.\n\n\n"}
{"id": "954103", "url": "https://cs.wikipedia.org/wiki?curid=954103", "title": "AlloCiné", "text": "AlloCiné\n\nAlloCiné je francouzská internetová stránka, která poskytuje informace o francouzském filmu, televizi a filmových novinkách vydaných na DVD. Projekt začínal jako telefonická služba a postupně se změnil na filmovou databázi, ve které jsou obsaženy informace o všech filmech, které byly distribovány na území Francie.\n\nByla založena v roce 1993, v roce 2000 jí odkoupila společnost Canal+, která jí v roce 2007 prodala francouzské mediální skupině Vivendi. Společnost sídlí v Paříži na Champs-Élysées.\n\n"}
{"id": "954104", "url": "https://cs.wikipedia.org/wiki?curid=954104", "title": "Bohuslav Kalabus", "text": "Bohuslav Kalabus\n\nBohuslav Kalabus (* 19. srpna 1958) je bývalý český fotbalista, obránce.\n\nV roce 1979 byl v týmu RH Cheb, který postoupil do nejvyšší soutěže. V letech 1979–1989 hrál za Škodu Plzeň. V československé lize nastoupil ve více než 40 utkáních.\n\n\n"}
{"id": "954106", "url": "https://cs.wikipedia.org/wiki?curid=954106", "title": "Lúčka", "text": "Lúčka\n\nLúčka je název více obcí na Slovensku:\n\n"}
{"id": "954107", "url": "https://cs.wikipedia.org/wiki?curid=954107", "title": "Florin Gardoș", "text": "Florin Gardoș\n\nFlorin Gardoș (* 29. října 1988, Satu Mare, Rumunsko) je rumunský fotbalový obránce či záložník maďarského původu, který hraje od roku 2014 v klubu Southampton FC. Je také reprezentantem Rumunska.\n\nGardoș v mládežnickém věku působil v rumunských klubech Olimpia Satu-Mare, CSȘ Satu-Mare, Florența Odoreu a Someșul Satu-Mare.\n\nProfesionální kariéru zahájil v mužstvu CS Concordia Chiajna v sezóně 2008/09.\n\nV červnu 2010 přestoupil do popředního rumunského klubu z hlavního města FC Steaua București. V září 2011 dostal zákaz startu v 10 zápasech za faul na hráče celku CS Pandurii Târgu Jiu Cosmina Băcilă, který po střetu s ním utrpěl dvojitou zlomeninu nohy. V sezóně 2010/11 vyhrál s klubem rumunský pohár po finálové výhře 2:1 nad městským rivalem FC Dinamo București, v sezóně 2012/13 pak ligový titul a následně v červenci 2013 i rumunský Superpohár (po výhře 3:0 nad FC Petrolul Ploiești). V sezóně se pak probojoval s klubem do základní skupiny Ligy mistrů (v play-off předkole hrál proti polskému celku Legia Warszawa, v základní skupině se Steaua střetla s anglickým týmem Chelsea FC, německým FC Schalke 04 a švýcarským FC Basilej).\n\nV sezóně 2013/14 se Steauou ligový titul obhájil.\n\nV srpnu 2014 přestoupil do Anglie do klubu Southampton FC.\n\nGardoș reprezentoval Rumunsko v mládežnických kategoriích do 19 a do 21 let.\n\nJelikož má maďarské kořeny, ocitl se v hledáčku trenéra maďarského národního týmu Sándora Egerváriho. Florin ale debutoval v dresu Rumunska 8. února 2011 v přátelském zápase na turnaji Cyprus Tournament 2011 proti Ukrajině (odehrál kompletní počet minut, Rumunsko po remíze 2:2 prohrálo 2:4 na penalty), tudíž možnost startu za Maďarsko padla.\n\n"}
{"id": "954112", "url": "https://cs.wikipedia.org/wiki?curid=954112", "title": "Cosmin Băcilă", "text": "Cosmin Băcilă\n\nCosmin Nicolae Băcilă (* 10. září 1983, Victoria, Brašov (župa), Rumunsko) je rumunský fotbalový obránce či záložník, který je momentálně bez angažmá.\n\nBăcilă hrál v Rumunsku za kluby FC Ghimbav 2000, FC Forex Brașov, FC Farul Constanța, FC Internațional Curtea de Argeș a CS Pandurii Târgu Jiu.\n\n18. září 2011 utrpěl po střetu s hráčem FC Steaua București Florinem Gardoșem dvojitou zlomeninu nohy a musel podstoupit operaci.\n\n"}
{"id": "954114", "url": "https://cs.wikipedia.org/wiki?curid=954114", "title": "Torcy (Seine-et-Marne)", "text": "Torcy (Seine-et-Marne)\n\nTorcy je francouzské město v departementu Seine-et-Marne v regionu Île-de-France. V roce 2010 zde žilo 22 425 obyvatel. Je centrem arrondissementu Torcy.\n\n\"Počet obyvatel\" \n"}
{"id": "954129", "url": "https://cs.wikipedia.org/wiki?curid=954129", "title": "Ján Hnilický", "text": "Ján Hnilický\n\nJán Hnilicenus (též Hnilický či Hnilitzenus) byl slovenský pedagog a evangelický duchovní a teolog.\n\nPocházel z Rajce. Studoval na univerzitě ve Wittenbergu, kde dosáhl hodnosti doktora filosofie. V letech 1661–1666 působil v Žilině jako rektor tamní školy. Napsal disputace \"De lege Dei\" (\"O Božím zákoně\", 1663), \"De homine et imagine Dei ante lapsum\" (\"O člověku a obraze Božím před pádem\", 1663), \"De ministerio ecclesiastico\" (\"O církevní službě\"). Roku 1666 byl ordinován a následně působil jako diakon po boku Samuela Ladivera. Ze Žiliny odešel do Bratislavy, kde byl rektorem školy a pokračoval v psaní disputací. V letech 1669–1670 působil jako farář ve Slovenském Pravně.\n\n\n"}
{"id": "954136", "url": "https://cs.wikipedia.org/wiki?curid=954136", "title": "Zähringer (kráter)", "text": "Zähringer (kráter)\n\nZähringer je malý měsíční impaktní kráter nacházející se na jihovýchodním okraji Mare Tranquillitatis (Moře klidu) západně od kráteru Taruntius na přivrácené straně Měsíce. Má průměr 11 km a je hluboký 2,1 km, pojmenován je podle německého fyzika Josefa Zähringera. Než jej v roce 1976 Mezinárodní astronomická unie přejmenovala na současný název, nesl kráter označení Taruntius E.\n\nSeverovýchodně od něj leží lávou zatopený kráter Lawrence, jihovýchodně pak pohoří Montes Secchi s kráterem Secchi.\n\n"}
{"id": "954140", "url": "https://cs.wikipedia.org/wiki?curid=954140", "title": "Oersted (kráter)", "text": "Oersted (kráter)\n\nOersted je lávou zatopený měsíční kráter nacházející se jihozápadně od Lacus Temporis (Jezero času) na přivrácené straně Měsíce. Má průměr 42 km, pojmenován je podle dánského fyzika, chemika a filosofa Hanse Christiana Ørsteda. Val kráteru se tyčí do maximální výšky 1,7 km a není celistvý, jihozápadní okraj chybí. Severní část je překryta menším kráterem, který byl rovněž zaplaven lávou. Jižněji (ale stále uvnitř Oerstedu) se nachází mladší impaktní kráter pojmenovaný Oersted A, který vznikl teprve poté, co byl Oersted zatopen. Severozápadního okraje hlavního kráteru se zvnějšku dotýká zatopený satelitní kráter Oersted P.\n\nSeverozápadně od Oerstedu leží dvojice velkých kráterů Atlas a Hercules, severovýchodně zatopený Chevallier a jiho-jihozápadně pak impaktní kráter Cepheus.\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "954152", "url": "https://cs.wikipedia.org/wiki?curid=954152", "title": "Kostolná Ves", "text": "Kostolná Ves\n\nKostolná Ves je obec na Slovensku, v okrese Prievidza v Trenčínském kraji. Leží u vodní nádrže Nitrianske Rudno. Žije zde  obyvatel.\n\nPrvní písemná zmínka o obci je z roku 1332. V obci je římskokatolický kostel Narození Panny Marie z roku 1415.\n\n"}
{"id": "954159", "url": "https://cs.wikipedia.org/wiki?curid=954159", "title": "Ulugh Beigh (kráter)", "text": "Ulugh Beigh (kráter)\n\nUlugh Beigh je lávou zatopený rozpadlý měsíční kráter nacházející se západně od Oceanus Procellarum (Oceán bouří). Leží blízko severozápadního okraje Měsíce, tudíž je ze Země pozorovatelný se značným zkreslením. Má průměr 54 km, pojmenován je podle uzbeckého astronoma Muhammada Taragaje Ulug-beka.\n\nVal kráteru byl značne narušen dopady meteoritů. Poblíž leží několik satelitních kráterů. Ulugh Beigh A se nachází severovýchodně a je také zatopen lávou. Mladší a menší impaktní kráter Ulugh Beigh B leží přímo východně od hlavního kráteru a Ulugh Beigh C (lávou zaplavený) jihovýchodně. Ulugh Beigh D leží jižně a zasahuje do okraje hlavního kráteru.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "954160", "url": "https://cs.wikipedia.org/wiki?curid=954160", "title": "Radomír Rafaja", "text": "Radomír Rafaja\n\nRadomír Rafaja (* 25. srpna 1944) je český místní politik a bývalý motocyklový závodník, v letech 2010 až 2018 zastupitel města Zlína a člen KSČM.\n\nŽivil se jako podnikatel a pracovník v pohostinství, závodil na silničních motocyklech, je ženatý a má dvě děti.\n\nJe členem KSČM.\n\nDo politiky vstoupil, když byl v komunálních volbách v roce 2010 zvolen za KSČM do Zastupitelstva města Zlína.\n\nDo vyšší politiky se pokoušel vstoupit, když v krajských volbách v roce 2008 kandidoval za KSČM do Zastupitelstva Zlínského kraje, ale neuspěl. Nepodařilo se mu to ani v krajských volbách v roce 2012.\n\nPodobně neuspěl ani ve volbách do Poslanecké sněmovny PČR v roce 2010, když kandidoval za KSČM ve Zlínském kraji.\n\nKandidoval rovněž ve volbách do Senátu PČR v roce 2008, a to v obvodu č. 78 - Zlín za KSČM. Se ziskem 6,73 % hlasů skončil na pátém místě a nepostoupil ani do druhého kola. V doplňovacích volbách do Senátu PČR v roce 2014 v obvodu č. 80 - Zlín kandidoval za KSČM, ale opět neuspěl, když skončil na šestém místě se ziskem 7,34 % hlasů.\n\nV komunálních volbách v roce 2014 obhájil za KSČM post zastupitele města Zlína. V doplňujících volbách do Senátu PČR v květnu 2018 kandidoval za KSČM v obvodu č. 78 – Zlín. Se ziskem 5,26 % hlasů skončil na 7. místě. V komunálních volbách v roce 2018 obhájoval za KSČM post zastupitele města Zlína, ale neuspěl.\n\nV letech 1976–1978 startoval v Mistrovství Československa silničních motocyklů.\n\n"}
{"id": "954161", "url": "https://cs.wikipedia.org/wiki?curid=954161", "title": "Isin", "text": "Isin\n\nIsin byl starověký sumerský městský stát, ležící na místě dnešní vesnice Išán al-Bahríjat v Iráku.\n\nIsin byl důležitým obchodním centrem ležícím na umělém zavlažovacím a plavebním kanálu \"Isinnitum\". Kultura, politické zřízení a náboženství Isinu byly výrazně ovlivněny urským vzorem. V Isinu byl sepsán Sumerský královský seznam, jehož cílem bylo představit místní panovníky jako pokračovatele slavné tradice. Ústřední roli hrál kult bohyně zdraví Nintinugy (zvané také \"Gula\" nebo \"Ninisina\", tj. paní Isinu), jejím zvířecím průvodcem byl pes. Vladaři Isinu prováděli hierogamické sexuální rituály, představující spojení bohyně Inanny a pastýře Dumuziho.\n\nOdhaduje se, že město vzniklo už v období obeidské kultury, ale jeho největší sláva se datuje až po roce 1953 př.n.l. Poté, co Elamité vyvrátili stát 3. dynastie urské, vysoký hodnostář Išbi-Erra přesídlil do Isinu, kde vybudoval mocný stát a vyhnal Elamity z dolní Mezopotámie. Isin byl pak spolu s Larsou nejvýznamnějším městským státem počátku druhého tisíciletí př.n.l., proto se závěrečné období sumerské civilizace podle tradiční periodizace nazývá \"období Isin\" nebo \"období Isin-Larsa\". Existenci isinského státu ukončil amoritský král Samsu-Iluna, který město dobyl roku 1730 př.n.l.\n\nV Isinu také sídlila v letech 1160 až 1026 př.n.l. čtvrtá dynastie středobabylonského období, která tak bývá někdy nazývána \"druhou isinskou dynastií\".\n\nVykopávky na místě Isinu byly vypleněny v roce 2003 během války v Iráku.\n\n"}
{"id": "954162", "url": "https://cs.wikipedia.org/wiki?curid=954162", "title": "Polina Astachovová", "text": "Polina Astachovová\n\nPolina Grigorjevna Astachovová ( \"Полина Григорьевна Астахова\", \"Поліна Григорівна Астахова\"; 30. října 1936, Dněpropetrovsk, USSR – 5. srpna 2005, Kyjev, Ukrajina) byla sovětská sportovní gymnastka. Na olympijských hrách v letech 1956–1964 získala celkem pět zlatých medailí.\n\n"}
{"id": "954164", "url": "https://cs.wikipedia.org/wiki?curid=954164", "title": "Tahrík-e Tálibán-e Pákistán", "text": "Tahrík-e Tálibán-e Pákistán\n\nTahríke-Tálibán Pákistán (urdsky/paštunštinsky: تحریک طالبان پاکستان; Talibánské hnutí v Pákistánu), novináři též často označován jako Pákistánský Talibán, je zastřešující organizací pro různé islamistické skupiny operující na pákistánských Federálně spravovaných kmenových územích poblíž pákistánské hranice s Afghánistánem. Mezi jeho deklarované cíle organizace patří odboj proti pákistánské vládě, zavedení jejich interpretace islámského práva šaría a spojení s afghánskou částí hnutí k boji proti jednotkám Severoatlantické aliance v sousedním Afghánistánu.\n\nPákistánský Talibán není přímo spojen s afghánským Tálibánem vedeným Muhammadem Umarem. Obě skupiny se liší svou historii, strategickými cíli a zájmy, i přesto že obě skupiny jsou převážně paštunské. Afghánský Talibán bojující proti mezinárodním silám a afghánským bezpečnostním složkám striktně odmítá útoky proti pákistánskému státu. Naproti tomu pákistánský Talibán útočí převážně na cíle v Pákistánu. Mezi útoky, za které pravděpodobně nese odpovědnost, patří útok na hotel Marriott v Islamabádu během nějž zahynul český velvyslanec v Pákistánu Ivo Žďárek.\n\n16. prosince 2014 napadli ozbrojenci z pákistánského Talibánu armádou vedenou školu v Péšávaru přičemž usmrtili přes sto děti.\n\nÚstřední zpravodajská služba USA (CIA) používá k atentátům na členy pákistánského Talibánu bezpilotní letouny MQ-1 Predator. Tato její taktika plodí kontroverze kvůli úmrtím nezúčastněných civilistů.\n\n"}
{"id": "954168", "url": "https://cs.wikipedia.org/wiki?curid=954168", "title": "Kostel svatého Vavřince (Nebočady)", "text": "Kostel svatého Vavřince (Nebočady)\n\nKostel svatého Vavřince je římskokatolický farní kostel v Nebočadech v okrese Děčín v Ústeckém kraji. Je chráněn jako kulturní památka. Kostel je uzavřený, chátrající, fasáda je sešlá, okna rozbitá.\n\nKostel v Nebočadech je poprvé zmiňován v roce 1362. V roce 1712 při požáru shořela téměř celá vesnice včetně kostela a musela být znovu vystavěna. Současný kostel dala postavit hraběnka Adelhaida Thunová. Stavitelem byl A. Achciger.\nNa přelomu šedesátých a sedmdesátých let let 20. století byl opraven. V sedmdesátých letech 20. století přeletěla nízko nad kostelem stíhačka v důsledku rázové vlny se zřítil vodou narušený strop. V devadesátých letech 20. století byla loď staticky zajištěna a k nepravidelným bohoslužbám sloužil nepoškozený presbytář oddělený od lodi dřevěnou zástěnou.\n\nBarokní orientovaná stavba se dvěma vysokými věžemi ve vstupním průčelí. Údajně byl stavitelem kostela i Jan Blažej Santini-Aichel, ale vzhledem ke strohé stavbě kostela bez dynamizujících prvků je jeho účast nepravděpodobná.\n\nOltářní obraz byl připisován Petru Brandlovi.\n\nV r. 1712 byl vystavěn kostel (za faráře Franc. Thad. Matzke) a v r. 1719 zde postavil první varhany Tobias Franz Fleck ml. z České Kamenice. Obsahovaly jeden manuál se šesti rejstříky a pedál se dvěma rejstříky. V následujících letech nástroj opravovali Franz Feller, Franz Mǖller a dva neznámí varhanáři. V roce 1892 byl majitelem děčínského Thunského panství vybrán varhanář Heinrich Schiffner (Cvikov, později Praha), aby zde postavil nástroj s mechanickou kuželkovou trakturou za 1767 zl. Na stavbě se podílel i budoucí varhanář Augustin Paštika. Kostel byl v administraci Farnosti Děčín I a v sedmdesátých letech jej převzal do materiální správy kaplan František Jirásek. Jeho prvotním úkolem bylo opravit střechu, což se podařilo, leč srážkovou vodou nasáklá konstrukce začala vysychat a při jednom přeletu vojenského letadla se zřítil vnitřní chrámový strop. (pozn.: V publikaci MUDr. Tomáše Horáka na str. 32 je chybně uveden spadlý strom). Heinrich Schiffner ze Cvikova v r. 1892 zde tedy postavil dvoumanuálový nástroj s pedálem, mk a dispozicí: I. Principal 8´, Gedakt 8´, Gamba 8´, Octav 4´, Mixtur 4fach. II. Aeolina 8´, Lieblich gedakt 8´, Gemshorn 4´. P. Octavbass 8´, Subbass 16´. Šlapky: Pedal Koppel, Pleno I+II, Forte, Manual Koppel.\n\nPo havárii stropu byl posléze v r. 1988 varhanářem Jiřím Jónem nástroj přetransferován do Rumburku, kostela svatého Vavřince v areálu rumburské Lorety. Zde slouží dodnes. Do doby havárie bohoslužby doprovázela slečna Loutánová, bydlící na přilehlé nebočadské faře. Celý kostel obrovsky zchátral, vlastník po desetiletí nenalezl finanční prostředky na opravu a v r. 2017 převzal správu objektu zapsaný spolek „Pro kostely“.        \n\nBarokní sousoší Navštívení Panny Marie z roku 1757, které původně stálo u silnice do Děčína, bylo ke kostelu přemístěno ve druhé polovině 20. století.\n\nBohoslužby se pravidelně nekonají.\n\n\n"}
{"id": "954173", "url": "https://cs.wikipedia.org/wiki?curid=954173", "title": "Radoslav Kratina", "text": "Radoslav Kratina\n\nRadoslav Kratina (2. prosince 1928, Brno – 10. září 1999, Praha) byl český sochař, grafik, průmyslový návrhář, fotograf, malíř a kurátor.\nRadoslav Kratina studoval v letech 1943 – 1948 na Škole uměleckých řemesel v Brně a po absolvování pracoval jako textilní návrhář. Od roku 1952 pokračoval ve studiu na Vysoké škole uměleckoprůmyslové v Praze, nejprve v ateliéru grafika a malíře Josefa Nováka (1952-53), později u prof. Aloise Fišárka (1953-57). Roku 1955 se oženil s textilní návrhářkou Helenou Křížovou.\nV letech 1957 - 1962 pracoval jako průmyslový návrhář textilu a hraček (výstava v ÚLUV v Praze, 1961).\n\nVlastní volné tvorbě se začal věnovat po přestěhování do nového bytu roku 1962 (experimentální grafika, reliéfní objekty). V šedesátých letech se zúčastnil několika kolektivních výstav spolu s autory, kteří se zabývali strukturální abstrakcí, lettrismem a konstruktivismem.\n\nRoku 1967 je spolu s Arsénem Pohribným a dalšími výtvarníky spoluzakladatelem Klubu konkretistů a vystavuje v Alpbachu. Následujícího roku se zúčastnil výstav Nová citlivost (Křižovatka a hosté) v Praze a Brně a v letech 1968 – 1971 série výstav Klubu konkrétistů doma a v zahraničí.\nPo okupaci roku 1968 část členů Klubu konkrétistů emigrovala a v roce 1971 klub ukončil činnost. Kratina ztratil možnost vystavovat a až do roku 1989 soukromě a v izolaci rozvíjí možnosti svých transformovatelných objektů a píše k nim doprovodné texty. V letech 1980 – 1983 se věnoval fotografování náhrobků v souvislosti s úsilím zachránit před zničením hrob Jindřicha Štyrského.\n\nPo roce 1989 byla obnovena činnost regionálních sdružení Klubu konkretistů spojená s výstavami doma i v zahraničí. Kratina je zastoupen na všech významných výstavách mapujících moderní české výtvarné umění od počátku 60. let a na řadě autorských výstav v regionálních galeriích a v Praze. Retrospektivní výstavy mapující podrobně jeho dílo se uskutečnily až posmrtně v Liberci (2000) a roku 2013 v Galerii hlavního města Prahy (Dům U Kamenného zvonu).\n\nRadek Kratina zemřel v Praze 10. září 1999.\n"}
{"id": "954176", "url": "https://cs.wikipedia.org/wiki?curid=954176", "title": "Üsküdar", "text": "Üsküdar\n\nÜsküdar (dříve známý pod názvem Scutari) je rozsáhlou kosmopolitní městskou částí nacházející se na asijské části Istanbulu. Hraničí s městskými částmi Beykoz (sever), Ümraniye (východ), Ataşehir (jihovýchod) a Kadıköy (jih). V roce 2012 měla městská část Üsküdar celkovou rozlohu 35.7 km² a 582.666 obyvatel. Üsküdar je nejen samostatnou Istanbulskou provincií, ale stejně tak se jmenuje i její historické centrum.\n\nIstanbulský městský obvod Üsküdar vznikl roku 1984 a skládá se z celkem 33 městských částí:\n\n"}
{"id": "954179", "url": "https://cs.wikipedia.org/wiki?curid=954179", "title": "Dolly Martin", "text": "Dolly Martin\n\nDolly Martin, vlastním jménem Dolly Read (* 13. září 1944 Bristol, Gloucestershire, Anglie), je anglická Pin-up girl modelka a herečka. \n\nZnámými jsou její fotografie z magazínu \"Playboy\", ztvárnila hlavní postavu ve filmu \"Beyond the Valley of the Dolls\". Občas vystupovala jako Margaret Readová, Dolly Read Martin nebo Dolly Martin.\n\nReadová se poprvé objevila na obrazovce v roce 1963 ve filmu \"The Kiss of the Vampire\", následovala role v britském televizním seriálu \"Dixon of Dock Green\". V květnu 1966, byla v časopise \"Playboy\" vyhlášena Playmate Měsíce. Pozovala pro časopis opět v roce 1970. Pracovala jako Playboy Bunny v Playboy Clubu v Chicagu, Londýně a New Yorku.\n\nPo nízkorozpočtovém erotickém snímku \"That Tender Touch\" v roce 1969, dostala roli sexy naivní rock and rollové zpěvačky Kelly Mac Namarové v Russ Meyerově komedii pastiche \"Beyond the Valley of the Dolls\" následující rok. V průběhu roku 1970 se Readová objevila jako hostující hvězda ve filmech jako \"Charleho Andílci\", \"Fantasy Island\" a \"Vega$\". Byla také častým hostem diskuzního pořadu \"Match Game\" se svým manželem.\n\nV roce 2006 byla Readová, společně s dalšími členy štábu, dotazována zda vydají special edition DVD \"Beyond the Valley of the Dolls\".\n\nV roce 1971 si vzala amerického komediálního herce Dicka Martina. Rozvedli se v roce 1975 a znovu vzali 1978. Stala se náhradní matkou pro dva syny, Richarda a herce Caryho Martina. Dick Martin zemřel dne 24. května 2008.\n\nDolly Martin založila firmu Svět Dolly Martin jako značku pro módní doplňky a šperky.\n\n\n"}
{"id": "954182", "url": "https://cs.wikipedia.org/wiki?curid=954182", "title": "Pikuj", "text": "Pikuj\n\nPikuj je 1408 metrů vysoký výrazný a ostrý vrchol na východním okraji Bukovských vrchů. Leží na hranici mezi zakarpatskou a lvovskou oblastí, jejímž je nejvyšším vrcholem. Na vrcholu stojí několikametrový obelisk věnovaný původně v roce 1935 T. G. Masarykovi, nyní ukrajinskému básníku Ivanu Frankovi. Z vrcholu je krásný panoramatický výhled vzhledem k tomu, že vrchol je až 700 metrů nad okolním terénem.\n\nPovrch je kuželovitý, asymetrický. Západní svah je strmý, severovýchodní a severní pozvolnější. Hora se skládá z flyše. Svahy jsou porostlé bukovým a smrkovým lesem.\n\nZkrácený výstup na vrchol ze zakarpatské strany je možný z vesnice Ščerbovec.\n\n"}
{"id": "954184", "url": "https://cs.wikipedia.org/wiki?curid=954184", "title": "Doplňovací volby do Senátu Parlamentu České republiky (leden 2014)", "text": "Doplňovací volby do Senátu Parlamentu České republiky (leden 2014)\n\nV lednu 2014 se konaly doplňovací volby do Senátu Parlamentu České republiky ve volebním obvodu č. 80 – Zlín.\n\nKe dni 26. října 2013 zanikl mandát Tomiu Okamurovi v důsledku jeho zvolení poslancem Poslanecké sněmovny PČR. 11. listopadu 2013 vyhlásil prezident republiky Miloš Zeman pro tento senátní obvod doplňovací volby, a to první kolo na pátek 10. a sobotu 11. ledna 2014, druhé proběhlo v pátek 17. a sobotu 18. ledna 2014. Senátorem byl zvolen Patrik Kunčar z KDU-ČSL. Volební účast činila v prvním kole 23,33 %, ve druhém 16,36 %.\n\nO mandát se ucházelo devět kandidátů:\n"}
{"id": "954186", "url": "https://cs.wikipedia.org/wiki?curid=954186", "title": "Ataşehir", "text": "Ataşehir\n\nAtaşehir je nová městská část asijské části Istanbulu. Hraničí s městskými částmi Ümraniye (sever), Çekmeköy (severovýchod), Maltepe (jih), Kadıköy (jihozápad) a Üsküdar (západ). V roce 2012 měla městská část Ataşehir celkovou rozlohu 25,8 km² a 351 046 obyvatel.\n\nAtaşehir získal svou samostatnost roku 2008 oddělením od městské části Kadıköy a patří k nejmodernějším a nejrychleji rostoucím částem Istanbulu.\n\nIstanbulský městský obvod Ataşehir vznikl roku 2008 a skládá se z celkem 17 městských částí:\n\n\n"}
{"id": "954188", "url": "https://cs.wikipedia.org/wiki?curid=954188", "title": "Trevor Francis", "text": "Trevor Francis\n\nTrevor John Francis (* 19. duben 1954, Plymouth) je bývalý anglický fotbalista. Hrával na pozici útočníka.\n\nV dresu anglické reprezentace se zúčastnil mistrovství světa roku 1982. Celkem za národní tým odehrál 52 zápasů, v nichž vstřelil 12 branek.\n\nS Nottinghamem Forest vyhrál dvakrát Pohár mistrů evropských zemí (1978/79, 1979/80) a roku 1979 i Superpohár UEFA. Se Sampdorií Janov získal italský pohár (1984/85). S devíti brankami byl toho roku i nejlepším střelcem této soutěže.\n\nRoku 1979 se v anketě Zlatý míč, jež hledala nejlepšího fotbalistu Evropy, umístil sedmý.\n\nPo skončení hráčské kariéry se stal trenérem.\n"}
{"id": "954189", "url": "https://cs.wikipedia.org/wiki?curid=954189", "title": "Bernadette Soubirous", "text": "Bernadette Soubirous\n\nBernadette Soubirous (7. ledna 1844, Lurdy, Francie – 16. dubna 1879, Nevers, Francie) byla chudá francouzská dívka, které se v Lurdách, kde žila, údajně mnohokrát zjevila Panna Maria. Dívce zde ukázala léčivý pramen a žádala ji, ať na místě nechá vystavět kostel. Bernadette se později stala řeholnicí. Celý život však měla slabé zdraví, zemřela ve věku 35 let.\n\nDíky jejím viděním se z Lurd stalo jedno z nejvýznamnějších poutních míst na světě. Bernadetta byla v roce 1925 blahořečena, o osm let později prohlášena za svatou.\n\nBernadette se narodila jako nejstarší ze šesti dětí ve velmi chudé rodině. Jejími rodiči byli prostý mlynář François Soubirous (1807–1871) a jeho manželka Louise, rozená Casterot (1825–1866). Bernadette bývala od dětství hodně nemocná, trpěla astmatem. Starala se o mladší sourozence, pásla ovce. Školu ale nenavštěvovala.\n\nDne 11. února 1858, když sbírala s dalšími dívkami dřevo u řeky Gavy před jeskyní Massabielle, uslyšela šum a poté uviděla ve zlatavém oblaku ve skalním výklenku krásnou ženu v dlouhém bílém rouchu s růžencem v rukou. Během pěti měsíců se tato žena Bernadette zjevila celkem osmnáctkrát. Nikdy se nepředstavila, ke své identitě sdělila pouze, že je Neposkvrněné početí („Què soy l'immaculada councepciou,“ řekla prý dívce místním dialektem, tedy: „Jsem Neposkvrněné početí.“). Také dívku vyzvala, aby u jeskyně nechala postavit kostel.\n\nDne 25. února 1858 ukázala dívce, kde najde zapomenutý léčivý pramen. Bernadette jej po překonání jistých nesnází skutečně nalezla. Pramen stále sílil, a když jistý nevidomý člověk po omytí jeho vodou opět uviděl, začalo po tomto zázraku přicházet do Lurd mnoho lidí.\n\nV roce 1862 začala Bernadette přemýšlet, že vstoupí do kláštera. Avšak až v létě 1866 se stala členkou řádu Milosrdných sester při kostele sv. Gildarda v Nevers a přijala řeholní jméno Marie Bernarda – Marie po Bohorodičce, Bernarda po své kmotře, matčině sestře Bernarde Casterot (1823–1907).\n\nV klášteře se učila číst a psát, snažila se pomáhat nemocným, modlit se za hříšníky a svou veselostí povzbuzovat druhé.\n\nAvšak Bernardettě nesloužilo zdraví. Během svého působení v klášteře několikrát onemocněla. V roce 1875 trpěla rozvinutým astmatem, tuberkulózou kostí, rakovinou a revmatismem. 16. dubna 1879, ve věku 35 let, zemřela.\n\nV roce 1940 slíbil sklíčený Franz Werfel před jeskyní Massabielle (u místa zjevení), že pokud se mu podaří utéct do Ameriky před nacistickou persekucí, bude „zpívat píseň o Bernadettě“. Později se mu opravdu podařilo uprchnout a svému slibu dostál – v roce 1941 vydal knižně román s prvky dokumentu \"„Píseň o Bernadettě“\", který pojednává o zjeveních a životě svaté Bernadetty Soubirous. V roce 1943 byl také podle jeho knihy natočen stejnojmenný film.\n\nTělo Bernadetty bylo třikrát exhumováno – v letech 1909, 1919 a 1925. Po první exhumaci bylo shledáno neporušené a tento zázračný fakt byl předkládán jako jeden z argumentů pro její kanonizaci.\n\nVíce než 130 let po smrti jsou ostatky světice stále vystavovány a údajně nepodléhají rozkladu. Její tvář a ruce, což jsou jediné viditelné části jejího těla, jsou však kryty tenkou vrstvou vosku. Důležitým faktorem, který významně zpomaluje přirozené rozkladné procesy, je také uložení těla ve vzduchotěsně uzavřené schránce.\n\n"}
{"id": "954197", "url": "https://cs.wikipedia.org/wiki?curid=954197", "title": "VEvývoji", "text": "VEvývoji\n\nHudební skupina VEvývoji! vznikla na počátku roku 2009. Původní sestavu tvořili tři členové, mezi nimiž nechyběli Jan Černý (baskytara, zpěv) a Rostislav Steiner (kytara, zpěv). Třetím členem, který kapelu v roce 2010 opustil byl bubeník Boris Ha. V roce 2010 též do kapely přibývají muzikanti různých věků, pohlaví a zaměření. Převážně se však jedná o obohacení nově vzniklé dechové sekce (saxofon, trumpeta, pozoun). V dubnu roku 2014 se kapela ukládá k dlouhému spánku, který končí probuzením v dubnu roku 2017. Kapela vydává nové EP v čele se singlem \"Rozbijem rock'n'roll\" a chystá se na dlouhé turné po českých festivalech zakončené až v Maďarsku. \n\nPrvní oficiální demo VEvývoji! vzniklo v roce 2009 a následovala první oficiální deska „Přirozený vývoj“ (2011) a „Vývoj nezastavíš“ (2012). Kapela má za sebou vystupování na mnoha věhlasných akcích, z nichž můžeme uvést třeba festival Pod Parou, nespočet klubových koncertů a letních open air festivalů. Za uplynulá léta se může pochlubit četnými vystoupeními po boku kapel jako je Tleskač, Sto zvířat, Fast Food Orchestra, Xindl X, Discoballs, Houba, ale i legend typu Citron, Zona A, The Fialky a dalších.\n\nDiskografie:\nTvorba kapely se již od počátků zabývá různými větvemi hudebního žánru SKA, který obohacuje prvky punku a rockandrollu. Největší vlivy na kapelu pramení z hudební tvorby kapel Streetlight Manifesto, Reel Big Fish a dalších. Kapela svůj žánr představuje jako ska punk.\n\n"}
{"id": "954198", "url": "https://cs.wikipedia.org/wiki?curid=954198", "title": "Sirotci oblohy", "text": "Sirotci oblohy\n\nSirotci oblohy (v originálu \"Orphans of the Sky\") je novela amerického sci-fi spisovatele Roberta A. Heinleina vydána v roce 1951 (v češtině vydalo knihu nakladatelství Návrat v roce 1993, ISBN 80-85432-75-7). Děj knihy se odehrává na obrovské vesmírné lodi, kterou po nespočetné generace obývají v koexistenci lidé a mutanti, kteří již zapomněli na jejich původní poslání.\n\nHlavními motivy díla jsou sebeurčení (zjištění účelu vlastního bytí), deziluze (překonání náboženských dogmat) a naplnění vlastního osudu. Autor zde vyzdvihuje odvahu postavit se zaběhnutému systému a překonávat předsudky. Dalším výrazným prvkem je hledání pravdy a její přijímání.\n\nMotivy i děj knihy přímo inspiroval i další autory. Například román Nonstop od Briana Aldisse či Target Generation (\"Cílová generace\") Clifforda D. Simaka.\n\nKniha pojednává o životě lidí a \"muťáků\" (lidských mutantů) na obrovské vesmírné lodi plující prázdnotou. Ve skutečnosti se jedná o expedici ze Země financovanou Jordanovou nadací, jejíž cílem je Proxima Centauri. Posádka však s každou generací zapomíná, až nakonec nezbude nikdo, kdo si pamatuje původní účel.\n\nLidé, podle jejichž náboženství představuje loď celý svět, žijí na spodních patrech lodi, kde obsluhují nejjednodušší stroje, které jim pomáhají přežít. Horní patra, kde gravitace s každým patrem slábne,jsou obývána muťáky a lidé se jim vyhýbají, neboť se chtějí vyhnout potyčkám s bojovnými mutanty.\n\nLidská společnost je vedena kapitánem a vědci, kteří na rozdíl od většiny ostatních lidí umí číst, a přestože jejich funkci přisuzují nadpřirozeným silám, jsou schopni ovládat jednodušší stroje, které jim zajišťují přežití. Náboženství, které vzniklo v průběhu mnoha generací, sice zajišťuje chod společnosti, vytváří však vládnoucí vrstvu (kapitán, vědci a úředníci) a téměř fanaticky potírá všechny nevhodné názory. Averze vůči muťákům je dokonce natolik intenzivní, že je zabito každé novorozeně s náznakem mutace.\n\nKniha je rozdělena na dvě části: Vesmír a Zdravý rozum.\n\nV první části sleduje čtenář život \"Hugha Hoylanda\", obyčejného obyvatele dolních palub lodi. Jednoho dne si jej nechá předvolat vědec poručík Nelson a nabídne mu možnost přidat se k vědcům. Hugh ochotně přijme, neboť hodnost vědce je prestižní postavení, přestože se nebude moci oženit. Následující dny pouze četl staré knihy. Přitom začal přemýšlet nad výkladem starých knih, který považovali vědci za alegorický. Například názor, že Cesta je skutečný pohyb, byl odmítán, jelikož mimo loď již podle vědců nic nebylo a Jordanův plán je alegorie k životní cestě.\n\nJednoho dne byl při průzkumu horních pater Hugh zajat muťáky. Za čas, který strávil v zajetí muťáků, poznal, že ne všichni muťáci jsou agresivní, primitivní zvířata. Vůdce skupiny, která Hugha zajala, se jmenoval \"Jim-Joe\" a obě dvě jeho hlavy, které mu rostly z těla, byly velmi inteligentní. Přestože byl Hugh vězněm, bylo s ním zacházeno slušně a dokonce mohl číst knihy, které neměli ani vědci. Po nějakém čase se Jim-Joe rozhodne vzít Hugha do hlavního řídícího sálu. Zde Hugh poprvé spatří prostor kolem lodi a uvědomí si, že svět je mnohem rozsáhlejší a že loď se pohybuje v prázdném prostoru. Uvědomí si také, že Jordanův plán je možná přece jen skutečný a že jej mohou dosáhnout. Rozhodne se vrátit se do nižších pater a přesvědčit vědce, že loď se opravdu pohybuje.\n\nPromluvil se s hlavním inženýrem \"Billem Ertzem\". Ten jej vyslechl, avšak nepřikládal jeho slovům váhu a kapitán odsoudí Hugha k trestu smrti vhozením do konvertoru, který transformuje hmotu na energii. Hugh za pomoci přítele \"Alana Mahoneye\" kontaktuje Jim-Joea, který se nakonec rozhodně Hugha zachránit. Když Hugha osvobodí, rozhodne se vzít Alana do řídícího sálu, kde pohled na hvězdy přesvědčí i jeho. Hugh, pevně rozhodnutý, že je třeba vykonat Jordanův plán, přesvědčí Alana a Jim-Joea, aby mu pomohli jeho lidem dokázat, že loď se opravdu pohybuje.\n\nDruhá část…\n\n"}
{"id": "954200", "url": "https://cs.wikipedia.org/wiki?curid=954200", "title": "Alpert", "text": "Alpert\n\nPříjmení Alpert nosí více různých osob:\n\n"}
{"id": "954203", "url": "https://cs.wikipedia.org/wiki?curid=954203", "title": "Bryan Robson", "text": "Bryan Robson\n\nBryan Robson (* 11. leden 1957, Chester-le-Street) je bývalý anglický fotbalista. Hrával na pozici záložníka.\n\nV dresu anglické reprezentace se zúčastnil mistrovství světa roku 1982, 1986 a 1990. Hrál i na Euru 1988. Celkem za národní tým odehrál 90 zápasů, v nichž vstřelil 26 branek.\n\nS Manchesterem United vyhrál v sezóně 1990/91 Pohár vítězů pohárů. Dvakrát se s ním stal mistrem Anglie (1992/93, 1993/94), čtyřikrát získal FA Cup (1982/83, 1984/85, 1989/90, 1993/94).\n\nV anketě Zlatý míč, která hledala nejlepšího fotbalistu Evropy, se čtyřikrát umístil v první desítce, roku 1983 desátý, roku 1984 taktéž desátý, roku 1985 devátý a roku 1987 znovu devátý. Britský časopis \"World Soccer\" ho vyhlásil 91. nejlepším fotbalistou 20. století.\n\nPo skončení hráčské kariéry se stal trenérem.\n\n"}
{"id": "954206", "url": "https://cs.wikipedia.org/wiki?curid=954206", "title": "Serebro", "text": "Serebro\n\nSerebro (rusky \"Серебро\", „stříbro“) je ruská dívčí skupina, kterou utvořil manažer a producent Maxim Fadějev. Členky se postupně obměňují vždy tak, aby tvořily trio. V současné době skupinu tvoří Jelizavěta Kornilova, Marianna Kočurova a Irina Titova.\n\nSerebro vzniklo v roce 2006, když na požádání 1. kanálu ruské televize sestavil M. Fadějev dívčí skupinu, která s jeho písní \"Song #1\" byla nakonec vybrána, aby reprezentovala Rusko na pěvecké soutěži Eurovision Song Contest 2007. V soutěži se posléze umístili na třetím místě s celkovým ziskem 207 bodů. Po tomto úspěchu dívčí trio oficiálně podepsalo kontrakt s Fadějevovou nahrávací společností Monolit Records. V roce 2012 skupina měla další kontrakty z produkce Sony Music Entertainment a Ego Music. V průběhu roku 2009 členka Marina Lizorkina oznámila svůj odchod ze skupiny, načež poté byla nahrazena Anastasií Karpovovou.\n\nSoučasně s Lizorkinou Serebro nahrálo studiové debutové album \"OpiumRoz\" (\"ОпиумRoz\"). Album si získalo velký ohlas, čímž dalo vzniknout jinům singlům, mimo to i \"Song #1\", ale zůstalo bez většího úspěchu. Jejich druhé album \"Mama Lover\" se prokázalo mnohem úspěšnější a dalo zrodit nejlepším hitům se stejným názvem a stalo se 2× platinovým ve svém rodném Rusku. Stejnojmenný hit \"Mama Lover\" (Мама Люба) si získal pozornost médií po celém světě s recenzenzemi komentující rajcovní videoklip a píseň samotnou. Hudební klip k písni obdržel na YouTube více než 20 milionů zhlédnutí a stal se předmětem více než 250 parodií. Po úspěchu této písně si skupina začala získávat pozornost médií po celém světě. Skupina znovuvydala singl „\"Mama Lover\"“ v Japonsku (pod názvem \"Serebration\") po podpisu smlouvy s EMI Music. Jejich první mezinárodní singl \"Mi Mi Mi\" zveřejněný pod vydavateltvím Ego Music a Universal Music Group měl značný úspěch v evropských hitparádách. V září členka Anastasia Karpova oznámil svůj odchod ze skupiny s cílem věnovat se sólové kariéře. Byla nahrazena novou členkou, Darjou Šašinovou. Dne 1. 5. 2016 Darja Šašina oficiálně opouští kapelu a nahrazuje jí Jekatěrina Kišuk (Káťa).\nK další změně dochází 17. listopadu 2017 a v otevřeném castingu nahrazuje Polinu Favorskaju v listopadu 2017 Taťjana Morgunova. Rozloučení se konalo 24. prosince 2017 v obchodním a zábavním centru Vegas, kde byla Tatiana představena\n\nKompletní ,otřes, sestavou SEREBRO způsobila 9. října 2018 hlavní osobnost skupiny Olga Serjabkina, když oznámila na svém Instagramu, že chce opustit skupinu a věnovat se sólové kariéře. V té byla členkou od roku 2006. Serjabkina a další členky skupiny Kišuk a Morgunova oznámily dokončení svých společných aktivit v únoru 2019.\n28. listopadu 2019 byl vyhlášen otevřený casting pro hledání tří nových sólistů skupiny. Na základě tohoto castingu byla vybrána kompletní nová sestava skupiny:\n\n- Jelizavěta Kornilova (* 22. června 2000, Moskva) profesionálně zabývající se společenským tancem se zajímala i o malířské, hudební a herecké dovednosti. Zahrála si v Yeralash a zúčastnila se národního kvalifikačního kola Ruska Junior Eurovision 2012. Studuje na univerzitě televizní a rozhlasové žurnalistiky.\n\n- Marianna Kočurova (* 6. července 1996, Petrohrad) studovala školu s muzikálovým zaměřením po které vstoupila do GITIS i když zpočátku chtěla být zpěvačkou.\n\n- Irina Titova (* 22. ledna 1997, Taškent) se narodila v Taškentu, žila v Belgii, poté se přestěhovala do Ruska. Od dětství se profesionálně zabývala skoky do vody a je mistryní tohoto sportu v Rusku. Studuje na Moskevské univerzitě finance a práva.\n\nV roce 2006 začal hudební producent Maxim Fadějev připravovat koncepci nové kapely s názvem \"Serebro\", kdy ruský vysílatel První kanál hledal umělce pro reprezentaci Ruska na Eurovision Song Contest 2007. I přes původní záměr, kde se uvažovalo nad sólistou, se proměnil projekt ve skupinu okolo účastnice Továrny hvězd Eleny Temnikové. Skupina byla doplněna Marinou Lizorkinou a Olgou Serjabkinou.\n\nDne 8. března 2007 odborná porota ruského Prvního kanálu vybrala skupinu Serebro a píseň „Song #1“ reprezentanty Ruska na Eurovision Song Contest 2007. Vzhledem k úspěchu Ruska na předchozím ročníku se Serebro kvalifikovalo přímo do finále soutěže, aniž by se muselo účastnit semifinále.\n\nPo úspěchu na Eurovision Song Contest 2007 v Helsinkách se skupina rychle stala jednou z nejpopulárnějších v Rusku. Od léta roku 2007 se zúčastnila řady koncertů a vystupovali na mnoha akcích po celém Rusku, Kazachstánu, Turecku, Polsku, Uzbekistánu a Bělorusku. Všechny vydané singly jsou kromě skutečných názvů pojmenovány Song #1, #2, #3, a tak dále. Podle skupiny a jejich managementu, to mělo usnadnit připomenutí písní.\n\n"}
{"id": "954209", "url": "https://cs.wikipedia.org/wiki?curid=954209", "title": "Oroya", "text": "Oroya\n\nOroya je rod jihoamerických, středně velkých, kulovitých kaktusů. Rostou v horských oblastech Peru. Patří mezi méně pěstované rody kaktusů. K prozkoumání nalezišť rodu významně přispěl Karel Kníže.\n\nRod \"Oroya\" obývá západní svahy And v dlouhém pásu od města Huaras na severu až po město Cuzco na jihu. Centrum nalezišť je východně od Limy u městečka La Oroya. Roste převážně v pásmu výšek 3000 - 4000 m n. m., ojediněle u La Oroya až ve výšce 4300 m n. m. až k hranici věčného sněhu. Patří tak mezi nejvýše rostoucí kaktusy. Lokality nejsou souvislé, často jsou v údolích odděleny hřebeny hor. Vytváří tak mírně odlišné populace. Osídlují kamenné lavice a výspy se štěrky nebo chudá travnatá společenství. Denní teploty nepřesahují 20 °C, na nejvyšších lokalitách v noci mrzne. V této oblasti roste také příbuzný rod \"Matucana\".\n\nOroye jsou převážně soliterní. Někdy se dichotomicky dělí na temeni, zejména po poškození, a vytváří nepravé trsy. Bohatě odnožuje miniaturní \"Oroya peruviana\" f. \"minima\". Stonek je zpočátku kulovitý, někdy se ve stáří prodlužuje. Velké formy dorůstají až 40 cm výšky při průměru až 25 cm. Pokožka je lesklá, jemná. Stonek je rozdělen do 10 až 30 žeber. Mohou být přímá nebo mírně spirálovitá, jsou oblá, s výraznými hrboly. Areoly jsou čárkovitě protažené, jsou umístěny v horní polovině hrbolů žeber. Jsou jen málo vlnaté. Otrnění je charakteristicky podél areol rozprostřeno do stran. Je často přiléhavé. Trny jsou přímé, méně často mírně prohnuté. Převládají světlé barvy, žlutavá, jantarová, často s tmavou bází. Jsou i tmavotrnní jedinci. Kořeny jsou silné až řepovité.\n\nKvěty vyrůstají na temenu stonku, rozvíjí se již spíše u okraje temene, jsou široce přisedlé v horní části areoly a mají charakteristický tvar. Jsou 2 až 3 cm velké. Široká trubka nese šupiny a někdy trochu plsti. Okvětní lístky jsou špičaté a často mají jinak zbarvenou bázi. Okvětní lístky se rozevírají nepravidelně, vnější se ohýbají nazpět, vnitřní se otevírají jen málo. Blizna i prašníky jsou krátké a nevyčnívají z květu. Plody jsou bobule, holé nebo se zbytky plsti. Jsou podlouhlé, až 2 cm velké, ve zralosti se otevírají na bázi. Semena jsou asi 2 mm velká, hnědá až černá, matná. Mají přilbovitý tvar.\n\nOroya peruviana je značně variabilní. Populace mají různou velikost stonku, různý tvar a počet žeber. Otrnění může být jen řídké, z málo trnů, nebo husté zahalující. Květy jsou karmínově červené, případně světlejší až oranžové. Mají žlutý střed a spodní části vnějších okvětních lístků. Vzácně jsou květy čistě žluté. Plody jsou červenohnědé.\n\nOroya borchesii je více jednotná. Má 30 přímých žeber, velmi husté, mírně odstávající otrnění jantarové barvy. Květy jsou žluté až žlutozelené, plody jsou žluté.\n\nRod \"Oroya\" vytvořili Britton a Rose v roce 1923 pro jediný druh \"Echinocactus peruvianus\" K. Schumann, 1903. Jméno rodu je vytvořeno podle hornického města Oroya v horách nad Limou, kde daný druh roste. K prozkoumání nalezišť rodu přispěli Karel Kníže, A. W. Rausch, C. Backeberg, Friedrich Ritter.\n\nJednotlivé populace jsou mnohdy odděleny vysokými horskými hřebeny a nemísí se. Bylo proto postupně popsáno asi 7 druhů a 10 variet.\n\nV současnosti jsou uznávány 2 druhy, v literatuře je možné se setkat s podrobnějším členěním.\n\nPříbuzenské vztahy vykazuje k rodům \"Matucana\" a \"Denmoza\".\n\nHorské oroye jsou odolné rostliny. Vyhovuje jim umístění ve volné kultuře a střídání denního tepla s nočním chladem. Suché a horké skleníky vedou v létě k zastavení růstu. Na začátku jara je nutné opatrné přivykání na přímé slunce, zvláště po tmavém zimování, jinak dojde k popálení jemné pokožky. Oroye pěstují především kaktusáři, v běžných květinářstvích jsou nabízeny jen vzácně.\n\n"}
{"id": "954210", "url": "https://cs.wikipedia.org/wiki?curid=954210", "title": "Ana Foxxx", "text": "Ana Foxxx\n\nAna Foxxx (29. října 1988, Rialto, Kalifornie) je americká pornoherečka.\n\n\n"}
{"id": "954213", "url": "https://cs.wikipedia.org/wiki?curid=954213", "title": "Lyžování handicapovaných na zimních olympijských hrách", "text": "Lyžování handicapovaných na zimních olympijských hrách\n\nLyžování handicapovaných na zimních olympijských hrách byl ukázkový sport na Zimních olympijských hrách 1984 a 1988. Protože se v 90. letech 20. století začaly pořádat zimní paralympijské hry na týchž místech jako hry olympijské, bylo rozhodnuto, že tento ukázkový sport je dále nadbytečný. Sportovci, kteří se v letech 1984 a 1988 umístili v závodech na prvních třech příčkách, obdrželi medaile, které však byly menší a které také nejsou započítávány do celkových medailových tabulek.\n\nNa Zimních olympijských hrách 1984 v Sarajevu byly uspořádány čtyři závody pro muže v paralympijském alpském lyžování. Jednalo se o závody v obřím slalomu pro čtyři různé třídy stojících sportovců.\n\nNa Zimních olympijských hrách 1988 v Calgary byly uspořádány dva závody v paralympijském alpském lyžování a dva závody v paralympijském běhu na lyžích. V každém sportu se jednalo o jednu soutěž pro muže a jednu pro ženy, v případě alpského lyžování o obří slalom pro jednu třídu stojících sportovců, v případě běhu na lyžích o závod na 5 km pro sportovce se zrakovým postižením.\n"}
{"id": "954219", "url": "https://cs.wikipedia.org/wiki?curid=954219", "title": "Podložka do sešitu", "text": "Podložka do sešitu\n\nPodložka do sešitu, hovorově lenoch, je pomůcka sloužící k jednoduššímu psaní do nelinkovaných sešitů. Jsou na ní obvykle vytištěny linky nebo čtverečky, které pomáhají psát rovně. \n\nLinky nebo čtverečky jsou vytištěny na tvrdém, laminovaném papíře. Vyrábí se v mnoha formátech, např. A4 nebo A5. Linky mohou mít různé velikosti. Používá se většinou ve školách.\n"}
{"id": "954228", "url": "https://cs.wikipedia.org/wiki?curid=954228", "title": "Rostrum Records", "text": "Rostrum Records\n\nRostrum Records je nezávislá společnost, která byla založena v roce 2003 Benjyem Grinbergem v Pittsburghu, Pensylvánii, USA. Label má v současné době na svém seznamu sedm umělců a to jsou: Wiz Khalifa, Mac Miller, Vali, TeamMate, Donora, Boaz a Leon Thomas. Prezidentem společnosti je Grinberg a viceprezidentem je Arthur Pitt. Rostrum zatím prodal přes 9 miliónů singlů a 900 000 alb prostřednictvím dohody s Atlantic Records a Wiz Khalifou.\n"}
{"id": "954230", "url": "https://cs.wikipedia.org/wiki?curid=954230", "title": "Huskarl", "text": "Huskarl\n\nHuskarl bylo pojmenování přísahou vázaného osobního strážce anglo-dánské aristokracie, která vládla v Anglii před dobytím Normany v roce 1066. Přestože se jednalo o vysoce postavené muže, bojovali jako pěšáci, ale na místo bitvy se dopravovali na koních. Byli obvykle spárovaní do skupinek po třech mužích, dva muži z této skupiny bojovali obouručními sekerami a třetí muž je kryl kopím.\n"}
{"id": "954235", "url": "https://cs.wikipedia.org/wiki?curid=954235", "title": "Evangelii gaudium", "text": "Evangelii gaudium\n\nEvangelii gaudium (česky \"Radost evangelia\") je apoštolská exhortace, kterou vydal papež František 24. listopadu 2013 při zakončení Roku víry a která byla veřejně představena o dva dny později. Originální znění napsal ve španělštině poté, co se vrátil ze Světových dnů mládeže 2013. Skládá se z úvodu a pěti kapitol:\n\n\nExhortaci zveřejnil Svatý stolec 26. listopadu 2013. Dokument vychází z propozic synodu o nové evangelizaci (7.–28. října 2012, dokument je cituje 27×) a papež jej podle tiskového mluvčího napsal v srpnu 2013 po návratu ze Světových dní mládeže v Riu de Janeiro, přičemž originál byl psán ve španělštině. Třináctkrát je citována apoštolská exhortace Pavla VI. Evangelii nuntiandi, dále jsou citování církevní otcové, středověcí teologové, ale i zástupci moderní teologie jako bl. John Henry Newman, Henri de Lubac a Romano Guardini či spisovatel Georges Bernanos, zřetel je brán i na dokumenty latinsko-amerických episkopátů z Aparecidy a Puebla, závěry 15. shromáždění katolických blízkovýchodních patriarchů a texty biskupských konferencí z Indie, Spojených států, Francie, Brazílie, Filipín a Konga. Dokument má více než sto stran. V pěti kapitolách pojednává o sedmi hlavních bodech: reforma církve v misionářském vycházení (misionářská transformace), pokušení pastoračních pracovníků, církev vnímaná jako evangelizující celek Božího lidu, homilie a její příprava, společenské začlenění chudých, pokoj a sociální dialog, duchovní motivace misionářského nasazení. Pojítkem mezi všemi tématy je milosrdná Boží láska a radost jako evangelizační styl. Zároveň papež zdůraznil, že „od papežského magisteria není nutné očekávat definitivní nebo kompletní slovo o všech otázkách, které se týkají církve a světa“. Píše též: „Přehnaná centralizace namísto pomoci komplikuje život církve i její misionářskou dynamiku. Také papežství a centrální struktury všeobecné církve potřebují slyšet výzvu k pastorální konverzi.“ Přesycovat společnost bez rozmyslu daty vede podle exhortace k nesmírné povrchnosti při formulaci morálního stanoviska, a proto je nezbytné vychovávat ke kritickému myšlení a k hodnotové zralosti.\n\nV apoštolské exhortaci Radost evangeliapapež František mimo jiné silně kritizuje současný globální ekonomický systém a označuje ho jako „novou tyranii“. Prosí bohaté, aby se s chudými podělili o své peníze (které prohlašuje za novodobou modlu) a zároveň vzkazuje, že vytvářet ekonomiku sociálních nerovností a dokonce vyloučenosti „zabíjí“. Proti těmto názorům se ohradili američtí konzervativci včetně Rusheho Limbaughadena. Ten dokonce prohlásil, že tyto papežovy názory jsou marxistické. Svatý otec pro časopis La Stampa na tyto reakce uvedl, že marxistická ideologie je špatná, ale že se setkal ve svém životě s mnoha marxisty, kteří byli dobří lidé, takže není výrokem Rushe Limbaughadena uražen. Dodal přitom, že nedávno vydaná exhortace je v souladu se sociální naukou římskokatolické církve.\n\nPapež František v části exhortace \"Ekonomie a distribuce příjmů\" mimo jiné podporuje efektivnější finanční přerozdělování ve společnosti a také soudí, že není správné zvyšovat firemní zisk na úkor počtu zaměstnanců (viz citace).\n\n"}
{"id": "954236", "url": "https://cs.wikipedia.org/wiki?curid=954236", "title": "Margita Reiznerová", "text": "Margita Reiznerová\n\nMargita Reiznerová (* 5. května 1945 Malé Bukovce, Slovensko) je spisovatelka publikující v romštině.\n\nNarodila se na Slovensku, ale hned po válce se celá rodina přestěhovala do Prahy. Ve své literární činnosti tvořila hlavně básně a z prózy pohádky. Ke tvorbě v romštině ji inspirovala skupina autorů kolem prvního romského periodika v Československu \"Romano ľil\" (Romský list), který byl založen v roce 1970. Hlavně texty Tery Fabiánové, díky nimž si básnická rubrika v časopise zajistila pevné místo, podle slov Reiznerové ukázaly, že „je možné romský psát“ a „jaká je romština krásná řeč“. Sama Margita Reiznerová začala psát až po roce 1989, kdy spoluzaložila Sdružení romských autorů a přispěla do sborníku \"Kale ruži\" jak několika básněmi, tak prozaickou pohádkou \"Le Romengero gendalos\" (Zrcadlo Romů). V roce 1992 vyšla pohádka \"Kaľi\". Napsala rovněž dvojazyčnou romskočeskou sbírku básní \"Suno (Sen)\" (česky: Sny - (z romštiny přeložila Lada Viková), která vyšla v roce 2000. Velkou měrou se podílela na chodu založeného sdružení, několik let byla jeho předsedkyní. Mezi lety 1991 a 1994 byla redaktorkou nakladatelství Romani čhib a pracovala také jako redaktorka časopisu \"Romano gendalos\" (Romské zrcadlo). Své básně publikovala mimo tohoto periodika i v časopisech \"Amaro Lav\" a \"Romano džaniben\".\n\nProfesí byla Margita Reiznerová zdravotní sestrou, pracovala na postu pomocné sestry 11 let v pražském Podolí. Mimo psaní se věnovala i hudbě, byla sólistkou romského folklorního souboru Perumos. V 90. letech 20. století s rodinou emigrovala do Belgie, kde se trvale usadila.\n\n"}
{"id": "954239", "url": "https://cs.wikipedia.org/wiki?curid=954239", "title": "Pavel Bojar", "text": "Pavel Bojar\n\nPavel Bojar, vlastním jménem Karel Krejčík (18. května 1919, Strakonice – 16. listopadu 1999, Praha), byl český spisovatel, prozaik, básník, překladatel z ruštiny, publicista, romanopisec.\n\nNarodil se v roce 1919 do rodiny textilního dělníka a po úspěšné maturitě ve Strakonicích začal studovat na Filosofické fakultě Univerzity Karlovy češtinu a francouzštinu. V listopadu 1939 však byl zatčen a uvězněn v koncentračním táboře Sachsenhausen-Oranienburg. Roku 1940 byl propuštěn a pracoval jako pomocná vědecká síla v České akademii věd. Od roku 1940 byl Pavel Bojar zapojen do studentského hnutí odporu, ve kterém byl velmi aktivní. Roku 1943 pracoval jako úředník Reality, sdružení českých podnikatelů, zároveň pracoval jako překladatel a knižní recenzent.\nV roce 1945 se Pavel Bojar oženil s Olgou Bojarovou (* 1925, roz. Hůlkovou), s níž v letech 1945 – 1961 spolupracoval na překladech z ruštiny (např. Michail Michajlovič Přišvin). V letech 1946 – 1947 působil jako šéfredaktor nakladatelství \"Svoboda\" a v letech 1949-1951 byl vedoucím tajemníkem Svazu čs. spisovatelů. V letech 1945-1949 a opět 1969-1971 byl pracovníkem ÚV KSČ a v letech 1951 - 1956 se živil jako spisovatel z povolání. Od roku 1956 do roku 1962 byl Pavel Bojar šéfredaktorem časopisu \"Květy\", v roce 1962 odešel pracovat do tiskového odboru ministra zemědělství a v letech 1966–1967 byl vedoucím redaktorem nakladatelství Svoboda. Roku 1965 se podruhé oženil s Marií roz. Knausovou (* 1921), s níž pak v 80. letech společně psali i překládali. \n\nV letech 1971–1976 působil jako velvyslanec v Brazílii, 1976–1979 byl zaměstnán na federálním ministerstvu zahraničních věcí. Roku 1980 odešel do důchodu a žil pak v Družci u Kladna. Pavel Bojar zemřel 16. 11. 1999 v Praze ve věku 80 let.\n\nPavel Bojar publikoval v různých časopisech (\"Studentský časopis\", \"Květy\", \"Literární noviny\", \"Plamen\", \"Tvroba\") a a novinách (\"Rudé právo\", \"Lidové noviny\", \"Mladá fronta\").\n\nPavel Bojar je autorem lyrických sbírek, povídek a románů, veršů a prózy pro děti a také překladatelem. Těžiště jeho tvorby leží v reflexivních básních a společenských románech inspirovaných životem venkova. \n\nZa druhé světové války vydal své tři sbírky \"Modravá šerka\", \"Trysk\" a \"Hoře milovati\". V těchto básních navazoval prostým veršem a hudebností intimní a přírodní lyriky na impresionistický způsob vyjadřování. Po válce vydal dvě sbírky: \"Mladost světa\" a \"Hlavou i srdcem\", v nichž vzpomínal na bolestné pocity svého mládí. Sugestivní vyznání vztahu k přírodě rodných jižních Čech a Šumavy i touhu po smysluplné budoucnosti vystřídala popisná poezie budovatelského patosu. Pavel Bojar psal také básně filosofické a didaktické, vyrůstající z ideologické vize beztřídní společnosti. Do tohoto okruhu patří básně \"Jediná\", \"Zde v rodné zemi\" a \"Doporučeně\". \n\nBojarova próza se vyznačuje detailním popisem, vnějškovou charakteristikou postav a ilustrativně pojatým dějem. Po lyrizovaném románu \"Siné roky\" (o dospívání v proletářském prostředí rodiště) následovala kronikářsky široce pojatá trilogie s tematikou poválečného osidlování a kolektivizace pohraničí (\"Slunečný širý svět\") a románový pokus o analýzu citových a mravních postojů mladé generace zasažené zkušeností války (\"Milenci\"). O zachycení současnosti usilují také prózy z 80. let, v nichž autor poukazoval na dílčí společenské a mravní nedostatky (maloměšťáctví, selhání řídících pracovníků apod.), a tím se snažil postihnout „dočasné těžkosti“ při budování socialismu.\n\nBojarova překladatelská činnost je věnována skoro výhradně ruské klasické nebo sovětské budovatelské literatuře, po roce 1990 překládal dobrodružnou beletrii z angličtiny.\n\n"}
{"id": "954240", "url": "https://cs.wikipedia.org/wiki?curid=954240", "title": "Jimmy Justice", "text": "Jimmy Justice\n\nJméno a příjmení Jimmy Justice nosí více různých osob:\n\n"}
{"id": "954244", "url": "https://cs.wikipedia.org/wiki?curid=954244", "title": "Děrovačka", "text": "Děrovačka\n\nDěrovačka je kancelářská pomůcka, která se používá na vytvoření díry v papíru. Tento systém se používá zejména u šanonů. \n\nVyrábí se ve více variantách. Děrovačky se liší podle toho, zda do papíru vtlačují jednu, dvě, nebo více děr. \n\nByla vynalezena 14. listopadu 1886 Friedrichem Soenneckenem. \n\nKaždá děrovačka se skládá z páky spojené s ostrým kovovým válcem, který po rychlém stlačení páky vytlačí do papíru díru. \n\n"}
{"id": "954245", "url": "https://cs.wikipedia.org/wiki?curid=954245", "title": "Palác Alfa (Brno)", "text": "Palác Alfa (Brno)\n\nPalác Alfa je funkcionalistická budova v Brně na rohu ulic Jánská a Poštovská, postavená ve 30. letech 20. století podle návrhu architekta Bohuslava Fuchse. Vnitřní pasáž s ochozovou galerií spojuje obě ulice i s náměstím Svobody. Palác je chráněn jako kulturní památka České republiky.\n\nKomplex byl postaven stavitelem Františkem Hrdinou na pozemcích, kde dříve stály barokní šlechtické domy Mitrovských a barona von Freyenfelse v dnešní Poštovské ulici. Vytvořením architektonického návrhu byl pověřen významný brněnský architekt Bohuslav Fuchs. Spolu s ním na návrzích pracovala i Technická kancelář Františka Hrdiny, která následně Fuchsův návrh přejala a po menších úpravách přijala za svůj. Stavba byla realizována v několika etapách mezi lety 1930 a 1937, přičemž část pasáže již byla přístupná v únoru 1932, kdy se v kině Alfa v suterénu paláce konalo zahajovací promítání filmu Bílé opojení.\n\nPalác je tvořen dvoupatrovou obchodní pasáží s ochozovou halou krytou proskleným stropem. Na halu ve vyšších patrech navazují obytná křídla se třemi dvory. Ze samotné pasáže vede osm vchodů do cca 160 bytů.\n\nAlfa je v současnosti sídlem brněnského HaDivadla (divadlo se nachází v původních prostorech kina, které bylo v provozu do roku 2003), dále se zde nachází hudební klub Metro Music Bar, kavárna a řada dalších zajímavých míst a obchodů.\n\n\n"}
{"id": "954255", "url": "https://cs.wikipedia.org/wiki?curid=954255", "title": "Scram", "text": "Scram\n\nScram nebo SCRAM je výraz používaný pro nouzové vypnutí jaderného reaktoru. Většinou se jedná o rychlé zavedení regulačních tyčí do aktivní zóny, po kterém dojde k odstavení reaktoru. Výraz je akronymem anglického „Safety Control Rod Axe Man“. I když tento výraz byl poprvé použit u jaderného reaktoru Chicago Pile-1 (CP-1), nyní jej naleznete např. u serverových farem a dokonce i u modelů železnic.\n\nV každém reaktoru je pomocí SCRAM dosaženo záporné reaktivity uvnitř reaktoru. U lehkovodních reaktorů se používají absorpční regulační tyče. Samotný mechanismus závisí na typu reaktoru. U tlakovodních reaktorů (PWR) jsou regulační tyče spouštěny vrchem pomocí pohonů regulačních tyčí. Při selhání pohonů je SCRAM navržen tak, aby se tyče uvolnily a vlastní vahou spadly do aktivní zóny. U varných reaktorů (BWR) jsou regulační a řídící tyče zaváděny do aktivní zóny zespoda. Systém je opět navržen tak, aby při selhání pohonů dokázal tyto tyče dostatečně rychle do aktivní zóny zavést. Využívá se předepjatých pružin či předtlakovaného hydraulického systému, který tyče vstřelí do aktivní zóny. U obou typů reaktorů je sekundární systém, často i terciární, který dokáže tyče do aktivní zóny reaktoru zavést, pokud primární systém selže.\n\nNeutrony jsou produkovány přímo ze štěpné reakce v palivu. Tyto neutrony mají vysokou rychlost, nazýváme je tedy rychlými neutrony. Pro další štěpení se musí nejprve zpomalit, aby byly schopny vyvolat další štěpení jader. Nejčastěji se zpomalí až v moderátoru, který je mezi palivovými články. Zasunutím regulačních tyčí, které slouží jako absorbátor, dojde k pohlcení významné části těchto neutronů, které se tak dále nepodílejí na štěpení. Tím současně dojde k rychlému snížení výkonu reaktoru.\n"}
{"id": "954258", "url": "https://cs.wikipedia.org/wiki?curid=954258", "title": "Pasáž Alfa", "text": "Pasáž Alfa\n\nPasáž Alfa může být:\n\n"}
{"id": "954259", "url": "https://cs.wikipedia.org/wiki?curid=954259", "title": "Dixie Dean", "text": "Dixie Dean\n\nWilliam Ralph Dean, zvaný Dixie (22. ledna 1907, Birkenhead, Anglie — 1. března 1980, Liverpool, Anglie), byl anglický fotbalový útočník, jeden z nejlepších světových fotbalistů éry mezi 1. a 2. světovou válkou.\n\nZačínal v klubu Tranmere Rovers. V roce 1925 přestoupil do Evertonu, s nímž se stal v letech 1928 a 1932 anglickým mistrem. V roce 1928 se stal nejlepším ligovým kanonýrem se 60 brankami za sezónu, což je dosud platný anglický rekord. V reprezentaci odehrál 16 zápasů a vstřelil 18 gólů.\n\nPsal se rok 1907 a v anglickém městu Birkenhead (hrabství Merseyside) se do rodiny strojvůdce narodil William Ralph Dean. Už od dětství sportoval Během první světové války roznášel do birkenheadských rodin čerstvé mléko. Od svých sedmi let také navštěvoval Laird Street School. V 11 letech pak se souhlasem rodičů přestoupil do „trestanecké školy“. Ne však proto, že by něco ukradl (jak posléze vykládal svým spolužákům, aby zapadl do kolektivu). V této instituci totiž fungovalo fotbalové mužstvo. Zde také získal přezdívku „Dixie“, pod kterou se proslavil, i když jí sám příliš rád neměl.\n\nVe 14 letech ukončil školu a díky otci získal práci coby montér-učeň u Wirral Railway. Bral převážně noční směny. Jednak proto, aby mohl ve dne trénovat fotbal, a také proto, že je nikdo nechtěl kvůli obrovským krysám, které vždy v noci vylezly z děr. Dean tyto krysy podle svých pozdějších slov nakopával o zeď a trénoval tak střelbu. V té době si ho všimli synové jeho vedoucího, manažeři místního klubu New Brington A.F.C., a nabídli mu smlouvu. William však pokračoval ve svém stávajícím týmu – Pensby United, kde strávil další dva roky.\n\n„Don't rub 'em, count 'em!“\n\nJeho první velká fotbalová zkušenost přišla s přestupem do o několik soutěží výš hrajícího klubu Tranmere Rovers. Zde při jednom utkání přišel po tvrdém souboji o varle. Když mu spoluhráč třel postižené místo, aby zmírnil bolest, William zakřičel „Netři je, spočti je!“. Poukázal tím na své střelecké schopnosti. Ve 30 zápasech nastřílel pro Rovers 27 gólů, čehož si logicky všimli agenti velkých mužstev. 178 cm vysoký černovlasý útočník s devítkou na zádech se stával více a více známým. Své nabídky posílali z Arsenalu, New Castlu United, ale i z Deanova oblíbeného Evertonu, který miloval už od dětství, a kam v roce 1925 forward za 3000 liber přestoupil.\n\nVe své první sezóně skóroval za „Toffies“ celkem 32 krát. V létě roku 1926 však ošklivě boural na motorce a s jeho fotbalovou kariérou to vypadalo bledě. „Bude Dixie vůbec ještě někdy hrát? Bude vůbec žít?“ ptala se celá Anglie. Napříč velice špatným lékařským prognózám nastoupil útočník za B tým už po několika týdnech a hned rozvlnil síť hlavou, v níž měl kovové platy kvůli utrpěné fraktuře lebky. \n\nV následující sezóně se mu podařilo vstřelit 60 ligových gólů, což je dodnes anglický rekord, a pomohl svému týmu vyhrát nejvyšší anglickou soutěž. Naproti tomu Everton v roce 1931 spadl do druhé ligy, kterou vyhrál a navrátil se mezi klubovou elitu. V témž roce Dixie vstoupil do řádu Svobodných zednářů a oženil se. S liverpoolským klubem získal ještě FA Cup, v jehož finále roku 1933 vystřelil Evertonu vítězství. V tomto období se zviditelnil i veřejnou výzvou o navrácení jeho majetku adresovanou lupiči, který se mu o Vánocích vloupal do domu a ukradl pouze jeho čepici a hodiny, zatímco šperky nechal ležet. Jinak měl ale své fanoušky velice rád a mrzelo ho, když jako evertonský kapitán po sezóně 1936/37 odcházel kvůli příliš vysokým fyzickým nárokům hry. Bylo mu 30 let a jeho kariéra se chýlila ke konci.\n\nPřed odchodem do fotbalového důchodu prošel ještě třemi menšími kluby. Za zmínku určitě stojí vítězství v FA Cupu se Sligo Rovers, za které půl roku kopal. Medaile mu ovšem byla odcizena a záhadně navrácena až mnoho let poté. Poslední zápas kariéry, kterou mu předčasně ukončila druhá světová válka, odehrál za Ashton United. Za svůj život nastřílel 390 branek v 447 soutěžních utkáních.\n\nPo zbytek života pracoval jako vrátný u kanceláří Littlewoods Football Pool. Lidé, co ho zde potkávali, o něm mluví jako o klidném a skromném člověku. Ke konci života k němu nebylo zdraví milosrdné – často byl hospitalizován, čtyři roky před svou smrtí dokonce přišel kvůli krevní sraženině o pravou nohu. Jakmile ovšem mohl, opět se přišel podívat na Goodison Park, který se mu stal osudným. Umírá prvního března na evertonské tribuně při merseysidském derby na zástavu srdce. O 20 let později byl uveden do anglické fotbalové síně slávy a Goodison Park ozdobila jeho socha se štítkem „Footballer, Gentleman, Evertonian“.\n\nDixie po sobě zanechal 4 děti, několik rekordů a nespočet fotbalových vzpomínek. \n\n"}
{"id": "954260", "url": "https://cs.wikipedia.org/wiki?curid=954260", "title": "Walter Schamschula", "text": "Walter Schamschula\n\nWalter Schamschula (* 23. prosince 1929, Praha, Československo) je německý slavista, literární historik a překladatel.\n\nWalter Schamschula se narodil v Praze, vyrůstal dvojjazyčně. Navštěvoval uznávané pražské německé gymnázium ve Štěpánské ulici. V roce 1939 se rodina přestěhovala do Karlových varů, kde otec pracoval v chemickém průmyslu. Po válce rodina Benešovými dekrety ztratila veškerý majetek a otec konal nucené práce. V únoru 1946 rodina opustila Československo a usadila se v západním Německu ve městě Schwäbisch Gmünd. Walter Schmaschula poté studoval slavistiku, romanistiku, anglistiku a germanistiku na frankfurtské univerzitě. Roku 1954 ve studiu pokračoval v Marburgu, kde od roku 1958 pracoval a později vyučoval mimo jiné češtinu. Roku 1960 získal doktorát a publikoval dizertaci \"Ruský historický román od klasicismu až po romantiku\" a později se habilitoval ve Frankfurtu nad Mohanem. V roce 1970 přednášel češtinu a českou literaturu jako hostující profesor na Univerzitě v Berkeley, kde s krátkou přestávkou (kdy učil v Bamberku a Saarbrückenu) vyučoval až do roku 1994, kdy byl emeritován. V USA žije se svou rodinou.\n\nVe své vědecké práci se zabýval ruskou, ale hlavně českou literaturou, a to od jejích počátků až po 20. století – v německém jazyce sepsal třísvazkové \"Dějiny české literatury\", které představují vrchol jeho badatelské práce. Věnoval se také recepci literatury: napsal eseje o recepci české literatury v Německu, o vztahu Maxe Broda k české literatuře či vztahu Franze Werfela k Čechám. Kromě toho se Schamschula věnoval překladu z češtiny: přeložil významná díla Jana Mukařovského, Jiřího Levého, Jana Husa, Karla Hynka Máchy (\"Máj\") či Otokara Březiny. Z polštiny pak přeložil mimo jiné Mickiewiczovy \"Dziady\" a Slowackého \"Král duch\".\n\n"}
{"id": "954261", "url": "https://cs.wikipedia.org/wiki?curid=954261", "title": "Římskokatolická farnost Krnsko", "text": "Římskokatolická farnost Krnsko\n\nŘímskokatolická farnost Krnsko je územní společenství římských katolíků v Krnsku a okolí. Organizačně spadá do mladoboleslavského vikariátu, který je jedním z deseti vikariátů litoměřické diecéze.\n\nFara existovala v místě již roku 1361. Matriky jsou vedeny od roku 1715. Farnost byla kanonicky obnovena roku 1764. Z Krnska byla v letech 1938–1945 spravována česká část litoměřické diecéze, která zůstala v okleštěných hranicích II. republiky, resp. protektorátu.\n\n\nZ důvodu efektivity duchovní správy byl vytvořen farní obvod (kolatura) farnosti-arciděkanství Mladá Boleslav, jehož součástí je i farnost Krnsko, která je tak spravována \"excurrendo\".\n\nDo farnosti patří území obcí:\n\nVe farnosti se nacházejí také další drobné sakrální stavby a pamětihodnosti.\n\nŘímskokatolická farnost Krnsko\n\n"}
{"id": "954264", "url": "https://cs.wikipedia.org/wiki?curid=954264", "title": "Zlatý středník", "text": "Zlatý středník\n\nZlatý středník je odborná soutěž hodnotící firemní interní a externí média. Vyhlašovatelem tradiční soutěže je profesní organizace PR Klub. Soutěž vznikla v roce 2002. Práce přihlášené do jednotlivých kategorií hodnotí čtyři desítky porotců, patřících mezi přední profesionály z oboru marketingu, komunikace a PR. Členem každé poroty je i grafický supervizor. Pro každou přihlášenou práci porota vytváří i hodnotící list, který přihlašovateli poskytuje cennou zpětnou vazbu pro případné zlepšení svého titulu.\n\n- Nejlepší webové stránky a on-line aplikace\n- Nejlepší profil na sociálních sítích\n- Nejlepší newsletter\n- Nejlepší firemní videoprezentace\n- Inovativní a netradiční forma firemní komunikace\n- Nejlepší výroční zpráva\n- Nejlepší firemní katalog / profil / jednorázové médium\n- Nejlepší časopis a noviny neziskového sektoru\n- Nejlepší G2C časopis a noviny (veřejná a státní správa)\n- Nejlepší B2B časopis a noviny\n- Nejlepší B2C časopis a noviny\n- Nejlepší B2E časopis a noviny (interní média)\n- Oborové kategorie\n\nOborová organizace PR Klub sdružuje profesionály z oboru PR a souvisejících oblastí. Pravidelně organizuje neformální setkání a vzdělávací akce určené k profesnímu rozvoji svých členů i dalších zájemců o PR. Připravuje odborné konference a podvečerní diskusní setkání na aktuální témata. PR Klub působí na trhu od roku 1998, kdy vznikl jako součást APRA, od roku 2001 funguje jako samostatné občanské sdružení.\n\n"}
{"id": "954266", "url": "https://cs.wikipedia.org/wiki?curid=954266", "title": "Ville-sur-Tourbe", "text": "Ville-sur-Tourbe\n\nVille-sur-Tourbe je francouzská obec v departementu Marne v regionu Grand Est. V roce 2010 zde žilo 218 obyvatel.\n\n\"Počet obyvatel\"\n\n"}
{"id": "954270", "url": "https://cs.wikipedia.org/wiki?curid=954270", "title": "Pietro Antonio Cesti", "text": "Pietro Antonio Cesti\n\nPietro Antonio Cesti, známý též (nesprávně) jako Marc’Antonio Cesti (5. srpna 1623 v Arezzu – 14. říjen 1669 ve Florencii) byl italský operní skladatel, dvorní kapelník v Insbruku a františkán.\nPokřtěn jako Pietro Cesti, vstoupil ve čtrnácti letech do františkánského řádu a přijal řádové jméno Antonio. Vstup do řádu pro něj byl, jako ve své době pro mnoho dalších jinochů, jedinou cestou, jak získat hudební vzdělání. \n\nUčil se v Římě u Giacoma Carissimiho a následně zastával různé duchovně-hudební úřady v Itálii, ve dvaceti letech se stal varhaníkem katedrály a hudebním mistrem semináře ve Volteře, aby roku 1647 vystupoval jako zpěvák v nově restaurovaném divadle v Sieně. Roku 1650 se Cesti dostal do Florencie, kde se navzdory svému řeholnímu slibu brzy stal známým v divadelním světě. Zpíval např. v opeře \"Giasone\" Francesca Cavalliho v Lukce, což mu vyneslo výstrahu od minoritského řádu. \n\nV letech 1651 a 1652 uvedl v Benátkách své první dvě vlastní opery. V letech 1652 až 1657 byl Cesti jmenován komorním kapelníkem soukromé kapely arcivévody Ferdinanda Karla v Innsbrucku. Tam společně se svým rodákem z Arezza, libretistou Giovanni Filippem Apollonim provedli tři představení, která měla na italské poměry veliký úspěch: \"Argia\" byla uvedena k poctě královny Kristýny Švédské, jež čerstvě konvertovala ke katolictví, která se při své cestě do Říma zastavila v Innsbruku. V roce 1656 následovala \"Orontea\" u příležitosti karnevalu a \"La Dori\" z roku 1657.\nCesti se musel v roce 1659 na příkaz františkánského řádu odebrat do Říma, kde, zproštěn slibu, zpíval v Sixtinské kapli a komponoval.\nV letech 1665 až 1667 působil také jako kapelník na dvoře císaře Leopolda I. ve Vídni, kde také zkomponoval pro oslavu císařova sňatku svoji nejznámější operu, \"Il Pomo d’oro\". Nakonec se však Cesti vrátil do Itálie, neboť okázalá nádhera Vídně jej omrzela. Roku 1669 působil na arcivévodských dvorech, ve Florencii a Sieně vedl představení oper a přijal také objednávky pro Benátky. Cesti byl vedle Francesca Cavalliho nejvýznamnějším operním skladatelem své doby.\nJméno Marc'Antonio, jež se často objevuje v literatuře, mu bylo přisouzeno omylem.\n\nVedle oper skládal Cesti také množství světských kantát a několik duchovních vokálních skladeb.\n\n"}
{"id": "954275", "url": "https://cs.wikipedia.org/wiki?curid=954275", "title": "Trudník tukový", "text": "Trudník tukový\n\nTrudník tukový \"(Demodex folliculorum)\" je jedním ze dvou roztočů z čeledi trudníkovitých, parazitujících na člověku. Druhý roztoč je trudník mazový. Oproti trudníkovi psímu (\"Demodex canis\"), kde nákaza může být pro psa fatální, způsobuje línání a tzv. „červenou prašivinu psů“, nepředstavují tyto dva druhy roztočů pro člověka žádnou hrozbu.\n\nPoprvé byli trudníci objeveni u psů, kde způsobovali závažné kožní choroby. V roce 1842 objevil Francouz Berger \"Demodex folliculorum\" v lidském ušním mazu.\n\nŽijí v lumenu lidských vlasových folikulů a v mazových žlázách svých hostitelů. Vyskytují se v oblasti brady, nosu, čela a zad. V jednom váčku můžou žít tři a více jedinců. Všichni jsou orientováni ústním ústrojím ke spodině váčku. Na histologických řezech je patrné poškození buněk epitelu a proto se předpokládá, že se živí obsahem těchto buněk. Patogenita dvou lidských druhů je minimální, proto se neuplatňuje žádný léčebný prostředek. Napadeno je od 20 – 100 % lidské populace. Statistické šetření normální populace v 60. letech 20. století v bývalém Československu ukázalo, že 23,6 % lidí bylo hostiteli trudníků. Pravděpodobnost nákazy vzrůstá s věkem, nad 60 let se uvádí průměrná nákaza přes 50 % populace. Šíří se například společným používáním ručníků. Někteří odborníci ho dávají do souvislosti s rozšířením akné a výskyt trudníků může mít za následek druhotnou bakteriální infekci.\n\nTrudníci jsou drobní specializovaní roztoči, jejich protáhlé tělo doutníkovitého tvaru se čtyřmi páry zakrnělých nožek je dobře uzpůsobeno k životu ve folikulech. Gnathosoma má lichoběžníkovitý tvar. Trny na hřbetní straně základního článku palp jsou kolíkovité nebo na konci knoflíkovitě rozšířené. 4 páry nohou jsou rozloženy podél podosomatu. Samice má průměrnou délku 294 mikrometrů a samec je průměrně dlouhý 280 mikrometrů.\n\nVývoj je nepřímý: vajíčko, larva, protonymfa, trytonymfa a dospělec. Vývoj trvá okolo 14 dní.\n\n\n"}
{"id": "954284", "url": "https://cs.wikipedia.org/wiki?curid=954284", "title": "Sommepy-Tahure", "text": "Sommepy-Tahure\n\nSommepy-Tahure je francouzská obec v departementu Marne v regionu Grand Est. V roce 2010 zde žilo 618 obyvatel.\n\n\"Počet obyvatel\"\n\n"}
{"id": "954287", "url": "https://cs.wikipedia.org/wiki?curid=954287", "title": "Lenochodovití tříprstí", "text": "Lenochodovití tříprstí\n\nBradypus je jeden ze dvou rodů se stejným českým pojmenováním lenochod, je jediný rod z monotypické čeledě lenochodovití tříprstí. Druhý rod s českým jménem lenochod má rodové jméno \"Choloepus\" a patří do čeledě lenochodovití dvouprstí.\n\nRod \"Bradypus\" je tvořen čtyřmi druhy jejichž příslušníci jsou známi svými pomalými pohyby a dlouhou dobou spánku při kterém bývají často zavěšeni pod větví hlavou a zády dolů.\n\nTento rod žije výhradně ve Střední a v severní polovině Jižní Ameriky. Je rozšířen v státech Mexiko, Honduras, Salvador, Nikaragua, Kostarika, Panama, Kolumbie, Venezuela, Guayana, Surinam, Francouzská Guayana, Brazílie, Ekvádor, Peru, Bolívie, Paraguay a na severu Argentiny.\n\nVyskytují se převážně v hustých lesích a to jak ve vlhkých deštných lesích kde je dostatek potravy po celý rok, tak i částečně v suchých lesích kde stromy po určitou dobu listy ztrácejí.\n\nTito savci pokrytí dlouhou a huňatou srstí váží 3 až 5 kg a měří okolo 50 cm, pohyblivý ocas mají silný ale nedosahuje ani 10 cm. Chlupy jim vyrůstají zpod břicha směrem k hřbetu, takže pokud visí za drápy pod větví dešťová vody po srstí lehce stéká a tělo nesmáčí. Barva srstí je obvykle šedohnědá, někteří samci mívají hřívu a na zádech žluté skvrny, srst mívá obvykle nazelenalý nádech způsobený drobnými řasami rodu \"Trichophilus\" které v drsné srsti žijí.\n\nPřední končetiny jsou až dvojnásobně delší než zadní, na každé mají tři srostlé prsty zakončené silnými zahnutými drápy až 10 cm dlouhými. Na jejich mírně dorzoventrálně zploštělé tělo je přes dlouhý krk nasazena krátká, zakulacená lebka. Mají 18 až 20 zubů, řezáky a špičáky jim ale chybí, zuby po opotřebení postupně dorůstají. Krk je tvořen osmi nebo devíti obratly (víc než ostatní savci) a proto mohou hlavu otáčet o více než 180° a pozorovat co se děle za nimi. Zrak je u nich slabě vyvinut. Mají nízkou tělesnou teplotu 30 až 34 °C která jim s chladem ještě klesá a často se při spánku vystavují slunečnímu svitu.\n\nNejsou to vyhraněná denní nebo noční zvířata, spí denně 18 až 20 hodin. Ve stromoví se pohybují velmi pomalu, za den ulezou nejvíce 40 m; tento pomalý pohyb je chrání před létajícími dravci kteří z výše sledují hlavně pohyb. Při lezení se nejčastěji zavěšují, visíce zády dolů, svými zakřivenými drápy za větve. V této poloze, nebo v sedě v rozsoše stromu, obvykle i spí. Po zemi, na kterou sestupují za jeden až dva týdny se vyprazdnit, se spíše vlečou než chodí, při pádu do vody však dokážou plavat.\n\nJsou to býložravci s málo energeticky vydatnou stravou, jejich jídelníček je tvořen téměř výhradně listy a bylinnými výhonky které si hledají pomoci hmatu a čichu. Také si slízávají řasy z kožichu. V 3dílném žaludku mají specializované bakterie, které napomáhají stravu s celulózou fermentovat a následně strávit.\n\nLenochodovití tříprstí jsou, vyjma krátkého období páření, samotářská zvířata, krátce po spáření polygamní samec samici opouští; pářit se mohou v průběhu celého roku. Přibližně po pěti až šesti měsících březosti vrhne samice jedno mládě které s ní zůstává zhruba jeden rok. Po narození bývá potomek zavěšen na jejím břichu a je kojen ze dvou prsních žláz na hrudi, později ho matka zaučuje do sběru potravy. Rodí se bez žaludečních bakterií štěpících potravu a získává je od matky teprve v průběhu dospívání.\n\nNa svých stromech jsou ohrožení hlavně šplhajícími dravci (jaguár a ocelot), velkými plazy (anakonda) nebo dravými ptáky (harpyje). Proti nim se dokážou, někdy i úspěšně, bránit sekáním dlouhými drápy. Nověji na ně číhá v některých oblastech nebezpečí spočívající v tom, že nemají kam ustoupit při rychlé likvidaci jejich přirozených biotopů, při velkoobjemové likvidaci lesů.\n\n"}
{"id": "954288", "url": "https://cs.wikipedia.org/wiki?curid=954288", "title": "Projekt 266", "text": "Projekt 266\n\nProjekt 266 Rubin (v kódu NATO třída Yurka) je třída oceánských minolovek sovětského námořnictva z doby studené války. Celkem bylo postaveno cca 54 jednotek této třídy. Třída byla exportována do Egypta (4) a Vietnamu (2). Ruské námořnictvo již tento typ vyřadilo.\n\nV letech 1963–1972 bylo pro sovětské námořnictvo postaveno asi 50 minolovek této třídy. Další čtyři minolovky byly ve zjednodušené verzi postaveny pro Egyptské námořnictvo.\n\nTrup plavidel byl vyroben z oceli. Hlavňovou výzbroj tvoří dva 30mm dvoukanóny AK-230M. K obraně proti napadení ze vzduchu byla během služby přidávána dvě čtyřnásobná vypouštěcí zařízení protiletadlových řízených střel 9K32 Strela-2. Plavidla mohou nést až 10 min a 36 hlubinných náloží BGB. Pohonný systém tvoří dva diesely M-503B o výkonu 4000 kW. Lodní šrouby jsou dva. Nejvyšší rychlost dosahuje 17 uzlů.\n"}
{"id": "954291", "url": "https://cs.wikipedia.org/wiki?curid=954291", "title": "Suippes", "text": "Suippes\n\nSuippes je francouzská obec v departementu Marne v regionu Grand Est. V roce 2010 zde žilo 3 977 obyvatel. Je centrem kantonu Suippes.\n\n\"Počet obyvatel\"\n\n"}
{"id": "954293", "url": "https://cs.wikipedia.org/wiki?curid=954293", "title": "Kostelec (Ralská pahorkatina)", "text": "Kostelec (Ralská pahorkatina)\n\nKostelec (433 m n. m.) je vrch v okrese Česká Lípa Libereckého kraje v CHKO Kokořínsko-Máchův kraj. Leží asi 2 km ssv. od vsi Obrok, na katastrálním území vsi Tuhanec.\n\nVrch náleží do celku Ralská pahorkatina, podcelku Dokeská pahorkatina, okrsku Polomené hory, podokrsku Vlhošťská vrchovina a Kostelecké části.\nAutomobilem se dá nejblíže dojet do Obroku. Po plošině, blízko vrcholu, prochází zelená turistická značka spojující vrch Čap s přírodní památkou Husa. Západním úpatím, \"Kravím dolem\", vede modrá  a východně od plošiny červená  značka.\n"}
{"id": "954294", "url": "https://cs.wikipedia.org/wiki?curid=954294", "title": "Wardruna", "text": "Wardruna\n\nWardruna je norský hudební projekt Einara Selvika, známého jako Kvitrafn, sestavený ke zkoumání a evokování hlubin norské moudrosti a spirituality. Hudebně má své ohnisko v kultovním jazyce nalezeném v dávno zapomenutých umění norského šamanismu, Odinových písních a denních činností kultovního života, smíšený s norsko-skandinávskou tradiční lidovou hudbou a hudbou z dalších domorodých kultur.\n\n\n\n"}
{"id": "954296", "url": "https://cs.wikipedia.org/wiki?curid=954296", "title": "Stéphane Chapuisat", "text": "Stéphane Chapuisat\n\nStéphane Chapuisat (* 28. červen 1969, Lausanne) je bývalý švýcarský fotbalista. Hrával na pozici útočníka. Významnou část své kariéry strávil v německém klubu Borussia Dortmund.\n\nS Borussií Dortmund vyhrál v sezóně 1996/97 Ligu mistrů a následně i Interkontinentální pohár. Dvakrát se s Dortmundem stal mistrem Německa (1994/95, 1995/96), s Grasshoppers Curych se stal mistrem Švýcarska (2000/01). V letech 2001 a 2004 byl nejlepším střelcem švýcarské ligy.\n\nV anketě Zlatý míč, která hledala nejlepšího fotbalistu Evropy, se dvakrát umístil v první desítce, roku 1992 byl devátý, roku 1993 toto umístění zopakoval. Figuruje na seznamu UEFA Jubilee 52 Golden Players.\n\nV A-mužstvu Švýcarska debutoval 21. června 1989 v utkání proti Brazílii (výhra 1:0).\n\nV dresu švýcarské reprezentace se zúčastnil mistrovství světa v USA roku 1994 a hrál i na dvou šampionátech evropských (1996, 2004). Celkem za národní tým odehrál 103 zápasů (41 vítězných, 26 remízových a 36 prohraných), v nichž vstřelil 21 branek. V historické tabulce počtu startů ve švýcarské reprezentaci je na třetím místě.\n"}
{"id": "954298", "url": "https://cs.wikipedia.org/wiki?curid=954298", "title": "Kotělnyj", "text": "Kotělnyj\n\nKotělnyj (rusky \"Остров Котельный\", jakutsky \"Олгуйдаах арыы\"), někdy též Kotelnyj je největší z Novosibiřských ostrovů, v jejichž rámci je součástí skupiny Anjouovy ostrovy. Náleží pod správu autonomní republiky Sacha, která je součástí Ruské federace. Má rozlohu 23 200 km² (je čtvrtým největším ostrovem Ruska a 47. největším na světě).\n\nNejvyšším bodem ostrova je hora Malakatyn-Tas (361 m), nejdelší řekou je Balyktach, dlouhá 205 km. Kotělnyj má velmi drsné klima, průměrná teplota v červenci dosahuje 2,5 °C a v únoru -30,8 °C, rekordní mráz dosahoval -49,9 °C.\nOstrov je pokryt tundrou, deset měsíců v roce je pod sněhem, žijí na něm lední medvědi a polární lišky.\n\nNa Kotělném ostrově není stálé lidské osídlení, občas ho navštěvují vědecké výpravy nebo domorodí lovci.\n\nPlánuje se výstavba vojenské základny, zajišťující zájmy Ruska ve strategicky významné části Arktidy.\n\nV minulosti se na ostrově těžily kosti a kly mamutů.\n\nPůvodně byly v oblasti dva ostrovy, Kotělnyj (11 600 km²) a východně od něj Faddějevskij (5 300 km²). Protože oblast Novosibiřských ostrovů se v důsledku tektonických procesů vynořuje nad hladinu, propojila je časem písčitá plošina, zvaná Bungeho země, vysoká jen šest až osm metrů a při velkých bouřích zaplavovaná. Na starších mapách je ještě možné vidět oba ostrovy zakreslené odděleně. \n\n"}
{"id": "954302", "url": "https://cs.wikipedia.org/wiki?curid=954302", "title": "Římskokatolická farnost Šafov", "text": "Římskokatolická farnost Šafov\n\nŘímskokatolická farnost Šafov je územní společenství římských katolíků s farním kostelem svatého Bartoloměje v děkanátu Vranov.\nPrvní písemná zmínka o Šafově je z roku 1323. Za husitských válek prošla několikrát obcí a okolím husitská a rakouská vojska. V krutých bojích Šafov několikrát změnil majitele a z obce po ústupu husitů zbyly jen spálené sutiny. Celé okolí bylo vylidněno a dílo dokonala morová epidemie. Značný rozkvět zaznamenala obec kolem roku 1540, kdy byl majitelem vranovského hradu krajský hejtman ve Znojmě Zdeněk Lomnický z Meziříčí. V této době se rozšířilo ve Vranově a jeho okolí učení Českých bratří a luteránství. Ani další majitelé Vranova nebyli katolíci. Katolická kaple s farou, která zde stála od roku 1516, byla v roce 1552 přeměněna na farní kostel. Ten vlivem nekatolického vranovského panstva přešel s farou v roce 1556 do nekatolických rukou. Luteránští pastoři zde působili až do roku 1631, kdy byli vytlačeni katolickými misionáři. Pro nedostatek katolických kněží tehdy farnost zanikla. Farář byl opět jmenován v roce 1703.\nFarnost spravuje FATYM. Od 1. srpna 1997 je administrátorem excurrendo R. D. Mgr. Milan Plíšek.\nJde o člena farního týmu FATYM. FATYM je společenství katolických kněží, jáhnů a jejich dalších spolupracovníků. Působí v brněnské diecézi od roku 1996. Jedná se o společnou správu několika kněží nad větším množstvím farností za spolupráce laiků. Mimo to, že se FATYM stará o svěřené farnosti, snaží se jeho členové podle svých sil vypomáhat v různých oblastech pastorace v naší zemi.\n\nDnem vzájemných modliteb farností za bohoslovce a bohoslovců za farnosti brněnské diecéze je 20. únor. Adorační den připadá na 4. října.\n\nFATYM vydává čtyřikrát do roka společný farní zpravodaj (velikonoční, prázdninový, dušičkový a vánoční) pro farnosti Vranov nad Dyjí, Přímětice, Bítov, Olbramkostel, Starý Petřín, Štítary na Moravě, Chvalatice, Stálky, Lančov, Horní Břečkov, Prosiměřice, Vratěnín, Citonice, Šafov, Korolupy, Těšetice, Lubnice, Lukov, Práče a Vratěnín.\n\nVe farnosti se koná tříkrálová sbírka, v roce 2015 se při ní vybralo 4 415 korun. V roce 2017 činil její výtěžek 5 344 korun. O dva roky později se vybralo 4 311 korun.\n\nZ Šafova pocházel P. Ladislav Veselý, který byl vysvěcen na kněze v roce 1957 a působil poté ve farnostech Boskovice, Hustopeče u Brna, Moravská Nová Ves, Jevišovice, Horní Břečkov a Lukov u Znojma, od roku 1985 vypomáhal jako důchodce v Bořeticích. \n\n"}
{"id": "954304", "url": "https://cs.wikipedia.org/wiki?curid=954304", "title": "Golf na letních olympijských hrách", "text": "Golf na letních olympijských hrách\n\nSoutěže v golfu na letních olympijských hrách proběhly v počátcích historie letních olympijských her, golf byl součástí programu her pouze v letech 1900 a 1904. Na zasedání Mezinárodního olympijského výboru v roce 2009 bylo rozhodnuto o zařazení golfu na program her v roce 2016.\n\nV roce 1900 se olympijského turnaje zúčastnilo 12 mužů a 10 žen (pro každé pohlaví samostatná soutěž), o čtyři roky později to bylo 77 golfistů, pouze mužů (ženská soutěž nebyla pořádána). Jediným sportovcem, který absolvoval oba turnaje, byl Američan Albert Bond Lambert, jenž na LOH 1904 získal stříbro v soutěži týmů. Při návratu golfu do olympijského programu v roce 2016 byly uspořádány individuální soutěže mužů i žen.\n"}
{"id": "954306", "url": "https://cs.wikipedia.org/wiki?curid=954306", "title": "Lakros na letních olympijských hrách", "text": "Lakros na letních olympijských hrách\n\nZápasy v lakrosu na letních olympijských hrách proběhly dosud pouze v počátcích historie letních olympijských her, lakros byl na programu her v letech 1904 a 1908. Oba turnaje byly určeny pouze pro muže, v roce 1904 se jej zúčastnily tři týmy ze dvou zemí, o čtyři roky později dva týmy ze dvou zemí.\n\nV letech 1928, 1932 a 1948 se lakros na olympijských hrách představil v roli ukázkového sportu.\n"}
{"id": "954312", "url": "https://cs.wikipedia.org/wiki?curid=954312", "title": "Karel Vítězslav Mašek", "text": "Karel Vítězslav Mašek\n\nKarel Vítězslav Mašek (1. září 1865, Točná u Prahy-Komořany - 24. července 1927, Praha) byl český malíř, architekt, ilustrátor a vysokoškolský pedagog. Patří mezi významné české představitele symbolismu a secese.\n\nKrátce studoval na pražské Akademii. V roce 1884 odešel studovat na Akademii do Mnichova. Zde byl členem spolku českých studentů \"Škréta\". V roce 1887 odešel spolu s Alfonsem Muchou a Františkem Dvořákem do Paříže, kde studoval na Julianově akademii u Gustave Boulangera a Julese Lefebvre. Zde se také blíže seznámil s malířskou technikou zvanou pointilismus, kterou pak využíval v některých svých dílech. V roce 1888 se vrátil zpět do Prahy. V roce 1890 se stal členem Krasoumné jednoty.\n\nVěnoval se ilustracím a národopisným studiím. Maloval opony pro česká i slovenská divadla (Kolín, Plzeň, Náchod, Martin). V roce 1896 získal stipendium pro studijní cestu na Moravu. Od roku 1898 působil jako profesor dekorativní malby na Vysoké škole uměleckoprůmyslové v Praze. Mezi jeho žáky patřil malíř Josef Čapek nebo architekt Bohumil Waigant. Věnoval se i architektuře a urbanismu. V roce 1901 navrhl vlastní vilu včetně vybavení interiéru. Zemřel v Praze 24. července 1927.\n\n\n\n\n"}
{"id": "954313", "url": "https://cs.wikipedia.org/wiki?curid=954313", "title": "Gheorghe Popescu", "text": "Gheorghe Popescu\n\nGheorghe Popescu (* 9. říjen 1967, Calafat) je bývalý rumunský fotbalista. Hrával na pozici obránce. Účastník Mistrovství světa 1990 v Itálii, 1994 v USA, 1998 ve Francii a Mistrovství Evropy 1996 v Anglii a 2000 v Belgii a Nizozemsku.\n\nŠestkrát byl vyhlášen nejlepším fotbalistou Rumunska (1989, 1990, 1991, 1992, 1995, 1996). Měl přezdívku \"Gică\".\n\nSe Steauou Bukurešť se stal mistrem Rumunska (1987/88) a získal s ní rumunský pohár (1987/88). Ten získal na sklonku kariéry i s Dinamem Bukurešť (2002/03). S PSV Eindhoven je dvojnásobným mistrem Nizozemska (1990/91, 1991/92). S Galatasaray má čtyři mistrovské tituly (1997/98, 1998/99, 1999/00, 2001/02) a dva turecké poháry (1998/99, 1999/00). S Barcelonou vyhrál španělský pohár (1996/97).\n\nS FC Barcelona vyhrál v sezóně 1996/97 Pohár vítězů pohárů, s Galatasaray Istanbul v sezóně 1999/00 Pohár UEFA a následně i Superpohár UEFA. Odehrál 88 zápasů v evropských pohárech, to je druhý nejvyšší počet z rumunských fotbalistů, po Gheorghe Hagim.\n\nV dresu rumunské reprezentace se zúčastnil tří světových šampionátů (1990, 1994, 1998) a hrál i na dvou šampionátech evropských (1996, 2000). Celkem za národní tým odehrál 115 zápasů, v nichž vstřelil 16 branek. V historické tabulce počtu startů v rumunské reprezentaci je na třetím místě.\n\nPopescu chtěl v březnu 2014 kandidovat na předsedu rumunského fotbalového svazu a byl favoritem na vítězství ve volbách. Už v té době ale probíhalo vyšetřování a soudní projednávání případu praní špinavých peněz a daňových úniků, v němž patřil s dalšími osobami k obviněným. 4. března 2014 odvolací soud potvrdil vinu obžalovaných a Popescovi původní podmíněný trest zpřísnil na tři roky a jeden měsíc vězení nepodmíněně.\n\n"}
{"id": "954317", "url": "https://cs.wikipedia.org/wiki?curid=954317", "title": "Mario Corso", "text": "Mario Corso\n\nMario Corso (* 24. srpen 1941, Verona) je bývalý italský fotbalista. Hrával na pozici záložníka.\n\nZa italskou reprezentaci odehrál 23 utkání a vstřelil 4 branky.\n\nByl členem slavného týmu Interu Milán, v němž působil v letech 1957-1973, a jehož byl v letech 1967-1970 kapitánem. Získal s Interem dvakrát Pohár mistrů evropských zemí (1963/64, 1964/65), dvakrát Interkontinentální pohár (1964, 1965) a čtyřikrát titul italského mistra (1963, 1965, 1966, 1971). Odehrál za Inter 436 ligových zápasů, v nichž dal 78 gólů.\n\nV anketě Zlatý míč, která hledala nejlepšího fotbalistu Evropy, se roku 1964 umístil na sedmém místě.\n\nPo skončení hráčské kariéry se stal trenérem.\n\n"}
{"id": "954318", "url": "https://cs.wikipedia.org/wiki?curid=954318", "title": "Ekospol", "text": "Ekospol\n\nEkospol a.s. je jedním z největších tuzemských rezidenčních developerů. Od svého založení v roce 1992 společnost realizovala 55 velkých developerských projektů pro více než 10 000 zákazníků. Podle počtu prodaných nových bytů v prvním pololetí roku 2014 zaujímal Ekospol největší tržní podíl v Česku. V roce 2018 prodal celkem 200 nových bytů a nakoupil pozemky pro výstavbu zhruba 2600 bytů. Na podzim téhož roku Ekospol dokončil jeden z největších rezidenčních projektů v historii Prahy – Panorama Kyje s takřka tisícovkou bytů.\n\nEkospol vlastní zhruba 500 000 metrů čtverečních určených k zástavbě v Praze a nejbližším okolí, kde připravuje výstavbu dalších minimálně 7000 bytů. \n\nZakladatelem, generálním ředitelem a předsedou představenstva společnosti je RNDr. Evžen Korec, CSc.\n\nSpolečnost Ekospol se rozvíjela postupně od zasíťování stavebních parcel, přes stavbu rodinných domů a luxusních vil až po výstavbu rozsáhlých rezidenčních areálů s několika stovkami bytů. Původně byla přitom založena jako malá stavební firma, až postupem let se vypracovala přes roli generálního dodavatele až k nynější investorské a developerské činnosti.\n\nEkospol v letech 2009-2012 dosáhl na nejvyšší ratingové ocenění ČEKIA Stability Award, které každoročně vyhlašuje Česká kapitálová informační agentura (ČEKIA) ve spolupráci se sdružením Czech Top 100. V roce 2011 byl také Ekospol zařazen mezi 50 největších rezidenčních developerů ve střední a východní Evropě renomovaným magazínem CiJ (Construction & Investment Journal).\n\nBytový areál Nové Měcholupy společnosti Ekospol byl v září 2009 oceněn cenou Státního fondu rozvoje bydlení při vyhlášení výsledků soutěže Stavba roku 2009. V srpnu 2010 získal rezidenční projekt Rezidence Dalejské výhledy v soutěži Porotherm dům 2010 Zvláštní cenu generálního ředitele vyhlašovatele soutěže, společnosti Wienerberger cihlářský průmysl, a.s. A bytový areál Viladomy Uhříněves pro změnu uspěl v letech 2012 a 2013 v soutěžích Porotherm dům Brick Award 2011/2012 a Fasáda roku 2013.\n\nSpolečnost Ekospol je od roku 2015 generálním sponzorem Zoologické zahrady Tábor. Ta se specializuje na chov živočichů ohrožených vyhubením u nás i ve světě. Ekospol podporuje také obecně prospěšnou společnost Česká krajina, jejímž hlavním cílem je ochrana biologické rozmanitosti (biodiverzity) a zmírňování dopadů klimatických změn na přírodu i člověka. Ekospol podporuje jeden z hlavních projektů této společnosti, který je zaměřený na návrat zubra evropského do volné přírody. Ekospol rovněž podporuje občanské sdružení Společnost pro zvířata, které se snaží přispět k ochraně zvířat před důsledky lidských činů prostřednictvím pomoci zvířatům v nouzi a preventivnímu zabránění jejich strádání. Snaží se přispět k vedení lidské společnosti směrem k lepšímu vztahu a citlivějšímu přístupu ke zvířatům.\n\nV roce 2011 se společnost dostala do hledáčku obecně prospěšné společnosti Kverulant, a to kvůli smlouvě s Prahou 15 (starostou byl v té době Pavel Klega). Ve smlouvě se společnost Ekospol zavazuje darovat radnici 1 mil. Kč pod podmínkou rychlého schválení developerského projektu v Horních Měcholupech včetně přesného udání lhůty, do které musí projekt být schválen, pokud má být dar vyplacen. V roce 2015 se zase Ekospol smluvně zavázal darovat městu 2,5 mil. Kč na financování některých rozvojových a dobročinných aktivit městské části s tím, že od smlouvy může odstoupit, pokud se nezdaří prosadit žádoucí stavební povolení týkající se budoucího bytového domu Ekospolu. Kverulant.org proto podal ve věci trestní oznámení, korupce však zjištěna nebyla. Společnost Ekospol se tedy domáhala stažení některých nařčení z webu Kverulant.org, včetně uveřejnění omluvy a inzerci této omluvy na internetu v ceně necelých 10 milionů korun. Městský soudu v Praze 2 však rozhodl, že Kverulant.org informace o této kauze stahovat nemusí a nemusí se ani omlouvat za jejich uveřejnění. Soud také konstatoval, že skutkovou podstatu jednání Ekospolu popsal Kverulant pravdivě. Následné odvolání Ekospolu bylo Vrchním soudem v Praze v plném rozsahu zamítnuto. \n\nFirma vybudovala tyto objekty:\n\n"}
{"id": "954321", "url": "https://cs.wikipedia.org/wiki?curid=954321", "title": "Alžběta Polská (1326-1361)", "text": "Alžběta Polská (1326-1361)\n\nAlžběta Polská také Alžběta Kazimírovna ( \"Elżbieta Kazimierzówna\", 1326 – 1361) byla pomořanská vévodkyně.\n\nNarodila se jako nejstarší potomek polského krále Kazimíra III. a jeho první manželky Aldony Anny Litevské. Původně byla zasnoubená s Ludvíkem VI. Bavorským, nakonec se za něj provdala její mladší sestra Kunhuta.\n\nV roce 1343 uzavřeli král Kazimír a pomořanský vévoda Wartislaw IV. dohodu namířenou proti Řádu německých rytířů. Výsledkem bylo, že se syn pomořanského vévody Bogislav V. 28. února 1343 oženil s Alžbětou. Jako věno dostala 20 tisíc kop pražských grošů. Alžběta zemřela v roce 1361 v augustiniánském klášteře ve Świątkach, kde je také pohřbená.\n"}
{"id": "954322", "url": "https://cs.wikipedia.org/wiki?curid=954322", "title": "Lacey Duvalle", "text": "Lacey Duvalle\n\nLacey Duvalle (5. dubna 1982, Washington, D.C.) je americká pornoherečka.\n\n\n"}
{"id": "954324", "url": "https://cs.wikipedia.org/wiki?curid=954324", "title": "Miloslav Bednář", "text": "Miloslav Bednář\n\nMiloslav Bednář (* 21. října 1948) je český filozof, politik, spoluzakladatel a bývalý místopředseda Strany svobodných občanů.\n\nV letech 1967–1972 studoval Filozofickou fakultu Univerzity Karlovy, titul PhDr. získal v roce 1973. Při studiu se stal v roce 1968 členem Klubu angažovaných nestraníků a také po jeho zákazu Společnosti pro lidská práva, kde působil až do jejího zákazu v roce 1969. Před rokem 1989 mu bylo zakázáno pracovat v oboru, proto své filozofické práce vydával v rámci samizdatu, či jeho publikace vycházely v zahraničí. Teprve po sametové revoluci se profesně rehabilitoval a stal se výzkumníkem na Akademii věd.\n\nV roce 1999 vstoupil do ODS, ze které v roce 2009 odešel, aby pomohl založit Stranu svobodných občanů. Tam působil jako místopředseda, v letech 2010 a 2012 mandát obhájil, ale v roce 2013 již zvolen nebyl. Za Svobodné též neúspěšně kandidoval v letech 2010 a 2012 do Senátu. Ve volbách do Evropského parlamentu v roce 2014 kandidoval za Svobodné na 6. místě jejich kandidátky.\n\n\n"}
{"id": "954326", "url": "https://cs.wikipedia.org/wiki?curid=954326", "title": "Irácké letectvo", "text": "Irácké letectvo\n\nIrácké letectvo (IQAF) (, \"Al Qauwa al Džauwíja al Iráqíja\") je letecká složka iráckých ozbrojených sil odpovědná za dohled nad národními hranicemi a nad územím Iráku. Také působí jako podpůrná síla iráckého námořnictva a irácké armády, kterou není problém rychle nasadit.\n\nIrácké letectvo bylo založeno v roce 1931 během britské správy Iráku. Z počátku neslo oficiální název Royal Iraqi Air Force (RIAF), tedy Královské irácké vzdušné síly. Až na krátké období během druhé světové války irácké letectvo provozovalo převážně britská letadla, a to až do revoluce v roce 1958, kdy se nová irácká vláda začala orientovat na Sovětský svaz. Se založením RIAF se zároveň začalo s výstavbou dalších vybavených letišť, které bylo do té doby pouze v Bagdádu, např. v lokalitách Hinaidi, Shaiba a Habbaniya. Noví letci se školili na britské letecké akademii v Cranwellu.\n\nPrvními letouny RIAF se stalo pět cvičných strojů de Havilland D.H.60T Gipsy Moth, dodaných 22. dubna 1931. V dodávkách následoval roj letounů de Havilland D.H.80 Puss Moth, které byly vybaveny pumovými závěsníky, radiostanicemi a kamerami. V roce 1934 irácké letectvo získalo dopravní letouny de Havilland D.H.84 Dragon, bojové Hawker Audax (\"Nisr\"), cvičné de Havilland Tiger Moth a množství pozemního vybavení.\n\nV polovině 30. let začali britští vojenští poradci na čas opouštět zemi a společně se zvyšující se nezávislostí země zde začala působit Itálie. RIAF tak do své výzbroje v roce 1938 zařadilo 25 bitevních strojů Breda Ba.65 a čtyři dvoumotorové bombardovací letouny Savoia-Marchetti SM.79B, které však byly všechny zničeny během bojů s Brity v roce 1941.\n\nDo roku 1940 pak Británie do Iráku dodala 15 stíhacích strojů Gloster Gladiator, několik dvoumotorových Avro Anson určených k bombardování, dopravní de Havilland Dragon Rapide a de Havilland D.H.90 Dragonfly. Z USA byly dodány lehké bombardéry Douglas DB-8A-4. V roce 1940 mělo RIAF šest operačních bojových squadron, organizovaných podle vzoru Royal Air Force.\n\nV květnu 1941 došlo v Iráku k povstání, do čela vlády se dostal Rašíd Alí al-Kajlání a země se přeorientovala na německé spojence. Během leteckých bojů s RAF utrpělo RIAF značné ztráty, proto Němci do Iráku poslali 14 letounů Heinkel He 111H-6 od 4./KG 4 a 14 strojů Messerschmitt Bf 110D-3 z Řecka od jednotky 4./ZG 76. Italové pak do Iráku dodali 11 strojů Fiat CR.42. RAF si nadále udrželo převahu a až do konce druhé světové války irácké letectvo donutilo k nečinnosti.\n\nPo vítězství Spojenců nastala změna politické orientace také v Iráku, byla obnovena probritská monarchie společně s obnovou RIAF. V roce 1946 irácké letectvo převzalo stíhací a stíhací-bombardovací stroje Hawker Fury F.Mk.I (55 kusů), dopravní de Havilland Dove a později rovněž cvičné de Havilland Chipmunk a transportní Bristol Freighter. Zároveň byla otevřena letecká akademie v Rashidu.\n\nPrvní proudové letouny převzalo RIAF v roce 1953. Nejdříve šest cvičných dvoumístných letounů de Havilland Vampire T.55 a následně 12 jednomístných stíhacích Vampirů F.B.52. O rok později přišlo 12 výkonnějších strojů de Havilland Venom F.B.50. Výzbroj se postupně rozšířila na nové Venomy, pozorovací letouny Auster A.O.P.6, de Havilland Devon, Avro Anson a další Freightery. U akademie byly používány cvičné vrtulové stroje Hunting Provost T.53 a vrtulníky Westland Dragonfly. V roce 1956 RIAF disponovalo více než stovkou letadel a patřilo v oblasti k silným letectvům. V roce 1957 RIAF získalo pět moderních stíhacích exemplářů Hawker Hunter F.6 z Británie, později doplněných o další belgické a nizozemské generálkované Huntery F.G.A.59. S touto výzbrojí RIAF vstoupilo do krátké federace s Jordánskem a státního převratu v létě 1958, kdy byla svržena monarchie s následným vyhlášením republiky El-Džamhúríja el-Irákija.\n\nNový režim přerušil britské spojenectví a v létech 1959-1960 se v zemi začali objevovat sovětští poradci. Jen od roku 1958 do roku 1959 bylo iráckému vojenskému letectvu dodáno 15 cvičných letadel Jak-11, 20 strojů MiG-15bis, 30 MiGů-15UTI, přes 100 exemplářů MiG-17, 12 Il-28, 20 An-2 a 13 Il-14M.\nDodávky obrovského množství sovětské letecké techniky pokračovaly také během 60. let 20. století, kdy irácké letectvo posílilo 20 letounů MiG-19S, 21 MiG-21F-13, 90 MiGů-21PF, přes 100 MiGů-21PFM, 12 MiGů-21UM, 50 Su-7BMK, 8 bombardérů Tu-16K, 12 transportních An-12B, 8 vrtulníků Mi-1 a 35 Mi-4.\n\nTyto dodávky značně snížily závislost Iráku na Velké Británii, která v tomto období dodala iráckému letectvu pouze 20 cvičných strojů BAC Jet Provost a 12 vrtulníků Westland Wessex. Z Francie bylo dodáno také 60 lehkých víceúčelových vrtulníků SA.316 Alouette III.\n\nPo Šestidenní válce, během které přišlo irácké letectvo o 20 letadel, inicioval Baasistický Irák program dovybavení svých leteckých sil novými stroji sovětské výroby. Dodávky sovětské letecké techniky zintenzivnily po roce 1972, kdy byla podepsána sovětsko-irácká dohoda o dvacetiletém přátelství a spolupráci. Tato dohoda Iráku umožnila vybavení svého letectva 40 novými MiGy-21MF, 12 bombardéry Tu-22, jedenácti An-24, 10 An-26, 16 vrtulníky Mi-6 a 150 Mi-8. Mezitím začaly ke zlepšení pilotního výcviku přicházet československé letouny Aero L-29 Delfín.\n\n7. října 1973 se irácké letectvo zapojilo do probíhající Jomkipurské války, během níž přišlo o 21 strojů Hunter a MiG-21.\nKdyž v roce 1979 přišel k moci Saddám Husajn, letectvo narůstalo velmi rychle. Irák začal objednávat více sovětských a francouzských letadel. Vrchol přišel několik let po dlouhé a krvavé irácko-íránské válce v letech 1980 až 1988, kdy se letectvo skládalo z více než 950 letadel včetně Dassault Mirage F1EQ, MiG-25 a MiG-29 a stalo se jednou z největších vzdušných sil v regionu.\n\nJeho pád přišel během války v Zálivu a pokračoval, když koaliční síly vymáhaly bezletové zóny na severu a jihu Iráku vyhlášené OSN. Zbytky iráckého letectva byly zničeny během invaze do Iráku v roce 2003. V současné době letectvo prodělává přestavbu a většinu výcviku a letadel dostává z USA.\n\nV červnu 2014 se rozhodl Irák zakoupit, kvůli pokračujícím bojům s bojovníky Islámského státu v Iráku a Levantě, od Ruska a Běloruska použité letouny Suchoj Su-25 a údajně i Suchoj Su-30, a helikoptéry Mil Mi-28 a Mil Mi-35. Došlo také k nákupu českých lehkých bojových strojů Aero L-159 Alca.\n\nTabulka obsahuje přehled letecké techniky Iráckého letectva podle Flightglobal.com.\n\n"}
{"id": "954328", "url": "https://cs.wikipedia.org/wiki?curid=954328", "title": "Sbor dobrovolných hasičů Hejnice", "text": "Sbor dobrovolných hasičů Hejnice\n\nSbor dobrovolných hasičů Hejnice je organizace pomáhající při boji s požárem, a to jak na území města Hejnice, tak také v jeho okolí.\n\nK založení sboru došlo dne 22. června 1874. První nasazení sboru přišlo hned následující den, kdy se v plamenech ocitlo osm domů ve Ferdinandově a ještě téhož dne zachvátil požár i tkalcovnu bavlny spolu s obytným domem v Bílém Potoce. Požáry se v okolí Hejnic vyskytovaly přibližně jednou za měsíc i během následujících let. Hasební prostředky dopravovaly k požáru koňské povozy a voda se přenášela ve džberech. Pokrok nastal 11. července 1902, kdy si místní hasiči mohli ze sponzorských darů zakoupit parní stříkačku. O pět let později (1907) díky příspěvkům šlechtického rodu Clam-Gallasů, jimž město a okolní oblasti patřily, a také díky dalším donátorům mohli hasiči začít budovat svou zbrojnici. Tato zbrojnice sloužila do roku 1992, tedy 85 let, a objekt slouží i nadále, když jej po nutné přestavbě využívá místní soukromá pekárna. Náklady na zbudování stavby dosahovaly 2 670 K a 20 haléřů.\nKdyž roku 1913 zahájil provoz místní vodovod, vyzvala obec hasiče, aby provedli své cvičení, během něhož si převzali pod svou správu i obecní hydranty. Hned následující rok došlo ke snížení počtu zásahu schopných hasičů, neboť vypukla první světová válka a většina členů spolku musela narukovat do armády. Ti, co zůstali, zajišťovali hašení a pomáhali také s odvozem raněných z fronty. Po skončení války proběhla v obci roku 1919 elektrifikace a hasiči si podali žádost na zakoupení elektrické sirény. Jejich přání nebylo vyhověno a ještě osm let poté (roku 1927) se požární poplach ve městě vyhlašoval zvukem parní píšťaly a hasičem běhajícím obcí a troubícím na trubku signál „Hoří“.\n\nOd dubna 1927 až do konce druhé světové války neexistují žádné doklady o fungování sboru. Po skončení války však opětovně zahájil svoji činnost. Sbor však neměl příliš mnoho vybavení k hašení požárů. Disponoval pouze jedním přenosným agregátem a starými hadicemi. Členové spolku proto mezi sebou uspořádali sbírku a z vybraných peněz pořídili starší nákladní vůz. Roku 1945 ještě hasiči ve městě založili Československý červený kříž, do něhož vstoupilo přibližně dvě stě členů. Sbor hasičů uspořádal po městě sbírku, jejímž cílem bylo vybrat prostředky na nákup sanitního vozu. To se zdařilo, ale již za tři roky (1948) znárodnil sanitku stát a převedl ji do Ústavu národního zdraví. Toho roku došlo po nástupu Komunistické strany k moci došlo ke změně názvu organizace na „Dobrovolný sbor požární ochrany“ a hasiči se začali nazývat „požárníci“. Současně jednotka přidělením získala starší německý automobil Furst Bissing, jenž roku 1953 nahradilo vozidlo Tatra 805. Tou dobou již sbor měl k dispozici stříkačky DS-16 a PPS-12.\n\nRoku 1976 získal sbor do svých služeb automobil Praga RN-CAS 16 a o pět let později též vůz Tatra 148-CAS 32. Za další tři roky (1984) se vozový park jednotky rozšířil o Avii, kterou sbor využíval až do roku 2008, než některé její části podlehly tak intenzivně korozi, že se již nevyplatilo je opravovat. Během roku 1991 začala výstavba nové zbrojnice stojící v ulici Petra Bezruče, tedy v jižní části obce u místního kostela. Stavbaři své práce dokončili následujícího roku a 7. listopadu 1992 ji slavnostně předali do užívání. V roce 1999 získal oddíl automobil Praga V3S z roku 1954, jenž do té doby využívali dobrovolní hasiči z Ferdinandova.\n\nBěhem posledního roku 20. století se sbor obohatil o jednotku psovodů. Ti se využívají při záchranářských pracích či při vyhledávání zavalených či utonulých. Pomáhali například po zemětřesení v Turecku (2011) nebo na Tchaj-wanu. V roce 2008 došlo k vyřazení automobilu Avia, který sbor využíval od roku 1984, a místo něho městský úřad zakoupil vůz Land Rover Defender, k němuž pořídil také přívěsný vozík. O další automobil se park jednotky rozšířil roku 2011, kdy v půlce října toho roku získala jednotka cisternovou automobilovou stříkačku CAS 20 MAN TGM 18.340.\n\nHasičský sbor zasahoval při požárech i živených pohromách. Pomáhal například při požáru místního podniku Autobrzdy (došlo k němu v roce 1981), dále zasahoval v bělopotocké restauraci Koruna, ve frýdlantském kině či u požáru tamního závodu firmy Tiba. Nápomocni také byli při požáru Parkhotelu v Lázních Libverdě, při lesních požárech, u hořících stohů slámy nebo odpadech dovozených z Německa a uskladněných u Arnoltic či u Dolní Řasnice. Se záchranou pomáhali též při povodních v letech 1946, 1948, 1958, 1977, 1997, 2002 a 2010.\n\nHasiči jsou činní také v kulturní oblasti. Pořádají plesy, zábavy, pálení čarodějnic nebo dny otevřených dveřích ve své zbrojnici, během nichž dětem z mateřských škol ukazují své pracovní prostory. Spolupracují také se sbory v německém Eilenburgu a Delitzschu či se sbory v polských obcích Świeradów-Zdrój, Pobiedna nebo Trójca.\n\nTým psovodů SDH Hejnice byl založen v roce 2000 z důvodu potřeby praktického využití záchranných psů. Naši členové tuto nutnost zaznamenali v rámci nasazení při národních i mezinárodních záchranných operacích - po zemětřesení v Turecku a na Taiwanu, a na pátracích akcích v Rakousku a na Slovensku. Proto je zkušební řád SH ČMS, výcvik záchranných psů a příprava záchranných týmů v SDH Hejnice zaměřen především na praxi.\n\nTým psa a psovoda je schopen prohledat nejrůznější terény jako lesy, louky, koryta řek, jeskyně, skály apod. Jeden takovýto tým dokáže nahradit při klasické pátrání v rojnici více jak deset jejích členů. \n\nPsovodi SDH Hejnice jsou připraveni v případě potřeby pomoci kdykoliv, ve dne i v noci.  Záchranní psi nehledají člověka podle jeho pachové stopy zanechané na zemi, ale sbírají lidský pach ze vzduchu a větru, a není tedy nutný předmět pohřešované osoby k nasumování. Proto mohou být do pátrací akce nasazeni okamžitě a za každého počasí. Psi jsou cvičeni pro označení každého lidského pachu,  přičemž nerozhoduje, zda se jedná o pohřešované dítě, dospělou osobu nebo seniora, osobu která se pohybuje, nebo osobu ležící.  \n\nPsovodi jsou plně vybaveni pro pátrací akce v terénu a jsou pravidelně proškolováni v poskytování první pomoci, orientaci v terénu a práci s GPS i slanění se psem do nepřístupných míst.\n\nV roce 1999 po návratu české mise z Turecka, Tchaj-wanu a opět Turecka, kde záchranáři pomáhali i se svými psi v oblastech postižených zemětřesením, si František Schejbal uvědomil, že výcvik psů tak jak jej dosud prováděl ve Svazu záchranných brigád kynologů České republiky je ryze sportovní a nepříliš vhodný pro praktické nasazení. Snažil se iniciovat změnu, ale setkal se s nepochopením vedení SZBK a proto se rozhodl jít vlastní cestou. Požádal proto o pomoc výbor sboru v Hejnicích, kde s jejich pomocí v roce 2000 založil jako první v České republice hasičské záchranné psovody. Přes deset let si zapisoval neobvyklé situace z praktických nasazení jejich řešení. Ty pak použil za pomoci svých kolegů pro sestavení „Zkušebního řádu pro přezkušování záchranných psů\". Takto vzniklý unikátní zkušební řád v roce 2003 vydalo Sdružení hasičů Čech Moravy a Slezska jako „Metodický pokyn starosty \"SHČMS\" pro přezkušování svých psovodů v rámci republiky.\n\nHejničtí psovodi se svými čtyřnohými pomocníky jsou zařazeni do Integrovaného záchranného systému České republiky a někteří z nich mají složené atesty Ministerstva vnitra ČR. Pro dokreslení o rozsahu jejich práce je nutno uvést, že v letech 2000 - 2013 se zúčastnili hejničtí psovodi se svými psími pomocníky celkem 127 pátracích akcí na území republiky. O svých trvalých kvalitách přesvědčují na různých soutěžích, kterých se zúčastňují a kde se jim daří o Čemž svědčí vítězství na Mistrovství ČR s účastí psovodů německého THW pořádané Generálním ředitelstvím Hasičského záchranného sboru ČR a MV ČR v roce 2013. V témže roce obsadili i první místo v soutěži družstev Search patrol. \n\nKaždoročně pořádají množství ukázek výcviku psů pro školy a organizace. Velmi oblíbené se staly jimi pořádané výcvikové tábory pro psy a psovody kam se rok od roku přihlašuje větší počet zájemců. A tak tým záchranářů pod vedením Františka Schejbala a jejich čtyřnohých pomocníků je i dobrým reprezentantem města Hejnice a zdejšího sboru dobrovolných hasičů v republice i zahraničí.\n\nK roku 2018 má jednotka k dispozici:\n\nOrganizovaná činnost mladých hasičů je zaznamenána v historii sboru od roku 1974, kdy vznikl první oddíl mladých pod tehdejším názvem „Mladí požárníci“ ale již předtím docházeli do sboru jednotlivci mladší 15 let, ale jako samostatný kolektiv nepracovali. Tak jako v jiných sborech oddíl vznikl 'na popud centrálních hasičských orgánů ve snaze vychovat další generaci hasičů - nástupců té stávající. Myšlenka získala mezi hasičskou veřejností velkou podporu a způsobila vznik mnoha hasičských mládežnických kolektivů. Byla zpracována náplň pro jejich činnost a vydáno doporučení jak mladé hasičské oddíly vést. Prvotní nutností však bylo získat ve sborech dospělé jedince, kteří by byli ochotni s mládeží dlouhodobě pracovat. V Hejnicích se tohoto úkolu ujal Ladislav Koníř, který vedl první zdejší kolektiv v počtu 11 dětí ve složení: Pospíšil Jar., Pospíšil Jos., Juklíček L., Vojco l., Talacko J., Bak J., Polanský J., Kordík P., Votava M., Lettner J., Šidelka  J. Parta mladých požárníků se s nadšením pustila do své činnosti. První velkou akcí oddílu byla příprava na branný závod obdobných kolektivů z frýdlantského výběžku, který byl organizován 2. listopadu 1974 v Bulovce. První vystoupení dopadlo dobře, neboť' hejnické družstvo skončilo na 3. místě. Sbor tehdy reprezentoval vybraný tým v sestavě: J. Polanský, J. Bak, L. Juklíček a Jar. Pospíšil. Pravidelné týdenní schůzky měly pestrý program s hasičskou i všeobecnou náplní. A tak se děti seznamovaly s první zdravotnickou pomocí, učily se vázat hasičské uzle, pracovat s mapou, dozvěděly se o historii hasičů v Hejnicích. V případě příznivého počasí se učily zacházet se základní hasičskou technikou. Největší zájem byl o nácvik obsluhy požární stříkačky, kdy vrcholem bylo její praktické použití se stříkáním, což chtěl každý zkusit. Mladí se také připravovali pečlivě na své kulturní vystoupení na výroční schůzi sboru, o které byli požádáni. Vlastní vystoupení provázela značná tréma, ale potlesk starších kolegů a připravené malé občerstvení pro účinkující jim bylo odměnou. Do dalšího roku vstoupil oddíl v nezměněném složení. Po dohodě byly stanoveny čtvrtky jako pravidelné týdenní schůzky oddílu. S velkou pozorností byly projednány směrnice celostátní hry „Plamen“, které řídily Činnost oddílů v celé republice. Byla zahájena příprava na okresní soutěž, která byly plánována do Nového Města p/Sm., uskutečnilo se několik vycházek za poznáváním města, celý oddíl se zúčastnil májových oslav. Ze soutěže z Nového Města p/Sm. se vracelo hejnické družstvo trochu se smutkem, neboť se umístilo těsně pod stupni vítězů na „bramborovém\" 4. místě. Protože v té době probíhala výstavba přípojky topení z místní školy do zbrojnice, nezůstaly ani děti stranou a na několika brigádách odpracoval celý oddíl 342 brigádnických hodin. Na závěr hry „Plamen” a jako odměnu za celoroční činnost se celý oddíl zúčastnil zájezdu do Prahy, Terezína a Lidic. V dalších letech pokračoval běžný život oddílu. V roce 1976 došlo ke zvýšení počtu členů oddílu na 16 dětí, kdy se staly členkami oddílu poprvé i dívky. Sbor členům oddílu pořídil i první jednotné vybavení pro soutěže a veřejná vystoupení. Úspěchem skončilo vystoupení mládežníků na obvodové soutěži v Krásném Lese, kde z 16 družstev obsadil tým z Hejnic 2. místo. Ocenění také získali dva členové oddílu (Jana Šidelková, Jiří Šidelka) v roce 1979 v okresní výtvarné soutěži „Požární ochrana očima dětí”. Počátkem osmdesátých let dochází k útlumu Činnosti oddílu mladých požárníků. Ladislav Koníř sice získal na pomoc ve vedení oddílu postupně další pomocníky z řad členů sboru, ale chyběl zájem dětí. A tak v roce 1983 bylo v oddíle jen 7 žáků (Salaba J., Krisuba J., Filipi F., Macek R., Hryščenko O., Červa R., Salaba M.). Oddíl sice plnil úkoly hry „Plamen”, ale někdy měl potíže s ohledem na nízký počet členů, s účastí na soutěžích, kterých se musel zúčastňovat. Přesto se mu však někdy podařilo uspět; jako na soutěži frýdlantského obvodu konané v roce 1982 v Lázních Libverda, kde se umístil na třetím místě. Parta mladých ve snaze získat své vlastní finanční prostředky zorganizovala několik kol sběru druhotných surovin, s jejichž odvozem do sběrny jim pomohli starší kolegové ze sboru. S velkým nadšením si získané peníze mladí hasiči uložili pro své další využití. Činnost oddílu postupně v následujících letech přilákala další členy a tak v roce 1988 jejich už 20. Koná se obvyklé plnění disciplín hry „Plamen\". Děti a jejich vedoucí přidávají další akce, které zlepší vztahy uvnitř kolektivu. Společné sobotní výlety do přírody, návštěva libereckého letiště a plaveckého bazénu. Oddíl přijímá svůj vlastní název „Soptíci“ a jeho členy v roce 1987 jsou: D. Chadt, L. Vacková, J. Kostelník, M. Kóňa, M. Zrubec, H. Kostelníková, T. Kóňa, T. Zrubec, P. Návesník, I. Ožvaldová, J. Salátová, M. Dvořák, A. Sochorová, M. Sochor, P. Návesníková, D. Balogová, F. Schejbal, M. Vacek, K. Plůtová, M. Salát. Od roku 1987 má činnost oddílu mladých požárníku stoupající tendenci. Velmi oblíbené byly dvoudenní brigády na pomoc Jizerským horám, kdy děti byly ubytovány přímo na některé chatě v horách a zde se i stravovaly. Převážně sázely stromky nebo uklízely klestí. Po pečlivé přípravě složilo celkem 13 členů oddílu zkoušky odborné zdatnosti pro získání odznaků strojníků, preventistů a kronikářů. V roce 1988 dosáhl oddíl nejvyššího počtu Členů ve své historii. K původním Členům registrovaným v roce 1997 přibyli A. Salabová, P. Bartošík, J. Plůta a D. Červová. Zvýšený stav členské základny dětí v oddíle umožnil, že na soutěžích byly hejnickými obsazovány všechny vypsané kategorie někdy i dvěma družstvy.\n\nPráce oddílu po roce 1989 po politických změnách pokračovala i nadále byla jen oproštěna od politického balastu. Oddíl převzali noví vedoucí L. Šuhaj a J. Janda. Děti se připravovaly na plnění disciplín celostátní hry „Plamen\", která pokračovala i nadále v celé republice. Dvakrát ročně se zúčastňovaly závodů ve svém frýdlantském obvodu družstvy mladších i starších žáků. Název oddílu byl přejmenován v rámci republikových úprav názvosloví na oddíl „Mladých hasičů”. Za aktivitu v oddíle uspořádal výbor sboru pro mladé hasiče několik zájezdů a výletů (ZOO Liberec, frýdlantský zámek, Botanická zahrada Liberec, Plavecký bazén v Liberci). Děti pomáhaly v rámci svých sil při výstavbě nové zbrojnice a v závěru její výstavby i při úklidových pracích a těšily se na svou klubovnu, kterou měly slíbenu v nové zbrojnici. V letech 1995 - 1996 vedl oddíl mladých hasičů J. Janda a jeho pomocníkem byla H. Jandová. Oddíl měl té době 1 7členů (Z. Marková, B. Jandová, M. Štěpánová, V. Gáborová, M. Gáborová, Z. Kublová, Z. Pospíšilová, Z. Krigierová, J. Jirounek, P. Jirounek, V. Jirounek, V. Janda, A. Hanus, Z. Melichar, J. Meller, M. Krčil, P. Cína). Mladí hasiči i nadále se zúčastňovali celostátní hry „Plamen”, společně jezdili na výlety a připravovali se na soutěže, které byly v okolí pořádány. Bohužel v dalších letech se nepodařilo děti pro práci v hasičském kroužku získat a navíc nenašli se obětavci, kteří by je vedli. \n\nAž v roce 2001 byl oddíl mladých hasičů v Hejnicích obnoven. Pod vedením Petra Návesníka a jeho pomocníků Oldřicha Lepšíka a Jiřího Šimona se oddíl opět zapojil do hry „Plamen\". Ryze Chlapecký oddíl tvořili: Albert P., Cína J., David Z., Deško J., Dostál L., FIéng., Jirounek P., Karasz M., Lanyi O., Stránský L., Švarný Pavel, Švarný Petr, Tesař J. Navázal na činnost svých předchůdců a zdálo se, že hejničtí hasiči si budou vychovávat své nástupce. Opět však nastává útlum v činnosti. Vedoucí mají problémy se svým turnusovým zaměstnáním a i zájem dětí se nedařilo trvale udržet. \n\nTřetí pokus nastartovat činnost oddílu mladých hasičů nastává v roce 2007. Po náboru se přihlásilo prvních 13 dětí, kterých se ujali manželé Machanovi. I pro ně to byla velká výzva, neboť neměli příliš zkušeností a tak se i oni učili „za pochodu” organizovat činnost kroužku tak, aby svou náplní byl pro děti zajímavý. To se vcelku dařilo a tak se počet členů postupně zvyšoval. Do hry „Plamen 2007/2008 se zapojilo 23 dětí (Bartoš J., Čurda A., Chudobová A., Janíková V., Kalinová K., Karlík J., Linka J., Linková P., Machan Marian., Machan Marek, Machan P., Merunková E., Merunka J., Nováková K., Nygrínová M., Soldán J., Šosvol M., Šosvol O., Vilhelm L., Vincenec P., Zavřel J., Zavřel L., Karafová E.). Velkou podporou jim byli starší členové sboru, kteří se jim snažili být při některých akcích nápomocni. Pravidelné schůzky dětem rozšiřovaly znalosti v hasičské problematice, společně se zúčastňovaly různých akcí a mnohé akce připravovaly i pro ostatní. Důležitou součástí byl i nácvik na požární soutěže a účast na nich. A příprava se vyplatila. V obvodové soutěži v roce 2007 v Novém Městě pod Smrkem obsadil tým z Hejnic třetí místo. V dalším roce dokonce druhé místo na „Velikonočním poháru\" ve Frýdlantě, což si úspěšné družstvo se svými vedoucími patřičně vychutnalo.\n\nPočátkem roku 2012 se sbor pro menší počet hejnických dětí rozhodl navázat spolupráci s hasiči z Bílého Potoka pod Smrkem. A tak byl vytvořen společný oddíl mladých hasičů, který si dal i neobvyklý název „HEPO”, což znamená spojení Hejnic (HE) a Bílého Potoka p/Sm. (PO). Po počátečním oťukávání se dal oddíl pod vedením vedoucích Miroslava Machana z Hejnic a Martina Tecla z Bílého Potoka p/Sm. a jejich pomocníků Jirky Ostrého a Marka Tecla vehementně do práce, čehož je dokladem vedená kronika oddílu. Ve své nově vybudované klubovně plní disciplíny hry „Plamen\", pořádají výlety, poznávají okolí a připravují se na soutěže. Ve společném oddíle pracují (M., D. a M. Teclovi, Marian a Marek Machanovi, M. Salaba, A. Rejn, T. Ježowicz, B. Ježowiczová, M. Holata, J. Zavřel, S. Vladař, A. Vladař, F. Hanko, D. Stárek, D. Kováč, J. Džobáková, K. Rejnová, D. Hanková.)\n\n"}
{"id": "954339", "url": "https://cs.wikipedia.org/wiki?curid=954339", "title": "Arik Einstein", "text": "Arik Einstein\n\nArik Einstein ( אריק איינשטיין, žil 3. ledna 1939 – 26. listopadu 2013) byl izraelský zpěvák, hudební skladatel a herec.\n\nNarodil se v Tel Avivu v roce 1939. V roce 1959 po ukončení základní vojenské služby se zapojil do hudební a divadelní skupiny \"Bacal jarok\". Zpočátku vystupoval pod jménem Ari Goren. První album vydal roku 1960. Vystupoval tehdy se skupinou \"Šlišjat gešer ha-Jarkon\", společně s umělci jako Jehoram Ga'on, Benny Amdurski nebo později Jisra'el Gurion. Věnoval se i herectví. V roce 1964 měl roli v úspěšné filmové komedii \"Salach šabati\". Roku 1966 vydal první plně sólové album \"Šar bišvilech\" (Píseň pro tebe) a rok poté se přidal ke skupině \"ha-Chalonot ha-gvohim\". Roku 1968 následovalo album \"Mazal gedi\" (Kozoroh), které nemělo větší úspěch. Zároveň ale společně s Šalomem Chanochem utvořil skupinu ha-Čerčilim (The Churchills), jejíž album \"Puzi\" je považováno za první izraelské rockové album. Na něm byla zahrnuta i skladba \"Prag\" (Praha), kterou Einstein prezentoval jako protest proti invazi vojsk Varšavské smlouvy do Československa.\n\nV 70. letech Einstein nadále kombinoval hudební a herecké aktivity. Hrál v komediálním seriálu \"Lul\". V roce 1982 se zhoršilo jeho zdraví poté, co prodělal vážnou dopravní nehodu. V roce 2010 byl podle statistik nejhranějším interpretem v izraelských rozhlasových stanicích. Mezi jeho největší hity patří skladby \"Ani ve ata\" (Já a ty), \"Sa le’at\" (Řiď pomalu), \"Ješ li ahava\" (Mám lásku) nebo \"Atur micchech\" (Tvé čelo je korunované).\n\nKromě hudby se věnoval sportu. Patřil mezi izraelské přeborníky ve skoku do výšky a byl dlouholetým fanouškem fotbalového klubu Hapoel Tel Aviv. Byl dvakrát ženatý. První manželka Alona zemřela na rakovinu v roce 2006. Měl s ní dvě dcery. Další dvě dcery měl se svou druhou manželkou. Zemřel náhle v listopadu 2013 na rozsáhlé aneurysma v telavivské nemocnici Ichilov, kam ho sanitka převezla z jeho domu. Zemřel na operačním sále před 11. hodinou večer, 26. listopadu. Jeho úmrtí komentovaly špičky izraelského veřejného a politického života. Premiér Benjamin Netanjahu označil jeho písně za „\"soundtrack Izraele\".“ Prezident Šimon Peres prohlásil: „\"Psal své písně během našich těžkých časů i těch optimistických. Miloval jsem jeho skladby a věděl jsem to, co mnozí jiní: nebyl nikdo takový jako on\".“\n\n\n"}
{"id": "954342", "url": "https://cs.wikipedia.org/wiki?curid=954342", "title": "Římskokatolická farnost Strenice", "text": "Římskokatolická farnost Strenice\n\nŘímskokatolická farnost Strenice (lat. \"Strenicium\", něm. \"Strenitz\") je územní společenství římských katolíků v Strenicích a okolí. Organizačně spadá do mladoboleslavského vikariátu, který je jedním z deseti vikariátů litoměřické diecéze.\n\nDatum založení farnosti není známo. Matriky jsou vedeny od roku 1640.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen farní obvod (kolatura) farnosti-arciděkanství Mladá Boleslav, jehož součástí je i farnost Strenice, která je tak spravována \"excurrendo\".\n\nDo farnosti patří území obcí:\n\nVe farnosti se nacházejí také další drobné sakrální stavby a pamětihodnosti.\n\n\n"}
