{"id": "922499", "url": "https://cs.wikipedia.org/wiki?curid=922499", "title": "Pěstování jahodníku velkoplodého", "text": "Pěstování jahodníku velkoplodého\n\nPěstování jahodníku velkoplodého zahrnuje soubor operací, které jsou prováděny od rozmnožování až ke zrušení kultury, včetně plánování těchto operací.\n\nZákladem úspěchu je zdravá sadba, výběr vhodné odrůdy a zvolení vhodného stanoviště.\n\nJahodník je náročný na světlo, vyžaduje 1300-1500 slunečních hodin za vegetaci (1700-2000 ročně). Důležitý je dostatek vláhy, tepla, humusu, preferuje mírně snížené pH a dostatek živin. Dobře roste a plodí na všech půdách, s výjimkou chudých štěrků a těžkých, studených a zamokřených jílů. Nejvhodnější pro pěstování jahodníků jsou půdy hlinitopísčité s vrstvou ornice alespoň 25 cm, obsahem humusu 2,2 % a mírně kyselou pH (5,5-6,5). Za optimální se považuje oblast s 600–700 mm srážek ročně, avšak vzhledem k nerovnoměrnému nebo jinak nevhodnému rozdělení srážek během roku je, v případě jahodníku, vhodná závlaha na celém území ČR.\n\nPro kvetení je důležitý především fosfor. Většina pěstovaných odrůd je náchylná na houbové choroby. Po třech letech je plantáž považována za zamořenou chorobami a vyčerpanou.\nJahodník je citlivý na některé choroby, které mohou mít za následek i zánik celých kultur a pěstebních středisek. Například fytoftorová kořenová hniloba způsobila zrušení jahodářského střediska Bosonožsko na Brněnsku, které bylo proslulé. Tuto chorobu podporuje právě výsadba na tytéž plochy. Jahodník je považován za rostlinu citlivou na chlor (prasečí hnůj, fekálie, průmyslová hnojiva s obsahem chloru, např. draselná sůl), jsou ale uváděny příklady krátkodobých pokusů (1 rok) s některými odrůdami, u nichž se citlivost na chlor neprokázala.\n\nZnačná přizpůsobivost půdním a klimatickým podmínkám umožňuje pěstování jahodníku, v nížinách, středních polohách i v podmínkách podhorských oblastí. Vhodné jsou oblasti kukuřičné a teplejší bramborářské. Jsou doporučovány jihozápadní svahy, kde jsou dobré světelné, teplotní a vlhkostní podmínky, ale za vhodné jsou považovány i severní svahy, jsou-li bez výrazných teplotních výkyvů. Hlavně tam, kde bývá dostatečná sněhová pokrývka. Nejsou vhodné východní a jižní expozice, kde je příliš sucho. Uspokojivé výnosy a kvalita plodů, není-li preferována časná sklizeň, jsou dosahovány i v oblastech vyšších než je maximální udávaná nadmořská výška vhodná pro pěstování – 600 m n. m. (500 m n. m.), při průměrné roční teplotě 7 °C. Jsou dobré zkušenosti s pěstováním i ve výškách kolem 700 m n. m. — u vodní nádrže Lipno na Šumavě a jinde. Ve vyšších polohách jahodník sice později kvete a zraje, ale právě pro pozdější dobu květu jej tak nepoškozují pozdní jarní mrazíky. Při výsadbách jak v rovinách, tak i v kopcovitém terénu bývá zbudována v jahodovnách potřebná ochrana před příliš prudkými větry. Naprosto uzavřené plochy nebo mrazové kotliny bývají ovšem pro pěstování jahodníku nevhodné.\n\nKromě klimatických podmínek rozhodují o úspěchu v pěstování i místní podmínky. Nepatrná terénní vlna, blízkost vodního toku nebo rybníka, popřípadě výstavba v okolí ovlivní mikroklimatické podmínky. Tedy může mít vliv jak na přezimování, na výskyt chorob apod.\n\nPro přezimování u jahodníku je důležité vhodné zásobení živinami (nepřehnojování dusíkem), zálivka na podzim a zimní sněhová pokrývka.\n\nNa počátku 21. století jsou největší překážkou pěstování jahodníku houbové choroby.\n\nMěsíční odrůdy (Rujana) a některé stáleplodící odrůdy množené semenem se vysévají v únoru až dubnu do skleníku, pařeniště nebo fóliovníku. Výsadba je pak provedena v červnu až srpnu na 40×30 až 60×30 cm. Rostliny začínají plodit od září.\nNové odrůdy jahodníku jsou získávány množením ze semen. Získané výsledky jsou, samozřejmě variabilní, protože žádné dvě rostliny ze semene pravděpodobně nevytvoří rostliny, které by nesly úplně stejné plody. Pravděpodobnost, že ze semene vyroste rostlina s lepšími vlastnostmi než matečná rostlina, je malá. Vyšlechtění jedné rostliny, která by měla lepší ovoce než původní rostlina, z níž osivo pochází, z tisíce pokusů, se považuje za štěstí.\n\nJahody mohou být množeny ze semen dvěma způsoby:\n1. Ihned po dozrání mohou být semena vyseta do půdy, která je udržována neustále vlhká. Taková semena, ve správných podmínkách, budou klíčit do 4 nebo 5 týdnů a pokud jsou podmínky během prvního léta nadále příznivé, budou rostliny z těchto semen nést následující léto plody.\n\n2. Semena mohou být vyseta v průběhu příštího jara po zrání. Semena mohou, pokud je to nutné, zůstat až tři roky, aniž by ztratila svou klíčivost. Tento plán má tu nevýhodu, že trvá jeden rok déle než jsou zřejmé výsledky. Aby mohlo být osivo jahod použito k vysetí, mělo by být skladováno v suchém písku nebo suchém prostředí. Během následujícího jara by mělo být semeno zaseto v mělkých rýhách, ne více než půl palce hluboko, do dobře připravené půdy. Jakmile jsou rostliny dostatečně velké, měly by být přesazeny do sponu asi 6 centimetrů od sebe v každém směru. Následující jaro mohou být rostliny vysázeny na své trvalé stanoviště. Takový způsob množení jahod může být někdy dostatečně ekonomický, aby byl prováděn.\n\nJahodník se obvykle rozmnožuje odnožováním. Původně vysazené rostliny se rozrůstají odnožováním v řidší nebo hustší trsy a vytvářejí výhony s dceřinými rostlinami, které tvoří další výhony s dalšími dceřinými rostlinami. Série těchto rostlinek po zakořenění i se šlahounem nazýváme odnoží, jednotlivé zakořeněné rostlinky pak odnožovými rostlinami.\n\nV šlechtitelské a množitelské praxi se v ČSSR v některých JZD a ústavech v druhé polovině 20. století zaváděl do praxe vysoce efektivní a z hlediska rostlinolékařství naprosto převratný způsob množení tzv. meristémovými kulturami sadby nejen u chryzantém, jiřin a dalších chorobami často napadaných okrasných rostlin, ale například i u jahodníku.\n\nMeristémové množení jahod bylo prováděno ve Výzkumném a šlechtitelském ústavu ovocnářském v Holovousích a na Šlechtitelské stanici Sempra, o. p„ ve Velehradě, na Slovensku v Bojnici. Obvykle se toto množení jahodníkové sadby kombinuje s tzv. termoterapií, tj. pěstováním za vyšších teplot (např. 5 dní při teplotě 25 °C, dalších 5 dní při teplotě 30 °C a 21 dní při teplotě 37,5 °C.) které potlačuje rozvoj některých chorob (především viróz) a podporuje prudký růst. Odebírány a kultivovány jsou pak tkáně, meristémy, z nově narostlých vrcholových částí výhonů jahodníku.\nTímto způsobem dochází k ozdravění jednotlivých odrůd, takže výnos zlepšený pomocí výpěstků získaných tímto způsobem, podle stupně zamoření chorobami a škůdci, může stoupnout o 30—70 %. Pokusy prokázaly, že potomstvo meristémových kultur zůstává zdravé asi 7 let.\nVýpěstky získané tímto způsobem mohou být skladovány po značně dlouhou dobu v chladnu. V Belgii je tato sadba skladována v bezlistém stavu po dobu 2-3 let bez jakéhokoliv poškození.\n\nK přípravě sadby, která by byla kdykoliv k dispozici pro výsadbu, se používají chlazené sazenice, nazývané též „frigo\". Tyto sazenice se odebírají z množitelských porostů v době hlubokého vegetačního klidu (pokud půda nezamrzne od listopadu do konce února). Rostliny ošetřené fungicidy se zbavují listů a ponechají se jim pouze srdéčka. Zbaví se zeminy, sváží do balíčků a uskladní v polyetylénových sáčcích. Takto upravené rostliny se pak skladují po dobu 3—7 měsíců při teplotách —1 °C až —2 °C. Odstranění listů není na závadu.\n\nFRIGO sadba je na počátku 21. století nejrozšířenějším způsobem výsadby jahod. Nabízené sazenice mají větší kořenovou část a kořenový krček se srdéčkem, nemají listy, často ze sazenic již vyrůstají zárodky květů. Nejběžnější termín výsadby je od poloviny června do poloviny července, ale prakticky je možné vysazovat chlazené sazenice po celé vegetační období.\n\nPři příliš časné výsadbě je nutné odstranit květy. Rovněž odnože, které se vytvořily po výsadbě, se odstraňují. Ujímání rostlin je lepší. Rostliny mají menší nároky na zavlažování, výnosy při běžných sponech jsou v prvním roce po výsadbě až o 25 % vyšší než při použití normální sadby v podzimním termínu.\n\nV příštím roce na jaře je růst rostlin velmi bujný (rostliny mají vzhled dvouletých jahodníků), a tak se po roce dosahuje podstatně vyšších výnosů než u běžně používané sadby, zejména při výsadbě do hustších sponů.\n\nPoužití chlazených sazenic je pro školkařské závody výhodné. Počet získané sadby při pozdějším dobývání je 4 až 5 krát vyšší oproti tradičnímu získávání sadby v srpnu. Sazenice nejsou náročné na skladovací prostory a dobře snášejí přepravu.\n\nCílem udržovacího šlechtění je udržovat kvalitu a výkonnost původní sadby (tzv. superelity). V praxi to vypadá tak, že se v superelitním porostu pečlivě sledují jednotlivé trsy, jejich výnosy se váží a kontrolují, zda kvalitativní znaky zůstávají pro odrůdu typické. Pozitivním výběrem jsou pro další rozmnožování vybírány pouze nejlepší a nejzdravější trsy. Při negativním výběru jsou ze superelitního porostu odstraňovány málo výkonné, nemocné nebo odrůdě zcela neodpovídající trsy. Přičiněním udržovacího šlechtění se může odrůda dlouhá léta udržovat na patřičné výši nebo se i v některých vlastnostech zlepšit.\n\nZe sadby odebrané přímo od rostlin v udržovacím šlechtění se zakládají takzvané matečné výsadby.\n\nNa založení plantáže jahod nemají být nikdy použity pozemky, na kterých někdy předtím plantáž jahod byla. Při výsadbě půda musí být prosta plevelů a parazitů, tiplic, drátovců, třásněnek apod. Pečlivá příprava půdy je při zakládání plantáže důležitá. Je doporučena několikaletá příprava půdy předplodinami, nejlépe střídáním okopanin se směskami, s využitím vikve a lupiny. Jako příklad je uváděn Sovětský svaz, kde se se lupiny používalo všeobecně a byla doporučována k vyzkoušení směska žitňáku a sveřepu bezbranného. Nejlepší předplodinou jsou brambory, přestože hrozí přenos houby kořenomorky (\"Rhizoctia violacea\") a dalších chorob, zvláště při používání hnojiv, která snižují pH půdy.\n\nPoužitím chlévského hnoje dochází k výraznému nárůstu zásoby semen plevelů v půdě, zbytečně vysokému nárůstu listové hmoty na úkor ostatních částí rostlin. Výsadba v druhé trati je tak vhodnější. Je doporučena zvýšená dávka 400-500 q na hektar nebo přihnojení rašelinou, kompostem nebo zkompostovaným hnojem k zvýšení dávky humusu v půdě. V tomto ohledu je jahodník poměrně náročný. Zvláště nedocenitelné je před výsadbou hnojení kompostem.\n\nÚčelné zařazení předplodin je významné pro předcházení některým chorobám. Pro založení a provoz plantáže lze doporučit osmihonný osevní postup, kdy čtyři roky jsou pěstovány luskoviny a okopaniny a čtyři roky jahody. Plodnější odrůdy jahod by měly být pěstovány jen tři roky. Vzhledem k tomu, že při pěstování brambor, fazolí, řepy a rajčat mohou být na jahody přenášeny některé houbové choroby a háďátka, je například v okolí Ontaria pěstována několik let před výsadbou jahod sója, čímž se zabrání hnilobě kořenů.\n\nPři přihnojení chlévským hnojem bez zapravení do půdy dochází k výluhu a vyplavení (fosfor, organické složky) živin a velice rychle k vyprchání dusíku. Pozdní zapravení hnoje má tedy za následek degradaci stavu živin v půdě, protože vyluhovaná sláma je rozkládána bakteriemi, které využívají živiny v půdě, především množství dusíku.\n\nNa začátku druhé poloviny dvacátého století, vzhledem k úbytku používání organických hnojiv a poměrnému zvyšování hnojení průmyslovými hnojivy, je hodnocen tento stav jako nevhodný a hnojení organickými hnojivy nedostatečné a podceňované, s tím že hrozí významný úbytek humusu v půdě a je doporučováno a zaváděno tzv. „zelené hnojení“. Při výběru lokality a přípravě pozemku je vzhledem k nárokům jahodníku mít toto na zřeteli a půdu řádně připravit a nechat ji odpočinout nebo počítat s problémy a úplným rušením plantáže pro vyčerpání půdy a choroby.\n\nPři zakládání plantáže po lučních porostech je někdy třeba upravit pH, které bývá velmi kyselé a půda může být promořena drátovci. Toto zamoření může v dalších letech způsobit takové škody, že bývá přistoupeno k zaorání celého porostu. Hluboká orba je nezbytná.\n\nPo jetelotravních a vojtěškotravních směskách bývá půda v dobré kondici a půda bývá dobře zásobena dusíkem. Ostatních živin se půdě obvykle nedostává vlivem vyčerpání vojtěškou. Rovněž je zde nebezpečí zamoření ponravami – drátovci. K dokonalému zaklopení drnu je třeba předradličky.\n\nPo obilninách je vhodná mělká podmítka a hluboká orba.\n\nJahodník nesnáší čerstvou naorávku a kyprou půdu. Snadno v ní přes zimu vymrzá. Po naorávce se půda usmykuje a rozhodí se dlouhodobě se rozkládající a pomaleji rozpustná hnojiva (vhodné hnojivo pro tento účel tedy není Cererit jak se lze také dočíst, ale rohovina, kostní moučka, Thomasova moučka, kaly, apod) s obsahem K a P. Pouze v případě jarní výsadby má smysl před výsadbou použít i rychleji rozpustná hnojiva s obsahem dusíku (jako NPK nebo močovina), která uvolňují živiny poměrně rychle a sazenice tak živiny využijí, avšak Peiker důrazně varuje že i 6 mg nitrátového dusíku se negativně odrazí na ujímání (rozvoj kořenového systému) bezprostředně po výsadbě. Vápnění před výsadbou je velmi nevhodné, jahodník není vápnomilnou rostlinou.\n\nHnojení závisí na fyzikálních vlastnostech půdy, na zásobě živin v půdě, s ohledem předchozí plodiny a v neposlední řadě je nutno vzít zřetel fenofázi a druhové požadavky jahodníku na živiny a podle nich upravit dávky případné hnojiv během vegetace. Účinek hnojiv závisí na druhu půdy a jejích fyzikálních vlastnostech, zvláště na kyprosti půdy a podle toho se také hnojení uplatňuje.\n\nPři výsadbě půda musí být prosta plevelů a parazitů, například drátovců, takže není zcela vhodné používat čerstvě prohnojený pozemek. Je vhodné použít pozemek dalším rokem po pohnojení, například po bramborách. To zaručuje na jistou dobu dobrý základ výživy rostlin. Výhodou je i menší zaplevelení vlivem odstupu od použití chlévského hnoje. Během pěstování nikdy nepřihnojujeme chlévským hnojem, protože je mnoho jiných, lepších řešení, jak zlepšit výživu jahod a je zde i riziko úhynu rostlin po aplikaci. Nedocenitelné je hnojení kompostem, který je především zdrojem humusu pro jahodník tak důležitého. Je doporučena dávka 500 q na hektar.\n\nJahodník vyžaduje dostatek ihned přístupných živin a proto zásobní hnojení organické i minerální vyžaduje aspoň rok před výsadbou. Stupňované dávky samostatně dodávaných organických a zvláště minerálních hnojiv jsou považovány za plýtvání s tím, že nejlepší výsledky skýtá hnojení organicko-minerální. Při dohnojování za vegetace je doporučeno zohlednit především vegetační fáze (fenofáze) jahodníku.\n\nJahodářský výzkum objasnil mnoho v soustavě hnojení, avšak systém hnojení není ještě úplně propracován. M. N. Jazvickij (1954) opravil svými pokusnými výsledky mnoho dřívějších názorů:\n\n\nNa obsah vápníku v půdě neklade jahodník žádné zvláštní nároky, a to ani později po výsadbě (Harant, 1987). Pouze tam, kde jsou půdy příliš kyselé nebo kde je vápníku naprostý nedostatek. Jiné zdroje z počátku 21. století uvádí, že jahodník je náročný na dodávky vápníku a také hořčíku a železa, jejichž nedostatek vyvolává žloutnutí listů. Kvůli citlivosti na chlór u jahod je doporučeno použít pouze bezchloridová hnojiva (dusičnan amonný, ledek vápenatý, vhodný s ohledem k pH půdy je síran amonný, močovina, …) a draselná hnojiva bez chlóru (síran draselný).\n\nÚnava půdy způsobená jednostranným vyčerpáním živin bývá zapříčiněna nejčastěji nedostatkem Mn, B, Cu, Zn a Mo.\n\nOrganicko-minerální komposty jsou v jahodářství nedocenitelné, neboť se v nich upravují živiny do lehce přijatelných forem. Jedině při použití lehce přijatelných forem živin v kompostech je vystupňování výnosů a zjakostnění sklizní možné.\n\nOrganicko-minerální krátkodobé komposty používané v jahodářství bývají připraveny z rychle rozložitelných bezplevelných a bezsemenných rostlinných zbytků, které jsou vrstveny s rašelinou nebo listím (ne dubovým) a chlévským hnojem. Je doporučeno přidat organicko-minerální příměsi, mimo těžko rozložitelných. Osvědčuje se prolévání odpadní krví z jatek, fekáliemi, odpadními vodami (prostými chemikálií). Takové komposty lze upravit jako tzv. rychlokomposty, které rychle uzrávají a u nichž rychlost rozkladů podporujeme překopáváním v krátkých intervalech nebo přeoráním.\n\nJahodník, podobně jako jiné polní plodiny, vyžaduje fyziologicky vyvážený poměr živin. Tento harmonický poměr byl pokusně objeven H. J. Bjarschem (1957) a jeví se takto: 2N:1P (PO) : 3K (KO).\n\nZvýšení výnosů o 10—18 % bylo pak dosaženo při použití čistých živin: 100 kg N, 50 kg P, a 150 kg K. Tímto poměrem bylo dosaženo v druhém roce 82 kg plodů z aru, přičemž jakost 1A (výběr) splnilo 10 kg plodů, A (I. tř.) 43 kg plodů, B (II. tř.) 26 kg plodů a C (III. tř.) 3 kg plodů. Ve 3. roce stoupla sklizeň na 140 kg/a.\n\nN. D. Spivakovskij (1951 a 1955) udává, že jahodník odčerpává z půdy značné množství živin, např. při sklizni 108 q/ha odčerpává tyto základní živiny: N 156 kg č. ž., PO 35,0 kg č. ž. a KO 175 kg č. ž.; to svědčí o tom, že jahodník má ve vztahu k ostatním rostlinám největší potřebu živin. Podle pokusů M. N. Jazvického (1954) se jahodník liší v intenzitě odnímání živin, zvláště fosforu a dusíku tím, že má na ně větší požadavky v první polovině léta ve fázi kvetení a plodnosti, než ve druhé.\n\nPodle pokusných zjištění (B. Havelka 1958) byly potvrzeny údaje Spivakovského a v orientačním pokuse, v němž bylo při hnojení použito výhradně průmyslových hnojiv, se v černopolní smolivce, jež je dostatečně zásobena fosforem, osvědčilo nejlépe hnojení za použití síranu amonného a síranu draselného (50 g čistého dusíku a 100 g čistého draslíku).\n\nV druhé kombinaci, při hnojení dusíkato-draselném za použití ostravského ledku a 40% draselné soli, ačkoliv do půdy bylo dodáno stejné množství čistých živin, se ukázala kombinace hnojení síranovými formami draslíku a dusíku vhodnější než při použití chloridové formy draslíku a ostravského ledku. Přestože i kombinace chloridové formy draslíku a ostravského ledku dala velmi pěkné výsledky. Tato skutečnost opravuje dosavadní názor, že jahodník je citlivý na chlor, neboť použitá dávka 250 g 40% draselné soli obsahovala přibližně 100 g chloru.\n\nPokusně bylo zjištěno, při přihnojování jahod l% čistým solným roztokem (NaCl) během vegetace (Peiker), že chlor nepůsobil tak nepříznivě, jak se v literatuře tvrdí. Nejenže neklesla cukernatost u odrůdy Madame Moutot, ale přispělo to k lepšímu vybarvení a pevnosti dužniny. Tuto zkušenost ovšem nelze zevšeobecňovat.\n\nJak prokazuje Peiker, je množství spotřeby živin a také druh jahodníkem žádaných živin přímo závislý na období roku, respektive fenofázi.\n\nMinerální hnojiva lze dodávat ve 2 obdobích:\n\nVýjimečně lze ovlivnit diferenciaci i během vegetace, ovšem jen u odrůd stále plodících, u nichž dochází k opakované diferenciaci, a tudíž ke stálé plodnosti. Podle pokusných výsledků je doporučeno dusíkaté hnojivo zapravit do půdy buď v předjaří, nebo ihned po odkvětu. Vhodná je menší dávka dusíku před květem. Peiker opakovaně poukazuje na fakt, že množství zakládaných květních pupenů závisí především na dodávce asimilátů a na tvorbě dusíkatých sloučenin (bílkovin), což je v úzkém vztahu s výživou a závlahou. Pohnojení rostlin i malými dávkami dusíkatých hnojiv lehce přijatelných po sklizni „na list\" nebo dokonce před koncem sklizně tak příznivě ovlivňuje plodnost v dalším roce.\n\nDraselná a fosforečná hnojiva je doporučeno použít po sklizni (asi v polovině až koncem srpna). Použitím dusíkatého, lehce rozpustného hnojiva krátce před tím, ale v oddělené dávce je podpořena diferenciace pupenů a vývin odnoží, především u slabě odnožujících odrůd.\n\nV lehkých půdách je nutné dodat pravděpodobně v předjaří ještě jednu dávku draslíku a fosforu po odstranění odnoží a očištění trsů.\n\nDusík je základní prvek dodávaný rostlinám při výživě. Nedostatek dusíku vážně ovlivňuje růst a vývoj rostliny, tedy výnos. Ve většině případů je dusík absorbován kořeny rostlin ve formě dusičnanů (NO) rozpuštěných v půdním roztoku. V půdách s nízkým obsahem organické hmoty, jako jsou písčité půdy má Floridě, je přirozená výživa dusíkem nízká a je nutné přihnojení. U produkce jahod na Floridě se přihnojuje dusíkem během vegetačního období pomocí hnojivé závlahy (fertigation), nebo je aplikována startovací dávka do záhonu při jejich zakládání. Náklady se obvykle pohybují ve výšce 20 až 40 liber/akr.\n\nTerénní studie byly provedeny v letech 2005 a 2006 v Gulf Coast Research and Education Center (GCREC) institutem University of Florida (publikováno 2007), v jemné písčité půdě s 1,2% organických látek a pH 7,2. Výsadba byla provedena do obvyklých vyvýšených záhonů. Výsadba byla prostokořenná, materiál pocházel z kanadských školek.\n\nJako startovací hnojivo byl použit ledek amonný ve výši 40 liber/akr. Hnojivo bylo zapracováno 4 palce hluboko do vrcholu záhonu. Poté byly záhony chemicky ošetřeny a ihned pokryty mulčem, černým vysokohustotním polyetylenem. Současně byla do středu záhonu zapuštěna hadice s kapkovou závlahou.\n\nVýsledky pokusu ukázaly, že použitím startovací dávky dusíkatého hnojiva se nezlepšil měsíční nebo celkový výnos jahod. To naznačuje, že pěstitelé se mohou vyhnout startovací dávce dusíkatých hnojiv a získají stejné výnosy.\n\nPoužívání dusíkatých hnojiv podle Peikera (1962) negativně ovlivňuje ujímání sazenic v období bezprostředně po výsadbě a je málo efektivní ve vztahu k výnosu.\n\nHnojení na list bylo (podle Blahy) použito již r. 1802 Humphry Davym. Zkoušky s mimokořenovou výživou byly také delší dobu konány v Sovětském svazu J. V. Jakuškinem (podle N. G. Žučkova 1954), který propracoval metodiku mimokořenové výživy tak, že jejích výsledků může být použito i u jahodníku.\n\nNa počátku 21. století jsou již vyvinuty přípravky, buď v tekutém nebo krystalickém stavu, plná hnojiva, které lze na listovou výživu použít. Jsou-li použity v předepsané koncentraci a ve vhodném počasí, pak mohou být aplikovány bez rizika popálení listu.\n\nV tomto období je nezbytné zásobní hnojení ostravským ledkem nebo v předjaří buď ostravským ledkem (2,5 q/ha), nebo síranem amonným (2,0 q/ha), nebylo-li přihnojení provedeno již po sklizni. V předjaří a zvláště před květem lze použít močůvky (1:4) nebo drůbežího zkvašeného trusu (1:7), a také zkvašené odřezky kopyt (rohové třísky) účinkují velmi dobře. Zředěných fekálií se u jahodníku nepoužívá, poněvadž obsahují mnoho chloridů. Není doporučeno je použít do kompostu nebo rašeliny. Nebyla-li kultura jahodníku přihnojena hnojeno draselno-fosforečnými hnojivy po sklizni, je třeba to provést v předjaří.\n\nVe fenofázi před květem a po odkvětu vyžaduje jahodník rozpustná fosforečná hnojiva, která podporují nasazování květů. V neutrálních půdách superfosfát, v podzolových termofosfát. Tato hnojiva lze přidat do močůvky (30 kg/hl) nebo použít v čistém vodném roztoku. Obě hnojiva se snadno vyplavují, proto je používáme těsně před působením. V této fázi práškovitými draselnými hnojivy vůbec nehnojíme, poněvadž způsobují okrajové spály listů. Výjimečně po dešti je lze použít v roztoku spolu s fosforečnými hnojivy, zvláště u stále plodících odrůd.\n\nVe fenofázi plodnosti jsou nejdůležitější rozpustná fosforečná hnojiva v kombinaci s hnojivy draselnými. Velmi vhodné jsou kompostní hnojivé směsi. Jinak se v této fázi uplatňuje posklizňové zásobní hnojení. K uplatnění těchto hnojiv je žádoucí opakovaná stružková závlaha.\n\nNejnáročnější jsou stále plodící odrůdy, které musí být vydatně zásobeny živinami a vláhou.\n\nPosklizňové nebo včasně podzimní (počátkem září) hnojení je rozhodující pro plodnost příštího roku. Naproti tomu dohnojování ve fázi kvetení a plodnosti rozhoduje o sklizni v témže roce.\n\nVýzkumy M. N. Jazvického (1954) prokazují, že narušení fyziologicky vyvážené výživy rostliny v srpnu přivodí výrazné snížení plodnosti, což ovlivní i zakládání květních pupenů v témž roce a kvetení v příštím roce. Naproti tomu narušení výživy v časném jaře se odráží pouze v množství vytvořených květních stonků, ale nikoliv v celkové plodnosti.\n\nChloróza až dokonce bělavění (albikace) až žloutnutí listů. Nedostatek dusíku u jahod způsobuje špatný vývoj trsů, malý vývin plodů, zato však intenzívně vybarvených a lehce se uvolňujících při přezrání. Výzkumy ukázaly, že množství dusíku v lodyhách na podzim se zvětšuje až l,5 krát.\n\nSnižuje výnosy, nepříznivě ovlivní vegetační dobu. Podporuje náchylnost k vymrzání a snižuje skladovatelnost a trvanlivost plodů (jsou vodnaté). Podporuje houbové choroby (plíseň šedá, padlí atd.). Projevuje se intenzívní zelení olistění.\n\nNedostatek fosforu se projevuje zvláštním, temnějším odstínem listoví, který přechází až do purpurově červeného tónování. Listy jsou nápadně strnule vztyčené, rostliny slabě nasazují plody. Plody nevyzrávají. Vážný nedostatek se projevuje zasycháním mladších částí rostlin (tzv. spálami). Nedostatek fosforu se projevuje oslabeným růstem nadzemní části a zčervenáním listů. Plody jsou drobné, zaschlé a často mají nepříjemnou chuť.\n\nNehrozí nebezpečí nepříznivých důsledků přehnojení.\n\nNedostatek draslíku snižuje jakost plodů a výnosy. Projevuje se hnědočerveným až nafialovělým okrajem listů, které později zasychají, uzavírají se a stáčejí od okrajů dovnitř. Počáteční nedostatek se objevuje ve spodní části trsů a na odnožových rostlinách. Draslík je katalyzátor přijímání CO, a ovlivňuje fotosyntézu. Jeho nedostatkem je snížena mrazuvzdornost rostliny a diferenciace pupenů. Plody mají snížený obsah cukru a jsou nevýrazné chuti.\n\nZa vegetace je škodlivý, způsobuje velmi často okrajové spály listů v okolí nervatury. Prospívá po sklizni nebo v předjaří, neboť ovlivňuje odolnost rostliny vůči mrazu. Přispívá k pevnosti dužniny, k zvýšení cukernatosti a účastní se diferenciace květních pupenů. Je v antagonistou sodíku (Na), který není jahodníku prospěšný.\n\nNedostatek vápníku se u jahod projevuje se různými stupni chlorózy. Chloróza ovšem vzniká i z přebytku vápníku nebo ze zamokření půdy, popřípadě i ze sucha. Jahodník je velmi citlivý na přímé vápnění, zejména vápnění oxidem vápenatým (CaO), který silně zvyšuje pH půdy.\n\nZabraňuje přijímání železa rostlinou, poněvadž se sloučeninami železnatými i železitými vytváří nerozpustné sloučeniny. Fyziologická chloróza se projevuje zelenou nervaturou se zežloutlou listovou čepelí. Chloróza způsobená viry se projevuje naopak.\n\nNedostatek hořčíku se u jahod projevuje chlorózou, žloutenkami i skvrnitostí listů. Podporuje usychání a opad listů odspodu a ztěžuje rašení. Vyskytuje se v půdách bohatých na draslík. Je v antagonistickém poměru s vápníkem. Způsobuje malý vzrůst rostlin a pestrost (síťkování) listů.\n\nOvlivňuje tvoření chlorofylu.\n\nProjevuje se chlorózou, vyskytuje často v silně vápenatých půdách, v nichž dochází k úplnému zabránění přijímání (resorpci) železa. Důvodem tedy není ani tak nedostatek železa v půdě, jako nadbytek vápníku a tedy neschopnost rostliny přijímat vázané ionty železa. Růst se při nedostatku železa tlumí, listové čepele blednou, rostliny trpí podvýživou a neplodí. K nedostatku železa je jahodník velmi citlivý, přestože málokdy v půdě železo chybí. Léčivě působí síran železnatý (zelená skalice)\n\nJe spíše vzácný a lze se s ním setkat v půdách zamokřených, kde dochází k převaze redukčních procesů nad oxidačními. Železo však samo o sobě působí na rostliny jedovatě a jeho účinek je antagonistický. Sloučeniny železité (barvy rezavě hnědé) nejsou tak nebezpečné jako železnaté. Jsou to obvyklé modrozelené jíly.\n\nProjevuje se v písčitých půdách špatným růstem rostlin. Lze aplikovat borax nebo 0,1% postřik HBO (kyseliny borité) na list.\n\nSilně alkalizuje půdu, zvláště při použití boraxu. V důsledku toho se objeví okrajové spály listů až úplné zasychání a odumírání rostlin.\n\nJe nedostatkovým stopovým prvkem všude tam, kde jako předplodiny bylo použito vojtěškotravní směsky. Projevuje se chlorózami, drobným a sklopeným listem, někdy všeobecným odumíráním listů. Přidává se do půdy pomocí síranu zinečnatého (ZnSO), tzv. bílé skalice.\n\nProjevuje se chlorózou. Dodává se v podobě síranu mědnatého, tzv. modré skalice.\n\nProjevuje se zakrslostí listů i odnoží. K poškození listů dochází ze spodní strany listů, kde se objevují se okrajové žloutenky s nervaturou v těch místech sytě zelenou a červenými pruhy mezi nervaturou listů. Je v antagonistickém vztahu se železem a hliníkem.\n\nProjevuje se vyšším tvořením barviv (antokyanů) v listech, ke vzniku dochází na podzim před zámrazem, proto se listy barví do fialova. Má vliv na vybarvování jahod. Stopově je obsažen v Thomasově moučce.\n\nProjevuje se chlorózou i žloutenkami nejrůznějších typů a kadeřavěním listů. Molybdenem chybí zejména tam, kde jsou chudé fosforečno-vápenaté půdy, tzv. „smolivky\".\n\nPozemky určené k výsadbě se soustavou cest jsou před výsadbou rozděleny na menší plochy (tabule), tím se usnadní přístup. Vzhledem k mechanizaci nemají být plochy (tabule) kratší než 100 m. Je třeba důkladně rozvážit velikost výsadby, je považováno za vhodnější plochu rok po roce po nabytých zkušenostech zvětšovat, než se přímo rozhodnout pro velkou výsadbu. U velkých výsadeb není doporučeno překročit výměru plochy 2,5—3 ha. Velikost výsadby mohou ovlivnit nejen přímo nároky rostlin, ale spotřeba práce a možnost zajistit dostatek pracovních sil i mechanizačních prostředků. O velikosti výsadby rozhoduje též reliéf terénu a krajina.\n\nHlavní cesty výsadby, které jsou základními komunikacemi, bývají 3–5 m široké. Vnitřními cestami širokými 1—1,5 m se rozdělí tabule na pruhy o šířce 80–100 m. Šířka hlavních spojů bývá volena podle použitých dopravních prostředků. Pro koňské potahy postačovala šířka 3 m, pro traktory a těžkou mechanizaci je to 4 m a při použití automobilů bývá použita cesta až 5 m šířky. Nejvhodnějším tvarem jsou plochy ve tvaru rovnoběžníku, které usnadňují mechanizaci kultivačních prací. Řádky ve výsadbě jsou obvykle vedeny rovnoběžné s hlavní delší stranou pozemku, avšak na svažitých pozemcích jsou zvoleny vhodněji řádky napříč svahu, tj. ve směru vrstevnic, čímž se významně ovlivní zadržování vláhy a omezí se eroze půdy.\n\nJedním z hlavních možností jak hospodařit s půdní vláhou je soustavné kypření půdy, které přispívá k zadržování vláhy. Jedno okopávání je účinnější než několikerá závlaha. Pokusné výsledky svědčí o tom, že opožděné kypření snižuje sklizeň až o 40 i 45 %.\n\nPři první jarní okopávce se přikročí k očištění rostlin od odumřelých suchých listů, které se shromažďují, odvážejí a ihned spalují. Tím je omezováno nebezpečí hromadného rozšíření bílé skvrnitosti listů jahodníku (\"Mycosphaerella fragariae\" (Tul.) Ldal.).\n\nPrvní okopávka i plečkování bývá hlubší, později za vegetace je kypření půdy mělčí, zejména v blízkosti rostlin, aby nebylo porušeno kořenové vlášení.\n\nJako mulč není vhodná sláma a seno, protože udržují větší vlhkost a šíří se z nich choroby. Doporučuje se nastýlat řezankou nebo rákosovými rohožemi. Obvykle používaným materiálem je silná černá folie. Folie se pokládá na hrůbky, do kterých se vysazují jahody, aby voda stékala dolů a neudržovala se voda zbytečně přímo u rostliny. Mulčování fólií omezuje výrazně nutnost agrotechnických zásahů, někdy včetně omezení potřeby agrochemie, zlepšuje vláhové poměry a udržuje teplo. Hustá tkanina nebo folie je používána profesionálními pěstiteli v ČR i na území, které nejsou součástí ČR. Folie časem podléhá degradaci.\n\nSláma je přes své negativní vlastnosti, jako šíření chorob, plísně, škůdci, odebírání živin při rozkladu, velmi častý výskyt hlodavců, doporučována pěstiteli z území, která nejsou součástí ČR, jako vhodný mulč.\n\nU měsíčního jahodníku nebývá doba výsadby přesně ohraničena. Při příznivém počasí vysazujeme rostliny, jakmile se jim řádně vyvine 4 až 5 listů, a to od dubna až do září.\n\nZdravé a vyvinuté sazenice jednouplodícího a stáleplodícího jahodníku jsou vysazovány buď na jaře (duben, květen), nebo na podzim (srpen, září). Výhodou nákupu od výrobce sadby by měl být především dobrý zdravotní stav a kvalita. Na kvalitu a zdravotní stav nemá na počátku 21. století vliv, zda jde o import nebo místní zboží, kvalita sazenic dovážených ze západní Evropy někdy bývá velmi nízká.\n\nVýhodou jarní výsadby jednouplodícího jahodníku je, že na podzim v roce výsadby jsou již sazenice tak silné, aby dobře přezimovaly (menší výpadek vymrznutím) a vytváří již odnože, které je možno rozsadit na místa uhynulých po výsadbě. Nevýhodou je nezbytnost vydatné zálivky. Je li prováděna vydatná zálivky, lze počítat se (malou) sklizní již v prvním roce. Rostliny vysazené na podzim netrpí obvykle při zakořeňování letním suchem a horkem ale využívají zimní vláhy a obvykle se snáze ujmou. Slabé, přehnojené a špatně přepravované nebo špatně ošetřované sazenice ovšem snáze vymrznou.\n\nVšeobecně se však v praxi vysazuje koncem srpna až začátkem září. Počasí v této době bývá pro ujímání sazenic velmi příznivé a jsou k dispozici silné sazenice. Do příchodu prvních mrazíků mají rostliny vysazené v tomto období ještě dostatek času řádně zakořenit i vyvinout květní základy. Při výsadbě sazenic s kořenovými bály by měla být výsadba ukončena nejpozději v polovině října.\n\nHarant uvádí, že výsadba má být provedena tak časně, jak to je jen možné. V případě vlastních odnoží je ovšem především třeba, aby byly sazenice pro výsadbu dobře vyvinuty. Harant v knize Jahody popisuje, že v osmdesátých letech 20. století jsou odborníky doporučovány stále časnější termíny výsadeb aniž by bylo možné sehnat v dané době kvalitní sadbu. „\"Vysazovaly se tedy slabší rostliny a pěstitelé se pak snažili všemožným intenzivním ošetřováním (závlahou a přihnojováním, zejména dusíkatými hnojivy) tento nedostatek vyrovnat. I přes toto úsilí se však sazenice špatně vyvíjely a rostly velmi pomalu. Ani předpěstování, vlastně přirychlení sadby v pařeništi, nepřinášelo očekávaný úspěch.\"“ Z toho Harant vyvozuje, že za běžných podmínek je velmi časná výsadba vhodná pouze v příznivějších klimatických podmínkách nebo v příznivých ročnících, kdy se dostatečně silné sazenice vyvinou časněji.\n\nJe-li k dispozici sadba (např. frigo sadba), lze jahodník vysazovat po celé vegetační období. Nejvhodnější doba výsadby záleží na místních půdních a klimatických podmínkách, připravenosti pozemku pro výsadbu i stavu sadby a způsobu, jakým pěstitel zamýšlí jahodník pěstovat.\n\nV klimaticky příznivých podmínkách je výsadba obvykle prováděna (nejčastěji při řádkovém způsobu pěstování) v pozdním létě, tedy asi od 20. července do 20. srpna. Pro tento termín výsadby je důležitá dostatečná vlhkost půdy nebo možnost dokonalého zavlažování. Výsadba do příliš suchých půd je naprosto nevhodná. Naprosto nedostatečné také je, je-li možné zajistit zálivku pouze při výsadbě. Z takové péče většina rostlin uhyne nebo rostliny nerostou a začnou se vyvíjet teprve s příchodem srážek. V té době ale už bývají zeslabeny suchem. Je-li však při časné výsadbě silných sazenic možno vydatně zalévat, založí se květní základy během srpna a září, rostliny dobře přezimují a důsledkem toho je i odpovídající dobrá sklizeň hned v příštím roce.\n\nJarní výsadba se doporučuje především tehdy, pokud pozemek pro pěstování jahodníku nebyl včas připraven, byla-li sadba příliš slabá nebo je-li záměrem vysazovat pásovým způsobem. Velký význam má jarní výsadba především ve vyšších polohách, kde hrozí že by sazenice vymrzly.\n\nSadba používaná pro jarní výsadbu bývá obyčejně velmi dobře vyvinutá. V jarním termínu je výsadba provedena obvykle v polovině až koncem dubna. Má být provedena v období, když rostliny začínají vytvářet nové listy, povrch půdy částečně oschl a půda se alespoň trochu ohřála. Zejména ve vyšších polohách v tomto období pak, kromě zálivky při výsadbě, nebývá mnohdy další zavlažování nezbytně nutné. V teplejších oblastech, kde bývají jarní měsíce sušší a vzdušná vlhkost velmi nízká, je však pro jarní výsadbu vydatné zavlažování podmínkou.\n\nPři vlastní výsadbě má být používán takový spon, aby počítal s rozprostřením odnoží. Je více způsobů jak jahody vysazovat aby vytvořily požadované záhony, nebo jak je sázet na hrůbky (nahrnuté zvýšené záhonky).\n\nRůzné způsoby výsadby jahodníku mají mnoho názvů, ale v podstatě lze rozlišit dva základní typy – výsadbu řádkovou a výsadbu pásovou. Přechodem mezi řádkovou a pásovou výsadbou je pěstování jahodníku v zahuštěných řádcích, přičemž tento způsob do určité míry spojuje výhody řádkového a pásového způsobu. Od způsobu udržováni jednotlivých trsů se liší tím, že v řádcích mezi jednotlivými rostlinami jsou vznikající odnožové rostliny ponechány, aby volně zakořenily.\n\nPro pásový způsob se vysazuje obvykle jahodník na jaře. Vysazené rostliny během vegetace dostatečně odnoží, a proto lze zvolit řidší spon. Pro pásovou výsadbu vhodné odrůdy s řidším olistěním, protože vzniká zahuštěný porost s vyšší vzdušnou vlhkostí. Vzrůstné odrůdy s hustými trsy zde trpí botrytidou, a to zejména ve vlhčích letech.\n\nV prvním sklizňovém roce tvoří porost mladé, jednoleté rostliny a porost je poměrně hustý. Z takové výsadby lze při zálivce v dobrém roce získat sklizeň poměrně vyrovnaných plodů převážně I. jakosti. Ve třetím sklizňovém roce se projevuje pokles ve výnosech.\n\nHrůbkový způsob je jednou z variant řádkové výsadby. Má smysluplné použití na zamokřeném pozemku, omezuje negativní vliv stanoviště. Na běžných stanovištích dochází k prosychání hrůbků. Aby byl negativní vliv vysoké hladiny spodní vody alespoň omezen, je jahodník vysazován na hrůbky nebo záhony vyvýšené nad terénem asi 20 až 30 cm. Pro lepší proudění vzduchu a menší vlhkost zde jahody méně trpí hnilobou a pro lepší oslunění i drive dozrávají. Mulč omezuje významnou pracnost údržby u tohoto způsobu výsadby. Hrůbkový způsob výsadby, s namulčováním textilií se používá v Kalifornii, je zde využito kapkové závlahy vedené v půdě (hrůbcích).\n\nVýsadba sazenice má být provedena tak, aby byla jamka velká dost na rozprostření kořenů rostliny. Srdéčko má být na úrovni půdy a kořeny jsou rozprostřeny, netrčí ale ven z půdy. Výsadba příliš mělká, kdy jsou kořeny nad povrchem, může způsobit, že rostlina neroste a kořeny vyschnou. Výsadba příliš hluboká může také poškodit pěstované jahodníky.\n\nJahodník je rostlinou vysloveně vláhomilnou. Plody, které se vlivem přechodného nedostatku vláhy, působícího třeba i krátkodobě (hlavně v počátku intenzivního narůstání), zastaví v růstu, poté již málokdy (a to ani při pozdější vydatné závlaze), dorostou uspokojivé velikosti. Mívají pak houbovitou konzistenci, jsou chuťově velmi podřadné a většinou již neupotřebitelné. Protože dešťové srážky bývají zřídkakdy tak vhodně načasovány, aby se jimi v půdě udržovala ideální vlhkost, je nezbytné při pěstování jahodníku počítat se zálivkou.\n\nV zahraničí (např. USA, Izrael, Německo, Anglie) je k zavlažování jahodníku velmi často používána hnojivá zálivka. Výživa je vedena spolu s vodou jako kapková závlaha přímo k rostlinám. Tato technologie omezuje náklady na hnojení a potřebu zálivky, omezuje potřebu agrotechnických opatření (narušování škraloupu a odplevelení) avšak obvykle jsou velmi výrazně zvýšené náklady na technologii závlahy, zejména dokonalé čištění vody. Vzhledem k nákladům se v ČR technologie kapkové závlahy, hnojivé závlahy ani hydroponie v jahodárnách nepoužívá a jahodníky jsou pěstovány podobně jako jiné polní plodiny (např. salátové okurky) a ani pěstování na folii již není v současnosti (2013) ve velkovýrobě příliš rozšířené.\n\nMnožství závlah závisí především na prostředí, které je charakterizováno půdou a klimatem (výší teplot, osluněním stanoviště, pohybem vzduchu, srážkami), fenofází rostliny, dále jsou to odrůdové vlastnosti a požadavky, které o tom rozhodují. Proto také v aridních oblastech jižní Moravy ale i všude v oblastech srážkově nedostatkových, závisí úspěch jahodaření jak v množitelských porostech, tak i v produkčním jahodářství na závlaze. Závlaha je v 19., 20. a 21. století nezbytná, a podle odhadů z 20. století bude i nadále na území ČR nutná. Jahodaření bez závlahy je nemyslitelné nejen ve velkoprodukci, ale i u matečních množitelských porostů. Na počátku vegetace nebývá až do doby květu nutné používat závlahu, pokud je v půdě zásoba zimní vláhy. Největší nároky na zálivku mají jahodníky v době od počátku kvetení do počátku zrání plodů. Přísušky na počátku sklizně, mohou nejen snížit výnosy, ale i velikost plodů.\n\nZávlaha jahodníku má význam tehdy, když půda přestává být vlhká a má sklon ke ztvrdnutí a vysychání.\nPříliš častá zálivka není vhodná, protože:\n\nV ČSSR bylo v letech 1957 a 1959 zřejmé, co znamená kriticky suché období v době kvetení a plodnosti. Porosty trpící nedostatkem vláhy měly nevyspělé plody a nízké sklizně. Jahodník je třeba zavlažovat (Peiker uvádí nejméně 4—6 krát) podle potřeby během celé vegetace. Množství vody spotřebované k závlaze závisí na vydatnosti závlahy. Při středně vydatné závlaze se průměrně spotřebuje asi 300—400 m vody na 1 ha, kdežto při zvýšené závlaze asi 600—800 m na 1 ha.\n\nV přímém poměru k závlaze je nejen velikost plodů, ale i celková sklizeň. Peiker uvádí, že „\"je jistě rozdíl, sklidíme-li z 1 ha 25—50 q plodů nebo až 120 q.\"“ A jako příklad Peiker uvádí Výzkumný ovocnářský ústav I. V. Mičurina, který, jak sděluje A. A. Novikov (podle N. G. Zučkova 1954), těchto sklizní při doplňkové závlaze skutečně dosahoval. V Tambovské oblasti, kde nebylo zavlažováno, se sklizně pohybovaly jen kolem 20 q/ha.\n\nVydatnější zálivka během vegetace je třeba u odrůd stáleplodících a v souvislosti s hnojením, kdy zálivka zlepšuje dostupnost živin v hnojivech. Stává se také , že rostliny neutrpí během zimy nízkými teplotami ale suchem, zvláště v bezsněžných zimách a holomrazech (jako r. 1957) a Peiker proto doporučuje vydatnou zálivku v podzimním období před příchodem mrazů (září).\n\nK závlaze je nejvhodnější měkká voda říční, potoční nebo rybniční, poněvadž má nejvhodnější teplotu, která odpovídá prostředí. Voda studniční již není tak vhodná, voda znečištěná průmyslově je často zcela nevhodná. Vlahá měkká voda velmi příznivě ovlivňuje růst. Naproti tomu tvrdá voda ho brzdí a zejména značné množství solí vápníku nepřispívá k nejlepšímu zdravotnímu stavu rostlin.\n\nPři dodržení závlahových norem (aspoň 7 závlah) se sklizeň zvýšila až o 30 % a průměrná váha plodu až o 15 %. V nejsušších oblastech v zahraničí, zvláště v bývalém SSSR, se zmnožuje až na 13 závlah. Zvýšení počtu závlah nad 13 nevykazovalo žádného dalšího váhového ani sklizňového přírůstku (podle sdělení vědecké výzkumné stanice R. R. Schroedera, podle N. G. Žučkova 1954.)\n\nJsou rozlišovány tyto způsoby závlahy: kapková, stružková, zátopou a postřikem. U většiny plodin mají tyto způsoby různé výhody a nevýhody.\n\nJe pro jahodník vhodná z hlediska omezení šíření chorob rozstříkem a efektivitou při nakládání s vodními zdroji. Je třeba kvalitního nebo čištěného zdroje vody, jinak nastává zanášení hadiček a kapkovačů. Metoda je náročná na technickou přípravu a vybavení a může být překážkou pro agrotechnické práce v porostu.\n\nZávlaha stružková patří mezi nejvýhodnější. Závlaha se provádí stružkami vytvořenými (brázdičkami) v meziřadí. Brázdičky jsou vytvořeny z obou stran řádků ve vzdálenosti 8—10 i 15–20 cm od řad nebo pásů do hloubky 6—8–10 cm a v šířce 25–30 cm. Jakmile voda ve stružkách vsákne, rýhy se ihned zahrnou kyprou zemí, aby se zabránilo vypařování vody povrchem půdy.\n\nTento způsob závlahy by byl možný jedině při způsobu hrůbkovém, jehož se však v oblastech ČR nepoužívá. Rýhy mezi řádky slouží k odvádění vody. Na plantážích v ČR by byla možná závlaha zátopou pouze po sklizni a jen tak, aby netrpěla srdéčka rostlin. Nevýhodou hrůbkového systému vzhled k závlaze je prosychání, zeslabený růst a přísušky během vegetace, zvláště v těžkých půdách.\n\nZávlaha postřikem je možná ve fázi růstové a ve fázi přípravy tvoření květních pupenů. Ve fázi kvetení nepřichází v úvahu a ve fázi plodnosti jen na počátku tvoření plodů, před dozráváním by podporovala hnití plodů.\n\nPotřebné množství vody pro doplňkovou závlahu se stanoví podle podmínek prostředí, průměrných ročních srážek a potřeby jahodníku; nedostávající se srážky nutno doplnit ve vhodných časových intervalech doplňkovou závlahou. Peiker jako příklad uvádí Brněnsko, které má průměrné roční srážky 400–450 mm. Jahodník k optimálnímu vývinu a plodnosti vyžaduje aspoň 600–700 mm ročních srážek. Nedostávající se srážky je nutno doplnit o rozdíl 700—450=250, tzn. 250 l vody na 1 m, takže na 1 ha vyžaduje 2500 m. Popisuje, že v SSSR (Tambovská oblast) při každé závlaze dodají aspoň 400 m/ha, při zvýšené závlaze jde o množství až 800 m/ha (A. A. Novikov v Výzkumný ústav I. V. Mičurina).\n\nJako nejprospěšnější Peiker uvádí množství srážek 2–3 mm/hod. v noci, nemá klesnout pod 20 mm a stoupnout nad 50 mm. Během vývoje plodů má mít půda 80 % vodní kapacity avšak nemá ještě být zbahnělá.\n\nJahodník je někdy poškozen vymrznutím, které úzce souvisí s příjmem půdní vlhkosti, chybnou výživou nebo nevhodným průběhem počasí. Nejodolnější odrůdou proti poškození mrazem je Senga sengana, která tvoří velmi bohatý kořenový systém. (Senga sengana je vynikající plodná stará odrůda, vhodná i pro vyčerpané a těžší půdy, která ovšem velmi trpí plísní šedou jež výrazně ovlivňuje kvalitu a výšku sklizně. Senga sengana je proto vytlačována novými odrůdami.)\n\nOdstraněním listů cca 5 cm nad srdéčkem počátkem srpna lze podpořit vyšší mrazuvzdornost, omezit některé choroby a zvýšit násadu plodů v příštím roce. Od září je doporučeno nepoužívat hnojiva obsahující dusík (N), upřednostnit přihnojení draslíkem (K). Přiměřená (zejména v případě sucha) zálivka po sklizni a na podzim je významná pro tvorbu květů a plodů další rok, ale i pro odolnost během zimy. V případě holomrazu s teplotou pod -8 °C nebo střídání teplých slunných dnů a mrazivých nocí,je vhodné přikrýt porost bílou netkanou textilií, nebo jiným vhodným materiálem.\n\nVýzkumy Moskevské ovocnářské stanice potvrzují, že množství dusíku v lodyhách a listech na podzim stoupá proti vegetaci až l,5 krát. Proto je třeba zavčas, tedy nejméně měsíc před zakončením vegetace, přestat s pracemi, které ji prodlužují. Tedy je třeba vyloučit plečkování, okopávání, pozdní přihnojování dusíkatými hnojivy nebo závlahu.\n\nJahodník vyniká velkou přizpůsobivostí (plasticitou) a postupně se otužuje. Vyšší odolnost, životnost a otužování podporuje vyšší světelnost a sušší půda. Výzkumy Moskevské ovocnářské stanice drobného ovoce bylo zjištěno, že včasné odstraňování odnoží podstatně zvyšuje a zajišťuje mrazuvzdornost rostlin. U odrůdy Mysovky, bylo pozorováno, že při soustavném a včasném odstraňování odnoží a tlumení v r. 1940/41 vymrzlo jen 2,4 % srdéček, kdežto při jejich jednorázovém odstranění jich vymrzlo plných 20 %.\n\nRostliny nutno chránit, zvláště v bezsněžných zimách a za holomrazů. V návětrných polohách a oblastech s vanoucími mrazivými větry. V SSSR pro zadržování sněhu rozestavují na plantáže prkenné zásněžky nebo je vytvářejí z chvojí. Menší výsadby lze zakrýt proti vymrzání chvojím, které umožňuje zachycení sněhu, dobře izoluje vzdušnou vrstvou a přitom zabraňuje zapaření a vytažení rostlin při oblevách a občasných tepelných vlnách v zimě. Sláma nebo listí použité jako ochrana proti vymrzání se stanou úkrytem myší a jiných hlodavců; jsou tedy krajně nevhodné.\n\nVelmi dobře se jako ochrana proti vymrzání uplatňují též kulisy (clony) z bobulovin nebo vysokých rostlin (slunečnice, kukuřice, čiroku), které se po sklizni ponechají. Taková ochrana je vyloučena u velkých plantáží.\n\nNejzhoubnější je vlhký sníh, napadne-li na nezmrzlou půdu. Pak skutečně hrozí nebezpečí zapaření rostlin i srdéček. V zahraničí v takovém případě prošlapávají pěšiny a prolamují sněžnou vrstvu, aby půda lépe promrzla. Zakrývat se doporučuje až po prvním zámraze a po přejití vlhkého počasí.\n\nVšechny rostliny, u kterých se při pozorné prohlídce v předjaří zjistí, že namrzly, jsou po zimě povytažené, mají obnažené kořeny a jsou zesláblé, je nutno přišlápnout. Pokud tak není učiněno, dochází k zaschnutí kořínků a později celých rostlin.\n\nBěhem nakvétání je třeba sledovat počasí, ochladí-li se během dne a v noci se vyjasní, je to předzvěst příchodu pozdních mrazíků. Každým rokem jsou první květy jahodníku poškozovány pozdními mrazíky. Nejvíce jsou poškozovány odrůdy nejraněji kvetoucí. Květ jahodníku je velmi citlivý, takže již teploty kolem 0 °C jsou kritické a projevují se zahnědnutím lůžka. Ačkoliv ostatní postupně rozkvétající kvítky rostliny přinesou plody, výnosově dojde k snížení sklizně z jednotky plochy. Nejvyšší kvality a velikosti bývají plody z prvních květů.\n\nNejjednodušším ochranným prostředkem by mohlo být zadýmování. Záhony lze chránit tkaninou. V okolí Hamburku kladou zahrádkáři rohožky na nízké rámy, kterými zakrývají záhony jahodníku.\n\nJsou doklady o tom. že v příznivém mikroklimatu Netvořicka a Krňanska odrůda Madame Moutot vydržela na jednom místě i desetiletí, aniž jevila v plodnosti a ve velikosti plodů nějaké známky degenerace.\n\nVelké produkční plantáže však nebývají na jednom stanovišti déle než 4 roky, po této době totiž produktivita výsadby většinou rychle klesá. Životnost rostlin je odrůdově odlišná. Slaběji vzrůstné a hodně plodné odrůdy se záhy vyrodí. Vzrůstné odrůdy, jako např. Madame Moutot, Hornoslezská, Panther, Můllerova, Rumělka a středně vzrůstné, např. Surprise des Halles, Nejranější z Bagoty, Vítěz, Princ Julius Ernst aj. by na stanovišti vydržely i déle než čtyři roky. Jsou-li rostliny přestárlé a půda unavená, nepomáhá k zvýšení produktivity ani vydatné přihnojování. Samozřejmě je více důvodů než jen pokles sklizně, proč výsadbu po třech nebo čtyřech letech zrušit. Odrůdy se chovají různě, podle péče. Životnost se dá vystupňovat selekcí a je podporována výkonným prostředím, jak potvrzuje i V. V. Velikánova (N. G. Žučkov 1954) sledováním odrůd Korálka, Rosčinská, Královna Luisa a Pozdní z Leopoldshallu. Prošlechtěnější odrůdy byly náchylnější k poklesu sklizně v horších podmínkách než odrůdy málo prošlechtěné s méně vyrovnanými sklizněmi. Kupříkladu Laxton's Noble byla postupně ze světového sortimentu vyřazena (NDR, Velká Británie, USA, SSSR), poněvadž mohla být na místě ponechána jen 3 roky a stejně výnos zásadně klesal.\n\nOvšem některé, prošlechtěné odrůdy (např. Surprise des Halles) se vyznačují velkou vyrovnaností plodů a produktivitou i za méně příznivých podmínek, například za trvalého sucha bez závlahy (1956) zatímco u ostatních odrůd se plody vlivem sucha ani nevyvíjely, tyto odrůdy poskytovaly velké výnosy.\n\nPeiker v knize Jahody píše: \"V SSSR se dnes odhodlali k pokusu prodloužení trvání kultury na 6—7 let při zachování životnosti a výkonnosti. Moskevská stanice toho dosahuje pečlivou přípravou půdy po několik let a střídáním plodin a luskovinných směsek (viz stať „Zelené hnojení\"). V případech, kdy není možno normálně pozemky odplevelit, včleňují do osevního postupu mimo zeleného úhoru (zeleného hnojení) též černý úhor; ten zajišťuje naprosté odplevelení a uchování živin i vláhy.\"\n\nPeiker v knize Jahody také zaznamenává, že v SSSR také někdy zmlazují výsadbu podle metody A. A. Iljinského (podle N. G. Žučkova 1954). Tato metoda spočívá v tom, že se v souvislém koberci rostlin proorají pásy v šířce 70–90 cm a ponechají se pruhy rostlin v šířce 30–50 cm. V meziřadí se půda zkypří a znovu se nechají uchytit odnožové rostliny, takže tyto pásy opět zahoustnou. Příštím rokem se podle této metody pásy původně ponechaných starých rostlin zaořou.\n\nV NDR zavádějí třířádkovou výsadbu s malým sponem (40 X 40 X 40 X 30 X 90 cm), aby co největším množství rostlin na téže ploše bylo dosaženo zvýšení výnosů. Výchozí myšlenka spočívá v tom, že jedině počet rostlin v prvních létech rozhoduje o výnosu z jednotky plochy, neboť produktivitu rostlin nelze šlechtěním stupňovat do nekonečna. U této výsadby ve 2. roce zruší střední řádek a v dalších létech vyvedou z postranních řádků odnože a vytvoří postupně široce pásovou výsadbu. Tím se jim podaří prodloužit životnosti výsadby. Nejvyšší sklizně dosahují ve 2. roce ze 3řádkové výsadby.\n\nVojkovická Fruta vysazuje záhony na vzdálenost 40 cm a v řadách rostliny na 30 cm. Každým 2. rokem ruší řady ob řádek a na zrušených řádcích zapojí odnožové rostliny a využívá plochu jako široce pásovou výsadbu.\n\nJahodáři na Netvořicku, později na Turnovsku od nepaměti zmlazovali porosty jahodníku po sklizni každoročním sežínáním. Trsy se sežínaly kosou nebo žacím strojem ihned po sklizni a listy se spálily. Při dostatečné výživě a závlaze a včasném vykonání tohoto ošetření porosty normálně obrazily a ve vývoji rostlin nebylo v mikroklimaticky vhodných oblastech možno pozorovat žádné změny ani odolnosti vůči mrazu nebo snížení sklizní.\n\nZmlazování je založeno na biologickém poznatku, že u jahodníku spodní část kořenového krčku a kořenový systém vznikající na této přestárlé části rostliny postupně začínají odumírat. Po pokosu se ze spících a nahodilých pupenů ve spodní části kořenového krčku začnou vytvářet nové nadzemní části. Ihned po zkosení je třeba omezit závlahy a obnovit je až počátkem srpna, takže spolu s komplexní výživou a kypřením půdy je zaručena rychlá a úspěšná obnova (regenerace) jednotlivých trsů, a tím i celého porostu. Přidání draselno-fosforečných hnojiv pomůže novým částem vyzrát, jinak pozdní vyrašení způsobí vymrznutí porostů.\n\nSmyslem operace byl zásah proti patogenům, především proti červené skvrnitosti a později proti obávanému roztočíku jahodníkovému. Tento zákrok musel být vykonán před diferenciací květních pupenů (srpen). Tento zákrok možno doporučit jen v tom případě, snáší-li dotyčná odrůda toto opatření a příliš se nezeslabí\n\nV SSSR první zkoušky se zmlazováním porostů provedla E. N. Žučkovová (podle N. G. Žučkova 1954) s negativními výsledky, ovšem tento zásah byl proveden pozdě a u přestárlých rostlin. Následkem toho došlo ke snížení sklizní. Názory na sežínání listů jako ochrany proti roztočíku se různí, avšak v mikroklimaticky vhodných oblastech stačí rostliny vytvořit (diferencovat) květní pupeny, takže výnos nepoklesne, naopak regenerací rostliny stoupne a přiblížení trsu k zemi omezuje vymrznutí.\n\nV SSSR dokonce podle Schroedera (podle N. G. Žučkova 1954) remontující odrůdy dávají při zmlazení v údobí od 1. 6. do 20. 7. ještě na podzim další sklizeň. Je pozoruhodné, že se tak nejen zvýšila sklizeň (až o 71 %), ale i váha plodů (až o 12 %). Pozdní sklizeň ovšem narušuje diferenciaci, takže sklizeň v příštím roce by klesla až o 5,3 %. Zmlazování v jahodářské praxi v SSSR navrhl a propracoval I. N. Kovtun (podle N. G. Žučkova 1954) u 3—4 letých výsadeb. Navrhovaná metoda je zajímavá tím, že se rostliny nekosí, nýbrž se setnou motykou nebo se trsy seříznou nožem.\n\nPeiker zde uvádí jeden z mnoha odkazů na Lysenkovu teorii v knize: \"Toto zmlazení je biologicky v souladu s Lysenkovou teorií stupňového (stadijního) vývoje; ukazuje, že proces stadijních změn kořenové soustavy postupuje daleko pomaleji ve srovnání s procesem probíhajícím v nadzemní části téže rostliny.\"\n\nSežnutím listu se umožní přístup vzduchu a slunečních paprsků k trsům a sníží se vzdušná vlhkost. Ochranné postřiky pronikají lépe do srdéčka rostlin, kde se všeobecně roztočík nachází.\n\nNásilný zásah v době, kdy trsy jsou zeslabeny po sklizni, takže se operace projeví v dalším vývoji a plodnosti jahodníku v příštím roce velmi negativně. V množitelských porostech se značně sníží produkce odnoží, což ale v produkčních výsadbách z hlediska plodnosti lze jen uvítat.\n\nOdstraňování odnoží jahodníku je běžný agrotechnický úkon, který odedávna pěstitelé používali ke zvýšení plodnosti. Účelnost tohoto zákroku potvrdila nejen jahodářská praxe, nýbrž i výzkumy. Odnože nesmí být nikdy odtrhávány od kořenového krčku, ani nesmí být ponechány části, které později zasychají. Obojí omezuje normální tvoření a vývoj pupenů, a tím vznik olistění i květních pupenů. Nejlépe je, odříznout odnože těsně u kořenového krčku. „\"V zahraničí je již odstraňování odnoží běžně mechanizováno,\"“ píše Peiker.\n\nOdstraňování odnoží je jednou z možností zvyšování sklizně. Je přirozená vlastnost jahodníku, že vytváří odnože. To ale způsobuje omezené tvoření květních pupenů, což se projevuje trvalým poklesem sklizní, ba i úplnou neplodností. Jsou odrůdy, které tvořením odnoží převyšují mnohonásobně plodnost, (např. odrůdy Ernst Preuss, Pillnická, Profesor Jelínek aj). Hmota odnoží u těchto odrůd převyšuje váhu listové hmoty mateční rostliny a nejsou li odnože včas odstraněny, patří tyto odrůdy mezi nejméně plodné. Podle výzkumu Moskevské stanice drobného ovoce, například u odrůdy Roščinská, sušina odnoží na testované rostlině tvořila 55,19 g a sušina listů mateční rostliny jen 37,4 g. Odrůdu Roščinská je ovšem možné považovat za středně vzrůstnou s poměrně dosti mohutnou tvorbou listů.\n\n„\"Přikláním se k názoru,\"“ píše Peiker„\", že odnože je třeba tlumit již dříve před sklizní, ba i v době jejich vzniku.\"“ Pokud odnoží není třeba k rozmnožování, není vhodné je ponechávat. Silně vysilují rostlinu a odebírají převahu živin. Zvláště škodlivé je odstraňování odnoží až v pozdním podzimu. Pokusy prokázaly, že různě odrůdy vyžadují v určitém prostředí určitý postup. Stává se, že některé odrůdy při soustavném, třeba i desetinásobném odstraňování odnoží nemusí zvýšit sklizeň, spíše naopak.\n\nPokus potvrzují že časné odstraňování odnoží a účelné plné hnojení v jednotlivých vegetačních fázích přispívá ke zvýšení sklizně. Výrazněji než hnojení a přihnojování se uplatňuje faktor odstraňování odnoží na stupňování sklizně. Včasné odstranění odnoží se příznivě projeví na diferenciaci květních pupenů a velmi výrazně i na mrazuvzdornosti rostlin. Ke stejným výsledkům dospěl v USA J. S. Shoemaker (1956).\n\nPokusy konané P. G. Šittem (1958) se zkracováním doby sklizně, hlavně z důvodů ekonomických, byly úspěšné.\nPlody u jedné a téže odrůdy zrají postupně, takže je třeba často 6—8 probírek plodů během 2—3 někdy i 4 týdnů. Dochází tak k zaneprázdnění celé pracovní jahodářské skupiny v pracovní špičce. Přitom ale pracovní efekt a produktivita práce klesá, poněvadž se sklizně postupně snižují a také plody jsou stále menší. Dochází k snížení efektivity pod hranici ziskovosti.\n\nP. G. Šitt (1958) omezoval násadu pozdních plodů tak, že zabraňoval pozdnímu kvetení, čímž relativně snížil počet plodů, naproti tomu však dosáhl jejich větší velikosti i lepší jakosti. Touto metodou lze urychlit zrání, a tím podstatně zkrátit dobu sklizně. Odstraněním kvítků vyššího řádu, které podle zkušenosti nevytvářejí již hodnotné plody, se dosáhlo relativně lepšího vyspění plodů z kvítků nižšího řádu. Pro jednotlivé odrůdy a dané podmínky prostředí je však třeba tuto operaci individuálně vyzkoušet.\n\nNejvýhodnější k tomuto úkonu je doba, kdy lze již celkový počet květních poupat na trsu přehlédnout. Podstatnou předností je zvýšení jakosti zbývajících plodů co do velikosti i váhy. Zvýšení výkonu na jednotku plochy činilo 25—50 % proti kontrole. V přímém poměru se sklizní stoupla také produktivita práce.\n\nOdstraňování květních stonků v 1. roce je důležité v matečnici i v produkční výsadbě. Ovšem všude tam v produkční výsadbě, kde je půda dobře zásobena živinami, lze květy i v 1. roce ponechat, má li být dosaženo rané produkce, poněvadž plody na mladých rostlinách jsou větší a dokonce zrají dříve než na starých trsech. Vyšší zisk docílený za plody pak kompenzuje nižší sklizně v dalších letech.\n\nJahody jsou měkké plody, náchylné k otlačení, hnití, zapaření, nedají delší dobu uchovávat, takže vyžadují nejopatrnější zacházení a rychlou dopravu. Peiker popisuje: „\"Sbírají se zralé, ale pevné.\"“ Jahody nikdy nesmějí přezrát. Na počátku 21. století některé zdroje uvádí: „\"V současnosti nejsou vhodné odrůdy se stejnou dobou zralosti pro jednorázovou mechanizovanou sklizeň.\"“\n\nPlody je nejlépe sbírat pro městský trh najednou, nejlépe týž den ráno po sejití rosy nebo navečer před tím dnem. Jahody nikdy nepřekládejme. Mají se sbírat do loubkových košíků po 0,5 až 2 kg nebo výjimečně 2–4 kg. Loubkové košíky se nikdy nesmějí doplňovat po okraj. Při sběru nutno plody třídit podle jakosti, oddělují se plody bez kalíšků a nahnilé. V loubkových košících se pak plody dodávají na trh a prodávají. V některých zemích mimo ČR se používají kartonové nebo plastové krabičky.\n\nU jednou plodících odrůd se na počátku 21. století používá sklizeň ruční, mechanizovaná nebo kombinovaná (část ručně a část mechanizací). Při kombinované sklizni jsou z počátku sbírány plody 1-2 krát ručně a poté je použit kombajn. Při mechanizované sklizni se sklízejí plody pro průmyslové zpracování.\n\n"}
{"id": "922500", "url": "https://cs.wikipedia.org/wiki?curid=922500", "title": "OXy Online", "text": "OXy Online\n\noXy Online je česká softwarová a vydavatelská firma. Zabývá se tvorbou internetových obchodů, internetovým marketingem a vývojem a provozováním služeb e-commerce. Pořádá téměř dvě desítky pravidelných školení pro eshopery. Zároveň pak vydává šest internetových periodik.\n\nSpolečnost oXy Online vznikala od roku 2001, kdy byly zahájeny její mediální aktivity, začal vycházet zejména internetový časopis Svět hardware. V roce 2002 byl zveřejněn B2B software ProCa, následovaný v roce 2004 e-shopem Czech Computer, opakovaně oceněným Křišťálovou lupou.\n\nV prosinci 2005 pak byla založena jako společnost s ručením omezeným. Od té doby nasadila do provozu nasazeno několik stovek internetových obchodů. Je taktéž členem Asociace pro elektronickou komerci. V roce 2012 se také zviditelnila sporem s on-line databází obrázků Profimedia.cz, která neprávem požadovala zaplacení pokuty za jinak legálně koupené fotografie.\n\nV roce 2015 tvořily eshopy, které běží na platformě oXyShopu přibližně jednu desetinu celkového obratu české e-commerce.\n\nSpolečnost oXy Online vyvíjí a distribuuje pronajímané internetové obchody a eshopy na míru. Jejich technologickou výhodou je mimo jiné kvalitní propojení s ERP a informačními systémy.\n\nKromě toho poskytuje svým klientům služby online marketingu a pro širokou veřejnost pořádá měsíčně zhruba 10 školení.\n\nMezi známé zákazníky internetových obchodů oXyShop patří e-shop CZC.cz (dříve Czech Computer), Marionnaud, portál NaCesty.cz a Automotodrom Brno, provozovatel Masarykova okruhu., DecoDoma, PetCenter a další. Společnost je také jedním z podporovatelů mobilních plateb Mobito, které integrovala do vlastních systémů. Protože společnost dodává software i do státního sektoru, je certifikovaná NBÚ na stupeň \"Důvěrné\".\n\noXy Online vydává čtyři větší internetové časopisy. Jsou to \"Svět Hardware\", zaměřený na testování ICT technologií, recenze a spotřebitelské rady, \"TV Freak\" zabývající se televizory, multimediálními centry či videokamerami, a \"Digimanie\", zaměřená na fotoaparáty a fotografování. Další je \"Svět mobilně\", jehož náplní jsou mobilní zařízení- notebooky, tablety a telefony. Pak také servery Relaxuj.cz a Svetaudia.cz.\n\n"}
{"id": "922507", "url": "https://cs.wikipedia.org/wiki?curid=922507", "title": "Turgut Özal", "text": "Turgut Özal\n\nHalil Turgut Özal (13. října 1927, Malatya – 17. dubna 1993, Ankara) byl turecký politik, jedna z klíčových postav turecké politiky 2. poloviny 20. století.\n\nV letech 1983–1989 byl premiérem Turecka, v letech 1989–1993 pak prezidentem. Roku 1983 založil liberálně-konzervativní stranu \"Anavatan Partisi\" a do roku 1989 byl jejím předsedou (strana se roku 2009 sloučila s jinými pravicovými subjekty a vytvořila \"Demokrat Parti\"). Již v letech 1980–1982 byl po vojenském převratu Kenana Evrena pověřen řízením vlády. Jako regulérní premiér pak proslul širokým programem privatizace státních podniků. Jako prezident, v éře po rozpadu Sovětského svazu, se zasadil o navázání silných vztahů se středoasijskými exsovětskými republikami, zejména s Ázerbájdžánem. Velmi též usiloval o mírovou dohodu s Kurdskou stranou pracujících (sám byl z půlky kurdského původu), po jeho smrti však mírové rozhovory ztroskotaly. Právě vstřícnost ke Kurdům zavdala příčiny ke spekulacím, že byl roku 1993 zavražděn. Oficiální příčinou smrti však byl infarkt myokardu. Již roku 1988 přežil pokus o atentát.\n\n"}
{"id": "922508", "url": "https://cs.wikipedia.org/wiki?curid=922508", "title": "Vyhlídka", "text": "Vyhlídka\n\nVyhlídka je rozhledové místo, z něhož je panoramatický, rozsahem velký nebo jinak zajímavý či pěkný výhled (rozhled) do okolní krajiny. Často je tak pojmenováno v mapách nebo na směrových tabulích a turistických rozcestnících místo s rozhlednou nebo věží, ale také v horách, na kopcích i jiných objektech.\n\nPříklady :\n\n\n"}
{"id": "922510", "url": "https://cs.wikipedia.org/wiki?curid=922510", "title": "Jan Micka", "text": "Jan Micka\n\nJan Micka (* 15. ledna 1995, Praha) je český plavec. Od roku 2012 je držitelem dvou českých rekordů v plavání na 800 m a 1500 m volný způsob.\n\nNa Letních olympijských hrách 2012 v Londýně byl nejmladším českým olympionikem a v plavání na 1500 m volný způsob muži se s časem 15:29,34 min umístil na 24. místě.\n\nNa trati 1500 m volný způsob dne 5. července 2012 na Mistrovství Evropy juniorů v plavání 2012 v Antverpách časem 15:23,46 min překonal v té době nejstarší český plavecký rekord Daniela Machka z roku 1978. Tento rekord vylepšil 7. dubna 2013 na Multiutkání juniorů v plavání 2013 v Kyjevě časem 15:18,29 min.\nDne 11. července 2013 vyhrál na Mistrovství Evropy juniorů v plavání 2013 v Poznani závod na 1500 m časem 15:13,51 min, čímž opět vylepšil vlastní český seniorský rekord.\n\nNa trati 800 m volný způsob dne 14. července 2012 na Letním mistrovství ČR v Praze-Podolí vytvořil nový český seniorský i dorostenecký rekord časem 8:01,85 min. Rekord vylepšil 24. března 2013 v Českých Budějovicích časem 8:00,45 min.\nDne 2. června 2013 ve 4. kole Českého poháru v plavání v Praze-Podolí jako první Čech zaplaval trať 800 m pod 8 minut časem 7:59,65 min, což vylepšil 14. června 2013 v Plzni-Slovanech časem 7:58,72 min.\n\npozn.: modře vyznačená pole znamenají vrcholnou sportovní akci v dané sezóně.\n\n"}
{"id": "922514", "url": "https://cs.wikipedia.org/wiki?curid=922514", "title": "Tommy Thomson", "text": "Tommy Thomson\n\nEarl John „Tommy“ Thomson (15. února 1895 Birch Hills, Saskatchewan – 19. dubna 1971 Annapolis, Maryland) byl kanadský atlet, sprinter, olympijský vítěz v běhu na 110 metrů překážek z roku 1920.\n\nNarodil se v Kanadě, ale od osmi let žil v Kalifornii. Studoval na University of Southern California. V roce 1918 se stal mistrem USA v běhu na 120 yardů překážek. V roce 1920 vytvořil světový rekord v běhu na 110 metrů překážek časem 14,4. Poněvadž se nikdy neucházel o občanství USA, na olympiádě v Antverpách v roce 1920 startoval za Kanadu a zvítězil v běhu na 110 metrů překážek. Po skončení sportovní kariéry se stal trenérem.\n\n"}
{"id": "922515", "url": "https://cs.wikipedia.org/wiki?curid=922515", "title": "Joe Vitale (spisovatel)", "text": "Joe Vitale (spisovatel)\n\nDr. Joe Vitale, narozen jako Joseph Vitale, (* 29. prosinec 1953 Niles, Ohio) je americký profesionální kouč, motivační řečník, spisovatel knih o osobnostním růstu a autor několika bestsellerů, úspěšný obchodník a podnikatel. Je prezidentem společnosti Hypnotic Marketing.\n\nNapsal mnoho knih s tématem duchovního růstu a způsobech, jak získat úspěch, vydělat peníze a zlepšit si život. Namluvil několik audioknih a hrál v osmi filmech, například \"Tajemství\" (anglicky \"The Secret\"). Patří k spisovatelům hnutí New Age.\n\nKnihy vydané v České republice v Ottově nakladatelství:\n\n\n \n"}
{"id": "922516", "url": "https://cs.wikipedia.org/wiki?curid=922516", "title": "Mosbach", "text": "Mosbach\n\nMosbach je velké okresní město v německé spolkové zemi Bádensko-Württembersko, v zemském okrese Neckar-Odenwald.\n\nV roce 2015 zde žilo 23 000 obyvatel.\n\n"}
{"id": "922517", "url": "https://cs.wikipedia.org/wiki?curid=922517", "title": "Strana komunistů Moldavské republiky", "text": "Strana komunistů Moldavské republiky\n\nStrana komunistů Moldavské republiky ( ) je komunistická strana v Moldavsku. V parlamentních volbách v roce 2010 získala 42 mandátů z 101 a skončila v opozici. Je ovšem zatím jedinou komunistickou stranou v rámci postsovětských republik, která většinově vládla, a to po dvě období v letech 2001 až 2009. Jejím předsedou je od roku 1994 Vladimir Voronin, který v letech 2001 až 2009 zastával funkci moldavského prezidenta. V rámci mezinárodního působení je strana členem Strany evropské levice a Svazu komunistických stran - Komunistické strany Sovětského svazu. Její vedení sídlí v Kišiněvě.\n\n"}
{"id": "922520", "url": "https://cs.wikipedia.org/wiki?curid=922520", "title": "Karel Mastník", "text": "Karel Mastník\n\nKarel Mastník (22. května 1949 – 18. června 2002) byl český fotbalista, záložník.\n\nV československé lize hrál za Do Bohemians Praha. Nastoupil ve 149 ligových utkáních a dal 21 gólů. V nižších soutěžích hrál i za Slovan Liberec a Xaverov. V Poháru UEFA nastoupil v roce 1975 ve 2 utkáních proti Honvédu Budapešť a dal 1 gól. V letech 1968-1970 hrál za Duklu Tachov.\n\n\n"}
{"id": "922529", "url": "https://cs.wikipedia.org/wiki?curid=922529", "title": "Patrik Johancsik", "text": "Patrik Johancsik\n\nPatrik Johancsik (* 9. května 1990, Dunajská Streda) je slovenský fotbalový útočník, od července 2013 působí v FC Stadlau.\n\nSvoji fotbalovou kariéru začal v FC Hubice. Mezi jeho další angažmá patří: Akademie Jozefa Vengloše, FK Inter Bratislava, FC Petržalka 1898, MFK Topoľčany, FK Dukla Banská Bystrica, DAC 1904 Dunajská Streda a FC Stadlau.\n"}
{"id": "922536", "url": "https://cs.wikipedia.org/wiki?curid=922536", "title": "Rufus Thomas", "text": "Rufus Thomas\n\nRufus Thomas (26. března 1917 Cayce, Mississippi, USA − 15. prosince 2001 Memphis, Tennessee, USA) byl americký zpěvák a komik.\n\nV roce 2001 byl uveden do Blues Hall of Fame. Jeho píseň „Walking the Dog“ ze stejnojmenného alba z roku 1963 později nahrálo mnoho hudebníků, mezi něž patří John Cale, Aerosmith nebo The Rolling Stones. Jeho dcerou byla soulová zpěvačka Carla Thomas a synem klávesista Marvell Thomas. Zemřel na srdeční selhání ve svých čtyřiaosmdesáti letech.\n"}
{"id": "922544", "url": "https://cs.wikipedia.org/wiki?curid=922544", "title": "Bell Challenge 2006", "text": "Bell Challenge 2006\n\nTenisový turnaj WTA Bell Challenge 2006 se konal ve dnech 30. října – 5. listopadu v kanadském Québecu v hale na koberci. Odměny činily 175 000 USD.\n\nTitul ve dvouhře získala Marion Bartoliová, která ve finále zdolala Rusku Olgu Pučkovovou 6–0, 6–0.\n\n\nNásledující hráčky obdržely do hlavní soutěže divokou kartu:\n\nNásledující hráčky se do hlavní soutěže probojovaly z kvalifikace\n\n\n"}
{"id": "922552", "url": "https://cs.wikipedia.org/wiki?curid=922552", "title": "Martin Hála (fotbalista)", "text": "Martin Hála (fotbalista)\n\nMartin Hála (* 24. března 1992, Olomouc) je český fotbalový obránce, v současnosti působí v SK Sigma Olomouc.\n\nSvoji fotbalovou kariéru začal v SK Sigma Olomouc. Mezi jeho další angažmá patří: 1. FC Slovácko, FC Nitra a SK Dynamo České Budějovice.\n\nHála hrál za české mládežnické reprezentace od kategorie U16.\nS reprezentací do 19 let získal stříbrné medaile na mistrovství Evropy hráčů do 19 let 2011 v Rumunsku po finálové porážce 2:3 po prodloužení se Španělskem.\n\n"}
{"id": "922562", "url": "https://cs.wikipedia.org/wiki?curid=922562", "title": "Autobusová doprava v Plzeňském kraji", "text": "Autobusová doprava v Plzeňském kraji\n\nAutobusová doprava v Plzeňském kraji v závazku veřejné služby je zajišťována především dominantním dopravcem, jímž je podnik ČSAD autobusy Plzeň a.s. ze skupiny ČSAD Invest. Kraj dále financuje linky některých menších dopravců, městských dopravců či přejíždějící linky dopravců ze sousedních krajů a systém doplňují komerčně financované linky, zejména dálkové. V Plzni a okolí od ledna 2012 existuje integrovaný dopravní systém Integrovaná doprava Plzeňska a v roce 2012 byl rozšířen do okruhu asi 35 km od Plzně. Je založen na zónovém tarifním systému a využití Plzeňské karty a čipových předplatních Plzeňských jízdenek. \n\nOd roku 1949 zajišťovaly meziměstskou a regionální veřejnou autobusovou dopravu autobusy ČSAD. Podniky v průběhu let různě měnily své uspořádání, od celostátního a národních přes krajské (1952–1960 a znovu od 1963) až po okresní podniky (1960–1963). \n\nZápadočeský krajský podnik ČSAD s názvem \"Československá státní automobilová doprava, národní podnik, Plzeň\" se členil na závody: 301 Domažlice (provozovna Horšovský Týn), 302 Cheb (provozovny Aš, Mariánské Lázně), 303 Karlovy Vary (provozovny Tuhnice, Ostrov nad Ohří, Žlutice, Toužim), 304 Klatovy (provozovny Sušice, Horažďovice), 305 Plzeň-jih (provozovny Nezvěstice, Nepomuk, Blovice, Přeštice, Merklín), 306 Plzeň-sever (provozovny Kralovice, Horní Bříza, Nýřany), 307 Rokycany (provozovna Zbiroh), 308 Sokolov (provozovna Kraslice), 309 Tachov (provozovna Stříbro), 391 Technický a zásobovací závod Plzeň (provozovna Karlovy Vary)\nKoncem roku 1988 přešly dosavadní národní podniky na formu státních podniků. Od 27. prosince 1988 byl v obchodním rejstříku zapsán podnik \"Československá státní automobilová doprava, státní podnik Plzeň\" (od 06. prosince 2000 byl v likvidaci) s odštěpnými závody Plzeň-jih, Domažlice, Cheb, Karlovy Vary, Klatovy, Plzeň-sever, Rokycany, Sokolov, Tachov, MHD Karlovy Vary, Plzeň, Závod služeb, Technický a zásobovací závod, Střední odborné učiliště dopravní a ČESPED Plzeň odštěpný závod spedice.\n\nVe většině krajů, kromě západočeského a severočeského, byly podniky ČSAD v rámci transformací většinou rozdrobeny na menší podniky zhruba okresního formátu a privatizovány. Západočeský státní podnik ČSAD se pouze v souvislosti s novým krajským uspořádáním rozdělil na dvě akciové společnosti s téměř celokrajskou působností, ČSAD autobusy Plzeň a. s. a Autobusy Karlovy Vary a. s., které jsou oba spjaté se skupinou ČSAD Invest holdingu Z-Group Zdeňka Zemka. \n\nCentrální autobusové nádraží Plzeň (Plzeň, CAN) je vzdálené asi 2 km od železničního hlavního nádraží a je jedním z nejlépe vybavených autobusových nádraží v Česku. V květnu 2006 zveřejnilo město záměr vybudovat druhé autobusové nádraží v blízkosti vlakového. \n\nDále se v kraji nacházejí autobusová nádraží v Klatovech, Rokycanech a Tachově a řada autobusových stanovišť a terminálů. \n\nDle studie dopravní obslužnosti od Centra dopravního výzkumu za rok 2005 působili v Plzeňském kraji tito autobusoví dopravci.\n\nStudent Agency zavedla linku 144101 Praha–Plzeň 7. listopadu 2004 jako svoji druhou vnitrostátní linku po lince Praha–Brno. \n\nVeřejnou dopravu provozují i některé další subjekty, například město Blovice linku 450007 ve svém okolí. \n\nK 15. červnu 2011 měl kraj uzavřené smlouvy o závazku veřejné služby se 14 dopravci:\n\nMimo závazek veřejné služby Plzeňský kraj přispívá na 3 mezinárodní příhraniční linky dopravce RDS bus s.r.o., na nichž je možná vnitrostátní doprava, a to 000020 Plzeň-Domažlice-Cham, 000115 Furth im Wald-Domažlice, žel. st.-Waldmünchen a 000255 Hamry-Nýrsko-Nýrsko, nám.-Arnbruck.\n\nMimo závazek veřejné služby od Plzeňského kraje jezdí v kraji:\n\nVáclav Lexa - LEXTRANS provozoval v roce 2011 linku 460162 Kralovice–Mladotice na objednávku Českých drah jako náhradní dopravu. \n\nV roce 2011 zajišťovalo veřejnou linkovou dopravu v kraji 304 linek veřejné silniční linkové dopravy, v čemž nejsou zahrnuty MHD měst Plzeň, Domažlice, Klatovy, Přeštice, Rokycany, Stříbro, Tachov a Železná Ruda. Sušická linka 433580 není linkou MHD. Převážná část linek je provozována v závazku veřejné služby a tedy objednávána a dotována krajem. Za kalendářní rok 2011 byl předpokládán celkový výkon v rozsahu 14,715 milionů km a finanční náročnost 351 milionů Kč, z toho 345 milionů Kč z rozpočtu Plzeňského kraje a cca 6 milionů Kč z finančních příspěvků obcí. V rámci systému IDP bylo v roce 2011 (před jeho rozšířením) ročně vykonáno 2,37 km na regionálních linkách zúčastněných dopravců a 5,425 milionu km na městských linkách PMDP.\n\nPočet linek a objem výkonů zvláštní linkové dopravy není údajně Plzeňskému kraji znám. Některé z těchto linek (například 490010 Rozvadov-Přimda-Bělá nad Radbuzou-Tachov a 490600 Stříbro-Nýřany,DIOSS-Plzeň,Nová Hospoda-Plzeň,CAN) byly v roce 2011 převedeny do režimu veřejné linkové dopravy v závazku veřejné služby.\n\nV lednu 2012 vyhlásil Plzeňský kraj první z výběrových řízení pro zajištění autobusové dopravy v závazku veřejné služby, a to, na základě analýzy z roku 2010, na 20 linek v rámci Integrované dopravy Plzeňska pro oblast Radnicka a Zbirožska, tedy části okresu Rokycany severně od dálnice D5. Do té doby oblast zahrnovala 26 linek, z nichž 20 provozovala ČSAD autobusy Plzeň a.s. (a obsluhovala 28 autobusy) a 6 linek Autobusová doprava Miroslav Hrouda (obsluhovaných 11 vozy) a roční krajská dotace byla 34 milionů korun včetně DPH. Výběrové řízení se týkalo zajištění dopravy v období od 9. prosince 2012 do prosince 2020, tedy zakázky v hodnotě kolem 200 milionů Kč bez daně. Podmínky požadovaly základní potřebu 28 nových autobusů splňujících emisní normu Euro V, z toho nejméně 10 částečně nízkopodlažních, s tím, že zálohové autobusy nemají být starší 8 let. Vzorec pro vyhodnocení nabídek započítává krom požadované výše kompenzace též počet klimatizovaných vozů a počet alespoň částečně nízkopodlažních vozů. Požadováno je, aby minimálně 70 % výkonů provedl dopravce vlastními silami, bez využití subdodavatelů. Součástí zakázky byly i autobusy na zavolání, většinou se má jednat jen o zajížďky z rozcestí do vsi, například do vsí Mlečice, Prašný Újezd, Chlum nebo Třebnuška. Nabídky měly být odevzdány do 12. března 2012. Dokumentaci si vyzvedlo 19 zájemců a nabídku podalo 5 velkých dopravců. První soutěž kraj musel v březnu zrušit kvůli administrativní chybě ve věstníku EU, kde nebyla zveřejněna snížená jistina pro soutěžitele (její původní výše nebyla v souladu se zákonem o veřejných zakázkách) a výběrové řízení bylo vyhlášeno znovu, s předpokládaným zahájením provozu v lednu 2014.\n\nV říjnu 2012 uspěla v tomto výběrovém řízení Autobusová doprava Miroslav Hrouda, za ní se podle vyhodnocení umístili další zájemci, PROBO BUS a. s., ČSAD autobusy Plzeň a. s. a ČSAD Slaný a. s. (O své účasti a neúspěchu ve výběrovém řízení se ve své výroční zprávě za rok 2012 zmiňuje i Dopravní podnik měst Chomutova a Jirkova, o němž se však výsledky soutěže nezmiňují.) Uchazečů bylo dohromady 6, z nichž 2 (ČSAD autobusy Plzeň a ČSAD Vsetín, oba ze skupiny Z-group) výsledek napadli u Úřadu pro ochranu hospodářské soutěže a v lednu 2013 kraj již třetí měsíc čekal na rozhodnutí úřadu. Když ještě ani v březnu 2013 nebylo rozhodnuto, kraj oznámil, že pravděpodobně zahájení provozu odloží. Podle zprávy z června 2013 ÚOHS stížnost zamítl a uchazeči podali proti rozhodnutí rozklad, kraj proto zahájení dopravy odložil nejméně na červen 2014. \n\nDruhou oblastí, pro kterou má být vyhlášeno výběrové řízení, ne dříve než na podzim 2012, je Kralovicko, tedy severní část okresu Plzeň-sever, s předpokládaným zahájením provozu v prosinci 2013. Kraj s vyhlášením vyčkává na definitivní rozhodnutí ÚOHS o vítězi první soutěže.\n\nPodle plánu dopravní obslužnosti z roku 2011 mají být soutěže vypisovány nejdříve v oblastech, do kterých dosáhlo rozšíření IDP v roce 2012, tedy v oblastech Nabídková řízení budou postupně vypsána v oblastech Radnicko (2011), Kralovicko (2012), Bezdružicko (2013), Nýřansko (2013 či 2014) a Blovicko (2014 či 2015) a Nepomucko (2015). Poté mají být vypsána nabídková řízení i v dalších oblastech: Tachovsko (2016), Chodsko (2016), Kdyňsko (2017) a Pošumaví (2017). Do roku 2019 mají být po oblastech přesoutěženy všechny linky objednávané krajem.\n\n\n"}
{"id": "922563", "url": "https://cs.wikipedia.org/wiki?curid=922563", "title": "Land of Confusion", "text": "Land of Confusion\n\n„Land of Confusion“ je třetí píseň ze třináctého studiového alba britské skupiny Genesis nazvaného \"Invisible Touch\". Nejprve vyšla jako součást alba v červnu 1986 a znovu pak v říjnu téhož roku jako singl s písní „Feeding the Fire“ na straně B. Její autory jsou všichni tři členové skupiny, Tony Banks, Phil Collins a Mike Rutherford; všichni ji rovněž spolu s Hughem Padghamem produkovali. Singl se umístil na čtvrtém místě v žebříčku Billboard Hot 100.\n\nV roce 2005 vydala skupina Disturbed cover verzi této písně na svém albu \"Ten Thousand Fists\"\n"}
{"id": "922564", "url": "https://cs.wikipedia.org/wiki?curid=922564", "title": "…Like Clockwork", "text": "…Like Clockwork\n\n…Like Clockwork je šesté studiové album americké rockové skupiny Queens of the Stone Age, vydané v červnu 2013 u vydavatelství Matador Records. Album produkovala skupina Queens of the Stone Age a skladbu „…Like Clockwork“ James Lavelle. Na albu se podílala řada hostů, například i bývalý člen skupiny Dave Grohl.\n\n\n"}
{"id": "922567", "url": "https://cs.wikipedia.org/wiki?curid=922567", "title": "Josh Homme", "text": "Josh Homme\n\nJosh Homme (* 17. května 1973 Joshua Tree, Kalifornie, USA) je americký zpěvák, multiinstrumentalista, hudební producent a skladatel. V letech 1987−1995 byl kytaristou skupiny Kyuss a v roce 1996 založil skupinu Queens of the Stone Age, ve které zpívá, hraje na kytaru a občasně i různé další nástroje. Od roku 1998 rovněž působí v kapele Eagles of Death Metal a od roku 2009 pak v Them Crooked Vultures.\n\n"}
{"id": "922573", "url": "https://cs.wikipedia.org/wiki?curid=922573", "title": "Zdeňka Jordánová", "text": "Zdeňka Jordánová\n\nIng. Zdeňka Jordánová (* 26. února 1956) je česká spisovatelka knih o osobnostním růstu, pořádá kurzy a semináře a poskytuje individuální poradenství. Je první českou představitelkou New Age.\n\nAbsolvovala Vysokou školu ekonomickou v Praze a získala titul Ing. Je rozvedená. S přítelem žije Hostivici.\n\n\n\n\n"}
{"id": "922574", "url": "https://cs.wikipedia.org/wiki?curid=922574", "title": "Marek Kaščák", "text": "Marek Kaščák\n\nMarek Kaščák (* 22. května 1982 v Bardejově) je slovenský fotbalový záložník, od července 2013 působí v klubu FC Zbrojovka Brno.\n\nSvoji fotbalovou kariéru začal v Partizán Bardejov. Mezi jeho další angažmá patří: FK Dukla Banská Bystrica, 1. HFK Olomouc, SK Sulko Zábřeh, SK Sigma Olomouc, FK AS Trenčín a FC Spartak Trnava.\n\nV červenci 2013 se nedohodl na prodloužení smlouvy se Spartakem Trnava a přestoupil do klubu FC Zbrojovka Brno, kde podepsal kontrakt na 2 roky. V Brně debutoval v lize 21. července 2013 (1. kolo sezóny 2013/14) proti domácímu týmu FK Baumit Jablonec (remíza 0:0).\n\nV zimě 2014/2015 byla Markovi ukončena smlouva ve Zbrojovce z důvodu vleklých zranění.\n\n29. března 2011 debutoval pod trenérem Vladimírem Weissem v A-mužstvu Slovenska v přátelském zápase proti hostujícímu Dánsku, v tomto zápase nastoupil na hřiště v 77. minutě, Slovensko podlehlo skandinávskému soupeři 1:2. Bylo to zatím jeho jediné vystoupení v národním dresu (k červenci 2013).\n\n"}
{"id": "922575", "url": "https://cs.wikipedia.org/wiki?curid=922575", "title": "Bell Challenge 2007", "text": "Bell Challenge 2007\n\nTenisový turnaj WTA Bell Challenge 2007 se konal ve dnech 29. října – 4. listopadu v kanadském Québecu v hale na koberci. Odměny činily 175 000 USD.\n\nTitul ve dvouhře získala Lindsay Davenportová, která ve finále zdolala Ukrajinku Juliu Vakulenkovou 6–4, 6–1.\n\n\nNásledující hráčky obdržely do hlavní soutěže divokou kartu:\n\nNásledující hráčky se do hlavní soutěže probojovaly z kvalifikace\n\n\n"}
{"id": "922576", "url": "https://cs.wikipedia.org/wiki?curid=922576", "title": "Adidas Grand Prix 2013", "text": "Adidas Grand Prix 2013\n\nAdidas Grand Prix 2013 byl lehkoatletický mítink, který se konal 25. května 2013 v americkém New Yorku. Byl součástí série mítinků Diamantová liga.\n"}
{"id": "922577", "url": "https://cs.wikipedia.org/wiki?curid=922577", "title": "Tomáš Mikinič", "text": "Tomáš Mikinič\n\nTomáš Mikinič (* 22. listopadu 1992, Trnava) je slovenský fotbalový záložník, od září 2014 hostující v FC ViOn Zlaté Moravce z FC Spartak Trnava.\n\nSvou fotbalovou kariéru začal v FC Spartak Trnava, kde se postupně přes mládežnické kategorie propracoval do prvního týmu. V roce 2013 odešel na hostování do FK Varnsdorf.\n\nS Trnavou se představil v Evropské lize UEFA 2014/15.\n\nZačátkem září 2014 odešel hostovat do FC ViOn Zlaté Moravce.\n\n"}
{"id": "922578", "url": "https://cs.wikipedia.org/wiki?curid=922578", "title": "Bažant Edwardsův", "text": "Bažant Edwardsův\n\nBažant Edwardsův ( \"Lophura edwardsi\") je jeden z nejvíce ohrožených druhů bažanta. Divoká populace se odhaduje maximálně na 50–250 jedinců, v letech 2000 až 2010 však nebylo zaznamenáno jediné potvrzené pozorování, a tak je možná již zcela vyhubena. V zajetí je chována necelá tisícovka jedinců. Je organizován záchranný program přímo v oblasti jeho původního výskytu (tzv. in-situ program) ve Vietnamu.\n\nBažant Edwardsův obývá deštné lesy do nadmořské výšky 900 metrů, a to pouze ve Vitnamu - je tamním endemitem. Obvykle žije v párech. Samec je modře zbarvený, hlavu má jako většina jiných bažantů červenou. Vybarvuje se v prvním roce života. Samice je nenápadně zbarvená. Snáší 4–7 vajec, která se líhnou po 22 dnech.\n\nJde o druh blízce příbuzný bažantu vietnamskému (\"Lophura hatinhensis\").\n\nObjeven byl v roce 1896. Poslední známý jedinec tohoto druhu byl v přírodě odchycen v roce 1997 a umístěn do Zoo Hanoi.\n\nDo Evropy byl poprvé dovezen roku 1926.\n\nBažant Edwardsův je v současnosti v Česku chován ve čtyřech zoologických zahradách: Zoo Liberec, Zoo Ostrava, Zoo Plzeň a Zoo Praha. Právě pražská zoo řídí jeho evropský záchovný program (EEP). Dále je k vidění v Ptačím ráji Číněves na Nymbursku. V minulosti patřily k chovatelům tohoto vzácného opeřence také zoo v Děčíně, Chlebech u Nymburka a rovněž v Zoo Zlín. Na Slovensku chová tento druh bažanta Zoo Bojnice. V celé Evropě je chován přibližně v šesti desítkách veřejných chovatelských zařízení, nejvíce pak ve Spojeném království.\n\nHistorie chovu tohoto vzácného a chovatelsky náročného bažanta v Zoo Praha je poměrně dlouhá. Zahájil ji první pár, který přišel v roce 1949. První mláďata se však narodila až roku 1977. První úspěšný odchov je doložen o dva roky později (1979). Od té doby se již narodilo 135 mláďat. Na konci roku 2018 byly chovány dva páry. V květnu 2019 přišlo na svět dalších pět mláďat.\n\nO vytvoření životaschopné populace bažanta Edwardsova se snaží mnoho organizací, včetně české pobočky Světové bažantí asociace (\"World Pheasant Association Czech Republic and Slovakia\"), a to mj. i ve spolupráci se zoologickými zahradami v Praze, Plzni, Liberci a Ostravě.\n\nV roce 2015 zrealizovala Zoo Praha transport čtyř jedinců bažantů Edwardsových do Zoo Hanoi, kde žijí potomci posledního jedince známého z volné přírody. Jeden samec a tři samice byli převezeni do Vietnamu, aby utvořili páry právě s těmito cennými potomky. Tím by měla vzniknout geneticky čistá linie, díky níž by se mohli někteří jedinci vrátit do volné přírody.\n\nAkce proběhla ve spolupráci s mezinárodními asociacemi a evropskými zoologickými zahradami, konkrétně v kooperaci s World Pheasant Association (WPA), European Conservation Breeding Group (ECBG), Evropskou asociací zoologických zahrad a akvárií (EAZA), Zoo Hanoi, Zoo Bojnice, Zoo London, Fasanerie Erfurt, Zoo Plzeň a ptačím parkem ve Walsrode s severním Německu.\n\n\n"}
{"id": "922579", "url": "https://cs.wikipedia.org/wiki?curid=922579", "title": "Bažant kalij", "text": "Bažant kalij\n\nBažant kalij (\"Lophura leucomelanos\"), nazýván také jako bažant tmavý, je poměrně rozšířený druh z čeledi bažantovitých z rodu \"Lophura\". Vyskytuje se v lesích a v houštinách zejména v podhůří Himálaje, od Nepálu až po západní Thajsko. Jedná se o monogamní druh.\nBažanta kalije poprvé popsal Latham v roce 1970. Postupem času se začaly vyskytovat i nové poddruhy, které časem byly objeveny, proto má dnes bažant kalij celkem devět poddruhů. Jednotlivé druhy od sebe lze poměrně dobře rozlišit,\n\nJe blízce příbuzný bažantu stříbrnému (Lophura nycthemera), byl prokázán výskyt vzájemných hybridů.\n\nJedná se o středně velký až větší druh bažanta se zřetelným pohlavním dimorfismem. Jednotlivé poddruhy se podle vzhledu dají dobře odlišit. Hmotnost jednotlivých druhů je různá, pohybuje se od 800 do 1700 g.\n\nU bažanta bělochocholatého mají kohouti různorodé chocholky, které jsou většinou bílé nebo světle šedé. Také mají výraznou bílou náprsenku, hrudník a kostřec. Slepice jsou u tohoto poddruhu jednolitě hnědé, ocasní pera jsou trochu světlejší. V Česku je tento poddruh chován jako okrasný nejčastěji.\n\nKohout bažanta Horsfeildova je leskle černý se vzpřímenou chocholkou. Mírně se liší i v postavě, která je mohutnější a \"oblejší\". Na hřbete jsou jeho pera bíle lemovaná. Slepice jsou celohnědé s bíle lemovaným peřím. V evropských chovech tohoto bažanta potkáme jen vzácně.\n\nBažant nepálský je o něco větší a těžší poddruh. Kohouti mají krátkou černou chocholku, černé tělo a místy bílé žíhání. Slepice jsou tmavě hnědé. V evropských chovech se vyskytuje jen vzácně.\n\nBažant čárkovaný je naopak o něco lehčí a menší, než jiné druhy. Kohouti mají na svrchní části těla těsně natěsnané proužky, které mohou vytvářet iluzi celošedého těla. Ve skutečnosti je ale podklad černý a proužky šedé. Slípky jsou žlutohnědé s tmavě hnědou chocholkou.\n\nU bažanta černohřbetého jsou kohouti na vrchní části těla modro-šedí. Chocholka je černá. Slepice jsou celohnědé s bílým hrdlem. i tento poddruh se v evropských chovech vyskytuje jen vzácně.\n\nKohout nejmladšího z poddruhů, bažanta Moffittova, má celočerné tělo s namodralým odleskem. Velikostně se řadí mezi spíše mezi větší bažanty a je podobný bažantu Horsfieldovu. Slípky jsou hnědé se skvrnitým krkem. Tento druh se v zajetí vůbec nechová.\n\nKohout bažanta Oatesova má celočerné tělo s oblastmi, kde je peří bílé lemované. Slepice je rezavá až hnědá s proužky na bocích.\n\nBažant Williamsův je jeden z menších poddruhů. Kohout je celočerný, ale na zádech má jeho peří modrý odlesk. Ocas je řídce-bíle pruhovaný. Slípky jsou světle hnědé.\n\nBažant Crawfurdův je asi nejlépe rozeznatelný druh. Výrazné jsou především červené nohy u slípek i kohoutů a krátký ocas. Kohouti mají hřbet šedý, slípky tmavě hnědý, Mají také bílé pruhování.\n\nV přirozené oblasti výskytu je poměrně hojný a široce rozšířený, východní poddruhy (\"oatesi\", \"lineata\" a \"crawfurdi\") jsou však považovány za ohrožené a \"moffitti\" je v přírodě téměř neznámý.\n\nByl také dovezen na Havaj, kde zdivočel a je považován za invazní druh.\n\nSlípky snáší poměrně velkou snůšku: 6 až 9 vajec. Inkubace trvá asi po dobu tří týdnů a provádí ji pouze samice.\n\n"}
{"id": "922580", "url": "https://cs.wikipedia.org/wiki?curid=922580", "title": "Indiánský běh", "text": "Indiánský běh\n\nIndiánský běh je typ pohybu typický střídáním běhu a chůze. Dokud daný jedinec nebo skupina mohou běžet, běží. Potom zpomalí do chůze, během které si odpočinou, aby mohli znovu běžet. Je možno také určit intervaly, střídat například minutu běhu a minutu chůze. V moderní době se indiánský běh používá jako varianta joggingu.\n\nPojmenován je podle způsobu dopravy indiánů, zejména středoamerických Tarahumarů.\n\n"}
{"id": "922586", "url": "https://cs.wikipedia.org/wiki?curid=922586", "title": "Grace Under Pressure", "text": "Grace Under Pressure\n\nGrace Under Pressure je desáté studiové album kanadské rockové skupiny Rush, vydané v dubnu 1984. Jeho producenty byli členové skupiny Rush a Peter Henderson. V žebříčku Billboard 200 se album umístilo na desátém místě.\n\nVšechny texty napsal Neil Peart, hudbu složili Geddy Lee a Alex Lifeson.\n"}
{"id": "922590", "url": "https://cs.wikipedia.org/wiki?curid=922590", "title": "Prefontaine Classic 2013", "text": "Prefontaine Classic 2013\n\nPrefontaine Classic 2013 byl lehkoatletický mítink, který se konal 31. května a 1. června 2013 v americkém městě Eugene. Byl součástí série mítinků Diamantová liga.\n"}
{"id": "922591", "url": "https://cs.wikipedia.org/wiki?curid=922591", "title": "Salon Frédéric Chopin", "text": "Salon Frédéric Chopin\n\nSalon Frédéric Chopin (\"Salon Frédérica Chopina\") je malé muzeum v Paříži věnované polskému skladateli Chopinovi. Nachází se ve 4. obvodu na nábřeží \"Quai d'Orléans\" v Polské knihovně v Paříži.\n\nV salonu jsou vystaveny portréty Chopina i jeho blízkých jako George Sandová, Julien Fontana, Wojciech Grzymała. Muzeum uchovává Chopinovy osobní předměty jako dopisy, fotografie, rukopisy partitur, křeslo z jeho posledního bytu na \"Place Vendôme\" a také jeho posmrtnou masku, kterou vytvořil Auguste Clésinger.\n\n\n"}
{"id": "922592", "url": "https://cs.wikipedia.org/wiki?curid=922592", "title": "Louise Hay", "text": "Louise Hay\n\nLouise L. Hay (8. října 1926 Los Angeles, Kalifornie – 30. srpna 2017) byla americká spisovatelka publikací o osobním růstu. Pořádala a vedla semináře jako motivační kouč, přednášela o metafyzice. Založila nakladatelství Hay House.\n\n\n"}
{"id": "922593", "url": "https://cs.wikipedia.org/wiki?curid=922593", "title": "Jaroslav Pešina", "text": "Jaroslav Pešina\n\nJaroslav Pešina (27. dubna 1912 Praha-Smíchov – 7. listopadu 1992 tamtéž) byl český historik umění, profesor Univerzity Karlovy. \n\nNarodil se jako prostřední ze tří dětí v rodině velkoobchodníka s kávou a cukrem Jana Pešiny (nar. 1871) a jeho ženy Zdenky, rozené Meisnerové (nar.1884). Rodina pobývala střídavě v Praze a na venkovském sídle v Senohrabech.\nPo maturitě v Praze studoval v letech 1931–1936 dějiny umění na Filozofické fakultě UK u profesorů V. Birnbauma, J. Cibulky, J. Šusty a Antonína Matějčka, s jehož dcerou Alenou se roku 1941 oženil. Roku 1939 obdržel Římské stipendium v pobočce Českého historického ústavu v Římě. V letech 1939–1950 pracoval v Národní galerii v Praze, ve sbírce starého umění. Roku 1950 se habilitoval a roku 1954 byl jmenován profesorem na Filozofické fakultě UK, kde v letech 1963–1970 vedl katedru dějin umění, než byl jako bezpartijní funkce zbaven. Dále na téže katedře přednášel dějiny gotického malířství a vedl proseminář dějin umění až do roku 1980. \n\nPůsobil v Ústavu pro teorii a dějiny umění Československé akademie věd jako člen ústavní rady a vědecký redaktor, přispěl k rozvoji Národní galerie v Praze, v níž se stal předsedou nákupní komise pro staré umění i členem vědecké rady. Byl členem Mezinárodního komitétu dějin umění. Jako ocenění prestiže, kterou svým dílem vydobyl české medievalistice, mu byla roku 1972 udělena Herderova cena.. V letech 1953-1993 byl členem redakční rady, 1961-1970 šéfredaktor časopisu Umění.\nVěnoval se hlavně domácímu malířství pozdní gotiky a renesance, v období okupace také knižní vazbě a moderní české grafice, pod tlakem politické situace v první polovině 50. let rovněž dílu Mikoláše Alše. \nJaroslav Pešina zásadním způsobem přispěl k poznání českého gotického malířství a jeho zařazení do evropského kontextu, uspořádal roztříštěný památkový fond a jeho chronologii, osvětlil otázky autorství děl. Mnoho jeho dílčích studií, které publikoval zejména v časopise Umění, vyústilo ve velké souborné publikace o české gotice.\n\n"}
{"id": "922594", "url": "https://cs.wikipedia.org/wiki?curid=922594", "title": "Los Ronaldos", "text": "Los Ronaldos\n\nLos Ronaldos je španělská rocková skupina, založená v roce 1986 v Madridu. Rok po svém vzniku vydala na značce EMI Records své debutové album nazvané \"Los Ronaldos\". V následujícím roce vyšlo album \"Saca la lengua\" a o dva roky později pak \"Sabor salado\", jehož producentem byl John Cale. Následovala ještě alba \"Cero\" (1992), \"Idiota\" (1994) a \"Quiero que estemos cerca\" (1996) a v roce 1996 se skupina rozpadla. Po rozpadu se zpěvák skupiny Coque Malla začal věnoval sólové kariéře a pokračoval v herectví, kterému se věnoval již během členství v kapele. V roce 2005 byla skupina obnovena.\n"}
{"id": "922597", "url": "https://cs.wikipedia.org/wiki?curid=922597", "title": "Avis", "text": "Avis\n\nAvis (dříve psáno Aviz) je portugalské městské společenství, s celkovou rozlohou 606 km a celkovou populací 5054 obyvatelů.\n\nObec se nachází v okrese Portalegre a skládá se z osmi farností. Současným starostem je Manuel Maria Liberio Coelho, zvolen za stranu Jednotná demokratická koalice. Obecní dovolená je na Velikonoční pondělí.\n\n\n"}
{"id": "922602", "url": "https://cs.wikipedia.org/wiki?curid=922602", "title": "Akademické mistrovství světa v judu 1966", "text": "Akademické mistrovství světa v judu 1966\n\nI. Akademické mistrovství světa v judu se konalo v Praze, v hale Sparty Praha v období 24. až 27. června 1966.\n\n\n"}
{"id": "922603", "url": "https://cs.wikipedia.org/wiki?curid=922603", "title": "Adolf Maria Pinkas", "text": "Adolf Maria Pinkas\n\nAdolf Maria Pinkas (27. ledna 1800 Praha – 28. září 1865 Praha) byl český politik, jedna z hlavních postav revoluce v roce 1848, představitel konzervativně-liberálního proudu, národnostně nevyhraněný.\n\nNarodil se jako syn zemského advokáta Karla Pinkase. Vystudoval právo na Karlo-Ferdinandově univerzitě v Praze a na univerzitě v Heidelbergu. Během studií byl členem burschenschaftu. V roce 1823 získal titul doktora práv a pracoval zprvu pro svého otce. V roce 1832 se stal advokátem, od roku 1847 ve vlastní advokátní kanceláři. Angažoval se i ve veřejném životě. Působil jako dopisovatel lipských novin \"Die Grenzboten\".\n\nV roce 1848 se aktivně zapojil do revoluce v Rakouském císařství. Už 11. března ho zvolili do Svatováclavského výboru, kde patřil mezi předáky liberálního měšťanstva. Již v prvních dnech se výrazně podílel na debatách okolo stylizace české petice, která měla být předložena panovníkovi. 13. března dokonce sám vypracoval návrh znění tohoto prohlášení, který předložil následující den schůzi výboru. Na rozdíl od jiných pražských předáků v něm upřednostnil národní svébytnost, ale upozadil státoprávní otázky. Zároveň mírněji formuloval tematiku zrušení roboty. Návrh vzbudil polemiku, ale projednávání bylo dočasně zastaveno poté, co dorazily zprávy o revolučních událostech ve Vídni. Vzhledem k obratu ve Vídni se ovšem Svatováclavský výbor stal najednou z \"ad hoc\" opozičního spolku fakticky oficiálním reprezentantem lidu. Vstoupili do něj členové pražské honorace a Pinkasův návrh byl nyní všeobecně přijatelný a ještě 14. března vystaven k veřejnému podpisu. Pinkas poté byl členem deputace vyslané z Prahy za císařem. Delegace mezitím ve Vídni pod dojmem dalšího posunu k liberalizaci předložila dvoru kromě Pinkasovy verze petice i radikálněji formulovanější návrh od Františka Augusta Braunera. Později byl Pinkas i členem Národního výboru coby nástupce Svatováclavského výboru. Ve volbách roku 1848 byl zvolen také na rakouský ústavodárný Říšský sněm. Zastupoval volební obvod Praha-město III v Čechách. Uvádí se jako zemský advokát. Patřil ke sněmovní pravici. Na sněmu představoval nejaktivnější jádro českých poslanců. Účastnil se debat o státoprávním uspořádání říše. V červenci 1848 byl zvolen do třicetičlenného parlamentního ústavního výboru. Na práci parlamentu se podílel i po přesídlení sněmu do Kroměříže. Názorově ho historik Otto Urban hodnotí jako skeptika, který již koncem roku 1848 dával najevo, že revoluce je poražena a parlament je v defenzivě. Profiloval se jako centrista. V debatě okolo utváření Národní gardy například navrhoval, aby do ní byli přijímání jen \"majetní a inteligentní lidé\".\n\nV státoprávních otázkách byl zastáncem centralistického pojetí. V lednu 1849 na sněmu navrhl jako kompromis mezi stoupenci utváření etnických samosprávných celků a historických zemí rozdělit historické zemské celky na národní kurie. Zároveň byl stoupencem omezení volebního práva (volební cenzus). Poslancem sněmu v Kroměříži byl až do rozpuštění sněmu v březnu 1849. Vláda ho následně, coby představitele umírněného politického proudu, pozvala na konzultace do Vídně, ale Pinkas odmítl. V době po porážce revoluce se ještě občasně veřejně angažoval. Zasazoval se například ve prospěch Františka Ladislava Riegra, kterému tehdy hrozilo zatčení pro údajné kontakty se zahraničním demokratickým exilem.\n\nOd května 1849 okolo něj vznikla skupina aktivistů, kteří zamýšleli vydávat německy tištěný politický list, orientovaný ve federalistickém stylu. První číslo tohoto časopisu s názvem \"Union\" vyšlo v listopadu 1849. Do listu slíbil napsat úvodník i František Palacký, ale Pinkas jeho text odmítl uveřejnit s tím, že Palacký přeceňuje národnostní princip. Zatímco Palacký a čeští liberálové ustupovali ze scény, Pinkas naopak dočasně své aktivity posiloval. Jako člen městské rady v Praze navrhl v lednu 1850 děkovnou adresu vládě za vypracování zemských ústav, se zdvořilou žádostí o odvolání výjimečného stavu. I tato opatrná a loajalistická ústupová taktika ale dlouhodobě neuspěla a vláda se v následné dekádě opřela o vyloženě konzervativní establishment. Z politiky byl Pinkas vytlačen krátce poté a list Union přestal vycházet.\n\nDo politiky se znovu zapojil po obnově ústavního života. Na podzim roku 1860 byl členem redakce listu Čas, který sdružoval nesourodou skupinu kritickou k politickému vůdcovství Františka L. Riegra. Historik Otto Urban Pinkase tehdy označuje za konzervativního liberála. Po vydání říjnového diplomu byl zvolen do samosprávy města Prahy. Usiloval neúspěšně i post pražského starosty.\n\nV zemských volbách v Čechách v roce 1861 pak byl zvolen do Českého zemského sněmu. Zde setrval do roku 1865 a do roku 1865 byl také členem zemského výboru. Ve volbách roku 1861 byl zvolen za městskou kurii v obvodu Praha-Malá Strana. V kampani měl podporu českého volebního výboru. Sám Pinkas ale nebyl národnostně vyhraněný a na zemském sněmu podporoval německorakouské centralisty z Ústavní strany. Po jeho smrti ho na zemském sněmu v jeho volebním okrsku nahradil Eduard Schubert.\n\nJeho manželkou byla od roku 1826 Karolina von Schauroth, dcera generála Karla Augusta von Schauroth a jeho ženy Františky, rozené Dačické z Heslova. Měli společně syna, malíře Soběslava Pinkase, otce právníka a mladočeského politika Ladislava Pinkase. Pravnukem Adolfa a Karoliny Pinkasových byl český herec Jiří Voskovec.\n\n"}
{"id": "922604", "url": "https://cs.wikipedia.org/wiki?curid=922604", "title": "Lester Bangs", "text": "Lester Bangs\n\nLester Bangs rodným jménem Leslie Conway Bangs (13. prosince 1948 Escondido, Kalifornie, USA − 30. dubna 1982 New York City, New York, USA) byl americký novinář a zpěvák. Věnoval se převážně hudební publicistice a psal mimo jiné pro časopisy \"Creem\" a \"Rolling Stone\". V druhé polovině sedmdesátých let rovněž začal působit jako hudebník; v roce 1979 vydal u vydavatelství SPY Records singl „Let It Blurt“ / „Live“. Nahrávku mixoval velšský hudebník John Cale, majitel vydavatelství SPY Records. Na singlu hráli například bubeník Jay Dee Daugherty a kytarista Robert Quine. V roce 1981 založil spolu s Mickeyem Leighem skupinu nazvanou Birdland, ale její jediné album vyšla až v roce 1986. Zemřel na předávkování ve svých třiatřiceti letech. Ve filmu \"Na pokraji slávy\" jej ztvárnil Philip Seymour Hoffman.\n\n"}
{"id": "922605", "url": "https://cs.wikipedia.org/wiki?curid=922605", "title": "Lester", "text": "Lester\n\nLester může být:\n\n\n\n"}
{"id": "922608", "url": "https://cs.wikipedia.org/wiki?curid=922608", "title": "Escondido", "text": "Escondido\n\nEscondido může být:\n\n"}
{"id": "922609", "url": "https://cs.wikipedia.org/wiki?curid=922609", "title": "Île-d'Houat", "text": "Île-d'Houat\n\nÎle-d'Houat (bretonsky \"Houad\") je francouzská obec v departementu Morbihan v regionu Bretaň.\n\nÎle-d'Houat leží v Atlantském oceánu na stejnojmenném ostrově o délce 3,3 km a šířce 1,5 km.\n\nNa rozdíl od ostrova Hoëdic nebyl Houat obydlen v době antiky. V 16. a 17. století o nadvládu nad ostrovem usilovaly Francie, Anglie a Španělsko.\n\nV roce 1815 byly sousedící ostrovy Hoëdic a Houat spojeny do jedné obce \"Belle-Île\", v jejíž čele nestál starosta, ale kněz a obec měla zvláštní správní, právní, náboženský a ekonomický statut. V roce 1891 byla vytvořena klasická obec a proběhly první komunální volby.\n\nV 19. století byly na ostrově vybudovány tři pevnosti na ochranu před Angličany, ale nikdy nebyly využity. Hlavní pevnost se nachází jihozápadně od obce, pevnosti \"En Tal\" a \"Beniguet\" jsou na západním konci ostrova.\n\nNa ostrově byly postaveny v minulosti tři přístavy. V roce 1824 vznikl \"Port-Collet\", přístav \"Er Beg\" na jihu velké pláže vznikl v letech 1915-1916, částečně německými zajatci. V roce 1932 přibylo druhé betonové molo. Původní přístav byl zničen bouří 21. ledna 1951 a už nebyl obnoven. \"Port Saint-Gildas\" byl postaven na severním pobřeží v 60. letech jako náhrada za katastrofu z roku 1951.\n\n\"Počet obyvatel\"\n"}
{"id": "922612", "url": "https://cs.wikipedia.org/wiki?curid=922612", "title": "The Rapture", "text": "The Rapture\n\nThe Rapture může být:\n\n"}
{"id": "922614", "url": "https://cs.wikipedia.org/wiki?curid=922614", "title": "Džochar Dudajev", "text": "Džochar Dudajev\n\nDžochar Musajevič Dudajev (15. února 1944 Jalchoroj, Čečensko – 21. dubna 1996 Gechi-Ču, Čečensko) byl čečenský politik, první prezident Čečenské republiky Ičkerie.\n\nDětství prožil v Kazachstánu, kam byla jeho rodina vystěhována z Čečensko-Ingušské autonomní sovětské socialistické republiky, v rámci násilného vystěhování kavkazských etnik nařízeného Josifem Stalinem po druhé světové válce. Jeho rodina se do Čečny vrátila v jeho třinácti letech, roku 1957.\n\nV roce 1966 absolvoval vojenskou pilotní školu a roku 1974 prestižní Gagarinovu leteckou akademii. Roku 1968 vstoupil do Komunistické strany Sovětského svazu. Nakonec se stal generálmajorem letectva, prvním sovětským generálem čečenské národnosti v historii. Zúčastnil se mimo jiné války v Afghánistánu, jeho zásahy proti muslimským bojovníkům mu jeho oponenti často později připomínali, když se sám přihlásil k islámu. V roce 1987 se stal velitelem letecké základny v estonském Tartu, svým vlažným přístupem k rostoucímu estonskému nacionalismu významně přispěl k procesu odchodu Estonska z SSSR. Ze sovětské armády odešel roku 1990 a vrátil se do Čečenska.\n\nVstoupil do místní politiky a byl zvolen předsedou Všenárodního kongresu čečenského lidu, opoziční politické strany, která začala požadovat samostatnost Čečenska. Roku 1991 se začal Sovětský svaz rozpadat. Dudajevova strana se pokusila využít situace, vytvořila ozbrojenou skupinu, a ta pod Dudajevovým velením 6. září 1991 zaútočila na sídlo nejvyššího sovětu Čečensko-Ingušské autonomní sovětské socialistické republiky, který v té době řídil komunistický politik Dodu Zavgajev. Dudajev sovět rozehnal a převzal moc v zemi. Vyhlásil nový stát: Čečenskou republiku Ičkerie a v referendu z října 1991, hodnoceném často jako sporné, se nechal potvrdit jako prezident tohoto nově vzniklého státního útvaru. Nový stát uznala ovšem jen Gruzie, ostatní země respektovaly postoj Ruska, které Čečensko dál považovalo za své území. Roku 1992 se stát rozdělil (oddělilo se Ingušsko), roku 1993 Dudajev vyhlásil plnou státní nezávislost, začal tisknout vlastní měnu, zakázal výuku ruštiny na školách a čečenština přešla z azbuky na latinku. Zemí začaly zmítat obrovské ekonomické problémy a kriminalita, což vedlo opozici k pokusu Dudajeva sesadit vypsáním referenda. Ten reagoval rozpuštěním parlamentu.\n\nRusko se pokusilo využít vnitřního rozvratu a 1. prosince 1994 zahájilo leteckým bombardováním Grozného útok, čímž začala první čečenská válka. 11. prosince ruská vojska vstoupila do Čečny. Dudajev se stáhl z Grozného, pokračoval však v bojích i v roce 1995, jeho základnou bylo především město Vedeno. Roku 1996 však již čečenský odpor představoval spíše partyzánskou válku, zejména poté, co v dubnu 1996 byl ruskou raketou zabit i sám Dudajev.\n\nDudajevova dcera se provdala za čečenského polního velitele Salmana Radujeva.\n\n\n"}
{"id": "922615", "url": "https://cs.wikipedia.org/wiki?curid=922615", "title": "István Bethlen", "text": "István Bethlen\n\nHrabě István Bethlen (* 8. října 1874 Gernyeszeg – 5. října 1946 Moskva) byl maďarský politik, ve 20. letech 20. století předseda vlády.\n\nIstván Bethlen pocházel za šlechtické rodiny. v roce 1901 byl poprvé zvolen do parlamentu za liberalisty. Za první světové války působil jako vládní komisař v Sedmihradsku. Na začátku roku 1919 založil Stranu národního sjednocení, která stála na křesťansko-nacionálních principech. Tato strana byla vedena magnáty a starými politiky, kteří usilovali o obnovení předválečných poměrů.\n\nV tomtéž roce se účastnil pařížské mírové konference, kde se snažil vyjednat příznivější mírové podmínky pro Maďarsko. Po vyhlášení Maďarské republiky rad, vedené Bélou Kunem, se uchýlil do Vídně a stal se hlavním představitelem protibolševického Maďarského národního výboru a zde navázal kontakty také s Miklósem Horthym.\n\nPo té co byla poražena komunistická revoluce a také pokus o navrácení trůnu Karlu IV. (rakouský Karel I.), se v dubnu 1921 stal Bethlen předsedou nové vlády. Ta uklidnila situaci a obnovila ústavní řád. Systém, který byl nastolen, nesl znaky neokonzervatismu stavějící na křesťanských základech a odmítající liberalismus, socialismus a bolševismus. K zajištění autoritářského režimu byl vydán nový volební zákon, který pouze upravil předválečné uherské omezené volební právo, dále byla v roce 1922 vytvořena vládní strana spojující pravicové a středové strany. S opozičními sociálními demokraty byla uzavřena dohoda o loajalitě. Prostřednictvím volební manipulace, rozdáváním postů ve státní správě a změnou volebního zákona zajistil své příznivce. Bethlen byl také schopný spojit dva nejsilnější faktory v maďarské společnosti, bohaté především židovské průmyslníky v Budapešti a dřívější vrchnost ve venkovských oblastech Maďarska, do trvalé koalice, čímž účinně kontroloval vzestup fašismu v zemi po dobu deseti let.\n\nEkonomickou stránku se podařilo Bethlenovi zlepšit především díky půjčkám ze zahraničí, z Itálie a Velké Británie. 20. léta byla tedy dobou relativní hospodářské a politické stability.\n\nV zahraniční politice prolomil maďarskou mezinárodní izolaci v roce 1927 podepsáním smlouvy o přátelství a spolupráci s fašistickou Itálií. V roce 1931 pak byla uzavřena ještě smlouva s Rakouskem, čímž byly založeny základy pozdějšího Římského paktu.\n\nI přes velkou snahu hraběte Bethlena nedosáhli Maďaři revize Trianonské mírové dohody, také se mu nepodařily zlepšit vztahy s okolními státy, které byly součástí Malé dohody.\n\nKvůli narůstající hospodářské krizi a rostoucím rozporům ve vládní straně Bethlen v srpnu 1931 na svou funkci premiéra rezignoval. Rychle ho vystřídal Horthy. V poslanecké sněmovně ovšem Bethlen zůstal a stal se kritikem sílících fašistických tendencí a přílišné závislosti na Německu.\n\nZa druhé světové války založil i s jinými šlechtici protifašistický opoziční klub. Apeloval na Horthyho, aby se dále Maďarsko nekompromitovalo, aby byly zastaveny deportace židů. Také se neúspěšně snažil o uzavření separátního míru se spojenci. Od roku 1944 byl nucen schovávat se u přátel na venkově, nicméně po obsazení Maďarska sovětskými vojsky byl internován a odvezen do Moskvy, kde také 5. října 1946 zemřel.\n\n\n"}
{"id": "922617", "url": "https://cs.wikipedia.org/wiki?curid=922617", "title": "Jmenuji se Oliver Tate", "text": "Jmenuji se Oliver Tate\n\nJmenuji se Oliver Tate (v originále \"\") je komediální drama o dospívání. Jedná se o adaptaci knihy \"Submarine\" od Joea Dunthorna. Richard Ayoade k tomuto filmu napsal scénář a ujal se také režie. Byl to jeho režisérský debut. V hlavních rolích se objevili Craig Roberts, Yasmin Paige, Sally Hawkins, Noah Taylor a Paddy Considine.\n\n\n"}
{"id": "922618", "url": "https://cs.wikipedia.org/wiki?curid=922618", "title": "Date with the Night", "text": "Date with the Night\n\n\"Date with the Night\" je první singl z alba \"Fever to Tell\" americké indie rockové kapely Yeah Yeah Yeahs. Na B-straně singlu je dále zahrnuta píseň \"Yeah! New York\", která je bonusovou skladbou na britském vydání alba \"Fever to Tell\" a exklusivní remix skladby \"Bang\", původně vydané na debutovém EP kapely z roku 2001. Singl se umístil na 16. místě britské oficiální hitparády. Videoklip k písni, režiséra Patricka Daughterse, byl původně nahrán v prostorách Univerzity v Bristolu dne 1. března 2003, ovšem obsahuje záběry natáčené i v jiných prostorách, jako je například klub The Zodiac v Oxfordu. Skladba je dále dostupná v hudební videohře \"Rock Band\".\n\nCD & 7\" Single\n\n"}
{"id": "922621", "url": "https://cs.wikipedia.org/wiki?curid=922621", "title": "Golden Gala 2013", "text": "Golden Gala 2013\n\nGolden Gala 2013 byl lehkoatletický mítink, který se konal 6. června 2013 v italském městě Řím. Byl součástí série mítinků Diamantová liga.\n"}
{"id": "922624", "url": "https://cs.wikipedia.org/wiki?curid=922624", "title": "Pin (píseň, Yeah Yeah Yeahs)", "text": "Pin (píseň, Yeah Yeah Yeahs)\n\n\"Pin\" je skladba indie rockové kapely Yeah Yeah Yeahs z jejich debutového alba nazvaného \"Fever to Tell\". Vyšla 22. července 2003 a získala veskrze příznivé recenze kritiků, ale zdaleka ne takový úspěch jako následující singl \"Maps\". Na B-straně singlu je umístěna skladba \"Mr. You're On Fire Mr.\" (cover Liars), která nebyla vydána na žádném dalším albu skupiny. Skladba se umístila na 29. místě britské oficiální hitparády.\n\nKe skladbě byl vytvořen animovaný videoklip, jehož autorem je Tunde Adebimpe.\n\n"}
{"id": "922625", "url": "https://cs.wikipedia.org/wiki?curid=922625", "title": "Plouharnel", "text": "Plouharnel\n\nPlouharnel je francouzská obec v departementu Morbihan v regionu Bretaň.\n\n\"Počet obyvatel\"\n\n"}
{"id": "922626", "url": "https://cs.wikipedia.org/wiki?curid=922626", "title": "Laurent Fignon", "text": "Laurent Fignon\n\nLaurent Fignon (12. srpna 1960 Paříž – 31. srpna 2010 Paříž) byl francouzský cyklista. Vyhrál 1983 a 1984 Tour de France a 1989 Giro d’Italia. V roce 1989 skončil na Tour de France druhý 8 sekund za Gregem LeMondem, což byl nejtěsnější odstup v historii Tour.\nDvakrát byl během své kariéry usvědčen z dopingu. Zemřel 2010 na rakovinu slinivky břišní.\n"}
{"id": "922627", "url": "https://cs.wikipedia.org/wiki?curid=922627", "title": "Mladoboleslavská kotlina", "text": "Mladoboleslavská kotlina\n\nMladoboleslavská kotlina je geomorfologický okrsek v jihozápadní části Turnovské pahorkatiny, ležící v okresech Mladá Boleslav a Jičín. Území okrsku vymezují na západě města Mladá Boleslav a Kněžmost, na východě města Sobotka a Dolní Bousov. Západní částí okrsku prochází dálnice D10 Praha – Turnov.\n\nOkrsek Mladoboleslavská kotlina náleží do celku celku Jičínská pahorkatina a podcelku Turnovská pahorkatina. Dále se člení na podokrsky Kosmonoská výšina, Březenská kotlina na západě a Petkovská plošina, Sobotecká kotlina na východě. Kotlina sousedí s dalšími okrsky Turnovské pahorkatiny (Chloumecký hřbet na jihu, Jičíněveská pahorkatina na východě, Vyskeřská vrchovina na severu, Mnichovohradišťská kotlina na severozápadě) a s Jizerskou tabulí na západě.\n\nNejvyšším vrcholem Mladoboleslavské kotliny je Baba (363 m n. m.).\n\n\n"}
{"id": "922629", "url": "https://cs.wikipedia.org/wiki?curid=922629", "title": "Diskografie Yeah Yeah Yeahs", "text": "Diskografie Yeah Yeah Yeahs\n\nToto je diskografie americké indie rockové skupiny Yeah Yeah Yeahs.\n\n\n"}
{"id": "922632", "url": "https://cs.wikipedia.org/wiki?curid=922632", "title": "ITV2", "text": "ITV2\n\nITV2 je televizní stanice britské ITV. Vysílá od roku 2001\n\nPřed vznikem Channel 4 v roce 1998 byl název ITV2 předpokládaný pro čtvrtou televizní stanici ve Spojeném království. Nicméně toto jméno bylo použito v pozdních 90. letech, kdy Spojené království zažilo zahájení digitálního pozemního vysílání. Stávající analogové televizní stanice v tom viděly více místa pro své sesterské kanály. Přísně vzato, tento prostor patřil každé regionální frančíze ITV zvlášť, ale vlastníci frančíz ITV, Carlton, Granada a United News and Media tento prostor odkoupili v roce 1998 s tím, že bude použit pro kanál, který bude vysílán na většině území republiky jako jednotný servis. Další držitelé licencí pro vysílání programu ITV, skotská SMG, severoirská UTV a ranní frančíza GMTV spustili své verze kanálu, resp. programové bloky na pozici kanálu současně s ITV2.\n\nKanál vznikl 7. prosince 2001. Ačkoli je od začátku provozován jako free-to-air, tedy neplacený, byl zprvu spuštěn pozemně jen na digitální pozemní platformě ONdigital, která byla placená. Ačkoli je ITV2 od začátku prezentován jako zábavní kanál, při jeho spuštění v roce 1998 to tak nevypadalo. Valnou část vlastní tvorby tvořily magazíny zpravodajských tváří ITV, respektive ITN. Z dalších pořadů můžeme například vyjmenovat například tzv. omnibusová vydání soap oper ITV \"Corronation Street\" a \"Emmerdale\" a sobotní servis fotbalových výsledků.\n\nV červnu 2004 kanál zdvojnásobil rozpočet kanálu a v listopadu toho samého roku se kanál v souvislosti koupi Granada Sky Broadcasting za 10 miliónů liber a vzniku kanálu ITV3 posunul na platformě Sky TV z pozice 175 na 118. Kanál také začal vysílat více amerických seriálů\n\nITV2 je zábavní kanál vysílající komedie, spin-offy známých pořadů (\"Britain´s Got More Talent\", \"Xtra Factor\", seriály (\"Upíří deníky\", \"Super drbna\") a vlastní tvorbu (\"Celebrity Juice\", \"The Only Way is Essex\").\n\nITV2 byl 9. června 2007 na Broadcast Digital Channel Awards 2007 a toho samého roku byl kanál na Edinburgh International Television Festival jmenován neterestriálním kanálem roku.\n\nO hodinu posunutá verze ITV2, ITV2 +1 byla spuštěna v pondělí, 30. října 2006. Následně přešel na 24hodinové vysílání 17. března 2008, společně s ITV2 na platformě Sky a na Freeview (DVB-T) 2. srpna 2011.\n\nITV2 HD, simulcast ITV2 začal vysílat 7. října 2010 na platformě Sky, kanálu 225. Z vlastních pořadů v HD můžeme vyjmenovat například \"Britain´s Got More Talent\", \"Xtra Factor\", \"Upíří deníky\" nebo \"Deníček call girl\".\n\nS2 byl televizní kanál SMG, provozovatele Scottish a Grampian Television. Vysílal od roku 1999 do roku 2001.\n\nS2 zahájil vysílání 30. dubna 1999 v digitálním pozemním vysílání a ukončil vysílání 27. července 2001 v rámci vzniku ITV Digital a byl nahrazen ITV2 a ITV Sport Channel.\n\nKe konci svého života S2 ztratil téměř všechny své vlastní pořady a působil hlavně jako simulcast ITV2, ale nahrazoval logo ITV2 opacitním logem S2.\n\nUTV2 byl televizní kanál UTV Media. Vysílal od roku 1999 do roku 2002.\n\nUTV2 zahájil vysílání 28. června 1999 jako TV You. Program se sestával, podobně jako S2, hlavně ze simulcastu ITV2, ale také pořady UTV z archivu.\n\nUTV2 ukončil vysílání 22. ledna 2002, v rámci ITV Digital, nahrazen ITV2.\n\n\n"}
{"id": "922633", "url": "https://cs.wikipedia.org/wiki?curid=922633", "title": "Juniorský tenis", "text": "Juniorský tenis\n\nJuniorský tenis zahrnuje tenisové soutěže omezené věkem hráčů a hráček. Juniorských utkání se mohou účastnit tenisté, kteří v  daném kalendářním roce dosáhli osmnácti let věku, a mladší. Rozhodující pro start v soutěžích celé sezóny je rok narození. Někteří tak mohou hrát téměř do devatenácti let, jiní pouze krátce po osmnáctých narozeninách. Juniorští tenisté, kteří se výkonnostně vyrovnají seniorskému tenisu, mohou paralelně nastupovat mezi dospělými. K tomu je však vyžadováno písemné svolení rodičů, eventuálně opatrovníka. \n\nV juniorském tenisu existují věkové kategorie 14letých, 16letých a 18letých. \n\nMezinárodní tenisová federace (ITF) organizuje juniorský okruh, z jehož turnajů získávají hráči body do „světového juniorského žebříčku ITF“. Ti nejlepší pak mají největší příležitost proniknout do profesionální úrovně mužského a ženského tenisu, na žebříčky ATP a WTA. Většina juniorů, která hrála okruh ITF, postupně přešla do nižších úrovní seniorského tenisu: turnajů ITF, satelitů, událostí Futures a challengerů, na kterých se potkávala s dospělými. Při získání dostatečného množství bodů se nejlepší z  nich etablují v nejvyšší etáži profesionálního tenisu: ATP Tour a WTA Tour. Někteří junioři, včetně Australana Lleytona Hewitta a Francouze Gaëla Monfilse, pronikli z juniorského okruhu přímo do nejvyšších okruhů seniorů vzhledem ke své dominanci nebo využitím příležitostí v podobě divokých karet a postupů z kvalifikací.\n\nV roce 2004 Mezinárodní tenisová federace implementovala nový model tvorby žebříčku, aby podpořila vyšší účast juniorů v soutěžích čtyřher. Do té doby vycházel žebříček ve formátu dvouhry a čtyřhry. Oba byly nově sloučeny do jediné kombinované klasifikace. To se odrazilo i ve vyhlašování světových jedniček na konci sezóny za juniorské mistry světa. Od sezóny 2004 se mistry světa stávají pouze jeden junior a jedna juniorka. \n\nZ turnajů v této věkové kategorii nezískávají hráči žádné finanční odměny. Výjimkou jsou čtyři události Grand Slamu. Výdělky si mohou zajistit na seniorských okruzích, především Futures, satelitech či challengerech. Juniorské turnaje jsou rozděleny do výkonnostních kategorií, z nichž jsou přidělovány body dle zařazení. Nejvíce bodově ohodnoceny jsou turnaje „stupně A“ (Grade A) a čtyři nejprestižnější události – Grand Slamy.\n\nJuniorky Grand Slamu Australian Open, French Open, Wimbledon a US Open, kopírují datem konání seniorský okruh. \n\nVedle Grand Slamu jsou dalšími pěti prestižními událostmi, které se řadí do nejvyšší kategorie „stupeň A“ (Grade A): antukové Abierto Juvenil Mexicano v mexickém Ciudad de México, Copa Gerdau v brazilském Porto Alegre, Italian Open v italském Milánu, na tvrdém povrchu DecoTurf hraný Osaka Mayor's Cup v japonské Ósace a konečně na antuce probíhající Orange Bowl ve floridském Plantation (uvedeno v chronologickém pořadí). Pro započítání bodů do konečného žebříčku z těchto pěti turnajů musí junior odehrát alespoň tři z nich v jednom kalendářním roce.\n\nV roce 1991 byl uspořádán první ročník turnaje „World Junior Tennis“ pro národní týmy chlapců a děvčat do 14  let. K roku 2012, kdy finále proběhlo v prostějovském tenisovém oddílu, se soutěže účastnilo přes 100 družstev. \n\nMezinárodní tenisová federace pořádá od roku 1985 juniorské soutěže národních družstev: „Juniorský Davis Cup“ pro chlapce do 16 let a „Juniorský Fed Cup“ pro děvčata do 16 let. Jejich obdobou v seniorském tenise jsou Davis Cup a Fed Cup.\n\nOd sezóny 1997 ITF organizovala týmovou soutěž chlapců a děvčat do 18 let nazvanou Sunshine Cup and Connolly Continental Cup. Poslední ročník proběhl v roce 2001. \n\n"}
{"id": "922635", "url": "https://cs.wikipedia.org/wiki?curid=922635", "title": "Uno (taneční skupina)", "text": "Uno (taneční skupina)\n\nUno byla československá taneční skupina. Vznikla v roce 1987 a zpočátku ji tvořili absolventi tanečního oddělení z Pražské konzervatoře. V čele souboru stál jeho umělecký vedoucí Richard Hes. Vystoupení taneční skupiny natáčela i televize a několikrát uskupení vystupovalo v zahraničí – ve Švýcarsku a v Německu.\n\nMezi členy skupiny například patřili:\n"}
{"id": "922644", "url": "https://cs.wikipedia.org/wiki?curid=922644", "title": "Šimon Dvořák", "text": "Šimon Dvořák\n\nŠimon Dvořák (30. ledna 1818, Dub nad Moravou – 7. listopadu 1883, Praha) byl český důlní inženýr a politik, v 60. letech 19. století poslanec Českého zemského sněmu a Říšské rady.\n\nPůsobil jako odborný publicista a vysokoškolský pedagog. Působil v Praze. Byl důlním inženýrem.\n\nV zemských volbách v Čechách v roce 1861 byl zvolen do Českého zemského sněmu za městskou kurii (obvod Hořovice, Beroun, Rokycany, Radnice) jako oficiální kandidát českého volebního výboru (Národní strana). Za týž obvod obhájil mandát i ve volbách do sněmu v lednu 1867 a volbách do sněmu v březnu1867.\n\nZemský sněm ho v roce 1861 vyslal do Říšské rady (celostátní zákonodárný sbor, tehdy ještě nevolen přímo, ale tvořen delegáty jednotlivých zemských sněmů), kde reprezentoval kurii měst, obvod Hořovice, Beroun, Radnice, Rokycany. Poslancem ve vídeňském parlamentu byl jen do 30. června 1863, kdy byla dopisem oznámena jeho rezignace na mandát (čeští poslanci se tehdy pro nesouhlas s ústavním vývojem v monarchii stáhli z práce Říšské rady). V roce 1868 skončil i jako poslanec zemského sněmu. V té době patřil mezi několik českých poslanců, kteří zastávali významné funkce ve státní správě. Dvořák byl c. k. horním komisařem. Zesilující opoziční rétorika české politické scény pro něj představovala dilema. V srpnu 1868 se čeští zákonodárci dostavili do zemského sněmu a František Ladislav Rieger přednesl jejich jménem státoprávní deklaraci českých poslanců coby nejucelenější programový manifest české opozice, v němž Češi odmítli ústavu z roku 1867. Pro Dvořáka nebyla takto vypjatá konfrontace se státem únosná a proto na mandát ještě před zveřejněním státoprávní deklarace rezignoval.\n\n"}
{"id": "922647", "url": "https://cs.wikipedia.org/wiki?curid=922647", "title": "Pavel Fojtík (rozcestník)", "text": "Pavel Fojtík (rozcestník)\n\nPavel Fojtík je jméno více osob:\n\n"}
{"id": "922651", "url": "https://cs.wikipedia.org/wiki?curid=922651", "title": "Puerto Vallarta", "text": "Puerto Vallarta\n\nPuerto Vallarta je město v Mexiku ve státě Jalisco, ležící na pobřeží Tichého oceánu. Název města je odvozen od příjmení právníka a guvernéra státu Jalisco Ignacio Vallarty, který byl spolubojovníkem mexického prezidenta Benito Juáreze. Město kvůli jeho umístění u Tichého oceánu a řeky Ameca a hezkému okolí je populární turistickou destinací.\n\nArcheologické výzkumy v oblasti Puerto Vallarta ukazují, že oblast byla osídlena už v roce 560 př. n. l.. V období let 900 až 1200 n. l. tato oblast, stejně jako většina území států Nayarit a Michoacán, patřila kultuře Aztatlán.\n\nV misijních kronikách a záznamech dobyvatelů je zdokumentováno mnoho bitev mezi místními obyvateli a přistěhovalci. Například v roce 1524 zde byla velká bitva mezi armádou Hernána Cortése a armádou 10 000 až 20 000 indiánů. Po ní Cortés získal kontrolu nad většinou údolí Ameca. Údolí bylo nazýváno \"Údolí vlajek\" (Banderas), podle barevných vlajek domorodců. Po dlouhou dobu však zůstali nepokořeni místní indiáni \"Huicholi\", žijící v nepřístupných údolích a na svazích pohoří Sierra Madre Occidental, které se nachází na hranici dnešních států Jalisco a Nayarit.\n\nZhruba 200 let po vítězství Cortése (v roce 1772) se františkánským misonářům podařilo vybudovat zde první katolické kaple a kostely. Jejich misionářská práce neměla úspěch a zhruba o 100 let později františkáni opustili oblast. Norský badatel Carl Lumholtz, který navštívil indiány \"Huicholi\" roku 1890 poznamenal, že jejich původní víra byla zachována a nenašel žádnou stopu křesťanských obřadů. Zavedení chovu ovcí, skotu a železné nástroje, to vše jen mírně zasáhlo do života domorodců. Jasnou stopou františkánů byl tehdy rozšířený zvyk používat barevné skleněné korálky jako ozdoby a předměty pro každodenní použití.\n\nPřístav sloužil pro galeony, které mířily z Manily přes Tichý oceán do Mexika. V roce 1918 obec Puerto Vallarta získala statut obce a současné jméno. V prvních letech dvacátého století většinu pozemků v Puerto Vallarta vlastnila americká těžební společnost \"Union en Cuale\".\n\nLidé pracují zejména v oblasti cestovního ruchu (26%), v oblasti služeb (16%) a obchodu (15%), v zemědělství, stavebnictví, v různých oblastech výroby a věnují se rybolovu. Pěstuje se hlavně kukuřice, čirok, fazole, chilli, meloun, tabák, mango, banán a avokádo.\n\nMěsto Puerto Vallarta, jako populární turistická destinace, bylo využito ve filmu The Night of the Iguana s Richardem Burtonem. Burton a Liz Taylor dokonce koupili ve městě dům. Filmový štáb, hvězdy Hollywoodu a davy novinářů přispěly k popularizaci města jako turistické atrakce. Stalo se též místem natáčení filmu Predátor s Arnoldem Schwarzeneggerem.\n\nMěsto umístěné podél písečné pláže \"Banderas Bay\", v horkém tropickém podnebí, v blízkosti džungle, která obklopuje město, je magnetem pro turistiku. Město lze rozdělit na tři velké části. Západní část s hotely, Staré Město (\"Old Vallarta\") a Nové Město (\"Nuova Vallarta\"). Většina hotelů a turistických atrakcí se nachází na pobřeží. Noční život se odehrává hlavně v restauracích a klubech podél pobřežní promenády \"Malecon\". Místní řemeslníci nabízí turistům šperky, textil, sochy místních umělců a další suvenýry.\n\nGuadalajara a Acapulco byly typickým cílem cestovního ruchu gayů a lesbiček z Mexico City a především ze Spojených států a Kanady v 80. a 90. letech 20. století. Ale od té doby se Puerto Vallarta vyvinulo jako satelit hlavního turistického rekreačního centra Guadalajara , určený pro gaye a lesbičky, stejně jako např. Fire Island ve vztahu k New Yorku a Palm Springs ve vztahu k Los Angeles. Puerto Vallarta je nyní považováno za největší turistickou destinaci gayů v Mexiku, nazývanou San Francisco Mexika. Puerto Vallarta bylo označeno jako nejlepší turistická destinace pro gaye v Latinské Americe.\n\n\n"}
{"id": "922658", "url": "https://cs.wikipedia.org/wiki?curid=922658", "title": "Jakub Beer", "text": "Jakub Beer\n\nJakub Beer O.Cr., německy též Jakob Beer (16. února 1796 Chodová Planá – 13. června 1866 Praha), byl český vysokoškolský pedagog, velmistr řádu křižovníků s červenou hvězdou a politik.\n\nPocházel z chudé západočeské rodiny. Vystudoval gymnázium v Chebu a filozofii na Karlo-Ferdinandově univerzitě v Praze. Následně vstoupil do řádu křižovníků, kde složil 17. února 1820 řeholní slib. Působil jako doktor teologie a profesor náboženství na filozofické fakultě v Praze, později vyučoval i pedagogiku a dogmatiku. 27. ledna 1840 byl zvolen velmistrem křižovnického řádu. Coby nejvyšší představený řádu nechal opravit klášterní chrám a věnoval plochu před klášterem na zbudování pomníku Karla IV. Získal titul infulovaný prelát zemský.\n\nV roce 1848 obdržel k 500. výročí vzniku pražské univerzity doktorát z filozofie. Roku 1850 se stal ředitelem c. k. vědecké komise pro schvalování kandidátů na gymnaziální učitele. V roce 1859 ho vláda ustanovila do komise pro opravy systému přímých daní. V té době již po několik let zasedal v zemském výboru. Po obnovení ústavního života byl v zemských volbách v Čechách v roce 1861 zvolen do Českého zemského sněmu za velkostatkářskou kurii (skupina nesvěřenecké velkostatky).\n\nByl aktivní i jako spisovatel (psal německy). V roce 1854 mu byl udělen komturní kříž Řádu Františka Josefa. V roce 1865 získal Řád železné koruny druhé třídy. Zemřel roku 1866 náhle, na mozkovou příhodu. Pohřben byl v Hloubětíně.\n\n"}
{"id": "922659", "url": "https://cs.wikipedia.org/wiki?curid=922659", "title": "Col di Lana", "text": "Col di Lana\n\nCol di Lana (ladinsky \"Col de Lana\") je 2462 m vysoká hora u Livinallongo del Col di Lana (něm. \"Fodom\" nebo \"Buchenstein\") v Dolomitech v provincii Belluno, na severu Itálie.\n\nHora byla spolu se sousední horou Monte Sief v 1. světové válce dějištěm tuhých bojů mezi Rakušany a Italy a je památníkem války v Dolomitech. 12 italských pěších a 14 alpských rot útočilo v letech 1915 - 1916 s velkými ztrátami proti pozicím na vrcholu hory zpočátku bráněným německými Alpenkorps a později Rakušany. Jen následkem lavin přitom přišlo o život 278 Italů. Nejen kvůli tomu byla hora Italy nazvaná „Col di Sangue“, „Krvavá hora“. Italská armáda se pokoušela dobýt vrchol (jak v 1. světové válce tehdy bylo všeobecně běžné) nasazením velkého počtu vojáků, i když bylo počítáno s vysokými ztrátami.\n\nOd začátku války marně útočili Italové na Rakouské pozice. Vrchol se jim sice podařilo dobýt 7. listopadu 1915, hned druhý den ho však zase ztratili. Dne 15. prosince 1915 zaútočili naposledy, byl to již 97. útok. Pak začala podminovávací válka.\n\nItalský poručík ženijního vojska Don Gelasio Caetani navrhl plán podminování hory, které probíhalo neslyšně pomocí ručních vrtaček a sekáčů. Počátkem roku 1916 poznal rakouský pozorovatel od dělostřelectva v průsmyku Pordoi, že se vrchol podminovává. Rakušané začali hloubit protištolu, kterou odpálili 5. dubna 1916. Tato protinálož však byla příliš vzdálená od italských štol. V noci ze 16. na 17. duben 1916 byla 5. rota 2. pluku císařských myslivců (k.u.k. Tiroler Jäger-Regimenter) vystřídána 6. rotou (Kompanie) pod nadporučíkem Antonem von Tschurtschenthaler. Boje vyvrcholily v noci ze 17. na 18. duben 1916, kdy byl vrchol kopce i s rakouskou posádkou ve 23:30 hodin odstřelen. Použito bylo 5020 kg trhací želatiny. Rakušané pod von Tschurtschenthalerem museli horu vyklidit, dokázali se ale zachytit na sousední hoře Monte Sief, která je s Col di Lana propojena aretou, kde se udrželi až do konce války, čímž zabránili italskému průlomu na tomto úseku.\n\nItalové sice odpálili další nálož 6. března 1917 na Monte Sief, která ale nepřinesla ani oběti, ani změnu pozic. Druhý italský odstřel následoval 27. září 1917 rovněž bez úspěchu. Dne 21. října 1917 odstřelili Rakušané 45005 kg trhaviny část arety mezi oběma kopci. Ani tento odstřel nevedl ke změně pozic. O dva týdny později se pak Italové s ohledem na výsledek 12. bitvy na Soči (bitvy u Caporetta) stáhli.\n\nNa vrcholu se dnes nachází kaple jako památka na padlé vojáky a malé muzeum tehdejších bojů. Z doby války jsou ještě zachovalé zákopy a zbytky kasáren.\n\nVýstup vychází z \"Pieve di Livinallongo\" (1465 m) přes uzavřené Rifugio Alpino na Pian della Lasta (1835 m); k chatě vede silnice.\n\nVyhlídka zahrnuje na severu horu Sasso di Santa Croce (2907 m), na východě Tofanu (3244 m) a Monte Nuvolau (2574 m), na jihovýchodě horu Monte Civetta, na jihozápadě Marmoladu a na západě masív Sella s nejvyšším vrcholem Piz Boè (3152 m).\n"}
{"id": "922662", "url": "https://cs.wikipedia.org/wiki?curid=922662", "title": "Pavel Fojtík", "text": "Pavel Fojtík\n\nPavel Fojtík (* 18. prosince 1954 Praha) je český historik specializovaný zejména na historii pražské dopravy a vexilolog, od roku 2005 vedoucí archivu Dopravního podniku hl. m. Prahy, autor či spoluautor stovek dokumentárních, instrukčních, výukových a propagačních filmů a také mnoha publikací o historii pražské dopravy i jiných tématech.\n\nAbsolvoval gymnázium a vystudoval obor dokumentární tvorby na filmové a televizní fakultě AMU. V 80. letech působil jako režisér a scenárista dokumentárních filmů, od roku 1992 na volné noze.\n\nHistorii dopravy se začal věnovat v roce 1977. Od roku 2005 pak pracuje jako vedoucí archivu Dopravního podniku hl. m. Prahy.\n\nOd poloviny 70. let se věnuje také vexilologii a heraldice. Je místopředsedou České vexilologické společnosti a cca od roku 1996 či 1999 je jedním z expertů parlamentního podvýboru pro heraldiku a vexilologii.\n\n\nPavel Fojtík je autorem či spoluautorem stovek dokumentárních, instrukčních, výukových a propagačních filmů. Ve filmových databázích jsou dohledatelné:\n\n\n"}
{"id": "922667", "url": "https://cs.wikipedia.org/wiki?curid=922667", "title": "Michaela Mannová", "text": "Michaela Mannová\n\nMichaela Mannová (* 11. ledna 1982 Dvůr Králové nad Labem, Československo) je bývalá česká atletka, běžkyně, která se věnovala středním tratím.\n\nV roce 2003 vybojovala na evropském šampionátu do 23 let v polské Bydhošti stříbrnou medaili v běhu na 3000 metrů překážek. Časem 9:42,01 vytvořila nový národní rekord, který je dosud platným českým rekordem v kategorii žen 20 – 22 let. V témže roce uspěla na akademickém mistrovství v USA, kde vybojovala zlatou medaili v přespolním běhu na šestikilometrové trati.\n\nV letech 2002 – 2004 reprezentovala ve dvou mezistátních utkáních, z toho dvakrát v Evropském poháru.\n\n"}
{"id": "922680", "url": "https://cs.wikipedia.org/wiki?curid=922680", "title": "Théâtre-Musée des Capucines", "text": "Théâtre-Musée des Capucines\n\nThéâtre-Musée des Capucines (\"Divadlo-Muzeum kapucínek\") nebo Théâtre des Capucines musée Fragonard je soukromé muzeum v Paříži. Nachází se ve 2. obvodu na \"Boulevardu des Capucines\". Muzeum představuje dějiny výroby parfémů.\n\nMuzeum bylo založeno v roce 1993 společností Fragonard v budově bývalého divadla Théâtre des Capucines z roku 1898.\n\nMuzeum vystavuje a představuje alembiky, destilační přístroje a další laboratorní sklo, výrobce parfémů a jejich flakony a také zvířata a rostliny, jejichž extrakty se používají v parfumerii.\n\n"}
{"id": "922681", "url": "https://cs.wikipedia.org/wiki?curid=922681", "title": "Malá mořská víla (film, 1989)", "text": "Malá mořská víla (film, 1989)\n\nMalá mořská víla (v anglickém originále \"The Little Mermaid\") je americká animovaná filmová pohádka z roku 1989. Jedná se v pořadí o 28. animovaný film z takzvané animované klasiky Walta Disneye. Režii snímku provedli John Musker a Ron Clements. Hudbu složil Alan Menken, který za ni získal celkem dva Zlaté glóby i dva Oscary v kategoriích nejlepší hudba a nejlepší píseň.\n\nDěj vychází z klasické pohádkové předlohy stejnojmenné pohádky Hansa Christiana Andersena, nicméně je disneovsky upraven. Mořská víla se v tomto snímku jmenuje Ariel a jde o dceru mořského krále, tedy o mořskou princeznu. V příběhu také vystupují zcela nové zvířecí postavy: krab, racek a ryba, které Ariel pomáhají. Na rozdíl od původní pohádkové předlohy má děj této filmové pohádky šťastný konec.\n\nV roce 1992 byl původní snímek přepracován do podoby stejnojmenného televizního seriálu téhož studia (31 dílů po 30 minutách).\n\n"}
{"id": "922682", "url": "https://cs.wikipedia.org/wiki?curid=922682", "title": "Gordy", "text": "Gordy\n\nGordy může znamenat:\n\n\n"}
{"id": "922683", "url": "https://cs.wikipedia.org/wiki?curid=922683", "title": "Oliver a přátelé", "text": "Oliver a přátelé\n\nOliver a přátelé (v anglickém originále \"Oliver & Company\") je americký animovaný film z roku 1988. Jedná se o v pořadí 27. animovaný film z takzvané animované klasiky Walta Disneye. Námět filmu byl inspirován románem spisovatele Charlese Dickensee \"Oliver Twist\". \n\nNa rozdíl od původní románové předlohy je děj tohoto snímku přesunut z Anglie do Spojených států amerických, zde konkrétně z Londýna do New Yorku. Hlavní hrdina není osamělý a chudý chlapec, ale malý osamělý kocourek, který prchá nikoliv před lidmi, ale před zvířecím gangem.\n\n"}
{"id": "922684", "url": "https://cs.wikipedia.org/wiki?curid=922684", "title": "Kostel svatého Vavřince (Třebeň)", "text": "Kostel svatého Vavřince (Třebeň)\n\nKostel svatého Vavřince je jednolodní římskokatolický kostel v Třebeni v okrese Cheb.\n\nJe chráněn od rok 1958 jako kulturní památka České republiky.\n\nKdy byl postaven původní gotický kostel, není známo. V literatuře se uvádí rozpětí od 13. století až do doby po roce 1462, kdy po zničení vsi českým vojskem byl ve vsi postaven nový kostel. Ve věži se dochovaly původní části, pocházející minimálně ze 14. století, jádro kostela je možná ještě románské. Kostel byl přestavěn pozdně goticky v letech 1444 a 1495, nejspíš ve dvou etapách. Existuje řada odůvodněných předpokladů, že kostel byl využíván jako obranný a sloužil rovněž k úkrytu obyvatel vesnice. Topograf Sommer se oprávněně domníval, že trámky v oknech prvního a druhého patra věže nemohly sloužit jinak, než jako opěra pro ruční palné zbraně. K větší přestavbě v barokním stylu došlo v letech 1758–1782, kdy loď a věž získaly dnešní podobu. V roce 1788 byla postavena fara.\nPo druhé světové válce kostel chátral. Zdejší farnost zanikla v roce 2005 sloučením s farností Františkovy Lázně. Pod františkolázeňskou farností je kostel veden jako filiální.\nV 90. letech 20. století byly opraveny vnější fasády, interiér však trpěl vlhkostí, došlo k poškození vnitřního barokního zařízení. Na jaře roku 2007 poškodil stavbu orkán Kyrill. Obec Třebeň, která se stala majitelem kostela, zahájila v roce 2012 rozsáhlé opravy. Nejprve byly opraveny poškozené části krovů a provedena výměna střešní krytiny, kterou zatékalo do podkroví. Při opravách podkroví byly nalezeny zbytky barokních sedlových vikýřů. Dochované části vikýřů byly opraveny, chybějící nahrazeny nově vyrobenými kopiemi.\n\nKostel je jednolodní neorientovaná stavba s obdélnou pozdně barokní lodí a podélným pravoúhlým presbytářem se zkosenými rohy, umístěným netradičně na západní straně. Mohutná hranolová věž s cibulovou střechou s dvojitou lucernou se nachází v západním průčelí, sakristie na severní straně. Podvěží je sklenuto pozdně gotickou křížovou žebrovou klenbou na konzoly, loď i presbytář plackami.\n\nV presbytáři se dochovala nástropní freska Umučení svatého Vavřince, pod kruchtou jsou náhrobníky, jeden datovaný 1606.\nHlavní oltář byl přenesen z chebského kostela sv. Kláry, kde soužil jako boční oltář.\n\nZ kostela pochází cenná gotická socha Madony s Ježíškem stojící na měsíci, která se nachází v městském muzeu v Chebu.\n\nZa severní stranou kostela stojí objekt bývalé fary z roku 1788, přízemní stavba s mansardovou střechou. Kostel obklopovala ohradní zeď hřbitova s pozdně barokní branou z roku 1758 a již zbořenou kaplí svatého Jana Nepomuckého z poloviny 18. století.\n\n"}
{"id": "922685", "url": "https://cs.wikipedia.org/wiki?curid=922685", "title": "Jablotron", "text": "Jablotron\n\nJABLOTRON GROUP a.s. je ryze česká skupina technologických firem s tradicí od roku 1990. Od svých počátků se zaměřuje především na zabezpečovací a komunikační systémy včetně navazujících bezpečnostních služeb a poskytuje tak řešení pro ochranu majetku, zdraví a bezpečí uživatelů. Největší společností skupiny je společnost JABLOTRON ALARMS a. s., která patří k nejvýznamnějším dodavatelům alarmů v ČR i ve světě. V posledních letech se Jablotron jako inovační lídr v oboru zaměřuje na rozvoj cloudových služeb a IoT aplikací. Nedílnou součástí aktivit skupiny jsou veřejně prospěšné projekty, iniciované podnikatelem, mecenášem, zakladatelem a spolumajitelem JABLOTRON GROUP a.s., Daliborem Dědkem.\n\nJablotron se od svého vzniku orientuje na vývoj vlastní elektroniky a na výzkum nových technologií. Krédem skupiny je kvalita, jednoduchost a srozumitelnost. Skupina chce transformovat dobré nápady do atraktivních produktů a služeb pro své zákazníky a partnery. JABLOTRON GROUP a.s. staví na férovém jednání, pozitivní motivaci zaměstnanců a partnerů a na velkých investicích do dalšího vývoje.\n\nV době svého vzniku v roce 1990 měl Jablotron s.r.o. jen pár zaměstnanců a věnoval se zakázkovému vývoji průmyslových aplikací výpočetní techniky. Pro nestabilitu zakázek v tomto odvětví přešla firma během prvního roku existence k vývoji a výrobě vlastních produktů elektronického zabezpečení budov (EZS). Sortiment rozšiřovala také importem doplňků EZS přizpůsobených pro český trh. V roce 1991 společnost začala se školením partnerů, zaměřeným jak na montáž výrobků, tak i na to, jak začít úspěšně podnikat. \n\nJablotron se už od prvních let věnoval systematickému budování prodejní sítě v ČR i v zahraničí (pozn. v současné době export pro firmu představuje více než 75 % obratu). Pro kvalitní a efektivní řízení obchodních činností i mimo ČR založil Jablotron s.r.o. dceřiné společnosti Jablotron Taiwan a Jablotron Slovakia s.r.o. s cílem pomoci prorazit Jablotronu na zahraničních trzích. S růstem výroby a sortimentu rostla postupně i potřeba dostatečných prostor pro podnikání, Jablotron proto v roce 1998 vystavěl nový areál v ulici Pod Skalkou v Jablonci nad Nisou, kde má dodnes své hlavní sídlo.\n\nV následujícím roce byl zaveden a certifikován systém managementu kvality dle ISO 9001, jež byl v roce 2002 rozšířen o certifikace dle ISO 13485 pro zdravotnické prostředky.  Společnost je také držitelem certifikátu potvrzujícího zavedený systém managementu bezpečnosti informací dle ISO 27001:2014 pro cloudové služby. Interní systém řízení je průběžně zdokonalován a uzpůsobován aktuálnímu vývoji společnosti.\n\nDůležitým milníkem v historii firmy bylo inovativní řešení v oblasti komunikace. Jablotron začal využívat GSM komunikátor nejen pro přenos poplachových hlášení, ale umístil ho také do velkého stolního telefonu, který zpopularizovala televize CNN.\n\nVelký průlom ve vývoji alarmů přinesl v roce 2012 nový systém JABLOTRON 100. Jeho předností je snadné ovládání, šetrná instalace, nadčasový design, multifunkční použití a široké možnosti automatizace. JABLOTRON 100 chrání nejen před zloději, ale také před požárem, záplavou nebo únikem plynu a navíc dokáže ovládat topení nebo třeba otevřít garážová vrata. Systém je možné díky cloudové službě (bezplatné mobilní a webové aplikaci) ovládat vzdáleně pomocí chytrého telefonu nebo počítače. \n\nS rozšiřováním portfolia produktů a služeb se rozrůstala i síť dceřiných společností. V roce 2005 byly založeny další dvě: JabloPCB, s.r.o., která je hlavně dodavatelem technologických výrobních operací (osazování, pájení a kontrola desek plošných spojů elektroniky) a JabloCom, s.r.o., která se specializuje na výzkum a vývoj v oblasti komunikačních prostředků a GSM technologií včetně výroby \"obřích mobilů\".\n\nV roce 2008 došlo k rozdělení společnosti Jablotron s.r.o. – jejím odštěpením vznikla společnost JABLOTRON ALARMS a.s. Dynamický rozvoj v následujících letech vyústil v roce 2015 v transformaci všech společností do holdingově řízené skupiny JABLOTRON GROUP a.s. V současné době je součástí skupiny JABLOTRON GROUP a.s. 20 společností, které zaměstnávají víc než 600 lidí. Roční obrat holdingu přesáhl v roce 2015 2,56 mld. Kč a jeho podstatná část je tvořena exportem prakticky do všech částí světa.\n\n\nV lednu 2016 založila JABLOTRON GROUP a.s. Nadaci Jablotron, která navazuje na více než dvacetileté dárcovské aktivity firem skupiny Jablotron. Za dobu svého působení společnosti skupiny podpořily projekty za více než 200 milionů korun. \n\nPodporované oblasti: \n\nJablotron ve spolupráci s Evropským centrem pro jaderný výzkum (CERN) a ČVUT v Praze vyvinul pomůcku pro výuku jaderné fyziky - částicovou kameru MX-10, jejíž hlavní výhodou je okamžitá vizualizace jinak neviditelného záření. Spolu s přístrojem je dodáván specializovaný software Pixelman©, který nabízí rozhraní jak pro odborníky na částicovou fyziku, tak i pro studenty a učitele fyziky na středních či vysokých školách.\n\n\n\n"}
{"id": "922689", "url": "https://cs.wikipedia.org/wiki?curid=922689", "title": "Kostel svatého Michaela archanděla (Brložec)", "text": "Kostel svatého Michaela archanděla (Brložec)\n\nŘímskokatolický kostel svatého Michaela archanděla v Brložci stojí nedaleko návsi při silnici do Štědré. K bohoslužbám je využíván jen příležitostně. Je chráněn jako kulturní památka České republiky.\n\nKostel byl postaven v první polovině čtrnáctého století v gotickém slohu a později prošel řadou přestaveb. Během husitských válek a následně také za třicetileté války byl pobořen, v letech 1651 až 1653 byla provedena jeho rozsáhlá rekonstrukce a k dalším stavebním úpravám došlo v letech 1814 až 1815, roku 1841, po požáru v roce 1863 a ve 30. letech 20. století. Od roku 2006 prochází postupnou rekonstrukcí a 30. července 2010 byla na věž umístěna opravená střecha. Zdejší farnost zanikla v roce 2005 sloučením s toužimskou farností.\n\nJednolodní kostel má trojboce uzavřený presbytář a věž čtvercového půdorysu z roku 1653 v západním průčelí.\n"}
{"id": "922690", "url": "https://cs.wikipedia.org/wiki?curid=922690", "title": "1949 ve fotografii", "text": "1949 ve fotografii\n\nTento článek popisuje významné události roku 1949 ve fotografii.\n\n\n\n\n\n\n\n\n"}
{"id": "922691", "url": "https://cs.wikipedia.org/wiki?curid=922691", "title": "Boston Red Sox sezóna 2013", "text": "Boston Red Sox sezóna 2013\n\nSezóna 2013 je pro Boston Red Sox 113. v historii klubu. První zápas na Fenway Parku se odehrál proti úhlavnímu rivalovi New Yorku Yankees 1. dubna. Základní část byla uzavřena 29. září v domácím utkání s Baltimore Orioles.\n\nDne 21. října byl oznámen nový manažer John Farrell, který naposledy působil dvě sezony v Torontu Blue Jays. Smlouva zní do roku 2015. John se tak vrátil na známé místo, jelikož na Fenway už působil v letech 2007-2010 jako jeden z koučů.\n\n- Dne 4. října 2012 byl vyhozen manažer Bobby Valentine, který u týmu vydržel pouze jednu sezonu.\n- Dne 21. října 2012 byl jmenován nový manažer John Farrell\n- Dne 21. října 2012 je vyměněn Mike Aviles do klubu Toronto Blue Jays jako část úhrady za nového manažera.\n\n- Dne 10. listopadu 2012 se Red Sox domluvili na smlouvě s catcherem Atlanty Davidem Rossem. Smlouva trvá do roku 2015 v hodnotě $6.2M.\n- Dne 21. listopadu 2012 se do Bostonu stěhuje outfielder Oaklandu Athletics Jonny Gomes. Smlouvu podepisuje na dva roky v hodnotě $10 M.\n\n- Dne 3. prosince 2012 se klub z Fenway Parku podařilo přivést bývalého catchera a první metaře Texas Rangers Mika Napoliho. Smlouva má hodnotu jednoho roku $5 M, přestože se mluvilo o delším kontraktu s vyšší gáží.\n- Dne 4. prosince 2012 se Red Sox upsal bývalý outfielder Philadelphie Phillies a Los Angeles Dodgers Shane Victorino. Smlouva má hodnotu tří let na $39 M.\n- Dne 6. prosince 2012 přichází zkušený pitcher Koji Uehara. Poslední jeho působiště byl Texas Rangers.\n- Dne 17. prosince 2012 podepisuje smlouvu s Bostonem bývalý hráč Oaklandu Athletics Stephen Drew. Smlouva zní na jeden rok $9.5 M.\n- Dne 26. prosince 2012 proběhla výměna Red Sox s Pirates. Směr Pittsburgh putoval Mark Melancon, Ívan DeJesús, Jerry Sands a Stolmy Pimentel. Na Fenway Park zas zamířili Joel Hanrahan a Brock Holt.\n\n- Dne 10. února 2013 si s Bostonem plácl bývalý první metař Seattlu Mariners Mike Carp.\n"}
{"id": "922693", "url": "https://cs.wikipedia.org/wiki?curid=922693", "title": "Saint-Pierre-Quiberon", "text": "Saint-Pierre-Quiberon\n\nSaint-Pierre-Quiberon (bretonsky \"Sant-Pêr-Kiberen\") je francouzská obec v departementu Morbihan v regionu Bretaň.\n\nSaint-Pierre-Quiberon leží na severní části poloostrova Quiberon a obklopují ho obce Plouharnel na severu a Quiberon na jihu. Saint-Pierre-Quiberon se skládá ze 16 vesnic: Le Praner de Penthièvre, Portivy, Kerhostin, Runaron, Le Roch, Keraude, Le Praner, Kergroix, Kermahé, Kerdavid, Keridenvel, Kerbourgnec, Kervihan, Kerboulevin, Petit Rohu a Grand Rohu.\n\nNejstarší nálezy hrobů a kosterních pozůstatků pocházejí z mezolitu kolem 5000 let př. n. l. V období neolitu (asi 4500-2000 př. n. l.) zde vznikly megalitické památky menhiry, dolmeny a kromlech.\n\nV době bronzové se zde objevili Keltové. Galské kmeny porazili Římané v roce 56 př. n. l.\n\nKolem roku 435 dobyli Bretaň Anglosasové a začala christianizace území.\n\nV roce 1653 se farnost Saint-Pierre osamostatnila od Quiberonu.\n\nV roce 1746 se zde vylodil anglický admirál Lestock a vojáci Saint-Pierre dobyli. Z tohoto důvodu začala v roce 1748 výstavba pevnosti Penthièvre.\n\nV červnu 1795 během Velké francouzské revoluce se zde vylodila francouzská šlechtická emigrace podporovaná Angličany, ale republikánská armáda výsadek potlačila.\n\nKdyž na konci 18. století Nicolas Appert objevil způsob konzervace potravin, v Quiberonu se začalo rozvíjet konzervárenství, z čehož profitoval i Saint-Pierre.\n\nV roce 1856 se Saint-Pierre oddělil Quiberonu jako samostatná obec.\n\nDne 23. července 1882 byla zprovozněna železniční trať Auray – Quiberon a v obci byla otevřena tři nádraží Saint-Pierre, Kerhostin a Penthièvre.\n\nBěhem druhé světové války byl poloostrov okupován německou armádou od června 1940 do 10. května 1945 a byl osvobozen až dva dny po vyhlášení kapitulace.\n\nV roce 1962 byla obec Saint-Pierre přejmenována na Saint-Pierre-Quiberon.\n\n\"Počet obyvatel\"\n\n"}
{"id": "922698", "url": "https://cs.wikipedia.org/wiki?curid=922698", "title": "Garageland", "text": "Garageland\n\nGarageland byla novozélandská rocková skupina, založená v červenci 1992 v sestavě Jeremy Eade (zpěv, kytara), Mark Silvey (baskytara) a Andrew Gladstone (bicí). Později se ke skupině přidala ještě Debbie Silvey (kytara) a v roce 1995 skupina podepsala smlouvu s vydavatelstvím Flying Nun Records. V roce 1997 skupina vydala své první album nazvané \"Last Exit to Garageland\". Na jejich písni „Feel Alright“ vydané pouze jako singl hrál na klavír John Cale. Následovala ještě alba \"Do What You Want\" (1999) a \"Scorpiorighting\" (2002). Po třetím albu se skupina rozpadla. V roce 2007 byla obnovena pro jeden koncert.\n\nSvůj název skupina převzala ze stejnojmenné písně skupiny The Clash.\n"}
{"id": "922700", "url": "https://cs.wikipedia.org/wiki?curid=922700", "title": "S2", "text": "S2\n\nS2 byl televizní kanál společnosti SMG plc, provozovatele Scottish a Grampian Television. Vysílal od roku 1999 do roku 2001.\n\nKanál začal vysílat 30. dubna 1999 na platformě ONdigital a kabelových NTL a Telewest. V začátcích S2 vysílal od 16.00 do 2.00, sedm dní v týdnu.\n\nKanál se zaměřoval, podobně jako ITV2, na mladé lidi od 16 do 34 let. Vlajkovým pořadem kanálu byla zábavní show \"S2 Live\", která se vysílala každý večer. Dále kanál reprízoval drama a dokumentární pořady ze Scottish /Grampian Television. S2 také vysílal sportovní utkání, například rugby.\n\nKe konci svého života S2 ztratil téměř všechny své vlastní pořady a působil hlavně jako simulcast ITV2, ale nahrazoval logo ITV2 opacitním logem S2.\n\nI když S2 měl skvělé ambice, ukončil vysílání 27. července 2001 v rámci vzniku ITV Digital.\n\nScottish a Grampian nyní vysílají společně jako STV.\n\n\n"}
{"id": "922701", "url": "https://cs.wikipedia.org/wiki?curid=922701", "title": "Süleyman Demirel", "text": "Süleyman Demirel\n\nSüleyman Gündoğdu Demirel (1. listopadu 1924 – 17. června 2015) byl turecký politik, jedna z klíčových postav turecké politiky 2. poloviny 20. století. V pěti různých obdobích byl premiérem Turecka (1965–1971, 1975–1977, 1977–1978, 1979–1980, 1991–1993) a v letech 1993–2000 jeho prezidentem.\n\nByl představitelem liberálně-konzervativní strany \"Adalet Partisi\" (\"Strany spravedlnosti\"), která byla po vojenském převratu roku 1980 rozpuštěna a roku 1983 se obnovila pod názvem \"Doğru Yol Partisi\" (\"Strana pravé cesty\"), ovšem legálně mohla působit až od roku 1987 (strana se roku 2009 sloučila s jinými pravicovými subjekty a vytvořila \"Demokrat Parti\", která je však již jen málo významná).\n\nRoku 1965 se stal nejmladším premiérem v turecké historii (bylo mu tehdy 40 let). Jeho strana se vždy opírala o turecký venkov a hájila zájmy tureckých zemědělců. Byla silně sekulární. Demirel vedl řadu tureckých vládních kabinetů 60. a 70. let, po vojenském převratu Kenana Evrena roku 1980 však deset let nesměl v politice oficiálně působit.\n\nV jeho rodné provincii Isparta se po něm dnes jmenuje univerzita založená roku 1992: Süleyman Demirel Üniversitesi a letiště otevřené roku 1997: Isparta Süleyman Demirel Havalimanı.\n\n"}
{"id": "922709", "url": "https://cs.wikipedia.org/wiki?curid=922709", "title": "1904 v hudbě", "text": "1904 v hudbě\n\nNa této stránce naleznete seznam událostí souvisejících s hudbou, které proběhly roku 1904.\n\n\n\n"}
{"id": "922713", "url": "https://cs.wikipedia.org/wiki?curid=922713", "title": "1884 v hudbě", "text": "1884 v hudbě\n\nTento článek obsahuje události související s hudbou, které proběhly v roce 1884.\n\n"}
{"id": "922714", "url": "https://cs.wikipedia.org/wiki?curid=922714", "title": "Jiří Kobrle", "text": "Jiří Kobrle\n\nJiří Kobrle (1935 – 17. května 2019) byl letecký akrobat, mezinárodní rozhodčí v letecké akrobacii, dlouholetý zástupce ČR v mezinárodní letecké federaci FAI kde působil jako viceprezident a viceprezident CIVA FAI, mistr ČSSR, zkušební pilot, instruktor, člen AK Jičín, spisovatel a publicista, člen Klubu leteckých novinářů ČR.\n\n\n"}
{"id": "922717", "url": "https://cs.wikipedia.org/wiki?curid=922717", "title": "Římskokatolická farnost u kostela sv. Jiljí, Brno-Komárov", "text": "Římskokatolická farnost u kostela sv. Jiljí, Brno-Komárov\n\nŘímskokatolická farnost Brno-Komárov je územním společenstvím římských katolíků v rámci děkanátu Brno brněnské diecéze s farním kostelem svatého Jiljí.\n\nFarní kostel se nachází na území městské části Brno-jih (Komárov) v Černovické ulici. Jde o jednu z nejstarších funkčních staveb v Brně. Původní románský kostel pocházel z konce 12. století. Během 15. a 16. stol. byl kostel goticky přestavěn a v 17. století byla provedena barokní úprava. V letech 1788–1796 byla nad vstupem dostavěna věž. Ve 20. století byl kostel novogoticky upraven.\n\nDo farnosti patří také sousední Černovice, kde byl v roce 1898 postaven novogotický kostel svatého Floriána. Ten byl za druhé světové války těžce poškozen a nakonec v roce 1960 zbořen.\n\nFarářem je od 1. září 2005 R. D. Stanislav Drobný, Th.D. Ve farnosti působí rovněž stálý jáhen Mgr. Miroslav Matail.\n\nDnem vzájemných modliteb farností za bohoslovce a bohoslovců za farnosti brněnské diecéze je 12. únor. Adorační den připadá na 20. října.\n\nVe farnosti se pravidelně koná tříkrálová sbírka, v roce 2015 se při ní v Černovicích vybralo 67 491 korun, v Komárově a Horních Heršpicích 31 168 korun. Při sbírce v roce 2016 se vybralo v Komárově 21 972 korun a v Černovicích 63 303 korun.Při sbírce v roce 2017 se vybralo v Černovicích 58 759 korun, v Komárově 19 471 korun.V roce 2019 dosáhl výtěžek sbírky v Černovicích 84 845 korun a v Komárově 41 259 korun.\n\nV roce 2012 proběhly ve farnosti lidové misie.\n\n"}
{"id": "922719", "url": "https://cs.wikipedia.org/wiki?curid=922719", "title": "1948 ve fotografii", "text": "1948 ve fotografii\n\nTento článek popisuje významné události roku 1948 ve fotografii.\n\n\n\n\n\n\n"}
{"id": "922725", "url": "https://cs.wikipedia.org/wiki?curid=922725", "title": "Bislett Games 2013", "text": "Bislett Games 2013\n\nBislett Games 2013 byl lehkoatletický mítink, který se konal 13. června 2013 v norském městě Oslo. Byl součástí série mítinků Diamantová liga.\n"}
{"id": "922727", "url": "https://cs.wikipedia.org/wiki?curid=922727", "title": "WorldCat", "text": "WorldCat\n\nWorldCat je katalog bibliografických záznamů ze sbírek 72 000 knihoven ve více než 170 zemích, které jsou zapojeny do projektu knihoven Online Computer Library Center (OCLC). WorldCat je tvořena a udržována knihovnami zapojenými do projektu.\n\nKatalog byl vytvořen v roce 1971. V září 2012 dosáhl objemu více než 271 milionů bibliografických záznamů, které obsahují více než 1,83 miliardu zdrojů (jak fyzických, tak i digitálních) ve více než 470 jazycích. Jedná se o největší mezinárodní bibliografickou databázi. OCLC WorldCat je volně knihovnám k dispozici, ale má také některé zpoplatněné služby, jako je sdílení zdrojů a řízení sběru. WorldCat byla založena v roce 1967 Fredem Kilgourem.\n\nV roce 2003 Charles Martinez odstartoval pilotní program „Open WorldCat“, který záznamy zkrátil a umožnil na partnerských stránkách nakladatelů a knihkupců zvýšit dostupnost knihoven zapojených do projektu.\n\nOd roku 2006 bylo možné vyhledávat WorldCat přímo na svých internetových stránkách. V roce 2007 WorldCat Identities začal poskytovat stránky s 20 miliony „identit“ (identifikačních karet), z nichž většina se skládá z autorů a lidí, kteří jsou předmětem vydaných titulů.\n\nWorldCat pracuje v modu \"dávkovaného zpracování\", nikoliv v reálném čase. To znamená, že jsou WorldCat záznamy synchronizovány v občasných intervalech. WorldCat také nezobrazuje, zda knihovna vlastní více kopií konkrétního titulu.\n\n"}
{"id": "922735", "url": "https://cs.wikipedia.org/wiki?curid=922735", "title": "František Čupr (filozof)", "text": "František Čupr (filozof)\n\nFrantišek Čupr (11. dubna 1821, Chrast u Chrudimi – 28. června 1882, Libeň) byl český filozof, pedagog a politik, v 60. letech 19. století poslanec Českého zemského sněmu a Říšské rady.\n\nV letech 1835–1839 studoval gymnázium v Litomyšli a pak v letech 1839–1846 v Praze na Novém Městě. V letech 1841–1843 navštěvoval přednášky z filozofie a v letech 1843–1846 z práva na Karlo-Ferdinandově univerzitě v Praze. Už tehdy patřil mezi české národovce. Marně se ucházel o post učitele na pěti gymnáziích a čtyřech vysokých školách. Nakonec nastoupil jako preceptor (domácí učitel) do šlechtické rodiny Nosticů. V roce 1848 se stal suplujícím profesorem na Malostranském gymnáziu a docentem na pražské univerzitě. Zde přednášel (poprvé v češtině) logiku, hodogetiku a vědeckou encyklopedii. V druhé polovině 40. let se zapojil do filozofických sporů. Prosazoval inspiraci myšlenkami Johanna Friedricha Herbarta a snažil se je zapojit do kontextu dějin českého myšlení. Později byl orientován i na filozofii Arthura Schopenhauera. Publikoval v češtině i němčině.\n\nVe 40. letech přispěl i do debat okolo definice češství. Prosazoval jazykové vymezení národnosti. Napsal: „\"V řeči národní vyobrazuje se národní cítění, myšlení i snažení, ona jest odleskem národnosti; a byť sama v toku časovém změnám podléhala, jsou to jen změny organické, změny, jenžto nesvědčí o životu, ba nesmrtelnosti národově. Vše ostatní na národu vyniká a zaniká téměř očihledně\".“\n\nRoku 1850 byl jmenován řádným profesorem na pražském Akademickém gymnáziu. Z funkce gymnaziálního učitele i přednášejícího na univerzitě byl roku 1853 propuštěn. Zřídil pak ve své usedlosti Kolčavka v Libni soukromý školský ústav, kde uváděl do praxe své reformní představy o pedagogice.\n\nPo obnovení ústavního života se zapojil do politiky. V zemských volbách v Čechách v roce 1861 byl zvolen v kurii venkovských obcí do Českého zemského sněmu. Mandát získal dokonce ve dvou obvodech najednou a to Chrudim – Nasavrky a Vysoké Mýto – Skuteč – Hlinsko. V prvním jmenovaném byl navržen spontánně jako nezávislý kandidát, ale po zvolení se mandátu vzdal a ponechal si mandát za druhý z obou obvodu, kde ostatně byl oficiálním kandidátem českého volebního výboru (Národní strana). Byl orientován federalisticky, ve shodě s českou politickou reprezentací prosazoval koncepci Rakouska jako volného souboru historických zemských útvarů.\n\nZemský sněm ho v roce 1861 vyslal i do Říšské rady (celostátní zákonodárný sbor, tehdy ještě nevolen přímo, ale tvořen delegáty jednotlivých zemských sněmů), kde reprezentoval kurii venkovských obcí, obvod Vysoké Mýto, Skuteč, Hlinsko. Poslancem ve vídeňském parlamentu byl až do konce funkčního období tedy do roku 1865. V parlamentu se zasazoval o reformu školství a o zvýšení platů učitelů. Na rozdíl od většiny českých poslanců Říšské rady, kteří po krátké době na své mandáty ve Vídni rezignovali z důvodu nesouhlasu s ústavním směřováním Rakouska, Čupr poslancem zůstal, za což čelil kritice a byl označován za „zrádce národa“.\n\nPo smrti své ženy se roku 1872 stáhl z veřejného života a věnoval se studiu východních filozofií. V náboženských otázkách byl stoupencem reformy stávajících věrouk a zanechal rozsáhlý soubor překladů základních textů indického a čínského náboženství.\n\nPo Františku Čuprovi je v pražské Libni pojmenována od roku 1991 ulice vedoucí nedaleko místa, kde stávala usedlost Kolčavka (Čuprova, dříve Famírova).\n\n"}
{"id": "922736", "url": "https://cs.wikipedia.org/wiki?curid=922736", "title": "Penny Lane", "text": "Penny Lane\n\n„Penny Lane“ je píseň skupiny The Beatles, kterou z velké části složil Paul McCartney, ale jako její autor byl uveden on spolu s Johnem Lennonem. Skladba byla nahrána během nahrávání alba \"Sgt. Pepper's Lonely Hearts Club Band\", ale nakonec na něm nevyšla. Vyšla v únoru 1967 na singlu spolu s „Strawberry Fields Forever“ jako dvojitá A-strana. Nakonec skladba vyšla i na albu \"Magical Mystery Tour\".\n\nČasopis \"Rolling Stone\" ji v roce 2004 zařadil na 456. místo do svého žebříčku 500 nejlepších písní všech dob.\n\n\nPod původním názvem ji s textem Eduarda Krečmara v roce 1968 nazpíval Pavel Sedláček\n"}
{"id": "922737", "url": "https://cs.wikipedia.org/wiki?curid=922737", "title": "Reinheimen", "text": "Reinheimen\n\nReinheimen je pohoří v jižním Norsku v krajích Møre og Romsdal a Oppdal. Táhne se západovýchodním směrem. Na severu ho údolí Romsdalen odděluje od pohoří Dovrefjell, na jihu ho údolí Ottadalen odděluje od Jotunheimenu. Závěr Ottadalenu leží na okraji horského uzlu s horou Dalsnibbou (1 476 m), na jejíž vrchol vede silnice. Na jih od Dalsnibby najdeme hřeben Strynefjellet. Zde na Reinheimen navazuje pohoří Breheimen s největším evropským ledovcem Jostedalsbreen. Východním koncem Reinheimen sousedí s pohořím Rondane. Na západě ledovcová údolí přecházejí ve fjordy, nadmořská výška vrcholů postupně klesá a posledními výběžky pohoří jsou ostrovy kolem Ålesundu.\n\nNejvyšším vrcholem Reinheimenu je Løyfthøin (2 014 m n. m.), za ním následují Puttegga (1999) a Karitinden (1982). Pohoří má zejména ve své severní části alpský charakter, ostře řezané štíty zde spadají strmými stěnami do Romsdalu. Najdeme zde i známou stěnu Trollů, Trollveggen. Nejvyšší partie jsou pokryté ledovcem Storbreen. Hory patří do systému Skand a jsou budovány velmi starými horninami z období kaledonského vrásnění.\n\nÚdolí jsou porostlá zejména borovými lesy. Žije zde stádo divokých sobů, orel skalní a raroh lovecký. Necelých 2 000 km² mezi Romsdalem a Ottadalem je chráněno jako národní park \"(Reinheimen nasjonalpark).\"\n"}
{"id": "922739", "url": "https://cs.wikipedia.org/wiki?curid=922739", "title": "Komunál", "text": "Komunál\n\nKomunál, dříve Komunální odpad, je rock-metalová kapela z Chlumce nad Cidlinou založená v roce 1992.\nLídrem skupiny je zpěvák Luboš Suchánek. Další členové kapely jsou Jarda Bárt Novák (klávesy), David Hlaváček (bicí), Pavel Erny Hanuš (kytara), Filip Litera (baskytara), Radek Plachetka (kytara).\n\nNa podzim roku 2009 se kapela rozhodla natočit své první DVD se záznamem živého koncertu. Tato akce nazvaná \"Koncert pro superfans\" se konala v Králíkách u Nového Bydžova. Krátce na to došlo k rozporům mezi managementem kapely a členy kapely. Došlo k ukončení spolupráce, Komunální odpad se tudíž musel buď rozpadnout, nebo změnit název. Jméno si zkrátili na Komunál a funkci managementa obsadil frontman kapely Luboš Suchánek, který zároveň zpívá a skládá texty. Původní management měl práva na vydání natočeného DVD, po dlouhém boji a \"vyplacení\" nemalé čásky získal nově vzniknutý Komunál alespoň zvukový záznam, který vydal v roce 2010 jako CD \"Best of live\". Krátce na to vydává na podzim roku 2010 kapela další studiové CD Jako psanec. \n\nKomunál nadále pokračuje v koncertování a zároveň se s koncerty vydává i daleko za hranice Východočekého kraje. V roce 2013 přichází na svět další CD nazvané \"Bar u zašlejch časů\". Připravuje se natáčení dalšího DVD k výročí dvaceti letům kapely, na kterém bude zároveň CD pokřtěno. Na křtu opět v Králíkách u Nového Bydžova se mj. objevili fotbalový reprezentant Václav Pilař nebo starosta Jaroměře Jiří Klepsa. V tomto DVD pro fanoušky se jako hosté objevili i Vláďa Šafránek z Walda Gangu, bývalý zpěvák Harleje, a Český chlapecký sbor z Hradce Králové. DVD 20 let s námi, s bonusovým dokumentem o historii kapely, vychází na jaře roku 2014.\n\nNa podzim roku 2017 vyrazili jako host kapely Dymytry na Svijany Tour 2017.\n\n\n"}
{"id": "922741", "url": "https://cs.wikipedia.org/wiki?curid=922741", "title": "Athletissima 2013", "text": "Athletissima 2013\n\nAthletissima 2013 byl lehkoatletický mítink, který se konal 4. července 2013 v švýcarském městě Lausanne. Byl součástí série mítinků Diamantová liga.\n"}
{"id": "922745", "url": "https://cs.wikipedia.org/wiki?curid=922745", "title": "Meeting Areva 2013", "text": "Meeting Areva 2013\n\nMeeting Areva 2013 byl lehkoatletický mítink, který se konal 6. července 2013 v francouzském městě Paříž. Byl součástí série mítinků Diamantová liga.\n"}
{"id": "922746", "url": "https://cs.wikipedia.org/wiki?curid=922746", "title": "Václav Pour", "text": "Václav Pour\n\nVáclav Pour (10. července 1817 Bohdaneč – 20. října 1880 Valy) byl český politik, v 2. polovině 19. století poslanec Českého zemského sněmu a Říšské rady.\n\nPůsobil jako právník, byl mlynářem. Seznámil se s Karlem Havlíčkem Borovským a zapojil se do revoluce v roce 1848. S Havlíčkem se stýkal až do Havlíčkovy deportace do Brixenu.\n\nPo obnovení ústavního života počátkem 60. let 19. století se zapojil do politiky. V zemských volbách v Čechách v roce 1861 byl zvolen v kurii venkovských obcí do Českého zemského sněmu. Mandát získal dokonce ve dvou obvodech najednou a to Nový Bydžov – Chlumec a Pardubice – Holice – Přelouč, v obou coby nezávislý kandidát (bez formální nominace od českého volebního výboru, Národní strany, přičemž ale v následné politické dráze zastával podobné postoje jako staročeši). Po zvolení se v prvním jmenovaném obvodu mandátu vzdal a ponechal si mandát za druhý obvod. Rezignoval ale před zářím 1866.\n\nV této době zastával i významný post v regionální politice. Od 28. srpna 1865 vykonával funkci okresního starosty v Přelouči. V domovském kraji se zasloužil o založení hospodářského spolku na Přeloučsku, městské knihovny a rolnického cukrovaru. Post okresního starosty zastával do února roku 1872. Následně proběhla volba tří po sobě jdoucích nových starostů (jedním z nich byl opět Pour), ale ani jednoho císař nepotvrdil ve funkci.\n\nVe okrsku Pardubice – Holice – Přelouč obhájil mandát ve volbách do Českého zemského sněmu v lednu 1867 i v brzy poté následujících volbách do Českého zemského sněmu v březnu 1867. V srpnu 1868 patřil mezi 81 českých poslanců zemského sněmu, kteří podepsali státoprávní deklaraci českých poslanců coby nejucelenější programový manifest české opozice proti centralistickému ústavnímu vývoji Rakouska-Uherska. Následně byl zbaven v září 1868 pro absenci poslaneckého mandátu.\n\nKoncem 60. let praktikovali čeští poslanci politiku pasivní rezistence, kdy na protest proti státoprávním poměrům v monarchii bojkotovali jednání zemského sněmu i Říšské rady (celostátní zákonodárný sbor). Poura zemský sněm roku 1867 vyslal do Říšské rady (tehdy ještě nevolena přímo, ale tvořena delegáty jednotlivých zemských sněmů), kde ovšem mandát nepřevzal a na práci parlamentu se nepodílel. 19. června 1867 byl spolu s dalšími českými poslanci vyzván k udání důvodů pro nepřevzetí mandátu. 26. září 1868 pak byly mandáty těchto poslanců v zemském sněmu a tudíž i v Říšské radě prohlášeny za zaniklé. V září 1869 byl ovšem v doplňovacích volbách zvolen do zemského sněmu znovu. Opětovně se stal zemským poslancem ve volbách do Českého zemského sněmu roku 1870 a volbách do Českého zemského sněmu roku 1872 (znovu ve svém tradičním obvodu Pardubice – Holice – Přelouč v kurii venkovských obcí). Nadále zůstával věrný koncepci pasivní rezistence a byl proto zase zbaven pro neomluvenou účast poslaneckého křesla, aby byl následovně v doplňovacích volbách roku 1873 zvolen. V doplňovacích volbách roku 1874 ho ovšem porazil Jiljí Vratislav Jahn.\n\nZemřel roku 1880. Národní listy ho ocenily jako „\"charakter veskrze poctivý, vlastenec upřímný a statečný\".“\n"}
{"id": "922748", "url": "https://cs.wikipedia.org/wiki?curid=922748", "title": "Hallucinogen", "text": "Hallucinogen\n\nSimon Posford (* 28. října 1971, Chobham, Anglie), známější pod svým uměleckým jménem Hallucinogen, je anglický hudebník působící v oblasti elektronické hudby, který se specializuje na psychedelickou hudbu.\n\nJeho první studiové album, \"Twisted\", vydané roku 1995, je považováno za jedno z nejvlivnějších alb v žánru a první track \"SD\" je stále oblíbený. Jeho druhé album, \"The Lone Deranger\", bylo vydáno v roce 1997. Třetí album, \"In Dub\", bylo vydáno roku 2002.\n\nPosford založil značku \"Twisted Records\" a je členem dua Younger Brother a také dua Shpongle. Duo Younger Brother bylo zpočátku Postfordovým vedlejším projektem s Benji Vaughanem a představovalo přechod od předchozích projektů, které kladly důraz na více syntetický styl. Ačkoli jeho hudba bývá popisována jako \"silně psychedelická\", on sám se vzhledem ke složitosti obsluhy počítačů během představení chová vždy střízlivě.\n\n\n"}
{"id": "922749", "url": "https://cs.wikipedia.org/wiki?curid=922749", "title": "Rotační filmový tisk", "text": "Rotační filmový tisk\n\nFilmový tisk s rotačními šablonami (angl.: \"rotation screen printing\", něm.: \"Rotationsfilmdruck\") je technologie kontinuálního potiskování textilií.\n\nŠablony válcovitého tvaru jsou umístěny v jedné rovině nad probíhající textilií nebo kolem centrálního přítlačného válce. Dovnitřku šablon se přivádí tiskací barva, odkud je protlačována s pomocí stěrek propustnými místy v šablonách na potiskované zboží.\n\nŠablona sestává z velmi tenkého perforovaného plechu z čistého niklu. Vzorování se provádí většinou tak, že se na šablonu nanáší fotocitlivý lak, do kterého se vykopíruje požadovaný vzor. Na osvětlených místech je lak ve vodě nerozpustný, z neosvětlených částí se při další operaci vypere a tak se vytvoří otvory, kterými prochází tiskací barva.\n\nMnožství natisknuté barvy je závislé na jemnosti šablony (až 40 otvorů/cm), konstrukci a přítlaku stěrky. \n\nPotištěná textilie pak probíhá sušicím a fixačním zařízením.\n\nNa stroji bývá umístěno až 24 šablon, každá může tisknout s jinou barvou. Při pracovní šířce do 240 cm se dá potiskovat až 6000 m/hod. \nOproti jiným technologiím je rotační tisk s jednou barvou rentabilní pro partie větší než 500 m, s 12 barvami pro partie nad 5000 m. \nTento druh tisku je vhodný zejména pro vzory s podélnými pruhy, čtvercové a grafické vzory apod. Touto technologií se také potiskuje většina pletenin. Průměrná hmotnost potiskovaných textilií je cca 120 g/m, spotřeba tiskařské barvy se odhaduje na 580 g/kg textilie.\nPrvní průmyslově použitelný stroj byl představen v roce 1963, v roce 2012 se odhadoval podíl textilií zpracovaných rotačním filmovým tiskem na 65 % z celosvětové výroby potištěných textilií.\n"}
{"id": "922750", "url": "https://cs.wikipedia.org/wiki?curid=922750", "title": "Alvis Stalwart", "text": "Alvis Stalwart\n\nAlvis Stalwart je britský obojživelný nákladní automobil. Celkově bylo vyrobeno přibližně 1 400 těchto vozidel. Alvis Stalwart slouží Švédské, Rakouské a Britské armádě.\n\n\"Zbraně 20. století : 600 nejznámějších zbraní světa\". Praha : Ottovo nakladatelství, 1997. ISBN 80-7181-200-5.\n"}
{"id": "922751", "url": "https://cs.wikipedia.org/wiki?curid=922751", "title": "1947 ve fotografii", "text": "1947 ve fotografii\n\nTento článek popisuje významné události roku 1947 ve fotografii.\n\n\n\n\n\n\n\ndatum narození neznámý:\n\n\n"}
{"id": "922752", "url": "https://cs.wikipedia.org/wiki?curid=922752", "title": "Kostel svatého Michaela archanděla (Bulovka)", "text": "Kostel svatého Michaela archanděla (Bulovka)\n\nKostel svatého Michaela archanděla (někdy též kostel svatého Archanděla Michaela) je sakrální stavba na severu České republiky ve Frýdlantském výběžku, jenž je součástí Libereckého kraje.\n\nPrvní písemná zmínka o kostele je z roku 1381, kdy je ve frýdlantském urbáři zmiňován i farář, který ve zdejším kostele působil. Od roku 1624 byl kostel spravován excurrendo z Frýdlantu a od roku 1683 filiálně patřil k farnosti ve Vsi. Od roku 1741 je opět samostatnou farností. O patrociniu kostela archandělu Michaelovi existuje doklad z roku 1665 ve farářské relaci Melchiora Riesnera.\n\nPůvodní kostel v gotickém stylu byl vystavěn pravděpodobně se založením vesnice pravděpodobně ve druhé polovině 13. století. Kostel měl dřevěnou věž, na kterou byly roku 1662 osazeny hodiny. Tato věž byla roku 1703 nahrazena věží kamennou. Protože počet věřících vzrůstal, přestával prostor kostela vyhovovat a začala se počátkem 18. století zvažovat výstavba kostela nového, tentokrát v barokním slohu. Se stavbou samotnou se započalo roku 1721 (jejím autorem podle Olgy Novosadové mohl být pražský stavitel J. Schödel) a již následujícího roku došlo v kostele k instalaci nových varhan postavených slezským varhanářem Johannem Christophem Maywaldem. Do roku 1728 se postavila nová cihlová věž, opraven strop a obvodové zdi kostela. K úpravám kostela docházelo i v dalších letech (1744–1747, 1796, 1808, 1858, 1867 a 1892). V roce 1839 byl v kostele instalován nový oltář. O padesát let později došlo k instalaci nových varhan a započala také oprava kostela, během níž se na oltář umístil nový obraz zhotovený malířem Augustem Müllerem, který tak nahradil starší Quaisserovo dílo. Roku 1893 postihla kraj větrná smršť, jež měla za následek poškození věžní makovice. Ta proto musela být opravena. Na konci dvacátých let 20. století (roku 1929) došlo k elektrifikaci kostela.\n\nObjekt kostela včetně márnice i přilehlé fary je nemovitou kulturní památkou České republiky.\n\n\n"}
{"id": "922753", "url": "https://cs.wikipedia.org/wiki?curid=922753", "title": "Římskokatolická farnost – arciděkanství Liberec", "text": "Římskokatolická farnost – arciděkanství Liberec\n\nŘímskokatolická farnost – arciděkanství Liberec (lat. \"Reichenberga\") je územní společenství římských katolíků v Liberci a okolí. Organizačně spadá do libereckého vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nFarnost existovala již před rokem 1359. Matriky jsou vedeny od roku 1625. Od roku 1730 byla povýšena na děkanství a od roku 1879 na arciděkanství.\n\nKromě kněží vedoucích farnost, zde působilo velké množství dalších kněží jako kaplani, katecheté a v dalších funkcích.\n\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo z arciděkanství Liberec. Jsou jimi farnosti (řazeno abecedně):\n\n\n"}
{"id": "922758", "url": "https://cs.wikipedia.org/wiki?curid=922758", "title": "Sala Baker", "text": "Sala Baker\n\nSala Baker (* 22. září 1976 Wellington, Nový Zéland) je novozélandský herec a kaskadér. V trilogii \"Pán prstenů\" hrál Saurona, skřety a vojáky Rohanu a Gondoru. Kaskadéra např. v nebo v Letopisech Narnie.\n\n"}
{"id": "922759", "url": "https://cs.wikipedia.org/wiki?curid=922759", "title": "Brian D'Arcy", "text": "Brian D'Arcy\n\nBrian D'Arcy (* 1945) je severoirský katolický kněz, náležející ke kongregaci passionistů. Je kazatelem ve městě Enniskillen, napsal přes deset knih, publikuje v médiích. Za své liberální názory byl v dubnu 2012 za pontifikátu Benedikta XVI. Vatikánem kritizován, jeho příspěvky do médií od té doby podléhají oficiální cenzuře. \n\nD'Arcy vyrostl v severoirském hrabství Fermanagh. Nejdříve chodil do školy křesťanských bratří v Omaghu, dále studoval na St. Michael's College v Enniskillenu, později na University College v irském Dublinu.\n\nV září 1962, ve věku 17 let, zahájil D'Arcy noviciát v passionistickém klášteře v Enniskillenu. O rok později se přesunul do Mount Argus v Dublinu. Na kněze byl vysvěcen v prosinci 1969. V prvních letech svého kněžství se stal v Dublinu neoficiálním kaplanem lidí pohybujících se v prostředí showbusinessu. \n\nOtec D'Arcy v minulosti dal najevo názory, které se odlišovaly od oficiálních postojů církve např. v otázkách antikoncepce či povinného celibátu kněží. Je rovněž zastáncem kněžského svěcení ženatých mužů. Byl dále hlasitým kritikem způsobu vypořádání s případy sexuálního zneužívání v irské církvi. \n\nVzbudil tak obavy vatikánské Kongregace pro nauku víry. Od dubna 2012 musí jeho příspěvky do médií, ať psané či vysílané, procházet kontrolou cenzora. \n\nV roce 2009 získal D'Arcy za podporu náboženského porozumění od univerzity v Ulsteru čestný titul \"Doctor of Letters\" (DLitt).\n\n\n"}
{"id": "922761", "url": "https://cs.wikipedia.org/wiki?curid=922761", "title": "Antonín Porák", "text": "Antonín Porák\n\nAntonín Porák, též Anton Porak (11. června 1815 Lišov – 6. května 1892 České Budějovice), byl český lékař a politik, starosta Trutnova, původně národnostně nevyhraněný, pak se přiklonil k českému státoprávnímu táboru, v 2. polovině 19. století poslanec Českého zemského sněmu a Říšské rady. Jeho syn byl českokrumlovský podnikatel Arnošt Porák.\n\nProfesí byl vojenským lékařem. Po odchodu z aktivní vojenské služby se usadil v Trutnově, kde (od roku 1854) působil jako městský lékař a veřejně se angažoval. Stal se zde členem obecního zastupitelstva a počátkem 60. let 19. století i starostou města. Ve funkci starosty inicioval založení městské spořitelny. Po požáru Trutnova roku 1861 se zasloužil o obnovu města. Národnostně byl zpočátku nevyhraněný (převládalo u něj zemské vlastenství, loajalita ke království Českému, bez ohledu na etnicitu) a snažil se o porozumění mezi oběma zemskými národnostmi. Podle jiného zdroje byl v letech 1861 – 1866 okresním starostou.\n\nPo obnovení ústavního života počátkem 60. let 19. století se zapojil i do zemské a celostátní politiky. V zemských volbách v Čechách v roce 1861 byl zvolen v kurii městské do Českého zemského sněmu. Mandát získal v obvodu Trutnov – Broumov – Police. Ačkoliv šlo o etnicky převážně německý okrsek a Porák do sněmu nastoupil jako národnostně nevyhraněný nezávislý politik, následně se přiklonil k českému státoprávnímu táboru vedenému Národní stranou (staročechy). Později proto kandidoval a byl volen v jiných, etnicky českých volebních obvodech. Ve volbách do Českého zemského sněmu v lednu 1867 tak byl zvolen za městskou kurii v obvodu Dvůr Králové – Náchod – Hořice, stejně jako v brzy poté následujících volbách do Českého zemského sněmu v březnu 1867.\n\nV srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. Koncem 60. let praktikovali čeští poslanci politiku pasivní rezistence, kdy na protest bojkotovali jednání zemského sněmu. V září 1868 byl pro absenci zbaven poslaneckého mandátu v zemském sněmu. Již v září 1869 ovšem byl opětovně zvolen v doplňovacích volbách. Poslancem se stal, opět za obvod Dvůr Králové – Náchod – Hořice, i ve volbách do Českého zemského sněmu roku 1870.\n\nV této době byl rovněž poslancem Říšské rady (celostátní zákonodárný sbor), kam ho vyslal zemský sněm roku 1867 (tehdy ještě Říšská rada nevolena přímo, ale tvořena delegáty jednotlivých zemských sněmů), kde ovšem mandát nepřevzal a na práci parlamentu se nepodílel. 19. června 1867 byl spolu s dalšími českými poslanci vyzván k udání důvodů pro nepřevzetí mandátu. 26. září 1868 pak byly mandáty těchto poslanců v zemském sněmu a tudíž i v Říšské radě prohlášeny za zaniklé. Znovu ho do vídeňského parlamentu sněm vyslal roku 1871. I nyní se do Říšské rady nedostavil, proto byl jeho mandát 23. února 1872 prohlášen za zaniklý.\n\nPokračoval ovšem v zemském sněmu, kde obhájil křeslo opět v obvodu Dvůr Králové – Náchod – Hořice ve volbách do Českého zemského sněmu roku 1872. Nadále ale v rámci pasivní české rezistence křeslo nepřebíral a byl opakovaně zbavován mandátu a opakovaně volen v doplňovacích volbách roku 1873, 1874, 1875, 1876 Pak po jistou dobu ve sněmu chyběl a zasedl zde až po volbách do Českého zemského sněmu roku 1883, nyní za městskou kurii v obvodu Třeboň – Lišov –Týn n. Vltavou, kde setrval do konce funkčního období, tedy do roku 1889.\n\nByl i starostou rodného Lišova. V závěru života pobýval na odpočinku. v Českých Budějovicích. Zemřel na plicní onemocnění v roce 1892.\n\nAntonín Porák měl se svou ženou, podnikatelkou Annou Porák-Faltisovou pět synů – Alfonse, Viktora, Huga, Antona a Arnošta Poráka (Ernst Porák von Varna). Ti převzali po smrti své matky v roce 1885 její těžařské podniky na Českokrumlovsku a založili Krumlovské grafitové závody – bratří Porákové. Společně také spravovali tzv. \"Vltavský mlýn\", z něhož pod vedením posledního jmenovaného, Arnošta Poráka, vznikly Papírny Loučovice, jeden z nejvýznamnějších papírenských podniků v Rakousku-Uhersku a Československu.\n"}
{"id": "922764", "url": "https://cs.wikipedia.org/wiki?curid=922764", "title": "Sainte-Enimie", "text": "Sainte-Enimie\n\nSainte-Enimie je francouzská obec v departementu Lozère v regionu Languedoc-Roussillon. V roce 2010 zde žilo 527 obyvatel. Je centrem kantonu Sainte-Enimie.\n\nMěstečko Saint-Enimie leží v údolí Gorges du Tarn na místě na kterém se již od starověku překračovala řeka Tarn. Jižně od řeky Tarn se nalézá krasová náhorní plošina Causse Mejean, severně je náhorní plošina Causse de Sauveterre. V Sainte-Enimie se do Tarnu vlévají dvě podzemni říčky (krasové vývěry).\n\nHistorie městečka je spojena s legendou o svaté Enimie, snad jedné z dcer franského krále Chlothara II.. Tato princezna prý vynikala krásou a laskavostí a chtěla svůj život zasvětit bohu, ale její otec ji chtěl provdat. Proto prosila boha aby ji zbavil její krásy. Její přání bylo vyslyšeno a princezna byla postižena malomocenstvím. Po mnoha měsících se jí zjevil anděl a poradil jí, kde najde zázračný pramen, který ji pomůže. Po dlouhém putování se ocitla v hlubokém kaňonu řeky Tarn a nalezla zdejší krasový pramen. Po vykoupání v prameni malomocenství zmizelo. Když se však chtěla vrátit zpět domů, nemoc se objevila znovu. Princezna tedy pochopila, že bůh si přeje, aby zde zůstala a založila zdejší klášter.\n\nMěstečko Sainte-Enimie vzniklo kolem benediktinského kláštera založeného v roce 951 Etiennem I, biskupem z města Mende. Zřízení kláštera benediktinských mnichů bylo počátkem ekonomické prosperity tohoto místa. Výstavba kláštera končí koncem jedenáctého století. V roce 1060 byla objevena hrobka svaté Énimie. Ve třináctém století trubadúr Bertran de Massilha píše legendu o životě svaté Énimie. K hrobu svaté Enimie putují poutníci z celého okolí a přinášejí klášteru a městečku možnost rozvoje.\n\n\n"}
{"id": "922767", "url": "https://cs.wikipedia.org/wiki?curid=922767", "title": "Source (firma)", "text": "Source (firma)\n\nSource (: , někdy též Source Outdoor, dříve Source Vagabond Systems) je izraelská společnost specializující se na výrobu outdoorových sandálů a hydratačních systémů. Firma sídlí v severoizraelském městě Tirat Karmel, kde jsou její produkty rovněž vyráběny.\n\nS nápadem odolných a pohodlných outdoorových sandálů přišli koncem 80. let 20. století manželé Gillovi z Izraele poté, co se vrátili po putování po Jižní Americe. Po návratu navrhli specifický design křížení pásků sandálů ve tvaru písmene „X“, který si patentovali v Izraeli a ve Spojených státech. Následně počátkem 90. let založili společnost Source Vagabond Systems (dnes jen Source či Source Outdoor), s níž se snažili penetrovat izraelský trh, což však z počátku nebylo snadné. Jejich sandále se postupně rozšířily mezi izraelskými baťůžkáři a po úspěchu na izraelském trhu firma expandovala i do Severní Ameriky a Evropy. Z původně provizorní výrobny s jedním šicím strojem v Tel Avivu se společnost přemístila do města Tirat Karmel (asi 5 kilometrů jižně od Haify), kde má více než 200 zaměstnanců.\n\nKromě sandálové obuvi vyrábí firma Source rovněž hydratační systémy v podobě vodních vaků určených do batohů. Ty jsou v případě batohů podporující tento systém umístěné uvnitř batohu a je z nich vyvedena hadička, která je připevněna k popruhu batohu. Uživatel s tímto systémem tak může pít za chůze, aniž by otevíral nádobu s vodou. Hydratační systém firmy Source využívá například izraelská armáda nebo námořní pěchota Spojených států.\n\n"}
{"id": "922768", "url": "https://cs.wikipedia.org/wiki?curid=922768", "title": "Svatá Luitgarda", "text": "Svatá Luitgarda\n\nSvatá Luitgarda či Lutgardis, \"Lutgarda\" ap. (1182 Tongeren – 1246 opatství Aywiers poblíž Waterloo) byla vlámská řeholnice a představitelka mysticismu 13. století, uctívaná jako světice. Její svátek se slaví 16. června.\n\nPocházela z bohaté měšťanské rodiny, která ji ve 12 letech usadila do místního benediktinského kláštera. Hlavní změna v jejím životě nastala kolem jejího sedmnáctého roku. Měla vidění Krista, který ji ukazoval svou ránu v boku. Později prožila další mystická vidění, extáze a také stigmata (jako v té době i stejně starý František z Assisi). Odmítla stát se abatyší a odešla do přísnějšího cisterciáckého kláštera Aywiers, kde se ve frankofonním prostředí rodnou vlámštinou nedomluvila. Oslepla a posledních dvanáct let strávila v mlčení a pokoře.\n\nV jednom vidění si od Ježíše přála rozumět více latinsky, aby lépe chápala slovo Boží. Brzy však Krista požádala, zda by dar nemohla vyměnit za jiný. Přála si jeho srdce. Ježíš vyjmul její srdce, vložil místo něj svoje a její vložil do své hrudi. Vidění bývá považováno za první středověké zjevení Nejsvětějšího srdce Páně.\n\nV jiném zjevení se Ježíš sehnul z Kříže a jednou rukou ji přitiskl ústa ke své ráně v boku. Pila z ní mocnou blaženost, která ji pak posilňovala ve službě Bohu.\n\nZázračný \"Život Luitgardy\" r. 1270 sepsal dominikán Tomáš z Cantimpré, teolog a hagiograf, mladší současník, který se s ní osobně setkal. Z českého prostředí je známá především Braunovým sousoším na Karlově mostě objednaným plaským opatem Evženem Tyttlem.\n\n"}
{"id": "922784", "url": "https://cs.wikipedia.org/wiki?curid=922784", "title": "Olga Novosadová", "text": "Olga Novosadová\n\nPhDr. Olga Novosadová je česká historička architektury. Autorsky se podílela na publikacích a studiích věnujících se stavebně technickému průzkumu.\n\nPříklady díla:\n"}
{"id": "922786", "url": "https://cs.wikipedia.org/wiki?curid=922786", "title": "John McVicar", "text": "John McVicar\n\nJohn McVicar (* 1940) je britský novinář, bývalý odsouzený ozbrojený lupič.\n\nV šedesátých letech byl ozbrojeným lupičem, kterého Scotland Yard označil jako „veřejného nepřítele č. 1“. Byl zatčen a odsouzen k trestu odnětí svobody na 23 let. Z vězení několikrát utekl a po jeho posledním dopadení byl odsouzen na 26 let. Později vystudoval sociologii na Open University a získal bakalářský titul. V roce 1978 byl podmínečně propuštěn.\n\nNapsal vlastní autobiografii \"McVicar by Himself\" a scénář k filmu \"McVicar\" z roku 1980, ve kterém hrál titulní roli Roger Daltrey. Po svém propuštění z vězení studoval na University of Leicester.\n\nV roce 1998 byl obžalovaný za to, že o sprinterovi Linfordovi Christiem tvrdil, že je „steroidový atlet“. McVicar soud prohrál. Paradoxně šest měsíců po prohraném soudu Christie ukončil svou závodní kariéru poté, co mu byl udělen dvouletý zákaz závodění za doping.\n\nV roce 2002 vydal McVicar knihu o vraždě Jill Dando, \"Dead on Time\", ve které odsouzeného vraha Barryho George popisuje jako inteligentního lháře, který se snaží chovat jako hlupák, aby mohl zvládnout tento obtížný úkol. Kniha vyšla poté, co bylo Georgeovo první odvolání zamítnuto. (Jeho odsouzení bylo v roce 2008 zrušeno a George byl propuštěn na svobodu.) McVicar je také autorem knihy \"Who Killed Jill? You Decide\", ve které zkoumá britský systém poroty u soudu.\n"}
{"id": "922787", "url": "https://cs.wikipedia.org/wiki?curid=922787", "title": "Worms Revolution", "text": "Worms Revolution\n\nWorms Revolution je tahová strategie vyvinutá společností Team17. Hráč v ní ovládá červíky, kteří se pomocí různých zbraní snaží zničit soupeře. Hra byla vydána roku 2012 v ČR s českou lokalizací, je možné ji koupit na Steamu i v krabicové verzi. Jedná se o pokračování Worms Reloaded. Hra kombinuje 3D a 2D grafiku (tedy \"2,5D\" tedy 3D červíci a 2D pozadí), ale zachovává klasickou 2D hratelnost. Obsahuje několik nových zbraní (fretky, elektromagnet, aj.) a možnost rozlišení jednotlivých týmů pomocí různých klobouků a jiných pokrývek hlavy. Velkou novinkou jsou červíci specialisté, kteří mají jiné vlastnosti, než klasičtí červíci a dynamická voda na herní mapě.\n\nKaždý hráč ovládá svůj tým červů, jejichž úkolem je zničit tým(y) soupeře, buď potopením, snížením zdraví ze 100 (či jiné přednastavené hodnoty) na 0, nebo vyhozením z mapy. Hra se odehrává po tazích, při kterém se může pohybovat po mapě (skákáním nebo píděním, či pomocí různých nástrojů - tryskový batoh, padák, lano ninjů...) anebo zaútočit na soupeře. Útok probíhá zbraněmi, každá z nich má jiné vlastnosti a ubírá různý počet životů. Příkladem zbraní je třeba bazuka, letecký nálet, ovce nebo třeba Betonový Osel.\n\nKromě samotných tahů běží na pozadí ještě \"čas kola\", po jehož vypršení nastane tzv. \"Náhlá smrt\". Podle nastavení může začít buď stoupat voda, zdraví červů se sníží na jedna, či nastane kombinace obojího nebo se naopak nic nestane. Časový limit i náhlou smrt je možné ale pochopitelně vypnout v nastavení hry.\nBěhem hry jsou na mapu shazovány různé bedny se zbraněmi, nástroji a životy. Na mapě může být také umístěna dynamická voda, magnety, střelné věže, či miny; tyto prvky také značně ovlivňují herní strategii.\n\nNákup speciálního červa stojí 80 kreditů, každý další dvojnásobek. Kredity získáváte za kampaně a hádanky.\n\n\n\n\n\n\n\n"}
{"id": "922788", "url": "https://cs.wikipedia.org/wiki?curid=922788", "title": "Madsen (kulomet)", "text": "Madsen (kulomet)\n\nLehký kulomet Madsen (: \"Madsen Let Maskingevær\") je pěchotní zbraň dánské provenience navržená roku 1896 a vyráběná od roku 1903 firmou Dansk Industri Syndikat. Ve své době době se jednalo o nejrozšířenější zbraň tohoto typu a společně např. s pistolí Colt M1911 nebo puškou Lee-Enfield, navrženou o rok dříve, patří i mezi nejdéle sloužící zbraně v dějinách. I když byl kulomet z většiny armád v průběhu sedmdesátých let 20. století vyřazen, ještě v roce 2009 jej používali (spolu s puškou M4) příslušníci speciálních sil brazilské policie BOPE.\n\nKulomet Madsen vznikl ze samonabíjecí pušky systému Martini, se zákluzem řízeným závěrem, který se vyklápěl pomocí přepínací desky nahoru a dolů. Zbraň postrádala horizontálně pohyblivý závěr nebo závorník a proto se náboje zasouvaly nabijákem a vystřelené nábojnice se vytahovaly pomocí zvláštního mechanismu, který stejně jako nabiják využíval energie zákluzu závěru.\nHlaveň je žebrovaná kvůli lepšímu chlazení a upevněná k pouzdru závěru.\n\nZásobník kulometu nemá vývodky, které přidržují náboj v zásobníku. Místo toho je tu pružina nacházející se na boku zásobníku a zasahující do jeho ústí. Zásobník je v rámci zbraně umístěn tak, že na rozdíl od pozdějších modelů kulometů nebylo třeba posouvat mířidla.\n\nZbraň má obvykle dřevěnou pažbu bez pistolové rukojeti a dvojnožku. Lze ji ale upevnit i na větší trojnožku či jiné druhy lafet.\n\nZbraň byla pojmenována po Vilhelmu Hermanu Olufu Madsenovi, tehdejšímu dánskému ministru války, který podporoval domácí zbrojní průmysl. Prvního nasazení na bitevním poli se dočkala ve službách carského Ruska v rusko-japonské válce, které zakoupilo 1250 těchto kulometů v ráži 7,62 x 54 mm R. Na svém místě se osvědčily, ale Rusům ve válce, která nesla jak znaky přímého vojenského střetnutí s bodáky na otevřeném poli, tak poziční zákopové války příliš nesvědčil koncept lehkého kulometu. Rusové chtěli spíše zbraň přesnější a s větší palebnou silou, byť i méně skladnou jako byly například kulomety Maxim. K licenční výrobě těchto lehkých kulometů v Rusku byla ve později ve městě Kovrov u Vladimiru postavena továrna, ale následkem revoluce se v ní Madseny nikdy nevyráběly.\n\nV době před první světovou válkou testovaly tuto zbraň armády většiny evropských mocností, ale i když se jim kulomet osvědčil jak na cvičišti, tak na bojišti, daly země jako Francie a Velká Británie nakonec přednost svým vlastním zbraním. Velká Británie místo původního plánu na licenční výrobu Madsenu vyráběla kulomety Lewis a do výzbroje francouzské armády se dostal konceptuálně podobný, ale nepříliš spolehlivý lehký kulomet CSRG Mle15 (\"Chauchat\").\n\nRoku 1914 odkoupilo dodávku zbraní ráže 7,92 mm Německo, kde kulomet sloužil v rukou jednotek horských myslivců a později úderných oddílů v zákopové válce. Používal se také jako letecký kulomet a výzbroj pozorovacích balonů. Kulomet Madsen byl také jednou ze zbraní, které se ocitly v rukou československých legií v Rusku během občanské války.\n\nRoku 1923 byl kulomet Madsen úspěšně odzkoušen Československou armádou, která jej zakoupila v letech 1922 a 23 v ráži 7.92 mm. Později byl nahrazen kulometem 7.92 mm LK vz. 26.\nVe 20. a 30. letech 20. století se tento kulomet ve velkém vyvážel do latinskoamerické Paraguaye, kde sloužil během války o Gran Chaco. Čtyři sta jich Paraguay zakoupila ještě před válkou a během války obdržela ještě několik dodávek těchto zbraní. Kulomet Madsen ale sloužil i na druhé straně fronty v rukou vojáků Bolívie, která jej zakoupila ve stejné ráži (7,92 mm) jako Paraguay. Argentinská armáda, která střežila svoji neutralitu na hranici s těmito dvěma zeměmi jimi byla vybavena také. Argentinci ji použili během zásahu proti indiánskému kmenu Maká, který se vzbouřil pod vedením vojenských zběhů roku 1933. Kulomet zakoupila také Brazílie jako zbraň pro své tanky CV-35, jež odkoupila od Itálie.\nKe stejnému účelu jej v počtu 24 kusů v ráži .303 využíval Irský svobodný stát, a to na tancích Landsverk L-60 a obrněných vozidlech Landsverk L-180 , Leyland a Dodge. Nahrazeny byly až v 50. letech kulometem M1919 Browning.\n"}
{"id": "922795", "url": "https://cs.wikipedia.org/wiki?curid=922795", "title": "Chris Froome", "text": "Chris Froome\n\nChristopher Froome (* 20. května 1985 Nairobi) je britský silniční profesionální cyklista. Narodil se v Keni, ale vyrůstal v Jihoafrické republice. V roce 2008 získal britský pas a občanství díky britskému původu svého otce a prarodičů. Od roku 2010 jezdí ProTour za stáj Sky. Největším úspěchem jsou čtyři celková vítězství na prestižním Tour de France, kde vyhrál v letech 2013, 2015, 2016 a 2017.\n\nProfesionálním silničním cyklistou se Froome stal v roce 2007 v týmu Konica Minolta. V letech 2008 a 2009 jezdil v týmu Barloworld. V roce 2010 přestoupil do týmu Sky a stal se jedním z klíčových závodníků týmu. Mezi elitní závodníky se dostal Froome celkovým druhým místem na závodě Vuelta a España 2011.\n\nV roce 2012 absolvoval Tour de France v roli super domestika pro Bradley Wigginse, vyhrál 7. etapu a skončil celkově druhý za Wigginsem . Ve stejném roce také získal bronzovou medaili v časovce na olympijských hrách a skončil čtvrtý na španělské Vueltě. Svůj první etapový závod vyhrál na začátku roku 2013 v Ománu, následovalo vítězství na Critérium International, Kolem Romandie, Critérium du Dauphiné a Tour de France.\n\nNásledující rok 2014 obhájil titul na Okolo Ománu následovalo znovu vítězství Kolem Romandie. Po pádu nedokončil Tour de France, a poté obsadil druhé místo na Vueltě. V letech 2015, 2016 a 2017 se opět stal vítězem na Tour de France.\n\nV roce 2017 překročil ve španělské Vueltě povolený limit léku na astma.\n\n\n"}
{"id": "922796", "url": "https://cs.wikipedia.org/wiki?curid=922796", "title": "Kontinentální hokejová liga 2013/2014", "text": "Kontinentální hokejová liga 2013/2014\n\nSezóna 2013/2014 byla šestým ročníkem KHL. V lize hrálo 28 týmů z 8 zemí - Ruska, Běloruska, Kazachstánu, Lotyšska, Ukrajiny, České republiky, Slovenska a Chorvatska. Sezóna začala 4. září 2013 zápasem mezi loňskými finalisty Dynamem Moskva a Traktorem Čeljabinskem a skončila 30. dubna 2014. Vítězem se stal tým Metallurg Magnitogorsk.\n\n\"Z = Odehrané zápasy; G = Vstřelené góly; A = Asistence; B = Body; TM = Trestné minuty; POZ = Pozice\"\n\n\"Z = Odehrané zápasy; Č = Čas na ledě; V = Výhry; P = Prohry; ČK = Čistá konta; PÚ = Procentuální úspěšnost; POG = Průměr obdržených gólů na zápas\"\n\nVšechny časy jsou uvedeny v SEČ.\n\nDo semifinále konference postoupil tým Metallurg Magnitogorsk, když v sérii zvítězil 4:1 na zápasy.\n\nDo semifinále konference postoupil tým Barys Astana, když v sérii zvítězil 4:0 na zápasy.\n\nDo semifinále konference postoupil tým HK Sibir Novosibirsk, když v sérii zvítězil 4:2 na zápasy.\n\nDo semifinále konference postoupil tým Lokomotiv Jaroslavl, když v sérii zvítězil 4:3 na zápasy.\n\nDo semifinále konference postoupil tým SKA Petrohrad, když v sérii zvítězil 4:0 na zápasy.\n\nDo semifinále konference postoupil tým HC Lev Praha, když v sérii zvítězil 4:0 na zápasy.\n\nDo semifinále konference postoupil tým HC Donbass Doněck, když v sérii zvítězil 4:3 na zápasy.\n\nDo finále konference postoupil tým Metallurg Magnitogorsk, když v sérii zvítězil 4:0 na zápasy.\n\nDo finále konference postoupil tým Salavat Julajev Ufa, když v sérii zvítězil 4:2 na zápasy.\n\nDo finále konference postoupil tým Lokomotiv Jaroslavl, když v sérii zvítězil 4:2 na zápasy.\n\nDo finále konference postoupil tým HC Lev Praha, když v sérii zvítězil 4:2 na zápasy.\n\nDo finále o Gagarinův pohár postoupil tým Metallurg Magnitogorsk, když v sérii zvítězil 4:1 na zápasy.\n\nDo finále o Gagarinův pohár postoupil tým HC Lev Praha, když v sérii zvítězil 4:1 na zápasy.\n\n\"Z = Odehrané zápasy; G = Vstřelené góly; A = Asistence; B = Body; TM = Trestné minuty; POZ = Pozice\"\n\n\"Z = Odehrané zápasy; Č = Čas na ledě; V = Výhry; P = Prohry; ČK = Čistá konta; PÚ = Procentuální úspěšnost; POG = Průměr obdržených gólů na zápas\"\n"}
{"id": "922798", "url": "https://cs.wikipedia.org/wiki?curid=922798", "title": "Daltrey", "text": "Daltrey\n\nDaltrey je první sólové album Rogera Daltreyho, zpěváka The Who. Poprvé bylo vydáno v roce 1973. Nahrávání proběhlo během šesti lednových a únorových týdnú roku 1973.\n\nAutorem všech skladeb je David Courtney a Leo Sayer, kromě uvedených výjimek.\n\n"}
{"id": "922802", "url": "https://cs.wikipedia.org/wiki?curid=922802", "title": "Tomáš Laub", "text": "Tomáš Laub\n\nTomáš Laub (*16. dubna 1963 Liptovský Mikuláš) je český grafik, výtvarník a ilustrátor.\n\nV umělecké tvorbě Tomáše Lauba převažuje technika leptu na deskách různých rozměrů, od velmi malých formátů po tisky o rozměrech přes 30 x 40 cm. Jedná se o lepty jednobarevné i vícebarevné. V minulosti tvořil linoryty nebo suchou jehlu a věnoval se i malbě. Grafice se soustavně věnuje od poloviny 80. let, dosud vytvořil přes pět set grafických děl. Ilustrace vytváří především pro odborné publikace.\n\nMezi nejčastější náměty patří přírodní motivy, zážitky z cest, momenty ze všedního života i abstraktní náměty. Lidé se v námětech vyskytují jen velmi zřídka. Umělecké tvorbě se Tomáš Laub věnuje soukromě, ve svém volném čase. S grafickými technikami se seznámil v soukromých kurzech (u Vladimíra Vošahlíka) a další potřebné rady získával zejména od Marie Blabolilové.\n\nTomáš Laub se zúčastnil řady skupinových výstav a uspořádal i samostatné výstavy. Jeho díla jsou zastoupena v soukromých sbírkách v Česku i v zahraničí.\n\n\n\n"}
{"id": "922813", "url": "https://cs.wikipedia.org/wiki?curid=922813", "title": "Krasnaja pleseň", "text": "Krasnaja pleseň\n\nKrasnaja pleseň je hudební skupina, kterou v kdysi ukrajinském městě Jalta založil Pavel Jacyna. Skupina je známá v Rusku a na Ukrajině svými vulgárními písněmi o všem možném, příběhy, častuškami a vtipy. Za dobu své existence skupina vytvořila 56 alb a tři DVD animovaných videoklipů. V roce 1989 byl Jacyna jediným členem skupiny a také vymýšlel smyšlené členy skupiny (Valentin Perov, Sergej Mučuljak).\n\nMezi lety 1989 a 1994 v improvizovaných podmínkách vytvořil Jacyna první čtyři alba. Poté Jacyna za pomoci zpěvaček, parodistů a muzikantů vytvořil dalších 7 alb. Od roku 1995 do 2001 spolupracoval na dalších albech s ředitelem studia Vest (Вест). Od roku 2001 neměla skupina žádné stálé členy a střídalo se v ní mnoho lidí. Od roku 2009 začala skupina hrát často na koncertech.\n\nŽánry skupiny jsou velmi různé. V její tvorbě jsou velmi časté vulgarismy. Do alb také přidávají krátké příběhy, povídky a vtipy. Alba mívají svůj žánr, kterého se drží nebo jsou alba, kde se různé žánry kombinují. Zatímco první alba byla spíše antikomunistická, v albech vydaných po roce 2000 byl komunismus téměř vychvalován. Samotná skupina své texty vnímá jako humorné a naprosto nereálné a negativně vnímá, pokud jejich texty berou mladí lidé vážně. Každé album se drží také určitého tématu:\n\nV závorce za názvem alba je název přepsaný do české latinky.\n\n\n\nTexty jsou často velmi vtipné, vulgární a bývají i brutální. Například se v písních zpívá:\nZe začátku se tvořilo v domácnosti za pomoci syntezátoru Yamaha a nahrávalo se na audiokazetu. V prvních písních je občas slyšet i rozhovory, které probíhaly při nahrávání. V letech 1994-1996 ještě kvalita nahrávek není nijak vysoká, ale už se začíná s pokusy o vylepšování. Od roku 1997 se už písně nahrávají v profesionálním studiu. Na bubny se ve studiu nehrálo, ale imitovaly se strojově. Od 40. alba se v písních ozývá zcela běžně i kytara.\n\nVe skupině se používaly také přezdívky, ty jsou napsané v závorce vedle jména.\n\n\n\n\n\n\n\n\n"}
{"id": "922814", "url": "https://cs.wikipedia.org/wiki?curid=922814", "title": "Patrik Mišák", "text": "Patrik Mišák\n\nPatrik Mišák (* 29. března 1991, Trenčín) je slovenský fotbalový útočník, od roku 2016 hráč polského klubu Termalica Bruk-Bet Nieciecza.\n\nSvoji fotbalovou kariéru začal v FK AS Trenčín. Mezi jeho další angažmá patří: Slavoj Předměřice nad Labem, FK Bohemians Praha, AFC Nové Mesto nad Váhom, FC Baník Ostrava.\n\nS Trenčínem se představil v Evropské lize UEFA 2014/15. V sezóně 2014/15 vyhrál s týmem slovenský fotbalový pohár a také se stal ve stejném ročníku mistrem Fortuna ligy.\n\nV únoru 2015 odešel z Trenčína do klubu FC Baník Ostrava. Celkem odehrál za Baník v 1. české lize 22 zápasů a vstřelil 1 branku.\nV lednu 2016 odešel z Baníku do Polska do prvoligového klubu Termalica Bruk-Bet Nieciecza.\n\nHrával v mládežnických reprezentacích Slovenska.\n\n"}
{"id": "922815", "url": "https://cs.wikipedia.org/wiki?curid=922815", "title": "Římskokatolická farnost u kostela Nejsvětější Trojice, Brno-Královo Pole", "text": "Římskokatolická farnost u kostela Nejsvětější Trojice, Brno-Královo Pole\n\nŘímskokatolická farnost Brno-Královo Pole je územním společenstvím římských katolíků v rámci děkanátu Brno brněnské diecéze s farním kostelem Nejsvětější Trojice. Území farnosti je vymezeno konkrétními ulicemi v brněnských městských částech Brno-Královo Pole, Brno-Medlánky a Brno-sever. \n\nKrálovopolský kostel spolu s kartuziánským klášterem založil roku 1375, tři měsíce před svou smrtí (12. listopadu téhož roku), moravský markrabě Jan Jindřich. Zakládací listina je datována k 13. srpnu roku 1375. Stavba kostela i kláštera probíhala zhruba do roku 1387. Původně gotický kostel byl v 2. polovině 18. století přestavěn do barokní podoby.\n\nPodobně jako ostatní brněnské kostely, i kostel Nejsvětější Trojice s klášterem byl v průběhu let, zejména ve válkách, mnohokrát i vážně poškozen. Za více než čtyři století své existence klášter dvakrát vyhořel, třikrát byl vydrancován a zapálen husity, jedenkrát byl zapálen a rozbořen uherskými vojsky, jedenkrát byl vydrancován stavovskými vojsky, třikrát vojsky švédskými, jedenkrát vojsky pruskými. Roku 1782 byl klášter za Josefa II. zrušen a později přeměněn na kasárna.\n\nOd 1. září 1784 bylo území Brna a jeho nejbližší okolí v důsledku josefínských církevních reforem nově rozdělen a zřízeny nové farnosti. Jednou z nich byla farnost Královo Pole (do té doby podléhalo Královo Pole faře u svatého Jakuba v Brně). Kostel od té doby sloužil jako farní pro obyvatele Králova Pole a okolních osad.\n\nFarářem je od 15. července 1998 R. D. Josef Jahoda. Ve farnosti působí jako výpomocný duchovní od 25. srpna 1999 R. D. Jiří Landa. Ve farnosti působil Jan Pilař.\n\nDnem vzájemných modliteb farností za bohoslovce a bohoslovců za farnosti brněnské diecéze je 17. březen. Adorační den připadá na nejbližší neděli po 25. říjnu.\n\nVe farnosti se pravidelně koná tříkrálová sbírka, v roce 2015 se při ní vybralo 42 782 korun. Při sbírce v roce 2016 se vybralo v Králově Poli 54 394.V roce 2017 činil výtěžek sbírky v Králově Poli 46 484 korun.\nFarní kostel je možné si prohlédnout během každoroční Noci kostelů. V jejím průběhu je možné si prohlédnout přilehlé klášterní zahrady, součástí programu je také komentovaná prohlídka varhan i vystoupení chrámového sboru Ve farnosti se pravidelně koná farní ples.\n\nV roce 2016 se farnost přihlásila do soutěže o nejlépe opravenou památku Jihomoravského kraje. Zrestaurované lavice ve farním kostele Nejsvětější Trojice zvítězily v kategorii děl výtvarného umění. \n\nDne 24. června 2017 přijal jáhenské svěcení kandidát stálého diakonátu Ing. Petr Hráček, pocházející z královopolské farnosti.\nVe farnosti slavili primici tito novokněží:\n\n"}
{"id": "922816", "url": "https://cs.wikipedia.org/wiki?curid=922816", "title": "Avis (rozcestník)", "text": "Avis (rozcestník)\n\nAvis může znamenat:\n\n\n\n\n\n"}
{"id": "922817", "url": "https://cs.wikipedia.org/wiki?curid=922817", "title": "Matej Jelić", "text": "Matej Jelić\n\nMatej Jelić (* 5. listopadu 1990, Našice, SFR Jugoslávie) je chorvatský fotbalový útočník, od srpna 2015 hráč klubu Rapid Vídeň.\n\nSvoji fotbalovou kariéru začal tento záložník v NK Belišće. Mezi jeho další působiště v Chorvatsku patří: GNK Dinamo Zagreb, NK Lokomotiva Zagreb, NK Lučko, NK Karlovac 1919, NK Rudeš.\n\nSlovenský klub MŠK Žilina jej angažoval v červenci 2013. Podepsal zde roční smlouvu s opcí. V sezóně 2014/15 se stal s 19 vstřelenými góly nejlepším kanonýrem slovenské nejvyšší ligy (společně s českým hráčem Janem Kalabiškou). Střeleckou fazónu si přenesl i do předkol Evropské ligy 2015/16, v dvojutkání 1. předkola vstřelil 4 góly severoirskému klubu Glentoran FC, v prvním utkání 2. předkola zařídil dvěma brankami vítězství 2:1 na půdě moldavského týmu FC Dacia Chișinău.\n\nV srpnu 2015 přestoupil po výborných výkonech ve slovenské lize i v Evropské lize do rakouského týmu Rapid Vídeň.\n\n"}
{"id": "922818", "url": "https://cs.wikipedia.org/wiki?curid=922818", "title": "HIStory World Tour", "text": "HIStory World Tour\n\nHIStory World Tour bylo v pořadí třetí světové turné amerického zpěváka Michaela Jacksona, které započalo 7. září 1996 v Praze a skončilo 15. října 1997 v Durbanu v Jihoafrické republice. Trvalo 1 rok, 1 měsíc a 8 dní. Turné proběhlo v 58 městech, 35 zemích a na 4 kontinentech. Michael Jackson odehrál za jeho trvání 82 koncertů, které dohromady navštívilo cca 4,5 milionů diváků. Průměrná návštěvnost koncertu byla 54 878 lidí. I když Jackson nevystupoval na území USA (kromě Havaje), jedná se o jeho nejúspěšnější koncertní šňůru, která také byla jeho vůbec posledním turné.\n\nTurné započalo koncertem 7. září 1996 na Letenské pláni v Praze. Na koncert tehdy dorazilo přes 125 000 diváků, čímž se stal jedním z největších za Jacksonovu kariéru. Šňůra pokračovala do východní Evropy, Afriky atd.\n"}
{"id": "922820", "url": "https://cs.wikipedia.org/wiki?curid=922820", "title": "McVicar (film)", "text": "McVicar (film)\n\nMcVicar je britské filmové drama z roku 1980 společnosti The Who Films, Ltd. \n\nTitulní roli hraje Roger Daltrey, zpěvák The Who. John McVicar byl v šedesátých letech ozbrojený lupič. Publicitu mu zajistil Scotland Yard, který ho označil veřejným nepřítelem č. 1. Později se z něj stal novinář. Film byl režírován Tomem Cleggem a předlohou mu byly memoáry Johna McVicara, kniha \"McVicar By Himself\", popisující několik měsíců jeho zkušeností s vězením. V roce 1981 byl nominován na cenu za nejlepší film na festivalu MystFest.\n\nSoundtrack filmu byl vydán pod názvem \"McVicar\". Obsahuje tyto skladby:\n"}
{"id": "922825", "url": "https://cs.wikipedia.org/wiki?curid=922825", "title": "Seznam hradů a pevností na Krétě", "text": "Seznam hradů a pevností na Krétě\n\nHrady na Krétě stavěli především Benátčané (vlastnící ostrov od roku 1204 do roku 1669) na obranu proti nebezpečí vpádu Osmanské říše, která ovšem ostrov stejně dobyla. Silné benátské pevnosti ale dobývání prodloužili o několik let.\n"}
{"id": "922826", "url": "https://cs.wikipedia.org/wiki?curid=922826", "title": "Andrej Fišan", "text": "Andrej Fišan\n\nAndrej Fišan (* 8. ledna 1985, Myjava) je slovenský fotbalový brankář, od zaří 2013 působící v MFK Skalica. Mimo Slovensko působil v Česku. Jeho otcem je Stanislav Fišan, bývalý fotbalový brankář.\n\nSvoji fotbalovou začal v FK Senica, kde prošel všemi mládežnickými kategoriemi. Později se propracoval do prvního týmu. Před sezonou 2003/04 přestoupil do TJ Spartak Myjava, odkud se po roce vrátil zpět do Senice. V srpnu 2005 se stal hráčem ŠK Eldus Močenok. V létě 2007 zamířil do FK ŠVS Bradlan Brezová pod Bradlom. V zimním přestupovém období ročníku 2008/09 se vrátil podruhé do Senice. Za tým hrál 4. ligu a poté, co se klub v létě 2009 spojil s FK Inter Bratislava, si za tým zahrál v nejvyšší soutěži. Po dvou letech v klubu skončil a na jaře 2011 byl bez angažmá. Nové působiště si našel v červenci 2011, kdy se upsal českému klubu FK Spartak MAS Sezimovo Ústí (nyní FC MAS Táborsko). Před sezonou 2013/14 se vrátil na Slovensko, konkrétně do týmu tehdejšího nováčka DAC 1904 Dunajská Streda (dnes FC DAC 1904 Dunajská Streda). V zaří 2013 odešel na hostování do MFK Skalica. Týmu na jaře 2014 pomohl k postupu do 2. ligy a v létě 2014 do mužstva přestoupil. V ročníku 2014/15 postoupil s týmem do nejvyšší soutěže.\n\n"}
{"id": "922834", "url": "https://cs.wikipedia.org/wiki?curid=922834", "title": "Fortezza v Rethymnu", "text": "Fortezza v Rethymnu\n\nFortezza v Rethymnu je opevněná citadela v krétském městě Rethymno. Po pádu Kypru v roce 1571 během Osmansko-benátské války začali Benátčané opevňovat ostrov. Stavba pevnosti začala 13. září roku 1573. Nakonec byla stejně dobyta Osmanskou říší v roce 1646.\n"}
{"id": "922836", "url": "https://cs.wikipedia.org/wiki?curid=922836", "title": "D'arcy Wretzky", "text": "D'arcy Wretzky\n\nD'arcy Elizabeth Wretzky-Brown (* 1. května 1968) je americká hudebnice. Je známá jako původní baskytaristka skupiny The Smashing Pumpkins.\n\nNarodila se a vyrůstala v South Havenu. Její matka, barová zpěvačka přivedla D'Arcy a její sestry k hudbě. D'Arcy hrála na housle a hoboj, hrála v různých sborech. Zajímala se také o gymnastiku. Svého otce, milovníka jezdectví, popisovala jako velmi zvláštního člověka.\n\nV pubertě se D'Arcy cítila spíše jako kluk a měla hašteřivý vztah se sestrou. Na střední škole se začala zajímat o post-punk a začala hrát v různých kapelách. Po střední škole se přestěhovala do Francie kde se chtěla připojit k jedné kapele, ale ta se po jejím příjezdu rozpadla a D'Arcy se vrátila do Spojených států. Poté se přestěhovala do Chicaga a trávila léto žitím s přáteli a navštěvování, koncertů.\n\nPo koncertě v místním rockovém klubu slyšela D'Arcy Billyho Corgana kritizovat kapelu, která v tu chvíli hrála. Po krátké diskusi ji Corgan přijal do své nově vzniklé kapely The Smashing Pumpkins. Spolu s ním byl v kapele kytarista James Iha, s nímž D'Arcy krátce chodila, záhy se do skupiny přidal bubeník Jimmy Chamberlin. Corgan později prohlásil: \"\"Ženy vnímají jinak než muži. Mají jiný přístup, jiné vibrace a dodávají tomu zcela jinou perspektivu. Není to o tom, že bych měl holky, co hrajou na baskytaru, jenom z nějakých estetických důvodů. Když dáte ženu do mužského prostředí, tak to muže změní. Začnou jednat jinak. Jsou hned milejší, jemnější a začínají se lépe chovat. Alespoň já mám takovou zkušenost. Hudebně a lidsky je to obohacující.\"\"\n\nD'Arcy se kvůli působení v kapele naučila hrát na baskytaru a často přispívala doprovodnými vokály. Jako velká fanynka Depeche Mode přesvědčila ostatní členy skupiny, aby nahráli píseň Never Let Me Down Again. Coververze se později objevila na albu For the Masses a ve filmu Bulšit. Hlavní skladatel Depeche Mode Martin Gore řekl, že se mu předělávka vždy líbila, Dave Gahan dokonce uvedl, že je lepší než original.\n\nAsi od roku 1995 však začala brát drogy. V roce 1999 D'Arcy opustila kapelu, aby usilovala o hereckou kariéru. Krátce poté byla zatčena za držení kokainu. Corgan později říkal, že byla z kapely vyhozena za to, \"že se z ní stal narkoman, který odmítl pomoc\". Nahrazena byla bývalou baskytaristkou skupiny Hole Melissou Auf der Maur.\n\nD'Arcy se neúčastnila obnovení The Smashing Pumpkins. V roce 2008 podala spolu s Jamese Ihou žalobu na Virgin Records za prodej melodií písní The Smashing Pumpkins bez jejich souhlasu.\n\nWretzky byla v únoru 2011 zatčena za to, že nezaplatila pokutu, kterou získala za nedostatečnou kontrolu svých koní, kteří jí utekli. Ve vězení strávila šest dnů. Tentýž měsíc byla zatčena také za řízení v opilosti. V současné době žije na farmě v Michiganu.\n\n"}
{"id": "922838", "url": "https://cs.wikipedia.org/wiki?curid=922838", "title": "Chobham", "text": "Chobham\n\nChobham je anglická obec, vzdálená asi 15 minut jízdy vlakem od Londýna. Obcí protéká řeka Bourne. V obci se narodil hudebník Peter Gabriel, který mj. působil ve skupině Genesis. Podle názvu obce byl pojmenován známý kompozitní pancíř, používaný např. u tanků. \n\nObec Chobham se ve středověku původně nazývala Cebeham a byla v držení opatství Chertsey. Majetek činil jeden kostel, jednu kapli, 16 pluhů, 10 akrů (40 000 m²) luk, les, 130 vepřů. Na \"High Street\" je kostel sv. Vavřince. Jeho nejstarší části se datují do období okolo roku 1080, ale na tomto místě byl kostel už předtím. Je zasvěcen sv. Vavřinci, který byl umučen v Římě roku 258.\n\nV Chobhamu byl v 19. stol. vojenský tábor, kde byli umístěni vojáci před odchodem do krymské války. Jejich tábor navštívila královna Viktorie. Když byla postavena železnice, tak vedla mimo obec Chobham a procházela okolními vesnicemi Sunningdale a Woking. Proto se Chobham nerozvíjel, zatímco obec Woking se rozrostla do velkého města.\n\nVe 20. století se obec stala známou kvůli továrně na tanky a stejnojmennému kompozitnímu pancéřování. Poloha Chobhamu mezi dálnicemi M3 a M25 a relativní blízkost letiště Heathrow způsobila zvýšení poptávky po pozemcích pro průmysl a bydlení, jakož i zvýšení návštěvnosti. Chobham má úspěšný fotbalový klub \"Chobham F.C.\", ragbyový klub \"Chobham Rugby Club\", prosperující \"Cricket Club\" a střelecký \"Chobham & District Rifle Club\", který oslavil v roce (2009) sté výročí.\n\n"}
{"id": "922842", "url": "https://cs.wikipedia.org/wiki?curid=922842", "title": "1946 ve fotografii", "text": "1946 ve fotografii\n\nTento článek popisuje významné události roku 1946 ve fotografii.\n\n\n\n\n\n\n"}
{"id": "922843", "url": "https://cs.wikipedia.org/wiki?curid=922843", "title": "1945 ve fotografii", "text": "1945 ve fotografii\n\nTento článek popisuje významné události roku 1945 ve fotografii.\n\n\n\n\n\n\n\n"}
{"id": "922845", "url": "https://cs.wikipedia.org/wiki?curid=922845", "title": "Římskokatolická farnost Stráž nad Nisou", "text": "Římskokatolická farnost Stráž nad Nisou\n\nŘímskokatolická farnost Stráž nad Nisou je územní společenství římských katolíků ve Stráži nad Nisou a okolí. Organizačně spadá do libereckého vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nMatriky jsou v místě vedeny od roku 1771. Farnost byla kanonicky zřízena od roku 1902.\n\n\nZ důvodu efektivity duchovní správy byl vytvořen \"farní obvod\" (kolatura) arciděkanství Liberec, jehož součástí je i farnost Stráž nad Nisou, která je tak spravována \"excurrendo\".\n\n\n"}
{"id": "922848", "url": "https://cs.wikipedia.org/wiki?curid=922848", "title": "Filip Deket", "text": "Filip Deket\n\nFilip Deket (* 1. května 1993, v Trnavě) je slovenský fotbalový záložník, hráč klubu FC Spartak Trnava. Hraje na postu defenzivního záložníka.\n\nSvou fotbalovou kariéru začal v FC Spartak Trnava, kde se přes mládežnické kategorie postupně v roce 2013 propracoval do prvního týmu. V A-mužstvu debutoval 4. května 2013 proti MFK Ružomberok. V červnu 2016 podepsal se Spartakem novou dvouletou smlouvu.\n\n"}
{"id": "922849", "url": "https://cs.wikipedia.org/wiki?curid=922849", "title": "Bělská tabule", "text": "Bělská tabule\n\nBělská tabule je geomorfologický okrsek v severní části Středojizerské tabule, ležící v okresech Mladá Boleslav a Česká Lípa. Jakýmsi centrem okrsku je město Bělá pod Bezdězem, východní hranice okrsku dosahuje téměř k Bakovu nad Jizerou a Mnichovu Hradišti, na jihu je hraniční obec Březovice, na severu u Kuřívod zasahuje území okrsku do obory Židlov.\nOkrsek Bělská tabule náleží do celku Jizerská tabule a podcelku Středojizerská tabule. Dále se člení na podokrsky Radechovská pahorkatina na severu a v centru, Bukovinská tabule na východě a Březinská tabule na jihozápadě. Tabule sousedí na jihu s druhým okrskem Středojizerské tabule, Skalskou tabulí, na západě ji svírá Ralská pahorkatina a z východu Jičínská pahorkatina.\n\nNejvyšším vrcholem Bělské tabule, potažmo celé Jizerské tabule, je Rokytská horka (410 m n. m.)\n\n\n"}
{"id": "922850", "url": "https://cs.wikipedia.org/wiki?curid=922850", "title": "Ana Šimičová", "text": "Ana Šimičová\n\nAna Šimičová (chorvatsky: \"Ana Šimić\"; * 5. května 1990 Gradačac, Bosna a Hercegovina) je chorvatská atletka, jejíž specializací je skok do výšky.\n\nV roce 2007 se zúčastnila MS do 17 let v Ostravě, kde se ji nepodařilo postoupit z kvalifikace. Do finále nepostoupila také na juniorském mistrovství světa v Bydhošti v roce 2008 i na ME juniorů 2009 v srbském Novém Sadu.\n\nSítem kvalifikace neprošla rovněž na evropském šampionátu v Barceloně v roce 2010 a na halovém ME 2011 v Paříži, kde obsadila celkové 20. místo. Do finálových bojů poprvé postoupila na ME do 23 let v Ostravě v roce 2011, kde ve finále překonala 190 cm a skončila na 7. místě. V témže roce skončila jedenáctá na světové letní univerziádě v čínském Šen-čenu.\n\nV roce 2012 se zúčastnila všech atletických vrcholů halové i letní sezóny. Na halovém MS v Istanbulu, evropském šampionátu v Helsinkách i na Letních olympijských hrách v Londýně se však nedokázala probojovat do finálových soubojů o medaile.\n\nV roce 2013 vybojovala v Istanbulu zlatou medaili na halovém mistrovství balkánských zemí. Ve finále si vylepšila osobní rekord v hale na 193 cm. Na halovém evropském šampionátu v Göteborgu překonala v kvalifikaci 189 cm, což k postupu do osmičlenného finále nestačilo a skončila na děleném 11. místě. 21. května 2013 v Pekingu si vylepšila osobní maximum na 195 cm. Na konci června získala zlato na Středomořských hrách v tureckém Mersinu. O zlatou medaili se podělila s domácí výškařkou Burcu Ayhanovou, když obě zdolaly 192 cm. Na výšce 194 cm i na následném rozeskakování již obě neuspěly a domluvily se na zlatě. Dalšího zlepšení dosáhla 10. července na Memoriálu Ištvána Gyulaie v Budapešti, kde zvítězila výkonem 196 cm. Na halovém MS 2014 v Sopotech skončila v kvalifikaci na předposledním, 16. místě, když třikrát neuspěla na výšce 192 cm.\n\n\n"}
{"id": "922851", "url": "https://cs.wikipedia.org/wiki?curid=922851", "title": "Náplavka", "text": "Náplavka\n\nNáplavka je prvek městské říční navigace. Je to pobřežní plocha či komunikace v nižší úrovni než vlastní nábřeží. Počítá se u ní s občasným zaplavením. Náplavky mohou sloužit pro přistávání a kotvení lodí a jiných plavidel, pro procházky a rekreaci, pro cyklostezky, případně pro zimní deponaci odklizeného sněhu, jako lodní nákladiště atd. Restaurace či prodejny mohou být umístěny na plovoucích zařízeních, případně ve stáncích, které je v případě povodně možno odvézt nebo je zajistit proti vytopení. Náplavka obvykle bývá spojena s nábřežím nebo s mosty různými schodišti a pěšími i sjízdnými rampami. \n"}
{"id": "922852", "url": "https://cs.wikipedia.org/wiki?curid=922852", "title": "Aristokočky", "text": "Aristokočky\n\nAristokočky (v anglickém originále \"\") je americký animovaný film z roku 1970. Jedná se o v pořadí 20. animovaný film z takzvané animované klasiky Walta Disneye.\n"}
{"id": "922856", "url": "https://cs.wikipedia.org/wiki?curid=922856", "title": "Fred Kelly", "text": "Fred Kelly\n\nFrederick („Fred“) Warren Kelly (12. září 1891 Beaumont, Kalifornie – 7. května 1974 Medford, Oregon) byl americký atlet, sprinter, olympijský vítěz v běhu na 110 metrů překážek z roku 1912.\n\nJako student University of Southern California se kvalifikoval do týmu USA v běhu na 110 metrů překážek na olympiádu ve Stockholmu v roce 1912. Zde se nejprve dostal do finále, kde zvítězil časem 15,1. Byl mistrem USA v běhu na 120 yardů překážek v roce 1913 a vicemistrem v této disciplíně v letech 1916 a 1919. Po skončení sportovní kariéry pracoval jako pilot u společnosti Western Airlines.\n\n"}
{"id": "922858", "url": "https://cs.wikipedia.org/wiki?curid=922858", "title": "La Malène", "text": "La Malène\n\nLa Malène je francouzská obec v departementu Lozère v regionu Languedoc-Roussillon. V roce 2010 zde žilo 166 obyvatel.\n\nLa Malene se nalézá u Gevaudanu na jihu centrálního masivu národního parku Cévennes, 89 km severo-západně od města Montpellier, 28 km jiho-západně od města Mende a 13 km jihozápadně od hlavního města kantonu Sainte-Enimie v údolí řeky Tarnu mezi okolními obcemi Mas-Saint-Chely na východě, Hures-la-Parade na jihu a Saint-Georges-de-Lévéjac na Západě. Jižně od řeky Tarn se nalézá krasová náhorní plošina Causse Mejean, severně je náhorní plošina Causse de Sauveterre.\n\nNad městečkem byl v šestém století vystavěn hrad Castel Merlet - jeden z nejstarších hradů na území dnešní Francie. Tento hrad byl osídlen asi 150 let a poté zanikl. Jeho zříceniny byly objeveny při archeologickém průzkumu prováděném v letech 2007 - 2008. Při těchto vykopávkách byly objeveny i pozůstatky Gallo-římského oppida.\n\nV období vlády Chlodvíka I. těmito místy procházela hranice mezi územím západních Gotů a franskou říší.\n\nV roce 1237 potvrdil papež Řehoř IX. (1167-1241) biskupům z diecéze Mende držení kostela v La Malene.\n\nPůvod názvu města je sporný. 1281 byla obec poprvé zmíněna jako La Malena, jako Melena 1352. [3]\n\n\n\n"}
{"id": "922861", "url": "https://cs.wikipedia.org/wiki?curid=922861", "title": "Forrest Smithson", "text": "Forrest Smithson\n\nForrest Custer Smithson (26. září 1884 Portland, Oregon – 24. listopadu 1962 Contra Costa, Kalifornie) byl americký atlet, sprinter, olympijský vítěz v běhu na 110 metrů překážek z roku 1908.\n\nJako student teologie na Oregon State University se stal mistrem USA v běhu na 120 yardů překážek v letech 1907 a 1909. Startoval ve finále běhu na 110 metrů překážek na olympiádě v Londýně v roce 1908, kde zvítězil časem 15,0. Tento výkon byl prvním oficiálně uznávaným světovým rekordem IAAF. Po skončení sportovní kariéry se stal baptistickým duchovním.\n\n"}
{"id": "922862", "url": "https://cs.wikipedia.org/wiki?curid=922862", "title": "Frederick Schule", "text": "Frederick Schule\n\nFrederick William „Fred“ Schule (27. září 1879 Preston, Iowa – 14. září 1962 Poughkeepsie, New York) byl americký atlet, sprinter, olympijský vítěz v běhu na 110 metrů překážek z roku 1904.\n\nJako student University of Michigan se stal mistrem USA v běhu na 120 yardů. Startoval na olympiádě v St. Louis v roce 1904. Zde postoupil do finále běhu na 110 metrů překážek a v čase 16,0 sekundy se stal olympijským vítězem. Na této olympiádě startoval také v běhu na 200 metrů překážek, kde skončil pátý.\n\n"}
{"id": "922868", "url": "https://cs.wikipedia.org/wiki?curid=922868", "title": "Deizisau", "text": "Deizisau\n\nDeizisau je obec v německé spolkové zemi Bádensko-Württembersko, v zemském okrese Esslingen. Leží na řece Neckar.\n\nV roce 2011 zde žilo 6 512 obyvatel.\n"}
{"id": "922869", "url": "https://cs.wikipedia.org/wiki?curid=922869", "title": "1974 ve fotografii", "text": "1974 ve fotografii\n\nTento článek obsahuje významné fotografické události v roce 1974.\n\n\n\n\n\n\n\n\n\n\n"}
{"id": "922873", "url": "https://cs.wikipedia.org/wiki?curid=922873", "title": "Račice (Lišovský práh)", "text": "Račice (Lišovský práh)\n\nRačice (508 m n. m.) je vrchol ležící uprostřed polí nedaleko obce Hosín v okrese České Budějovice.\nVrchol samotný je plochý, o čemž svědčí i blízkost letiště u Hosína. Kopec je však velmi významnou dominantou v okolní krajině, zdaleka je vidět kostel sv. apoštolů Petra a Pavla. Často se také označuje jako Hosínský vrch, někdy se jako Račice označuje území ležící mezi Hosínem a vrcholem.\n\nNázev Račice možná vznikl ze slova Hradčice, pravděpodobně odvozeného ze slova hrad, který tam snad kdysi ve starších dobách stál.\n"}
{"id": "922877", "url": "https://cs.wikipedia.org/wiki?curid=922877", "title": "Altenmarkt an der Triesting", "text": "Altenmarkt an der Triesting\n\nAltenmarkt an der Triesting je městys v rakouské spolkové zemi Dolní Rakousy, v okrese Baden.\n\nK 1. 1. 2013 zde žilo 2 154 obyvatel.\n\nMěstská rada se skládá z 21 členů.\n"}
{"id": "922881", "url": "https://cs.wikipedia.org/wiki?curid=922881", "title": "Qatar Athletic Super Grand Prix 2010", "text": "Qatar Athletic Super Grand Prix 2010\n\nQatar Athletic Super Grand Prix 2010 byl lehkoatletický mítink, který se konal 14. května 2010 v katarském hlavním městě Dauhá. Byl součástí série mítinků Diamantová liga.\n"}
{"id": "922883", "url": "https://cs.wikipedia.org/wiki?curid=922883", "title": "Küsnacht", "text": "Küsnacht\n\nKüsnacht je město ve švýcarském okrese Meilen, náležející do kantonu Curych.\n\nLeží na severovýchodním břehu (také známém jako \"Goldküste\") Curyšského jezera v oblasti Pfannenstiel. Místní dialekt němčiny je nazýván \"Züridütsch\".\n\nKüsnacht byl poprvé zmíněn v roce 1188 jako \"de Cussenacho\". Nejstarší nálezy osídlení se datují až do doby kamenné. Objevily se i nálezy z doby bronzové.\n\nBěhem římské nadvlády zde byla pevnost zvaná \"fundus Cossiniacus\", od níž se pravděpodobně odvinul název Küsnacht.\nV sedmém století byl název zaznamenán jako \"Chussenacho\".\n\nZnak vyobrazuje zlatý polštářek na červeném pozadí. Pravděpodobně je odvozen od znaku obce Küssnacht am Rigi.\n\nVe středověku bylo území ovládáno pány z Regensbergu, kteří sídlili na zdejším hradě Wulp.\nPo roce 1531 již Küsnacht spadal pod vládu Curychu.\n\nJako většina obcí poblíž Curyšského jezera se i Küsnacht stal předměstím Curychu.\n\nPsychoterapeut Carl Jung měl v Küsnachtu kliniku, kde přijímal pacienty z celého světa. Thomas Mann žil v Küsnachtu v letech 1933 až 1939, poté co byl nacisty donucen opustit Německo. Mezi slavné obyvatele města patří i Tina Turner.\n\nKüsnacht má rozlohu 12,35 km², z toho je 34,5 % zemědělské půdy a 32,1 % lesů. 32,8 % rozlohy tvoří osídlení (budovy a cesty) a zbylých 0,5 % jsou řeky, ledovce a hory.\n\nV roce 1996 ubytování a budovy tvořily 25,6 % z celkové rozlohy, přičemž dopravní infrastruktura tvořila zbylých 7 %. Neproduktivní část rozlohy tvořilo zavodnění (řeky a jezera) s procentuálním zastoupením 0,4 % z celkové rozlohy.\n\nV roce 2007 celých 33 % z celkové rozlohy procházelo rekonstrukcí, nebo bylo právě konstruováno.\n\nV roce 2012 žilo v Küsnachtu 13 524 obyvatel. 19,7 % obyvatelstva tvořili lidé jiných než švýcarských národností.\nV roce 2008 obyvatelstvo tvořilo 47,4 % žen a 52,6 % mužů. Za posledních 10 let rostla populace v průměru o 6,6 %. Většina populace (k roku 2000) mluvila německy (86,1 %), přičemž angličtina byla druhá nejběžnější se zastoupením (3,6 %) a italština třetí nejběžnější se zastoupením (2,5 %).\n\nVe volbách roku 2007 vyhrála strana SVP, která obdržela 32,8 % hlasů. Další tři strany byly FDP (30,5 %), SPS (12,4 %) a CSP (8,9 %).\nVěkové zastoupení obyvatelstva (k roku 2000): děti a náctiletí (0–19 let) 17,7 %. Dospělí (20–64 let) 59,1 % a důchodci (nad 64 let) 23,2 %. V Küsnachtu cca 84,6 % obyvatelstva (v letech 25–64) dokončilo buďto vyšší odbornou školu, nebo mělo vyšší vzdělání (univerzita nebo \"Fachhochschule\").\n\nKüsnacht měl v roce 2005 nezaměstnanost pouze 1,51 %. Ve stejném roce bylo zaměstnáno 167 lidí v primárním ekonomickém sektoru, působilo v něm 43 firem. V sekundárním sektoru bylo zaměstnáno 849 lidí a působilo v něm 91 firem. 3794 lidí bylo zaměstnáno v sektoru terciárním (664 firem). V roce 2007 bylo 40 % pracující populace zaměstnáno na plný úvazek a 60 % na úvazek částečný.\n\nV roce 2008 bylo v Küsnachtu 3578 katolíků a 5417 protestantů.\n\nHistorické znázornění vývoje:\nV Küsnachtu proprší průměrně 136 dnů v roce a průměrně spadne 1171 mm srážek. Nejvlhčí měsíc bývá srpen, během kterého na Küsnacht spadne v průměru 139 mm srážek. Během nejvlhčího měsíce proprší v průměru 12,3 dne. Měsíc s nejvyšším počtem deštivých dnů je červen s průměrem 13,3 dne, ale pouze se 138 mm srážek.\n\nŽelezniční stanice Küsnacht ZH a Küsnacht Goldbach jsou obojí zastávky S-Bahn Curych na trase S6 a S16.\n\nV létě jsou pravidelně vypravovány lodě do Curychu.\n\n\n"}
{"id": "922886", "url": "https://cs.wikipedia.org/wiki?curid=922886", "title": "Průsmyk Valparola", "text": "Průsmyk Valparola\n\nPrůsmyk Valparola ( , ladinsky Ju de Valparola nebo Ju de Valparora, ) je průsmyk v italských Alpách u hranice s Jižním Tyrolskem. U průsmyku se nachází jezero Valparola a několik kilometrů jihovýchodně průsmyk Passo di Falzarego.\nPrůsmyk Valparola tvoří rozvodí mezi přítoky do Jaderského moře, a to:\n\nAž do 1. světové války patřil průsmyk Tyrolsku. Několik kilometrů východně procházela hranice s Itálií. Tím se průsmyk stal součástí fronty v Dolomitech, kterou Rakousko ze strategických důvodů poněkud posunulo za svou státní hranici. V průsmyku stojí stará rakouská penost Tre Sassi. Brzy po začátku 1. světové války byla částečně zničena italskou dělostřelbou. Přitom přišlo o život několik rakouských vojáků. Jako válečnou lest nechali Rakušané pevnost zevnitř osvětlenou, aby vzbudili dojem, že je nadále bojeschopná. Z toho důvodu byla Italy nadále postřelována. Dnes je z pevnosti muzeum.\n\nDříve vedla přes průsmyk pouze hipostezka, která byla později přebudována na silnici strada provinciale č. 24 pokračující za průsmykem údolím Val Badia v provincii Bolzano jako strada provinciale č. 37.\n\nSvé jméno nese průsmyk po železárnách, které se kdysi v jeho blízkosti nacházely. \"Valporola\" je volný latinský překlad \"alpská železářská pec\". Pozůstatky těchto pecí, které byly v provozu ještě v 16. století, měly být patrné ještě v roce 1860. Člověk doby kamenné již průsmyk znal, jak dokazuje několik nálezů. Lze předpokládat, že metalurgie zde sahala až do doby železné.\nVelký kámen byl před několika lety modře natřen a stal se turistickou atrakcí.\n"}
{"id": "922887", "url": "https://cs.wikipedia.org/wiki?curid=922887", "title": "Shanghai Golden Grand Prix 2010", "text": "Shanghai Golden Grand Prix 2010\n\nShanghai Golden Grand Prix 2010 byl lehkoatletický mítink, který se konal 23. května 2010 v čínském městě Šanghaji. Byl součástí série mítinků Diamantová liga.\n"}
{"id": "922889", "url": "https://cs.wikipedia.org/wiki?curid=922889", "title": "Witten", "text": "Witten\n\nWitten je město v německé spolkové zemi Severní Porýní-Vestfálsko. Leží v zemském okrese Ennepe-Ruhr, který je součástí vládního obvodu Ansberg. Město je také součástí Regionálního sdružení Vestfálska-Lippe. Protéká jím řeka Rúr. Witten sousedí s řadou dalších měst, například Bochumí, Dortmundem, Herdreckem, Wetterem, Sprockhövelem a Hattingenem. V roce 2011 zde žilo přes 96 tisíc obyvatel.\n\nPrvní zmínka o městu jako takovém pochází z roku 1214, ačkoliv jeho městská část Herbede byla poprvé zmíněna již v roce 851. Do roku 1974 mělo město statut městského okresu, ale v rámci územních reforem bylo začleněno do zemského okresu Ennepe-Ruhr, jehož je největším městem. Witten byl v minulosti také velkoměstem, protože počet obyvatel převýšil hranici 100 tisíc. Nejvíce obyvatel zde žilo v roce 1975, kdy mělo město přes 108 tisíc obyvatel. Ještě v roce 2001 žilo ve městě přes 101 tisíc obyvatel, ale k roku 2011 dosahoval počet obyvatel přibližně 96 tisíc. Ve Wittenu sídlí Univerzita Witten/Herdrecke, nejstarší soukromá univerzita v Německu.\n\n\n"}
{"id": "922890", "url": "https://cs.wikipedia.org/wiki?curid=922890", "title": "Cristovam Roberto Ribeiro da Silva", "text": "Cristovam Roberto Ribeiro da Silva\n\nCristovam Roberto Ribeiro da Silva známý jako Cristovam (* 25. července 1990, Feira de Santana) je brazilský fotbalový obránce, od ledna 2015 působící v J. Malucelli Futebol. Mimo Brazílie působil na Slovensku.\n\nSvoji fotbalovou kariéru začal v Internacional, odkud v roce 2009 přestoupil do Guaratinguetá. Následně podepsal Paulistu. V mužstvu hrál nejdříve za mládež a v následujícím roce se přesunul do seniorské kategorie, v níž nastupoval za B-tým. V roce 2011 zamířil do Flamenga a následně nastupoval za Feirense.\n\nV zimním přestupovém období sezony 2012/13 přestoupil do Arapongas Esporte Clube. Od roku 2013 působí na hostování v jiných klubech.\n\nPo půl roce odešel společně s krajanem Hiagem na roční hostování do slovenské Senice, která s Arapongasem úzce spolupracuje. Premiérové start v dresu Záhoráků zaznamenal hned v prvním kole 13. 7. 2013, kdy mužstvo porazilo v derby FC Spartak Trnava 2:1. V červenci 2013 ve druhém předkole Evropské ligy 2013/14 se zranil v odvetě proti černohorskému týmu FK Mladost Podgorica a za tým nastoupil až v posledných kolech podzimní části. I na jaře hráče trápila zranění. V zápase s MFK Košice (výhra Senice 3:2) ve 28. kole vstřelil svoji první branku za tým, ale následně musel kvůli obnovení zranění zadního stehenního svalu již ve 20. minutě hned po brance střídat. Celkem v sezoně 2013/2014 odehrál za mužstvo 11 zápasů a vstřelil jeden gól. Po skončení ročníku se vrátil zpět do Arapongasu.\n\nV létě 2014 odešel na hostování do týmu Londrina EC. V mužstvu se stejně jako v Senici setkal s Hiagem. Za klub během celého svého působení odehrál jedno utkání, ve kterém se gólově neprosadil.\n\nV zimním přestupovém období 2014/15 zamířil hostovat do J. Malucelli Futebol.\n\n"}
{"id": "922892", "url": "https://cs.wikipedia.org/wiki?curid=922892", "title": "Lasithi (regionální jednotka)", "text": "Lasithi (regionální jednotka)\n\nRegionální jednotka Lasithi je jedna ze čtyř regionálních jednotek nacházejících se na řeckém ostrově Kréta. Pokrývá východní část ostrova a má rozlohu 1 823 km². V roce 2011 v Lasithi žilo 75 381 obyvatel. Hlavním městem je Ágios Nikólaos. V historii zde byla antická města Itanos a Oulos, dále pak mínojský palác Kató Zakros a jiné mínojské osídlení jako například Fournou Korifi, Myrtos Pyrgos nebo Gournia.\n\nRegionální jednotka Lasithi se od 1. ledna 2011 člení na 4 obce:\n"}
{"id": "922893", "url": "https://cs.wikipedia.org/wiki?curid=922893", "title": "Hiago de Oliveira Ramiro", "text": "Hiago de Oliveira Ramiro\n\nHiago de Oliveira Ramiro známý jako Hiago (* 20. září 1991, Ariquemes) je brazilský fotbalový útočník či záložník, od roku 2014 působící v Londrina EC. Mimo Brazílie působil v Rumunsku a na Slovensku.\n\nSvoji fotbalovou kariéru začal v Esporte Clube Juventude, kde nejprve hrál za mládež, poté za rezervu a také za první mužstvo. V roce 2012 odešel do rumunského Aradu a následně hrál za brazilský Canoas. Před sezonou 2013/14 podepsal smlouvu s brazilským Arapongas, odkud byl obratem poslán na hostování do slovenského celku FK Senica. V průběhu jarní části ročníku se vrátil zpět do Arapongasu. Následně zamířil v průběhu ročníku 2014/15 na hostování do Londriny, kde se setkal s Cristovame, se kterým působil v Senici.\n\n"}
{"id": "922894", "url": "https://cs.wikipedia.org/wiki?curid=922894", "title": "Naruhito", "text": "Naruhito\n\nNaruhito (japonsky: 徳仁親王 \"Naruhito Šinnó\", * 23. února 1960 Tokio) je syn bývalého císaře Akihita a 126. japonský císař. Je jediným světovým monarchou, který nosí císařský titul. Oficiálně je oslovován jako „Jeho císařské veličenstvo Císař“, či jen „Jeho císařské veličenstvo“, v psaném projevu pak „Panující Císař“. \n\nNaruhito se narodil v císařské nemocnici Kunaičó bjóin v Tokiu 23. února 1960 jako nejstarší syn císaře Akihita a císařovny Mičiko. Je magistrem historie a autorem knihy \"The Thames and I: A Memoir of Two Years at Oxford\". Hraje plynně na violu.\n\nDne 23. února 1991 se oficiálně stal korunním princem, dva roky po nástupu svého otce na trůn. V roce 1993 se oženil s diplomatkou Masako Owada, s níž má jediného potomka, dceru Aiko (* 2001). Ta podle současného dědického práva nemůže nastoupit na trůn, proto po Naruhitově smrti musí nastoupit jiný (mužský) rodinný příslušník. Dalším v pořadí je jeho mladší bratr Fumihito a po něm jeho syn, princ Hisahito (* 2006).\nCísařem se stal 1. května 2019 po předem ohlášené abdikaci Akihita dne 30. dubna. Éra císaře Naruhita se nazývá Reiwa (令和).\n\n"}
{"id": "922896", "url": "https://cs.wikipedia.org/wiki?curid=922896", "title": "Alexander Jakubov", "text": "Alexander Jakubov\n\nAlexander Jakubov (* 11. ledna 1991 v Praze) je slovenský fotbalový útočník vlastnící také české občanství, od ledna 2018 působící v FC Ústí Nad Labem na hostování z FC Baník Ostrava. V zahraničí působil v Rakousku a Portugalsku. Jeho bratr Jakub je fotbalovým brankářem.\n\nSvou fotbalovou kariéru začal v MFK Košice, odkud zamířil ještě jako dorostenec do Interu Bratislava a následně do SV Horn, Sparty Praha a FC Porto. V roce 2010 se vrátil do Sparty a po roce podepsal Slavoj Žatec. V následující sezoně hrál za rezervu Sparty a před sezonou 2013/14 odešel na roční hostování do FK Senica. V zimě 2013/14 se vrátil zpět do svého kmenového týmu. V létě 2014 odešel na hostování do Graffinu Vlašim. V lednu 2015 přestoupil do německého klubu z nižší ligy FSV Budissa Bautzen. V létě 2016 se vrátil do ČR a posílil FK Varnsdorf. V lednu 2017 přestoupil do FC Baník Ostrava. V lednu 2018 odešel na hostování do FK Ústí nad Labem.\n\n"}
{"id": "922901", "url": "https://cs.wikipedia.org/wiki?curid=922901", "title": "Miranda Otto", "text": "Miranda Otto\n\nMiranda Otto (* 16. prosinec 1967 Brisbane) je australská herečka. I přesto, že ji vždy bavil balet, vystudovala National Institute of Dramatic Art v Sydney a věnuje se herectví.\n\n\n"}
{"id": "922904", "url": "https://cs.wikipedia.org/wiki?curid=922904", "title": "Adidas Grand Prix 2010", "text": "Adidas Grand Prix 2010\n\nAdidas Grand Prix 2010 byl lehkoatletický mítink, který se konal 12. června 2010 v americkém městě New Yorku. Byl součástí série mítinků Diamantová liga.\n"}
{"id": "922905", "url": "https://cs.wikipedia.org/wiki?curid=922905", "title": "Carl Davis", "text": "Carl Davis\n\nCarl Davis CBE (* 28. října 1936 New York) je americký dirigent a skladatel. Několikrát dirigoval koncerty Londýnského filharmonického orchestru a Liverpoolského královského filharmonického orchestru. Napsal hudbu pro více než 100 televizních inscenací. Nejvíce se proslavil komponováním hudby pro tiché filmy. V devadesátých letech také spolupracoval s Paulem McCartneym. V Česku se proslavil zejména dirigováním koncertů The Beatles Night a Hollywood night na mezinárodním hudebním festivalu Prague Proms.\n"}
{"id": "922909", "url": "https://cs.wikipedia.org/wiki?curid=922909", "title": "Linie následnictví bahrajnského trůnu", "text": "Linie následnictví bahrajnského trůnu\n\nNáslednictví bahrajnského trůnu je dáno řádem agnatické primogenitury v mužském potomstu šejka Isy Al Chalífy, ideálně z otce na nejstaršího syna. Pouze mužské potomstvo v mužské linii může být následníkem trůnu (de facto Salické právo, vzhledem k místním podmínkám musí být panovník muslimské sunnitské víry). Tento systém následnictví je typický pro muslimské země. Zjednodušeně řečeno se jedná o arabskou aplikaci salického práva.\n\nNáslednický bahrajské koruny je zakotveno v Bahrajnské ústavě (článek 1), která ovšem dává panovníkovi možnost během svého života jmenovat svým následníkem jiného než nejstaršího syna.\n\nLinie následnictví bahrajnského trůnu je následující:\n\n"}
{"id": "922910", "url": "https://cs.wikipedia.org/wiki?curid=922910", "title": "NU'EST", "text": "NU'EST\n\nNU’EST (: 뉴이스트) (New Established Style and Tempo) jsou klučičí jihokorejská skupina, která vznikla v roce 2012. Zaměřuje se především na urban (městské) elektro (zahrnuje dance, pop a elektro pop). Jsou první chlapecká skupina z \"Pledis Entertainment\".\n\nDne 16. ledna 2012 odhalila nahrávací společnost Pledis Entertainment tvář leadera NU'EST – JR. Následující den byly odhaleny tváře Minhyuna a Arona. Dne 19. ledna 2012 konečně představili i zbylé členy z NU'EST - Baekha a Rena.\n\nDne 2. března 2012 byl spatřen NU'EST autobus jezdící v ulicích Soulu s reklamou na jejich oficiální debut a s titulem jejich hodně očekávaného hitu \"\"Face\"\". Později se ukázalo, že jejich singl byl složen švédským písničkářem Danielem Bergmanem.\n\nPřed svým debutem vystupovali v prázdninovém singlu \"\"Love Letter\"\"- Son Dambi a After School. S tímto singlem měli několik vystoupení a později také vystoupili s After School na Gayo Daejun.\n\nJejich fanklub se jmenuje L.O.Λ.E. Název vzniknul tak, že se z korejského názvu kapely NU'EST odstranily samohlásky a zbylé souhlásky se přečetly, jako kdyby byly napsané latinkou.\n\nV roce 2017 se členové, krom Arona (který měl zraněnou nohu) zúčastnili druhé série survival reality show Produce101. Do finální jedenáctky (nyní až do Prosince 2018 tvořící skupinu Wanna one) se dostal pouze Minhyun. Ostatní tři se vrátili zpět a již spolu s Aronem vytvořili podskupinu NU'EST W (W=wait=čekat, protože čekají, až se Minhyun vrátí) \n\nPravé jméno: Kim Jong Hyun 김종현\n\nPozice: leader, hlavní rapper, hlavní tanečník\n\nDatum narození: 8.Června 1995\n\nPravé jméno: Aaron Kwak 곽아론\n\nPozice: vedoucí rapper, vedoucí tanečník, vedlejší vokál\n\nDatum narození: 21.5. 1993\n\nPravé jméno: Hwang Min Hyun 황민현\n\nPozice: vedoucí vokál, tanečník, tvář skupiny\n\nDatum narození: 9.8.1995\n\n- Od roku 2017 do prosince 2018 součástí chlapecké skupiny Wanna One, která vznikla z druhé série Produce 101. Během této doby ostaní členové vystupují bod názvem NU'EST W (w - waiting). Po rozpadnutí Wanna One mu bude umožněno vrátit se zpět ke členům NU'EST.\n\nPravé jméno: Kang Dong Ho 강동호\n\nPřezdívky: 21. 7. 1995\n\nPozice: hlavní vokál, tanečník\n\nPravé jméno: Choi Min Ki 최민기\n\nPozice: maknae, vedlejší vokál, tanečník\n\nDatum narození: 3.11.1995\n\nDiskografie\n\nFACE\n\nDatum vydání: 15.3.2012\n\n01. NU, Establish, Style, Tempo\n\n02. FACE\n\n03. I’m Sorry\n\n__________________________________________\n\nACTION\n\nDatum vydání: 11.7.2012\n\n01. Not Over You\n\n02. Action\n\n03. Sandy\n\n04. Happy Birthday (Baekho solo)\n\n__________________________________________\n\nHELLO\n\nDatum vydání: 13.2.2013\n\n01. 여보세요 (Hello)\n\n02. Hello Hello\n\n03. 너네 누나 소개시켜줘 (Introduce me to your nuna)\n\n04. 조금만 (feat. Pop Pianist 윤한) (Just a little bit)\n\n05. Beautiful Solo\n\n__________________________________________\n\nSLEEP TALKING\n\nDatum vydání: 23.8.2013\n\n01. Sleep talking\n\n02. Beautiful Ghost\n\n03. 예뻐 (feat. 유아라 Of 헬로비너스) (Pretty (Feat. Yoo Ara of Hello Venus))\n\n04. Fine Girl\n\n05. (I’ll Love You More)\n\n06. (Don’t Dress Provocatively)\n\n__________________________________________\n\nRE:BIRTH\n\nDatum vydání: 9.7.2014\n\n01. Judgement\n\n02. Big Deal\n\n03. 굿 바이 바이 (Good Bye Bye)\n\n04. 사랑 없는 사랑 (Love Without Love)\n\n05. Storybook\n\n06. Climax\n\n07. 어깨빌려 (Lend a Shoulder)\n\n08. Face\n\n09. Action\n\n10. 여보세요 (Hello)\n\n11. 잠꼬대 (Sleep Talking)\n\nBonusový track (jen na CD)\n\n12. Hey, Love\n\n__________________________________________\n\nShalala Ring\n\nDatum vydání: 4. 11. 2014\n\n01. Shalala Ring\n\n02. Flying Angel\n\n03. Shalala Ring (inst.)\n\n04. Flying Angel (inst.)\n\n__________________________________________\n\nNa.Na.Na.Namida\n\nDatum vydání: 20. května 2015\n\n01. Na.Na.Na.Namida (Na.Na.Na.涙)\n\n02. Hey, Love (Japanese Ver.)\n\n03. Na.Na.Na.Namida (inst.)\n\n04. Hey, Love (Inst.)\n\n__________________________________________\n\nBridge the World\n\nDatum vydání: 18. listopadu 2015\n\n01. Access to You\n\n02. Let's Go Crazy!\n\n03. Cherry\n\n04. Bridge the World\n\n05. Na.Na.Na.Namida\n\n06. Ame nochi eien\n\n07. Flying Angel\n\n08. Koisuru Wonderland\n\n09. Shalala Ring\n\n10. Hey, Love\n\n11. Cherry (Eng. ver.)\n\n12. Bridge the World (Eng. ver.)\n\n13. I'm Bad\n\n14. A Scene Without You\n\n15. Aftermath (FROMM Feat. Minhyun)\n\n16. Koisuru hi (Minhyun solo)\n\n__________________________________________\n\nQ is\n\nDatum vydání: 17. února 2016\n01. My Heaven\n\n02. Overcome\n\n03. In Fact\n\n04. Bickering\n\n05. ONEKIS2 \n\n__________________________________________\n\nCanvas\n\nDatum vydání: 29. srpna 2016\n\n01. Daybreak (Minhyun&JR)\n02. R.L.T.L (Real Love True Love) [One Morning]\n03. Love Paint (Every Afternoon)\n04. Thank You (Evening By Evening)\n05. Look (A Starlight Night)\n\n__________________________________________\n\nSpecial single If you\n\nDatum vydání: 25. června 2017\n\nNu'est W (bez Minhyuna)\n<nowiki>----------------------------------------------------------------------------------------------------------------------------------------------------</nowiki>\n"}
{"id": "922911", "url": "https://cs.wikipedia.org/wiki?curid=922911", "title": "Moravská národnost", "text": "Moravská národnost\n\nMoravská národnost se jako samostatná a svébytná národnost (ve smyslu společenství se společnými dějinami, kulturou a územím) oficiálně poprvé objevila v roce 1991, kdy mohla být uvedena ve sčítání lidu. Tehdy se k ní přihlásilo celkem 1,36 milionu obyvatel České republiky. O deset let později následoval pokles na 380 tisíc obyvatel, při sčítání v roce 2011 vzestup na 630 tisíc obyvatel. Územně je nejvíce rozšířena na jižní Moravě, zejména v okolí Brna a na Slovácku. Uznávána je také jako národnostní menšina na kulturně blízkém Slovensku, přičemž podle sčítání z roku 2011 se k ní zde přihlásily 3 tisíce obyvatel.\n\nZ významných osob se k moravské národnosti hlásil např. zpěvák Karel Kryl, výslovně se takto identifikuje i právník a politik Zdeněk Koudelka, historik Jiří Pernes, a politik Petr Gazdík. Ochrana, podpora a rozvoj moravské národnosti je cílem promoravských sdružení, spolků a politických stran (Moravané, Moravské zemské hnutí). Jednou z viditelných akcí je např. každoroční vyvěšování moravské vlajky.\n\nNejvětší podíl měla moravská národnost v Jihomoravském kraji, kde se k ní přihlásilo 254 648 lidí, což je více než 21 %. Nejvíce lidí se přihlásilo k moravské národnosti v Brně, kde jich bylo zjištěno 72 367, což však bylo pouze 18,75 %. Největší podíl měla moravská národnost v obcích Závist (43,66 %), Čeložnice (43,96 %), Branišovice (44,12 %), Podmolí (44,38 %), Telnice (44,47 %), Borovník (45,65 %), Pucov (47,24 %), Přeckov (49,35 %), Řikonín (57,14 %) a Hostějov (60,00 %). Z měst v Čechách se k moravské národnosti nejvíce lidí přihlásilo v Praze - 3 754 příslušníků.\n"}
{"id": "922912", "url": "https://cs.wikipedia.org/wiki?curid=922912", "title": "Višňová (železniční stanice)", "text": "Višňová (železniční stanice)\n\nVišňová je železniční stanice ve stejnojmenné obci na železniční trati spojující Liberec s polským městem Zawidów, uváděné v jízdním řádu pro cestující pod číslem 037. Stanice je zbudovaná ve směru sever–jih a nachází se severně od centra obce. Prostorem stanice prochází hranice mezi katastrálními územími Višňová a Předlánce. Východně od stanice je vedena silnice III/0353. Na severním zhlaví tato silnice trať křižuje na nechráněném železničním přejezdu.\n\nStanice je trojkolejná a mezi jednotlivými kolejemi se nachází nástupiště o délce 60 metrů. Východně od kolejiště stojí zděná patrová staniční budova (Předlánce, čp. 89). Východně od ní je vedena silniční komunikace.\n\nVe stanici zastavují osobní vlaky linky L6 \"Liberec – Frýdlant v Čechách – Černousy\".\n\nJihovýchodně od stanice, na křižovatce silnic III/0353 a III/0356 je rozcestník turistických tras pojmenovaný „Višňová – železniční stanice“. Tudy prochází Pašerácká naučná stezka, která vede k severu na rozcestí „Filipovka – železniční stanice“ a na jih směrem k Minkovicím. Severním směrem je její trasa totožná se žlutou turistickou značkou a část trasy je s nimi vedena také zelená trasa , která se po cca 500 metrech odpojí a pokračuje na rozcestník „Dubový rybník“. Jižním směrem je spolu s Pašeráckou naučnou stezkou vedena zelená trasa, která se po asi 500 metrech odpojí a pokračuje dále na Pohanské kameny, kde je stejnojmenný rozcestník. Žlutě značená trasa vychází od rozcestníku u višňovské železniční stanice východním směrem a pokračuje na „Bulovský potok – západní rozcestí“.\n\n"}
{"id": "922913", "url": "https://cs.wikipedia.org/wiki?curid=922913", "title": "Adam Ševčík", "text": "Adam Ševčík\n\nAdam Ševčík (* 24. ledna 1993, Olomouc) je český fotbalový útočník, v současnosti působící v FK Baník Sokolov na hostování z SK Sigma Olomouc.\n\nSvoji fotbalovou kariéru začal v SK Sigma Olomouc. Mezi jeho další angažmá patří: 1. SC Znojmo a FC Nitra.\n\n"}
{"id": "922915", "url": "https://cs.wikipedia.org/wiki?curid=922915", "title": "Gothic 3: The Beginning", "text": "Gothic 3: The Beginning\n\nGothic 3 The Beginning je RPG hra ze série Gothic, určená pro mobilní telefony. Vyvinula ji společnost Handy-Games GmbH a vydána byla společností JoWooD Entertainment.\n"}
{"id": "922918", "url": "https://cs.wikipedia.org/wiki?curid=922918", "title": "Silnice III/0356", "text": "Silnice III/0356\n\nSilnice III/0356 je pozemní komunikace na severu České republiky, ve Frýdlantském výběžku Libereckého kraje. Začíná na křižovatce jihovýchodně od železniční stanice Višňová, kde odbočuje východním směrem ze silnice III/0353. Pokračuje jihovýchodním směrem až do osady Předlánce, kde z ní na východ odbočuje silnice III/0358. Z křižovatky komunikace silnice III/0356 pokračuje jižním směrem a na konci osady Předlánce se stáčí k jihozápadu. Na nechráněném železničním přejezdu překračuje železniční trať číslo 037 spojující Liberec s Černousy, respektive polským městem Zawidów. Za přejezdem následuje obec Višňová s křižovatkou s komunikací III/0353 a následně pokračuje jihozápadním směrem asi stometrovým peážním úsekem, kde jsou obě silnice vedeny po jedné komunikaci. Tato etapa končí na křižovatce u domu čp. 151. Z této křižovatky silnice III/0353 pokračuje dále k jihu, zatímco silnice III/0356 postupuje dále k západu sledujíce Višňovský potok, až dosáhne česko-polské státní hranice, kde je ukončena. Na polské straně následně pokračuje lesní cestou až k obci Wigancice Zytawskie.\n"}
{"id": "922919", "url": "https://cs.wikipedia.org/wiki?curid=922919", "title": "Timmelsjoch", "text": "Timmelsjoch\n\nTimmelsjoch ( \"Passo del Rombo\") je alpské silniční sedlo (2 474 m n. m.), nacházející se na hranicích Rakouska a Itálie. Silnice spojuje italskou obci Moos a rakouskou obci Hochgurgl. Vzdálenost z obce Moos do sedla je 22,5 km a z obce Hochgurgl do sedla je v 7,9 km.\nPrvní doložená zmínka o názvu Timmelsjoch (Thymelsjoch) pochází z roku 1241, kdy tento název poprvé použil ve svém dopise hrabě Eschenlohe z Horního Bavorska. Starověká cesta byla jednou z mnoha takových tras v Tyrolsku. Nejen, že tyto cesty usnadňovaly obchodování, ale měly také velký společenský, kulturní, politický a náboženský význam. Cesta Timmelsjoch byla obzvláště důležitá. Nebyla sice nejjednodušší, ale byla nejkratší spojnicí údolí řeky Inn s městem Meran. Během středověku a raného novověku, zejména od konce 13. století až do počátku 15. století, vzkvétal místní obchod právě díky této cestě.\n\nDruh zboží, se kterým se zde nejvíce obchodovalo, a který byl proto po této cestě nejvíce přepravován, byl len, zpracované maso, sádlo, víno, lihoviny a ocet. V neposlední řadě byl po této cestě také převáděn živý dobytek. Díky obtížnosti cesty byly právě zde položeny základy moderního alpinismu a není divu, že údolí Ötztal, je jednou z kolébek horolezectví.\n\nPrvní návrhy pro výstavbu silnice byly předloženy již v 19. století. V roce 1897 přijal tyrolský zemský sněm návrhy, na výstavbu několika cest přes horská sedla. Patřil mezi ně i návrh na výstavbu silnice přes Timmelsjoch.\nDíky první světové válce však byly tyto návrhy odloženy. Počátkem roku 1950, vymyslel Angelus Scheiber plán stavby silnice přes Timmelsjoch, kdy stavbu s nadsázkou obhajoval tím, že severojižní spojení by lidem umožnilo v poledne lyžovat na ledovci v rakouském údolí Ötztal a již v odpoledních hodinách relaxovat v italském městě Meran. Výstavba silnice byla odstartována dne 30.10.1955, kdy byla pro tuto stavbu vytvořena speciální stavební společnost s názvem Timmelsjoch Hochalpenstraßen AG.\n\nStavba silnice Timmelsjoch je považována za bod obratu v přechodu z ruční, na mechanizovanou výstavbu takovýchto silnic. Ačkoli členitý terén ne vždy umožňoval příjezdu techniky, provedla tato neocenitelné služby. Čtyři nasazené buldozery dokázaly vytvořit základ pro výstavbu silnice až v délce 150 metrů denně - ekvivalent práce na 130 mužů. Velkou část podkladu pro silnici bylo ale ve vysokohorském prostředí potřebné vytvořit ručně, jen pomocí rýčů, krumpáčů a koleček, což kladlo na pracovníky obrovské nároky.\n\nVzhledem k vysoké nadmořské výšce, bylo možné stavební práce provádět pouze v období od května do listopadu. Nicméně, byla vysokohorská silnice dokončena podle plánu. Za čtyři roky, z nichž pouze 17 měsíců byly skutečně prováděny stavební práce, byla dne 17. července 1959 cesta do Joch slavnostně otevřena.\n\nVysokohorská silnice do sedla je otevřena denně od 7 do 20 hodin. Vzhledem k vysoké nadmořské výšce, kterou silnice prochází, je tato silnice průjezdná přibližně od začátku června do konce října. Neexistují zde žádná omezení, pokud jde o použití silnice na rakouské straně. Nicméně, vzhledem k tomu, že na italské straně je silnice strmá, úzká, je zde spousta tunelů a mostních staveb, platí následující omezení:\nPřesné datum otevření silnice záleží na sněhové situaci, popřípadě povětrnostním podmínkách. Po zimních měsících se ze silnice frézami odklízí sněhová vrstva až o síle 10 metrů. Jak je uvedeno výše, silnice se obvykle uzavírá od poloviny do konce října a otevírá se v období od poloviny května či počátkem června. Informace o otevření - uzavření silnice jsou zveřejněna na domovské stránce webu Timmelsjoch Hochalpenstessen AG.\n\nRasthaus Timmelsjoch, (restaurace) se nachází na vrcholu průsmyku v nadmořské výšce 2509 metrů. Restaurace je při průjezdné silnici otevřena denně od 7 do 20 hodin. Naleznete zde nabídku teplých jídel a osvěžujících nápojů po celý den.\nU silnici Timmelsjoch se na několika místech nacházejí architektonické plastiky, ve kterých jsou informace o místním přírodním prostředí, historii a hospodářství regionu, kultuře, atd.\nVstup do všech architektonických plastik je zdarma.\nSilnice Timmelsjoch je pro motorová vozidla zpoplatněna dle níže uvedených poplatků (ceník pro rok 2013).\nPoplatek pro zpáteční jízdu může být využit i jiný den v daném roce, než kdy byl zakoupen.\n\n"}
{"id": "922922", "url": "https://cs.wikipedia.org/wiki?curid=922922", "title": "1913 ve fotografii", "text": "1913 ve fotografii\n\nTento článek obsahuje významné fotografické události v roce 1913.\n\n\n\n\n\n\n\n\n\n\n\n\n\n\n\n\n\n"}
{"id": "922930", "url": "https://cs.wikipedia.org/wiki?curid=922930", "title": "James Aloysius Hickey", "text": "James Aloysius Hickey\n\nJames Aloysius kardinál Hickey (11. října 1920 Midland – 24. října 2004 Washington, D.C.) byl americký římskokatolický kněz, arcibiskup Washingtonu, kardinál.\n\nTeologii vystudoval na Katolické universitě ve Washingtonu. Na kněze byl vysvěcen 15. června 1946 a ve studiích dále pokračoval v Římě na Papežské lateránské universitě a na Papežské univerzitě Angelicum. Byl sekretářem biskupa rodné diecéze Saginaw. Jako teolog se zúčastnil II. Vatikánského koncilu.\n\nNa začátku roku 1967 byl jmenován pomocným biskupem diecéze Saginaw, biskupské svěcení přijal 14. dubna téhož roku. O rok později rok na to se stal předsedou výboru pro Formaci kněží při americké biskupské konferenci a poradce Kongregace pro katolickou výchovu. V březnu 1969 byl jmenován rektorem papežské severoamerické koleje v Římě. Během svého pobytu v Římě zastával úřad vedoucího sdružení rektorů římských seminářů. Dne 31. května 1974 se stal biskupem v Clevelandu a 17. června 1980 ho papež Jan Pavel II. jmenoval arcibiskupem ve Washingtonu. Při konzistoři 28. června 1998 byl povýšen do kardinálské hodnosti. Po dovršení osmdesáti let v říjnu 2000 odešel na odpočinek.\n\n\n"}
{"id": "922935", "url": "https://cs.wikipedia.org/wiki?curid=922935", "title": "Den, kdy zemřela hudba", "text": "Den, kdy zemřela hudba\n\n__BEZOBSAHU__\nDen, kdy zemřela hudba je označení letecké nehody, která se odehrála 3. února 1959 nedaleko města Clear Lake v Iowě. Zemřeli při ní tři rokenroloví hudebníci Buddy Holly, Ritchie Valens a J. P. „The Big Bopper“ Richardson a pilot Roger Peterson. Poté, co Buddy Holly ukončil spolupráci s The Crickets, dal pro své turné nazvané „Winter Dance Party“ dohromady novou kapelu, ve které byli Waylon Jennings, Tommy Allsup a Carl Bunch. Turné se také zúčastnili hudebníci Ritchie Valens a The Big Bopper, kteří tak také propagovali své nahrávky. Turné bylo naplánováno na tři týdny a mělo zahrnovat 24 měst na středozápadě USA.\n\nVzdálenost mezi místy konání a špatně vybavené autobusy pro turné měly na hudebníky neblahý vliv. Hudebníci onemocněli chřipkou a Hollyho bubeník byl hospitalizován s omrzlinami. Když odehráli koncert v Surf Ballroom ve městě Clear Lake v Iowě, tak Holly rozhodl, že si na cestu na další koncert v Moorhead v Minnesotě pronajme letadlo. Carroll Anderson, vlastník Surf Ballroom, pronajal letadlo u Dwyer Flying Service. Richardson, který měl chřipku, si vyměnil místo s Waylonem Jenningsem, který kvůli tomu neletěl. Tommy Allsup s Ritchiem Valensem si o místo v letadle hodili mincí a Allsup prohrál. Dion DiMucci (ze skupiny Dion and the Belmonts) se kvůli poplatku 36 $ rozhodl, že nepoletí.\n\nVyšetřování případu zjistilo, že špatné počasí a chyba pilota způsobily krátce po startu prostorovou dezorientaci, kvůli níž pilot Roger Peterson ztratil kontrolu nad letadlem. Hubert Dwyer, majitel letecké společnosti, nemohl navázat rádiové spojení a další ráno oznámil zmizení letounu. Sám vzétl se svým letadlem Cessna 180 a v kukuřičném poli 9,7 km severozápadně od letiště zpozoroval trosky. Informoval o tom úřady, které vyslaly Billa McGilla, který jel na místo neštěstí a našel zde těla pasažérů a pilota. Carroll Anderson je později identifikoval.\n\n"}
{"id": "922938", "url": "https://cs.wikipedia.org/wiki?curid=922938", "title": "Felsit", "text": "Felsit\n\nFelsit je mikro až kryptokrystalická křehká hornina sopečného původu, která může obsahovat krystaly. Hlavní složkou jsou křemen a živec. Barva felsitu variuje od bílé ke světle šedé, může však mít i růžový či nahnědlý odstín. Obsahuje 68 až 75% SiO.\n\nRozsáhlý výskyt v Arménii vedl i k jeho tamnímu použití v kamenosochařství (\"chačkary\"). \n\nMezinárodní svaz geologických věd nedoporučuje používání tohoto názvu.\n"}
{"id": "922939", "url": "https://cs.wikipedia.org/wiki?curid=922939", "title": "Prefontaine Classic 2010", "text": "Prefontaine Classic 2010\n\nPrefontaine Classic 2010 byl lehkoatletický mítink, který se konal 3. července 2010 v americkém městě Eugene. Byl součástí série mítinků Diamantová liga.\n"}
{"id": "922943", "url": "https://cs.wikipedia.org/wiki?curid=922943", "title": "Oleg Malevič", "text": "Oleg Malevič\n\nOleg Michajlovič Malevič (; 24. června 1928 Leningrad, SSSR – 13. června 2013) byl ruský básník a překladatel, oceněný za své překlady z češtiny cenou Premia Bohemica (společně se svou ženou Viktorií Kamenskou) v roce 1998.\n\nV letech 1932–1934 žil s rodiči ve Francii, v letech 1935–1936 žili v Moskvě, kde byl otec v roce 1936 zatčen a zemřel ve vězení (po smrti rehabilitován). Oleg se s matkou vrátil do Leningradu, odkud během blokády v roce 1942 museli uprchnout a vrátili se až v roce 1944, aby mohl dokončit školu.\n\nPo válce O. Malevič vystudoval bohemistiku na leningradské univerzitě a více než půl století se spolu s manželkou Viktorií Kamenskou, kterou si vzal za manželku v roce 1951, věnoval české literatuře a její propagaci v Rusku. Kromě více než tří stovek literárněvědných studií, článků a předmluv vydal několik knižních publikací. V češtině vyšly knihy Bratři Čapkové (1999) a Osobitost české literatury (2009), která obsahuje studie, úvahy a eseje přinášející řadu objevných pohledů na vztahy mezi ruskou a českou literaturou konce 19. a první poloviny 20. století.\n\nObjektem Malevičova vědeckého i překladatelského zájmu byli zejména T. G. Masaryk, Karel a Josef Čapkové, Vladislav Vančura, Karel Poláček, Jaromír John, Karolina Světlá, Ivan Olbracht, Fráňa Šrámek, Jiří Voskovec a Jan Werich, Pavel Kohout a další. Podrobně se zabýval rovněž literární činností ruských emigrantů žijících v meziválečném Československu a jejich vlivu na českou literaturu.\n\nV roce 1998 obdržel čestný doktorát Univerzity Karlovy, byl nositelem mnoha českých vyznamenání, naposledy byl vyznamenán z rukou českého ministra zahraničních věcí Karla Schwarzenberga cenou Gratias Agit za rok 2011, udělovanou Ministerstvem zahraničních věcí ČR za šíření dobrého jména České republiky v zahraničí. V roce 1995 spolu s petrohradskou bohemistkou Irinou Makarovnou Poročkinovou založil Společnost bratří Čapků v Petrohradě pod patronátem konzulátu ČR. Byl čestným členem Společnosti bratří Čapků v Praze, členem Společnosti F. X. Šaldy a Společnosti Otokara Březiny. Definitivně své bohemistické úsilí završil redakcí souborného vydání Březinových básní a esejů v ruských překladech.\n\n\nZ češtiny:\n\nJežegodnik Obščestva braťjev Čapek. Sankt-Peterburg, 1998, s. 9–14.\n\nZe slovenštiny :\n\n\n\n"}
{"id": "922946", "url": "https://cs.wikipedia.org/wiki?curid=922946", "title": "Sport v Ománu", "text": "Sport v Ománu\n\nTento článek se blíže zabývá sportem v Ománu.\n\nPopulárními sporty jsou fotbal, basketbal, volejbal, házená, vodní lyžování nebo sandsurfing.\n\nKe známým postavám světového sportu patří Ali al-Habsi, ománský fotbalový brankář chytající několik let v anglické nejvyšší soutěži. V současnosti chytá za druholigový Wigan Athletic.\n\nProstředí Ománu se nabízí pro různorodé extrémní sporty či venkovní aktivity. Horské oblasti ománského severu jsou místem pro kaňoning (canyoning), skalní lezení (rock climbing), jeskyňářství (caving) nebo slaňování (abseiling). Naopak pěší turistika – hiking – je obyčejnou venkovní činností. Přímořské oblasti umožňují potápění (diving) nebo šnorchlování (snorkelling). Instruktory těchto vodních sportů bývají lidé pocházející z Evropy a Severní Ameriky. Za nejzajímavější oblasti pro potápění považuje server roughguides.com Maskat, Musandam a ostrovy Daminíjat.\n\n\"Oman Sail\" je vládní organizace, která vznikla v roce 2008 za účelem silnějšího prosazení sportu mezi ženami. I proto se v únoru 2013 zúčastnila ománská ženská šestičlenná posádka třetího ročníku \"Arabské plavební cesty\" v Perském zálivu.\n\nOmánskou mužskou fotbalovou reprezentaci v současné době trénuje Francouz Paul Le Guen, jenž tým převzal v červnu 2011 podepsáním dvouletého kontraktu.\nLe Guen nedokázal dovést Omán na Letní olympijské hry v Londýně (2012). V cestě mu stálo mužstvo Senegalu, které si vítězstvím 2-0 na stadionu Coventry City FC zajistilo start na turnaji.\n\nV roce 2009 se stal ománský tým vítězem doma pořádaného Pohárového turnaje Zálivu.\nV roce 2002 vedl reprezentační výběr český trenér Milan Máčala. Během necelých tří let dovedl s mužstvem postoupit na asijský šampionát (2004) a v Poháru Zálivu (Gulf Cup) dosáhl finále, ve kterém Ománci podlehli domácímu Kataru až na penaltový rozstřel. V prosinci 2004 pak zamířil do klubu al-Ajn ze sousedních Emirátů. O rok později se stal opět trenérem Ománu, ale v roce 2007 byl po prohře v dalším finálovém zápase Poháru Zálivu propuštěn.\n\nOmánská fotbalová reprezentace do 16 let se v roce 2010 probojovala až do finále asijského šampionátu dorostenců. Ománský tým U16 již dvakrát tento šampionát opanoval, a to v letech 1996 a 2000.\n\nNejvyšší ománskou fotbalovou soutěž hraje nyní 14 týmů. Mistr ligy se kvalifikuje do asijské Ligy mistrů (AFC). Během sezóny se týmy utkávají také v domácím poháru – Sultánově poháru. Superpohár je jediný zápas mezi vítězem ománské ligy a vítězem ománského domácího poháru.\n\nVítězem ligy ročníku 2012/2013 se stal klub al-Suvajk. Ten v playoff porazil tým Fandža 3-1. Suvajku se podařilo získat i domácí pohár, když ve finále porazil al-Nahdu 2-0. Superpohár 2013 se odehraje koncem srpna mezi al-Suvajkem a Fandžou.\n\nBasketbalová liga v Ománu se skládá ze šesti týmů a jejím sponzorem je společnost Samsung.\nVýznamným milníkem sportu v Ománu bylo angažování ženské basketbalové rozhodčí, kterou se stala Fatma Hamúd al-Harthy, jež je rovněž bývalou basketbalovou hráčkou ženské ománské reprezentace z let 2003 až 2005. Vyzkoušela si i pozici hlavní rozhodčí.\n\nV lize se spolu utkávají tyto týmy: Al Nasr Club, Al Seeb Club, Ahli Sidab Club, Nizwa Club, Oman Club a Quriyat Club.\n\nOmánské mužské volejbalové mužstvo zvítězilo na 8. ročníku turnaje arabských zemí pořádaný Libanonem. Na Pohárovém turnaji Zálivu v roce 2009 získali Ománci doma druhé místo.\n\nV roce 2012 pořádal Omán Mistrovství světa v plážové házené, a to ženský i mužský turnaj. Během 8. až 13. července se v rámci každého z turnajů utkalo o celkové prvenství 12 reprezentací. Zápasy se odehrávaly na místě sportovního komplexu al-Musaná. Ománskému mužskému týmu plážové házené se podařilo na turnaj kvalifikovat.\n\nOmánský daviscupový tým je v současnosti na 86. pozici (2013).\nOmánský fedcupový tým je v současnosti na 74. pozici (2013).\n\nOmán není členem IIHF. Ománská hokejová reprezentace odehrála svá první mezinárodní utkání na \"Mistrovství Zálivu\" v roce 2010. Turnaje se účastnily především země GCC. Omán podlel ve všech třech zápasech s konečným skóre 1-19. Vítězem turnaje se staly Spojené arabské emiráty, a to vůbec poprvé.\n\nBýčí zápasy jsou oblíbenou zábavou, byť s nejasným původem. Jednou z možností je vznik tohoto sportu přímo v Ománu. Dalšími možnostmi jsou vlivy z cizích zemí, býčí zápasy mohly totiž být zavedeny kolonisty – Portugalci – nebo Maury. Existují tři kategorie zápasů podle býčího původu – ryze ománský býk (severní a střední Omán), dafárský býk (jižní oblast Dafár) a býk dovezený z ciziny. Zápasy se odehrávají na stadionech vystavěných právě pro tyto účely. Turnaje se účastní kolem 30 až 35 býků a majitel vítězného býka zpravidla vyhrává peněžní odměnu v rozmezí 500 až 2 000 ománských riálů.\nUdálost přivábí také obchodníky s býky nebo prosté chovatele. Sázení spojené se zápasy není neobvyklé.\n\nDhauy (dauy) jsou plachetnice konstruované a používané v Ománu po staletí. Jejich závody se též řadí k oblíbeným tradičním sportům.\n\nZávody velbloudů a koní se těší také velké oblibě. Na rozdíl od dhauů jsou velbloudi záležitostí spíše vnitrozemních regionů. Jejich trénování pro závodění začíná ve dvou letech. Majitel vítězného velblouda bývá nezřídka odměněn vysokou výhrou. Prodej vítězného velblouda může vynést i obnos mezi 60 až 100 tisíci riály (120 až 200 tisíc euro).\n\nVedle koňských závodů se koní týkají i zápasy v pólu, drezury nebo parkur. Spolu s koňmi ze Sultánových stájí a Ománské sultánovy kavalérie vystupují i koně soukromých chovatelů.\n\nSokolnictví se během staletí stalo uznávaným sportem. Původně se sokolnictví věnovali Beduíni, kteří své dravce cvičili k lovu ptactva. Oblíbilo se zejména u bohatších vrstev Ománců.\n\nPoprvé se Omán účastnil letních Olympijských her v roce 1984.\nOd roku 1984 se zúčastnil zatím všech pořádaných her, ale nezískal doposud žádnou medaili. Dosud se také neúčastnil zimních Olympijských her. Olympijská komise byla ustanovena v roce 1982.\n\nOmán byl pořadatelskou zemí pro Pohárový turnaj Zálivu 2009 (v celkovém pořadí již 19. turnaj), jehož se účastnily země organizace GCC. Ománský fotbalový tým vybojoval celkové prvenství a ománské týmy volejbalu a házené nakonec skončily na druhých místech.\n\nMezi 8. a 16. prosincem 2010 se v Ománu konaly v pořadí druhé Asijské plážové hry. Sportovci spolu soupeřili v 11 sportovních disciplínách.\n\nVýznamnou sportovní událostí v Ománu je \"Cesta Ománem\", anglicky \"Tour of Oman\", cyklistický závod. Závod se koná jednou ročně od roku 2010. Během šesti únorových dní cyklisté projíždí trasy poblíž hlavního města Maskatu a při západní části pohoří al-Hadžar. \"Cesta Ománem\" již přilákala množství cyklistů i z jiných zemí. Délka tratě měří 687 kilometrů.\n\nVítězem prozatím posledního ročníku Tour of Oman 2013 se stal Brit Chris Froome, pro něhož to byl premiérový triumf na velkém závodě. Za ním, na stupni vítězů, skončili dřívější vítězové Tour de France Alberto Contador (druhý) a Cadel Evans (třetí). Jednalo se o vůbec první velký cyklistický závod roku.\n\n\n\n"}
{"id": "922951", "url": "https://cs.wikipedia.org/wiki?curid=922951", "title": "Zkušební a cvičný objekt CE", "text": "Zkušební a cvičný objekt CE\n\nZkušební a cvičný objekt CE „Jordán“, lidově zvaný „Benešák“, je pěchotní srub československého opevnění, který se nachází v Brdech na cílové dopadové ploše Jordán, na severním svahu kopce Houpák v nadmořské výšce 760 metrů. Objektem prochází katastrální hranice obcí Obecnice v okrese Příbram a Malá Víska v okrese Beroun. Do konce roku 2015 se nacházel uvnitř vojenského újezdu Brdy v okrese Příbram, který byl k 1. lednu 2016 zrušen.\n\nPěchotní srub byl postaven v roce 1936 za účelem zkoušek vybavení a výzbroje těžkého opevnění. V srpnu 2012 prohlásilo Ministerstvo kultury ČR objekt CE „Jordán“ za kulturní památku.\n\nStavba objektu byla na základě výběrového řízení svěřena pražské firmě Litická a.s., která provedla hrubou stavbu objektu od 14. dubna do 27. května 1936 za částku 884 000 Kč. Jedná se o jednostranný srub, tj. určený pro palbu hlavních zbraní jedním směrem. Svým stavebním řešením se objekt CE podobá některým objektům, které byly později postaveny na severní hranici Čech – jedná se např. o sruby T-S 55 a T-S 60 v blízkosti Trutnova. Ostatně samo označení CE bylo krycím označením pro pěchotní sruby, stavěné v rámci těžkého opevnění. Objekt CE byl postaven ve II. stupni odolnosti – jeho strop tak dosahuje tloušťky 200 cm a čelní stěna, krytá násypem z kamenů a zeminy, má tloušťku 225 cm. Srub je jen částečně dvoupodlažní, což je jediná odlišnost oproti běžným pěchotním srubům, které měly shodnou rozlohu horního i spodního podlaží. V horním (přízemním) podlaží objektu CE je umístěna místnost strojovny a filtrovny, dále stanoviště velitele a místnost pro telefonistu. Ve velké střelecké místnosti byly umístěny hlavní zbraně – dvojče kulometů a protitankový kanon. Chodba v horním podlaží vedla dále do krycího křídla, kde byly u čelní stěny umístěny nádrže na vodu, toalety a vstup do pancéřového zvonu. Ve spodním podlaží se nacházely ubikace posádky (celkem 22 mužů), místnost zemní telegrafie, sklad proviantu a jímka odpadních vod.\n\nOd podzimu roku 1936 probíhaly v objektu zkoušky zbraní vyvíjených či upravovaných pro účely těžkého opevnění. Jednalo se o zbraň L1 (4cm protitankový kanon vz. 36 spřažený s těžkým kulometem vz. 37), dále těžké kulomety vz. 35 a 37 a také lehké kulomety vz. 26. S tím souvisely i zkoušky zvláštních lafetací a dalšího příslušenství pro výše zmíněné zbraně. Zkoušky vnitřního vybavení se týkaly zejména zkoušek vzduchotechniky, osvětlení, agregátu, silnostěnných dveří a také spojovacích prostředků. Objekt CE byl využit i k nácviku běžných činností posádky včetně spolupráce při vedení palby. Získané poznatky byly od února 1937 využity pro výcvik hraničářských pluků, které obsazovaly linie těžkého opevnění. Dále byl objekt podroben zkušebnímu ostřelování, a to v podstatě všemi druhy zbraní, pěchotními i dělostřeleckými až po moždíř ráže 30,5 cm. Po válce byla část poškození srubu opravena. Srub pak byl využit ke zkouškám nového vybavení a výzbroje pro objekty těžkého opevnění u Bratislavy a na jihu Moravy, které armáda využívala. Zkoušky se týkaly nových agregátů, protichemických filtrů nebo kanónu PvK vz. 44/59 ráže 85 mm, který byl vyvinut z kanonu tanku T-34/85. Kvůli novému kanonu byla původní kanónová střílna odstraněna a nahrazena zcela odlišnou střílnou. Ve třicátých letech byly v okolí objektu zkoušeny i protitankové a protipěchotní překážky, jejichž zbytky se na místě nachází dodnes.\n\nObjekt CE se objevil nejméně ve dvou filmech, a to ve snímku \"Piloti\" (1988) a ve filmu \"Obecná škola\" (1991). V obou snímcích představoval obecnou „pevnost v pohraničí“. V blízkosti srubu „Jordán“ natáčel večerníčky o medvíďatech režisér Václav Chaloupek. V 90. letech 20. století byl srub využit i při akcích klubů vojenské historie, které zde předváděly např. boje na Ostravsku v roce 1945.\n\nObjekt CE není jedinou stavbou, která byla na Brdech postavena ke zkouškám souvisejícím s opevněním. Cílová plocha Brda posloužila již v listopadu 1935 ke zkouškám odolnosti železobetonu – tehdy byly ostřelovány železobetonové desky moždíři ráže 21 a 30,5 cm. V následujícím roce byly v souvislosti se zahájením výstavby lehkého opevnění vz. 1936 na kulometné střelnici u Strašic, za účelem výcviku osádek, zkoušek vybavení a odolnosti tohoto typu opevnění, postaveny na cílové ploše Jordán dva objekty tohoto typu. V roce 1937 byly na cílové ploše Jordán postaveny dva objekty pokročilejšího typu lehkého opevnění vz. 37, tzv. řopíky.\n\n"}
{"id": "922954", "url": "https://cs.wikipedia.org/wiki?curid=922954", "title": "Černousy (železniční zastávka a nákladiště)", "text": "Černousy (železniční zastávka a nákladiště)\n\nČernousy jsou nákladiště a zastávka ve stejnojmenné obci na trati číslo 037 spojující Liberec s polským městem Zawidów. Zastávka se nachází v západní části obce, jižně od průmyslového areálu. Severně od zastávky je nechráněný železniční přejezd, na kterém trať křižuje silnice III/0353, z níž v těsné blízkosti přejezdu na východní straně od kolejí odbočuje silnice III/0352. Vlastní zastávka je dvojkolejná, přičemž východní z kolejí pokračuje dále k česko-polské státní hranici a západní vstupuje coby železniční vlečka do zmíněného průmyslového areálu. Na východní straně od kolejiště je zbudována staniční budova (čp. 48), od níž jižním směrem stojí ze dřeva postavené bývalé záchodky a jižně od nich i zděné skladiště.\n\nNa zastávce zastavují osobní vlaky linky L6 \"Liberec – Frýdlant v Čechách – Černousy\".\n\nSeverně od zastávky se nachází rozcestník turistických tras pojmenovaný „Černousy – železniční stanice“, jenž je východiskem pro:\n\n"}
{"id": "922958", "url": "https://cs.wikipedia.org/wiki?curid=922958", "title": "Bratři a sestry (seriál)", "text": "Bratři a sestry (seriál)\n\nBratři a sestry (v anglickém originále Brothers & Sisters) je americký televizní seriál z prostředí rodinného drama natáčený v letech 2006–2011, zaměřující se na členy rodiny Walkerů a jejich životy v Pasadeně v Kalifornii.\n\nObsazení seriálu zahrnuje řadu oceněných či nominovaných známých herců, mj. Sally Field (která za své výkony v seriálu obdržela dvakrát cenu Emmy a jednou cenu SAG) a Rachel Griffiths (dvě nominace na cenu Emmy a další dvě nominace na Zlatý glóbus).\n\nAmerická premiéra prvního dílu úvodní série proběhla 24. září 2006 na stanici ABC. 8. května 2011 byl odvysílán poslední díl závěrečné páté série a o tři dny později, 11. května bylo oznámeno, že se ABC rozhodla nepokračovat v dalším natáčení seriálu.\n\nV Česku je seriál opakovaně vysílán na kabelové stanici Universal Channel a od 10. září 2011 jej do svého programu zařadila také Česká televize.\n\nStodevítidílný seriál \"Bratři a sestry\" se točí kolem života a problémů rodiny Walkerů z vyšší vrstvy, které nastaly nejen po smrti jejich otce a do té doby pomyslného vůdce klanu Walkerů Williama Walkera, zakladatele rodinné ovocnářské a vinařské společnosti \"Ojai Food & Co.\". Hlavními členy rodiny jsou: Nora Walkerová (Sally Field), vdova po Williamovi, která se musí vypořádat s četnými tajemstvími, jež jí manžel před smrtí tajil (nevěra, obchodní problémy...), a její děti Sarah (Rachel Griffiths) s Tommym (Balthazar Getty), kteří se přes veškeré osobní i pracovní neshody snaží společně vést rodinnou firmu i svůj soukromý život, dále Kitty (Calista Flockhart), svobodomyslná dcera, Kevin (Matthew Rhys), homosexuální právník, a nejmladší sourozenec Justin (Dave Annable), právě navrácený drogově závislý dobrovolník války v Iráku. Rodinu dále doplňuje Nořin starší bratr - strýček Saul Holden (Ron Rifkin) a pomyslně v ní přebývá bývalá milenka zesnulého Williama Walkera Holly Harperová (Patricia Wettig).\n\nZápletky a dějové zvraty se obvykle zaobírají romantickými vztahy a aférkami, záležitostmi spojenými s problémy v rodinné firmě a celkově v kariérách jednotlivých členů, a samozřejmě vztahy mezi sourozenci a navzájem vztahy mezi lidmi. Většina těchto zvratů vyústí díky úsilí Walkerů v hlubší posílení rodiny a zlepšení vzájemných vztahů.\n\nV období let 2006 až 2011 odvysílala televize celkem pět řad seriálu. Počty dílů v jednotlivých řadách se lišily od 16 po 24, celkem tak vzniklo 109 dílů.\n\n"}
{"id": "922959", "url": "https://cs.wikipedia.org/wiki?curid=922959", "title": "Císařovna Čchien", "text": "Císařovna Čchien\n\nCísařovna Čchien (; 1426–1468), posmrtným jménem císařovna Siao-čuang-žuej (), příjmením Čchien () byla mingská císařovna, manželka Jing-cunga, císaře čínské říše Ming.\n\nVdala se za o několik měsíců mladšího Jing-cunga, císaře říše Ming, 8. června 1442, v šestnácti letech. Roku 1449 byl Jing-cung poražen a zajat Mongoly a na trůn nastoupil jeho mladší bratr Ťing-tchaj. Následující rok Mongolové Jing-cunga vrátili, zůstal však v izolaci v domácím vězení, dokud ho počátkem roku 1457 státní převrat nevynesl k moci.\n\nCísařovna Čchien neměla děti. Po smrti Jing-cunga roku 1464 se novým císařem stal jeho nejstarší syn a korunní princ Ču Ťien-šen známý jako císař Čcheng-chua. Čcheng-chuova matka paní Čou se ihned dostala do sporu o prestiž a postavení s císařovnou Čchien.\n\nPodle zákonů měla totiž císařovna dostat titul císařovna vdova (\"chuang-tchaj-hou\"), ale paní Čou si stejný titul nárokovala také. Byla sice jen vedlejší manželkou Jing-cunga, ale nyní matkou panujícího císaře a proto požadovala stejný status jako excísařovna Čchien. Argumentovala bezdětností paní Čchien, proti níž vyzdihovala své postavení matky panovníka, a svou věrnost Jing-cungovi, za kterou zaplatila strádáním a invalidností způsobenou životem s ním v domácím vězení v letech 1450–1457.\n\nVe sporu císař váhal s podporou té či oné strany, nakonec podle návrhu velkých sekretářů Pcheng Š’a a Li Siena dostala paní Čou titul „císařovna vdova“ (\"chuang-tchaj-hou\"), ale císařovna Čchien lepší titul „císařovna vdova Cch’-i“ (, \"Cch’-i chuang-tchaj-hou\", „Laskavá císařovna vdova“). Paní Čou to vnímala jako diskriminaci a soustavně tlačila na své zrovnoprávnění.\n\nO čtyři roky později, když paní Čchien zemřela a byla uložena do Jing-cungovy hrobky v mauzoleu Jü-ling, paní Čou protestovala, s tím, že to má být její čest. Trvala na svém požadavku čtyři dny, než ustoupila poté, co 19. června 1468 několik set úředníků osm hodin bědovalo před jejím palácem. Přesto, když po její smrti roku 1504 byla hrobka otevřena, zjistilo se, že císařovna Čchien leží v samostatné komoře.\n"}
{"id": "922961", "url": "https://cs.wikipedia.org/wiki?curid=922961", "title": "Řasnice (dopravna)", "text": "Řasnice (dopravna)\n\nŘasnice je železniční dopravna v Dolní Řasnici na trati číslo 039 spojující Frýdlant s Jindřichovicemi pod Smrkem. Je jednou ze dvou zastávek v obci na této trati (druhou je Řasnice zastávka).\n\nDopravna Řasnice se nachází v jihozápadní části obce. Severně od ní je průmyslový areál společnosti Sintex Automotice CZ vyrábějící díly pro automobilový průmysl. Do areálu však nevede železniční vlečka. Samotná doprava je trojkolejná a severně od kolejiště je zbudována přízemní staniční budova (dům čp. 315), východně od níž stojí objekt skladiště, ke kterému je dovedena a před ním ukončena kusá kolej.\n\nK dopravně není přivedena žádná turistická trasa. Pouze po zpevněné komunikaci vzdálené asi 150 metrů severním směrem je vedena cyklistická trasa číslo 3059.\n\nNa zastávce zastavují osobní vlaky linky L61 \"Liberec – Frýdlant v Čechách – Nové Město pod Smrkem – Jindřichovice pod Smrkem\". Dopravna je na znamení.\n\n"}
{"id": "922967", "url": "https://cs.wikipedia.org/wiki?curid=922967", "title": "Vánoční příběh", "text": "Vánoční příběh\n\nVánoční příběh může být:\n\n"}
{"id": "922968", "url": "https://cs.wikipedia.org/wiki?curid=922968", "title": "Povodí Leny", "text": "Povodí Leny\n\nPovodí Leny je povodí řeky 1. řádu a je součástí úmoří moře Laptěvů. Tvoří je oblast, ze které do řeky Leny přitéká voda buď přímo nebo prostřednictvím jejich přítoků. Jeho hranici tvoří rozvodí se sousedními povodími. Na západě a jihozápadě je to povodí Jeniseje, na severozápadě povodí Chatangy, na severu povodí Oleňoku, povodí Jany a povodí menších přítoků moře Laptěvů, na východě povodí Indigirky a povodí menších přítoků Ochotského moře a na jihovýchodě Povodí Amuru. Nejvyšším bodem povodí je s nadmořskou výškou 2572 m Čerského hora v Bajkalském hřbetu. Povodí zasahuje pouze na území Ruska.\n\nVětší část povodí se nachází v oblastech všeobecného rozšíření věčně zmrzlé půdy a je pokryta tajgou. Menší část severně od 71. rovnoběžky se nachází v pásmu lesotundry a tundry. Horní tok a značná část pravých přítoků se nachází v horských oblastech Přibajkalí, Zabajkalí a Aldanské vysočiny. Levá část povodí se nachází v Středosibiřské pahorkatině a nejníže položená je střední část povodí.\n\n"}
{"id": "922969", "url": "https://cs.wikipedia.org/wiki?curid=922969", "title": "Ladislav Nykl", "text": "Ladislav Nykl\n\nLadislav Nykl (3. července 1944 Praha - 21. února 2016 Chodov) byl český publicista, zaměřený na regionální západočeskou historii komunistické a nacistické totality. Zároveň se zabýval historií trampingu ve Slavkovském lese a Krušných horách.\n\nV roce 1958 se vyučil na zedníka.\n\nV letech 1961-1963 byl vězněný v koncentračním táboře Sýrovice - Oráčov za přípravu útěku do Spolkové republiky Německo, příživnictví, drobné krádeže a protikomunistické smýšlení. Poté se živil v dělnických profesích v karlovarské nemocnici a chodovské továrně.\n\nOd 80. let 20. století vydával pod přezdívkou „Frank“ trampský občasník \"Stopař na papíře\", který v roce 2007 přešel do internetové podoby. Na obecná témata publikoval články především v tištěném Sokolovském deníku a elektronickém deníku na internetu Horydoly.cz.\n\n"}
{"id": "922970", "url": "https://cs.wikipedia.org/wiki?curid=922970", "title": "Nové Město pod Smrkem (železniční stanice)", "text": "Nové Město pod Smrkem (železniční stanice)\n\nNové Město pod Smrkem je železniční stanice ve městě Nové Město pod Smrkem na trati číslo 039 spojující Frýdlant s Jindřichovicemi pod Smrkem. Nachází se na západním okraji města.\n\nSamotná železniční stanice je trojkolejná. V její jižní části se nachází kusá kolej zakončená u skladiště a plniče uhlí. Naopak na severní straně jsou patrné dvě snesené kusé koleje. Jedna vedla ke skladišti dřeva a druhá k průmyslovému objektu. Na východní straně kolejiště je vybudovaná zděná patrová staniční budova, která železniční stanici odděluje od Švermovy ulice. Na severní i jižní straně křižuje železniční trať silniční komunikace na nechráněných železničních přejezdech. Jižně od stanice trať křižuje ulice Nádražní, severně ulice Růžová.\n\nVe stanici zastavují osobní vlaky linky L61 \"Liberec – Frýdlant v Čechách – Nové Město pod Smrkem – Jindřichovice pod Smrkem\".\n\nNa křižovatce ulic Švermova a Nádražní, které se nachází jihovýchodně od staniční budovy, je rozcestník turistických tras pojmenovaný „Nové Město pod Smrkem – železniční stanice“. Odtud vede modře značená trasa na místní náměstí k rozcestníku „Nové Město pod Smrkem – náměstí“. Žádná cyklotrasa ani lyžařská trasa ke stanici nevede.\n\n"}
{"id": "922978", "url": "https://cs.wikipedia.org/wiki?curid=922978", "title": "Golden Gala 2010", "text": "Golden Gala 2010\n\nGolden Gala 2010 byl lehkoatletický mítink, který se konal 10. června 2010 v italském městě Řím. Byl součástí série mítinků Diamantová liga.\n"}
{"id": "922979", "url": "https://cs.wikipedia.org/wiki?curid=922979", "title": "Jindřichovice pod Smrkem (dopravna)", "text": "Jindřichovice pod Smrkem (dopravna)\n\nJindřichovice pod Smrkem je železniční dopravna v obci Jindřichovice pod Smrkem na trati číslo 039, která sem vede z Frýdlantu. Má status dopravna D3, neboť v příslušném traťovém úseku je zavedeno zjednodušené řízení drážní dopravy. V současné době je dopravnou koncovou, ale před druhou světovou válkou odtud trať pokračovala dále do dnešního Polska.\n\nDopravna se nachází na jihovýchodním okraji obce. Vede k ní zpevněná komunikace. Na západní i východní straně je kolejiště orámováno nechráněnými železničními přejezdy, na kterých trať křižují bezejmenné místní komunikace. Na severní straně kolejiště stojí zděná patrová staniční budova a na protilehlé straně u novoměstského zhlaví polozřícená bývalá výtopna.\n\nDopravna má zachována obě zhlaví. Má dvě dopravní koleje, obě jsou do zhlaví u konce trati zapojeny pouze jako koleje manipulační. U obou je sypané nástupiště.\n\nNa zastávce zastavují osobní vlaky linky L61 \"Liberec – Frýdlant v Čechách – Nové Město pod Smrkem – Jindřichovice pod Smrkem\".\n\nSeverovýchodně od staniční budovy stojí rozcestník turistických tras pojmenovaný „Jindřichovice pod Smrkem – železniční stanice“. Odtud vede východním směrem zeleně značená turistická trasa ke zřícenině kostela svatého Jakuba Staršího. Stejným směrem vede také naučná stezka Okolím Jindřichovic za výšinami ideálů a do údolí duše. Další zeleně značená trasa vede z rozcestníku u dopravny jihozápadním směrem na rozcestí „Pod Hřebenáčem“ a třetí severozápadním směrem skrz obec k rozcestí „Pod Kamenným vrchem“. Část s ním je společně vedena také zmíněná naučná stezka.\n\nŽádná cyklistická nebo lyžařská trasa přímo k dopravně přivedena není.\n\n"}
{"id": "922984", "url": "https://cs.wikipedia.org/wiki?curid=922984", "title": "Tansu Çillerová", "text": "Tansu Çillerová\n\nTansu Penbe Çillerová (* 24. květen 1946, Istanbul) je turecká politička a ekonomka. V letech 1993–1996 byla premiérkou Turecka. Byla první (a je dosud jedinou) ženou v úřadu tureckého předsedy vlády. V letech 1996–1997 zastávala funkci ministryně zahraničí a místopředkyně vlády. Byla představitelkou liberálně-konzervativní strany \"Doğru Yol Partisi\" (\"Strana pravé cesty\"), v jejímž čele stála v letech 1993–2002.\n\nBěhem její vlády došlo ke zvýšení napětí mezi Tureckem a Řeckem, ona sama proslula výrokem, že \"turecká armáda může být v Aténách do 24 hodin\". Podařilo se jí rovněž přimět USA, aby zařadily Kurdskou stranu pracujících na seznam teroristických organizací. Provedla též reformu armády a snížila její závislost na armádě americké. Po volbách v roce 2002 odešla z politického života.\n\n"}
{"id": "922986", "url": "https://cs.wikipedia.org/wiki?curid=922986", "title": "Kilpi", "text": "Kilpi\n\nKilpi je finská heavy metalová kapela, která hraje ve finštině.\nKapelu roku 2003 založili Pete Kilpi a Taage Laiho. Nahráli první singl \"Nerokasta Ikävää\", který rozeslali do finských rádií a tím se dostali do povědomí posluchačů. Začátkem února 2003 začali pracovat na prvním albu Sähkönsinistä Sinfoniaa, které vyšlo 28. května 2003. V létě pak mají své první koncerty.\n\nV září 2004 vyšlo jejich druhé album II Taso. V říjnu kapela vyrazila na finské turné s názvem \"Sielut Iskee Tour 2004\". První část proběhla mezi říjnem a prosincem, druhá v únoru a březnu 2005.\n\nV únoru 2006 kapela vydala třetí studiové album s názvem Kaaoksen Kuningas. Dvě písně z tohoto alba, \"Katharsis\" a \"Toinen Minä\", byli nominovány do soutěže Eurovision Song Contest 2006. Nakonec ale postoupila kapela Lordi.\n\nJediný záznam vystoupení vyšel v roce 2007 s názvem Kaaos - Live. Koncert vyšel také na DVD pod názvem Kuningas.\n\nV roce 2008 bylo vydáno album IV a v roce 2009 zatím poslední album Pirun Merta.\n\n"}
{"id": "922994", "url": "https://cs.wikipedia.org/wiki?curid=922994", "title": "Max Irons", "text": "Max Irons\n\nMaximilian Paul Diarmuid „Max“ Irons (* 17. října 1985 Camden, Londýn, Spojené království) je britský filmový herec a model. Jeho nejznámější role jsou ve filmech \"Červená Karkulka\" a \"Hostitel\".\n\nNarodil se v londýnském obvodu Camden jako syn irské herečky Sinéad Cusack a britského herce Jeremyho Ironse. Jeho prarodiči jsou irští herci Cyril Cusack a Maureen Kiely, jeho bratr je fotograf Samuel Irons a nevlastní bratr je politik Richard Boyd Barrett. Navštěvoval školu Dragon School v Oxfordu a v roce 2008 absolvoval na Guildhallské škole hudby a umění. Během školních let trpěl dyslexií a jeho otec ho od herecké kariéry velmi odrazoval. Před začátkem své herecké kariéry se živil jako číšník.\n\nV roce 2011 začal chodit s herečkou Emily Browning, ale v následujícím roce se rozešli.\n\nV roce 2011 hrál roli Henryho ve filmu režisérky Catherine Hardwicke, \"Červená Karkulka\", kde se objevil po boku Amandy Seyfried a Garyho Oldmana.\n\nByl vybrán do role Jareda Howa ve filmu \"Hostitel\", který je založený na stejnojmenné knize od Stephenie Meyer. Vedle něj se v hlavních rolích objevili Saoirse Ronan, Diane Kruger a Jake Abel. Film byl dán do kin ve Spojených státech na konci března 2013.\n\nNatočil historický \"The White Queen\", kde ztvárnil Eduarda IV. Seriál je založen na úspěšné knižní sérii The Cousins' War a měl premiéru na BBC One a Starz ke konci roku 2013.\n\nZahrál si roli Vivaldiho ve stejnojmenném filmu z roku 2013.\n\nByl modelem například pro značky Burberry nebo Mango.\n\n"}
{"id": "922996", "url": "https://cs.wikipedia.org/wiki?curid=922996", "title": "Beats Electronics", "text": "Beats Electronics\n\nBeats Electronics je americký výrobce audiotechniky a příslušenství, především ale sluchátek a reproduktorů, které prezentuje pod značkou Beats by Dr. Dre. Mimo to od roku 2012 spravuje streaming hudby – Beats Music. Sídlí ve městě Santa Monica s pobočkou v Culver City (obě ve státu Kalifornie). V roce 2013 měla Beats Electronic tržby o výši 1,5 mld. dolarů. Produkty Beats se prodávají globálně a firma má přibližně 700 zaměstnanců .\n\nBeats Electronics založili v roce 2006 Jimmy Iovine, předseda společnosti Interscope-Geffen A&M, a známý hip-hopový producent Andre Young, známý jako Dr. Dre, který se též podílel na vývoji. Na krátké období kolem roku 2012 Beats majoritně vlastnila tchajwanská společnost HTC, ta později snížila svůj podíl pod 25 %, aby jej v roce 2013 prodala zcela. Současně s tím, v roce 2013 se mezi význačnějšími akcionáři patřil nadnárodní zbrojní konglomerát the Carlyle Group.\n\n10. května 2014 Beats koupila společnost Apple Inc. za 3,2 mld. US$, s tím, že hodlá značku zachovat, pouze příjmy z ní bude těžit nový majitel. Tato transakce udělala z Dr. Dre prvního miliardáře mezi hip-hopovými producenty. O měsíc později unikly zprávy o tom, že Apple možná přestane u svých zařízeních podporovat 3,5mm jack a nahradí jej konektorem Lightning – Beats tím pádem využije k výrobě „oficiálních“ sluchátek s tímto konektorem a u všech konkurenčních výrobců bude vybírat licenční poplatky za použití rozhraní.\n\nZnačka Beats By Dr. Dre se v současnosti těší velkému úspěchu, kterého mohla dosáhnout spojením se známým hip-hopovým umělcem, zásluhou dobrého marketingu, spočívajícím ve spojení s celebritami (nejen z hudebního průmyslu), které se značkou nezřídka mají lukrativní smlouvy, a product placementem.\n\nLogem Beats je zakulacené písmeno 'b' v bílé barvě na červeném kruhovém pozadí. Značka je vnímána jako luxusní a trendy hlavně mezi mladší generací – současně její výrobky patří většinou mezi ty dražší. Například na trhu sluchátek nad 100 $ má Beats 64% podíl . Výrobky Beats se objevily v několika videoklipech, včetně těch extrémně populárních s miliony zhlédnutí, popř. sluchátky Beats byl vybaven americký basketbalový tým na LOH v Šanghaji. S vývojem jednotlivých modelů navíc spojila své jméno řada hudebních ikon, což podněcuje jak zvědavost jejich příznivců, tak vzájemně prospěšnou publicitu jich i značky samotné.\n\nTato společnost také dodává softwarové ekvalizéry do mobilních telefonů HTC a do notebooků HP.\n\n"}
{"id": "922997", "url": "https://cs.wikipedia.org/wiki?curid=922997", "title": "Borgore's Misadventures in Dubstep", "text": "Borgore's Misadventures in Dubstep\n\nBorgore's Misadventures in Dubstep je kompilační album labelu UKF Music a izraelského dubstep producenta Borgora.\n"}
{"id": "923007", "url": "https://cs.wikipedia.org/wiki?curid=923007", "title": "1978 ve fotografii", "text": "1978 ve fotografii\n\nTento článek obsahuje významné fotografické události v roce 1978.\n\n\n\n\n\n\n\n\n\n\n"}
{"id": "923008", "url": "https://cs.wikipedia.org/wiki?curid=923008", "title": "Ugandapithecus", "text": "Ugandapithecus\n\nUgandapithecus je rod vyhynulých úzkonosých primátů, žijících v časném miocénu (zhruba před 14 – 22 miliony let) ve východní Africe. Jejich ostatky byly zachyceny na lokalitách Koru, Legetet a Chamtwara, nacházejících se na území dnešní Keni a také na lokalitě Napak v Ugandě.\n\nUgandapithecus byl býložravý primát, který se pohyboval po všech čtyřech končetinách ve větvích stromů. Uvažuje se, že druh Ugandapithecus major se vzhledem ke své velikosti mohl pohybovat i po zemi. Vyznačoval se výrazným pohlavním dimorfismem, přičemž samci byli výrazně mohutnější než samice. Dospělý samec mohl dosáhnout velikosti gorilí samice, zatímco samice druhu \"Ugandapithecus major\" byla veliká asi jako šimpanz.\n\nPro rod Ugandapithecus byly dosud navrženy čtyři druhy, které na sebe časově navazují. Autoři návrhu předpokládají, že jednotlivé druhy předstauvjí souvislou vývojovou linii, během které se průběžně zvětšovaly tělesné rozměry od malého druhu \"Ugandapithecus meswae\" směrem k velkým zástupcům \"Ugandapithecus major\" a \"Ugandapithecus gitongai\".\n\n\nDruh Ugandapithecus major byl donedávna známý jen z málo početných fragmentů čelistí a zubů a dále z několika torzovitých ostatků postkraniální kostry. Až v červenci roku 2011 byla na lokalitě Napak v Ugandě objevena velmi dobře zachovaná lebka. Podle stavu chrupu se jedná o lebku samce ve věku asi 10 let.\n\nNový rod byl navržen teprve v roce 2000 a dosud se jedná o kontroverzní, ne všeobecně přijatý taxon.\n\nDůvodem pro vytvoření nového rodu byla dlouhodobě vnímaná nesourodost jednotlivých druhů rodu Proconsul. Odborníci se shodují v názoru, že mladší zástupci Proconsulů (\"Proconsul heseloni\" a \"Proconsul nyanzae\") jsou morfologicky částečně odlišní od starších druhů (\"Proconsul africanus\" a \"Proconsul major\"). Nový rod byl vytvořen na základě ostatků, popisovaných jako Proconsul major.\n\nToto rozdělení nebylo jednoznačně přijato a jeho odpůrci namítají, že na nalezených kostrách nejsou patrné dostatečně rozdíly. Důvodem odlišností nemusí být vzdálenější příbuzenství, ale pouhé přizpůsobení jednotlivých druhů odlišným přírodním podmínkám. Navíc i po vydělení rodu Ugandapithecus přetrvávají v rámci zbylých druhů rodu Proconsul určité odlišnosti. Rod Proconsul je tudíž patrně polyfyletickou jednotkou, a proto bude v budoucnu nutná důkladná revize, podpořená v ideálním případě novými nálezy.\n"}
{"id": "923019", "url": "https://cs.wikipedia.org/wiki?curid=923019", "title": "Mabokopithecus clarki", "text": "Mabokopithecus clarki\n\nMabokopithecus clarki je druh vyhynulých úzkonosých primátů, žijících ve středním miocénu (před 15 – 16 miliony let) v západní části dnešní Keni.\n\nRod \"Mabokopithecus\" byl popsán v roce 1969 pouze na základě nálezu dvou izolovaných třetích stoliček z ostrova Maboko na Viktoriině jezeře v západní Keni. Možnost srovnávání s ostatními miocénními primáty je proto silně omezena.\n\nOtázky vyvolal nález téměř kompletní dolní čelisti z ostrova Maboko, publikovaný v roce 1998. Třetí stoličky z této čelisti jsou morfologicky shodné se stoličkami rodu \"Mabokopithecus\", zbytek chrupu je však extrémně podobný druhu \"Nyanzapithecus pickfordi\". Je tudíž možné, že \"Nyanzapithecus\" a \"Mabokopithecus\" představují tentýž rod. Pro jejich sjednocení nebo vyloučení shody však budou potřeba další nálezy.\n\n"}
{"id": "923020", "url": "https://cs.wikipedia.org/wiki?curid=923020", "title": "Budapest Grand Prix 2013", "text": "Budapest Grand Prix 2013\n\nBudapest Grand Prix 2013 byl tenisový turnaj pořádaný jako součást ženského okruhu WTA Tour, který se hrál na otevřených antukových dvorcích tenisové akademie Romai. Konal se mezi 8. až 14. červencem 2013 ve maďarském hlavním městě Budapešti jako 19. ročník turnaje.\n\nTurnaj s rozpočtem 235 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala třicátá tenistka žebříčku Lucie Šafářová z České republiky.\n\nOrganizátoři se rozhodli turnaj v kalendáři sezóny ponechat i po masivních povodních ve Střední Evropě na přelomu května a června 2013, a probíhající rekonstrukci tenisového areálu. Kvalifikace byla zrušena. Čtyři nejvýše postavené kvalifikantky automaticky postoupily do hlavní soutěže. Ve čtyřhře došlo k redukci počtu dvojic ze šestnácti na osm, v čele s českou dvojicí Andrea Hlaváčková a Lucie Hradecká, které turnaj také vyhrály.\n\n\nNásledující hráčky obdržely divokou kartu do hlavní soutěže:\n\nNásledující hráčky získaly přímou účast v hlavní soutěži, protože kvalifikace byla zrušena vzhledem k probíhající rekonstrukci areálu po povodních:\n\n\n\nNásledující páry obdržely divokou kartu do hlavní soutěže:\n\n\n"}
{"id": "923021", "url": "https://cs.wikipedia.org/wiki?curid=923021", "title": "Internazionali Femminili di Palermo 2013", "text": "Internazionali Femminili di Palermo 2013\n\nInternazionali Femminili di Palermo 2013 byl tenisový turnaj pořádaný jako součást ženského okruhu WTA Tour, který se hrál na otevřených antukových dvorcích v areálu Country Time Clubu. Konal se mezi 8. až 14. červencem 2013 v jihoitalském Palermu jako 26. ročník turnaje.\n\nTurnaj s rozpočtem 235 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala světová pětka Sara Erraniová z Itálie, která ve finále podlehla deblové spoluhráčce a jedenácté tenistce žebříčku Robertě Vinciové. Obě italské hráčky, které spolu tvořily první pár světa, do soutěže čtyřhry nenastoupily.\n\n\nNásledující hráčky obdržely divokou kartu do hlavní soutěže:\n\n\n\n\nNásledující páry obdržely divokou kartu do hlavní soutěže:\n\n\n"}
{"id": "923025", "url": "https://cs.wikipedia.org/wiki?curid=923025", "title": "Budapest Grand Prix 2013 – ženská dvouhra", "text": "Budapest Grand Prix 2013 – ženská dvouhra\n\nDo soutěže ženské dvouhry na tenisovém turnaji Budapest Grand Prix 2013 nastoupilo třicet jedna hráček. Obhájkyní titulu byla italská světová pětka Sara Erraniová, která se turnaje nezúčastnila, když zvolila účast na paralelně probíhajícím Internazionali Femminili di Palermo.\n\nSoutěž dvouhry vyhrála třetí nasazená Rumunka Simona Halepová, která ve finále zdolala nenasazenou rakouskou tenistku Yvonne Meusburgerovou ve třech sadách . Připsala si tak třetí titul na okruhu WTA Tour během jediného měsíce.\n\n\n"}
{"id": "923026", "url": "https://cs.wikipedia.org/wiki?curid=923026", "title": "Seznam kulturních památek v Lomnici nad Popelkou", "text": "Seznam kulturních památek v Lomnici nad Popelkou\n\n"}
{"id": "923027", "url": "https://cs.wikipedia.org/wiki?curid=923027", "title": "Seznam kulturních památek v Semilech", "text": "Seznam kulturních památek v Semilech\n\n"}
{"id": "923028", "url": "https://cs.wikipedia.org/wiki?curid=923028", "title": "Seznam kulturních památek ve Vysokém nad Jizerou", "text": "Seznam kulturních památek ve Vysokém nad Jizerou\n\n"}
{"id": "923029", "url": "https://cs.wikipedia.org/wiki?curid=923029", "title": "Turkanapithecus kalakolensis", "text": "Turkanapithecus kalakolensis\n\nTurkanapithecus kalakolensis je druh vyhynulých úzkonosých primátů, žijících na konci časného miocénu (před 17 – 17,5 miliony let) v severní části dnešní Keni.\n\n\"Turkanapithecus\" byl popsán v roce 1986 a dosud je jen velmi málo známý. Jeho ostatky (lebka včetně dolní čelisti, zlomky předních i zadních končetin) byly zachyceny pouze na lokalitě Kalodirr u jezera Turkana v severní Keni. Je možné, že rod \"Turkanapithecus\" reprezentuje také nález zlomku loketní kosti na lokalitě Fejej v jižní Etiopii, zde však chybí další nálezy k porovnání.\n\n\"Turkanapithecus\" představoval středně velkého býložravého primáta, velmi podobného rodu \"Proconsul\". Samci mohli dosahovat váhy zhruba 10 kg. Jednalo se patrně o nespecializovaného kvadrupedního stromového tvora, který ale mohl být oproti Proconsulovi lépe uzpůsoben ke šplhání ve větvích.\n"}
{"id": "923030", "url": "https://cs.wikipedia.org/wiki?curid=923030", "title": "Internazionali Femminili di Palermo 2013 – ženská dvouhra", "text": "Internazionali Femminili di Palermo 2013 – ženská dvouhra\n\nDo soutěže ženské dvouhry na tenisovém turnaji Internazionali Femminili di Palermo 2013 nastoupilo třicet dva hráček. Obhájkyní titulu byla italská světová pětka Sara Erraniová, která se opět probojovala do finále, z něhož odešla poražena.\n\nSoutěž dvouhry vyhrála druhá nasazená Italka Roberta Vinciová, která ve finále zdolala turnajovou jedničku a deblovou spoluhráčku Saru Erraniovou ve třech sadách .\n\n\n"}
{"id": "923031", "url": "https://cs.wikipedia.org/wiki?curid=923031", "title": "Internazionali Femminili di Palermo 2013 – ženská čtyřhra", "text": "Internazionali Femminili di Palermo 2013 – ženská čtyřhra\n\nDo soutěže ženské čtyřhry na tenisovém turnaji Internazionali Femminili di Palermo 2013 nastoupilo šestnáct dvojic. Obhájcem titulu byl třetí nasazený pár Češek Renaty Voráčové hrající po boku Barbory Záhlavové-Strýcové, který prohrál v semifinále s dvojicí sester Plíškových.\n\nVítězem se stala nejvýše nasazená francouzsko-polská dvojice Kristina Mladenovicová a Katarzyna Piterová, která ve finále zdolala český sourozenecký pár Karolínu a Kristýnu Plíškovy po rovnocenném zisku prvních dvou sad 6–1 a 5–7, až dvoubodovým rozdílem v supertiebreaku [10–8].\n\n\n"}
{"id": "923032", "url": "https://cs.wikipedia.org/wiki?curid=923032", "title": "Budapest Grand Prix 2013 – ženská čtyřhra", "text": "Budapest Grand Prix 2013 – ženská čtyřhra\n\nDo soutěže ženské čtyřhry na tenisovém turnaji Budapest Grand Prix 2013 nastoupilo šestnáct dvojic. Obhájcem titulu byl slovenský pár Janette Husárová a Magdaléna Rybáriková, který se turnaje nezúčastnil. Organizátoři vzhledem k masivním povodním ve Střední Evropě na přelomu května a června 2013, které postihly skrze rozvodněný Dunaj také Budapešť, snížily počet dvojic ze šestnácti na osm.\n\nVítězem se stala nejvýše nasazená česká dvojice Andrea Hlaváčková a Lucie Hradecká, která ve finále zdolala rusko-gruzínský pár Nina Bratčikovová a Anna Tatišviliová ve dvou setech 6–4 a 6–1. Oběh Češky si tak připsaly premiérový deblový titul v sezóně a první od triumfu na BGL Luxembourg Open z druhé poloviny října 2012.\n\n\n"}
{"id": "923034", "url": "https://cs.wikipedia.org/wiki?curid=923034", "title": "Hall of Fame Tennis Championships 2013", "text": "Hall of Fame Tennis Championships 2013\n\nHall of Fame Tennis Championships 2013 byl tenisový turnaj pořádaný jako součást mužského okruhu ATP World Tour, který se hrál na otevřených travnatých dvorcích Casina Newport, kde sídlí Mezinárodní tenisová síň slávy. Konal se mezi 8. až 14. červencem 2013 v americkém Newportu jako 38. ročník turnaje.\n\nTurnaj s rozpočtem 519 775 dolarů patřil do kategorie ATP World Tour 250. Nejvýše nasazeným hráčem ve dvouhře byla světová devatenáctka Sam Querrey ze Spojených států, kterého v úvodním kole překvapivě vyřadil krajan Tim Smyczek.\n\nFrancouzský tenista Nicolas Mahut získal poprvé v kariéře „double“, když vyhrál soutěž dvouhry i čtyřhry. Celkově si tak připsal druhý singlový a sedmý deblový titul na okruhu ATP Tour.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n\nNásledující páry obdržely divokou kartu do hlavní soutěže:\n\nNásledující pár nastoupil do soutěže z pozice náhradníka:\n\n\n\n"}
{"id": "923035", "url": "https://cs.wikipedia.org/wiki?curid=923035", "title": "Swedish Open 2013", "text": "Swedish Open 2013\n\nSwedish Open 2013 byl společný tenisový turnaj mužského okruhu ATP World Tour a ženského okruhu WTA Tour, hraný na otevřených antukových dvorcích s centrálním kurtem Båstad Tennis Stadium pro pět tisíc diváků. Konal se mezi 6. až 21. červencem 2013 ve švédském Båstadu jako 66. ročník mužského a 5. ročník ženského turnaje.\n\nMužská polovina, hraná pod jménem SkiStar Swedish Open 2013, se řadila do kategorie ATP World Tour 250 a její dotace činila 491 370 eur. Ženská část, nazvaná Collector Swedish Open 2013, měla rozpočet 235 000 dolarů a byla součástí kategorie WTA International Tournaments.\n\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár nastoupil do hlavní soutěže z pozice náhradníka:\n\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující páry obdržely divokou kartu do hlavní soutěže:\n\n\n\n\n"}
{"id": "923036", "url": "https://cs.wikipedia.org/wiki?curid=923036", "title": "MercedesCup 2013", "text": "MercedesCup 2013\n\nMercedesCup 2013 byl tenisový turnaj pořádaný jako součást mužského okruhu ATP World Tour, který se hrál na otevřených antukových dvorcích tenisového oddílu Weissenhof. Konal se mezi 6. až 14. červencem 2013 v německém Stuttgartu jako 36. ročník turnaje.\n\nTurnaj s rozpočtem 467 800 eur patřil do kategorie ATP World Tour 250. Nejvýše nasazeným hráčem ve dvouhře byla světová třináctka Tommy Haas z Německa, kterého ve čtvrtfinále vyřadil pozdější italský vítěz Fognini.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n\nNásledující páry obdržely divokou kartu do hlavní soutěže:\n\n\n\n"}
{"id": "923040", "url": "https://cs.wikipedia.org/wiki?curid=923040", "title": "Svépravice (Praha)", "text": "Svépravice (Praha)\n\nSvépravice () jsou bývalá vesnice, dnes jižní část čtvrti Horní Počernice a městské části Praha 20 hlavního města Prahy. Leží mezi Chvalami a Xaverovem.\n\nNejstarší dochovanou písemnou zprávou o obci Svépravice je záznam z roku 1420 o konfiskaci Pražany a darování kostelu svatého Michala v Opatovicích na Novém Městě. Nejstarší záznam o poplužním dvoru Xaverov pochází z první poloviny osmnáctého století.\n\nRoku 1652 se Chvaly a Svépravice staly majetkem jezuitského řádu, který je spojil v jeden celek, k němuž roku 1675 přikoupili Šestajovice a roku 1683 dvůr v Satalicích. Po zrušení jezuitské koleje a zákazu řádu roce 1773 přešel tento majetek do Zemského studijního fondu založeného pro vydržování škol. Roku 1750 byla ve Svépravicích postavena kaplička.\n\nSvépravice s Xaverovem v roce 1785 měly 16 domů; roku 1880 měly 24 domů a 13 obyvatel. Po roce 1920 došlo k mohutné vlně osidlování, v jejímž důsledku se zástavba sousedních obcí propojila.\n\nRoku 1924 byly Svépravice elektrifikovány. Roku 1934 byla ve Svépravicích zřízena samostatná škola.\n\nNa základě návrhu z roku 1941 a souhlasu obcí z 13. září 1941 nařídil okresní úřad Praha-venkov k 1. únoru 1943 připojení obcí Chvaly a Svépravice (včetně Xaverova) k městysi Horní Počernice. Horní Počernice se poté roku 1969 staly městem a to bylo roku 1974 připojeno k Praze. Celé Horní Počernice mají dnes jedno společné katastrální území i řadu popisných čísel. Svépravice nejsou vymezeny ani jako základní sídelní jednotka; jejich převážná část spadá do ZSJ Chvaly. Název Svépravice však dosud nese autobusová zastávka; v blízkosti Svépravic je také Svépravický rybník a ulice Do Svépravic.\n\n"}
{"id": "923041", "url": "https://cs.wikipedia.org/wiki?curid=923041", "title": "Čertousy", "text": "Čertousy\n\nČertousy () jsou bývalá vesnice, dnes východní část čtvrti Horní Počernice a městské části Praha 20 hlavního města Prahy.\n\nDvůr Čertousy (Tyrczus) vlastnil v roce 1322 Seiboth z Benešova. Jeho syn Henslin jej v roce 1357 prodal arcibiskupovi Arnoštu z Pardubic, který jej koupil prozabezpečení Karlovy univerzity. V roce 1366 přechází dvůr pod nově založenou Karlovu kolej, což se uvádí v její zakládací listině. Nejstarší dochovanou písemnou zprávou o obci Čertousy (a zároveň i o obci Horní Počernice) jsou písemnosti Univerzity Karlovy z let 1357 a 1366, podle nichž král Karel IV. tyto vsi věnoval Univerzitní koleji. Po husitských válkách získali dvůr opět mistři Karlovy koleje. V roce 1400 je zmíněna čertouská tvrz, kterou držel jako zástavu staroměstský sladovník Ješek Vrabec; do konce 15. století zanikla.\n\nRoku 1639 při vpádu Švédů byly Čertousy i Horní Počernice značně pobořeny, dvůr Čertousy však mistři Karlovy koleje opět obnovili.\n\nV neznámé době vznikl v Čertousích zámek, který nese stylové znaky 18. století, s anglickým parkem. V 18. století jezuité budovu zámku přestavěli.\n\nDvůr (velkostatek) získali roku 1906 předci nynějších vlastníků. Po znárodnění v roce 1948 došlo k postupné devastaci, bylo zbouráno 7 původních objektů, zasypány všechny studně a zcela znečištěn přilehlý rybník. Státní statek Praha v 80. letech uvažoval o úplné demolici a výstavbě velkokapacitní odchovny jalovic a vepřína. Velkostatek byl po roce 1989 restituován, od roku 1994 jsou zbylé budovy postupně rekonstruovány. Západní křídlo areálu velkostatku, 110 metrů dlouhá stavba sestávající z 5 hospodářských budov, byla přebudována na tříhvězdičkový hotel Čertousy, který byl otevřen roku 1999.\n\nHorní Počernice spolu s Čertousy v roce 1785 měly 67 domů; roku 1880 dohromady měly 135 domů a 1055 obyvatel. Po roce 1920 došlo k mohutné vlně osidlování, v jejímž důsledku se zástavba sousedních obcí propojila.\n\nRoku 1928 byly Čertousy na základě zákona o zrušení osad připojeny k Horním Počernicím, ty pak roku 1936 byly povýšeny na městys a roku 1943 rozšířeny ještě o Chvaly a Svépravice a roku 1969 byly povýšeny na město a roku 1974 připojeny k Praze. Celé Horní Počernice mají dnes jedno společné katastrální území i řadu popisných čísel.\n\n\n"}
{"id": "923043", "url": "https://cs.wikipedia.org/wiki?curid=923043", "title": "Chvaly", "text": "Chvaly\n\nChvaly () jsou bývalá vesnice, dnes západní část čtvrti Horní Počernice a městské části Praha 20 hlavního města Prahy.\n\nPrvní zmínka o osídlení na území dnešních Horních Počernic, pochází z období kolem roku 4500 př. n. l. Osidlování probíhalo pravděpodobně ve dvou na sobě nezávislých proudech a časových vlnách. První proti proudu Vltavy podél Rokytky a Svépravického potoka. Druhá proti proudu řeky Labe a zde přes hřeben u Nehvizd do údolí Svépravického potoka. V tomto období se v oblasti Chval nacházejí různé kusy pazourků.\n\nNejstarší dochovanou písemnou zprávou o obci Chvaly je zakládací listina Vyšehradské kapituly z roku 1088, kde český král Vratislav I. zmiňuje Chvaly s 6 poplužími mezi 66 darovanými vesnicemi a osadami, jako její majetek je zmiňuje i listina knížete Soběslava I. z roku 1130.\n\nV roce 1420 byly Chvaly byly konfiskovány Pražany a darovány kostelu sv. Michala v Opatovicích na Novém Městě. Z roku 1428 pochází nejstarší zmínka o gotické tvrzi. Mezi lety 1436 a 1462 přešly do majetku Habarta z Hartenbergu.\n\nV roce 1614 koupil chvalský statek, tvrz a ves Eustachius Betengel z Neuenperka, který je však brzy prodal Jiřímu Vtelenskému ze Vtelna. Ten byl za účast na českém stavovském povstání v roce 1622 odsouzen ke ztrátě poloviny majetku, a tak bylo chvalské panství prodáno císařskému radovi a místosudímu apelačního soudu Janu Danielovi Kaprovi z Kaprštejna. Roku 1639 po vpádu Švédů zbyly z Chval jen rozvaliny, z nichž byla ves znovu vybudována; nedaleké Babice a Babičky zanikly definitivně.\n\nRoku 1652 se Chvaly a Svépravice staly majetkem jezuitského řádu, který je spojil v jeden celek, k němuž roku 1675 přikoupili Šestajovice a roku 1683 dvůr v Satalicích. Roku 1734 tvrz vyhořela a jezuité ji přestavěli na renesanční zámek. V letech 1793–1794 přestavěli původní kapli svaté Anny z roku 1695 na kostel svaté Ludmily, tomu pak byla roku 1825 přistavěna v průčelí věž a roku 1875 přestavěna.\n\nPo zrušení jezuitské koleje a zákazu řádu v roce 1773 přešel tento majetek do Zemského studijního fondu založeného pro vydržování škol, jemuž patřily až do zavedení obecního zřízení po roce 1848. Roku 1787 byla ve Chvalech zřízena škola. Roku 1790 byla přes Chvaly vybudována císařská silnice.\n\nChvaly v roce 1785 měly 45 domů. Roku 1880 měly 76 domů a 630 obyvatel. Po roce 1920 došlo k mohutné vlně osidlování, v jejímž důsledku se zástavba sousedních obcí propojila. Roku 1925 byly Chvaly elektrifikovány.\n\nNa základě návrhu z roku 1941 a souhlasu obcí z 13. září 1941 nařídil okresní úřad Praha-venkov k 1. únoru 1943 připojení obcí Chvaly a Svépravice (včetně Xaverova) k městysi Horní Počernice. Horní Počernice se poté roku 1969 staly městem a to bylo roku 1974 připojeno k Praze. Celé Horní Počernice mají dnes jedno společné katastrální území i řadu popisných čísel. Název Chvaly je zachován v názvu jedné z 18 hornopočernických základních sídelních jednotek; krom jádra původní vesnice zahrnuje tato ZSJ i pás nové zástavby na východě až k Jívanské a Libáňské ulici a na jihu až k dálnici D11, takže zahrnuje i převážnou část Svépravic.\n\n\n"}
{"id": "923045", "url": "https://cs.wikipedia.org/wiki?curid=923045", "title": "Hall of Fame Tennis Championships 2013 – mužská dvouhra", "text": "Hall of Fame Tennis Championships 2013 – mužská dvouhra\n\nDo soutěže mužské dvouhry na tenisovém turnaji Hall of Fame Tennis Championships 2013 nastoupilo třicet dva hráčů. Dvojnásobným obhájcem titulu byl Američan John Isner, kterého v semifinále vyřadil pozdější finalista a bývalá světová jednička Lleyton Hewitt.\n\nSoutěž dvouhry vyhrál nenasazený francouzský hráč Nicolas Mahut, když ve finále zdolal australskou turnajovou čtyřku Lleytona Hewitta po třísetovém průběhu 5–7, 7–5 a 6–3. Po rosmalenském titulu z června 2013 přidal Mahut v rozmezí jednoho měsíce druhou turnajovou trofej z trávy a současně druhou singlovou v kariéře.\n\n\n"}
{"id": "923046", "url": "https://cs.wikipedia.org/wiki?curid=923046", "title": "MercedesCup 2013 – mužská dvouhra", "text": "MercedesCup 2013 – mužská dvouhra\n\nDo soutěže mužské dvouhry na tenisovém turnaji MercedesCup 2013 nastoupilo dvacet osm hráčů. Obhájcem titulu byl srbský tenista Janko Tipsarević, který se turnaje nezúčastnil.\n\nSoutěž dvouhry vyhrál pátý nasazený Ital Fabio Fognini, když ve finále zdolal německou turnajovou dvojku Philippa Kohlschreibera po třísetovém průběhu 5–7, 6–4 a 6–4. Na okruhu ATP Tour si tak Fognini po dvou finálových porážkách ze sezóny 2012 připsal premiérový titul ve dvouhře, když už předtím dosáhl na dvě vítězství ve čtyřhře.\n\nČtyři nejvýše nasazení hráči měli volný los do druhého kola.\n\n"}
{"id": "923047", "url": "https://cs.wikipedia.org/wiki?curid=923047", "title": "Swedish Open 2013 – mužská dvouhra", "text": "Swedish Open 2013 – mužská dvouhra\n\nDo soutěže mužské dvouhry na tenisovém turnaji Swedish Open 2013 nastoupilo dvacet osm hráčů. Obhájcem titulu byla španělská světová trojka David Ferrer, který se před zahájením turnaje odhlásil pro poranění hlezna.\n\nSoutěž dvouhry vyhrál nenasazený Argentinec Carlos Berlocq, když ve finále zdolal španělskou turnajovou osmičku Fernanda Verdasca po setech 7–5 a 6–1. Třicetiletý Berlocq tak po finálové porážce na chilském VTR Open 2012, získal premiérový singlový titul na okruhu ATP Tour, a celkově druhou trofej. S krajanem Eduardem Schwankem již zvítězil ve čtyřhře na MercedesCupu 2010.\n\nČtyři nejvýše nasazení hráči měli volný los do druhého kola.\n\n"}
{"id": "923050", "url": "https://cs.wikipedia.org/wiki?curid=923050", "title": "Kostel svatého Michaela archanděla (Bukovina)", "text": "Kostel svatého Michaela archanděla (Bukovina)\n\nŘímskokatolický kostel svatého Michaela archanděla v Bukovině byl postaven v roce 1668 v barokním slohu, ačkoliv už ve 14. století je vesnice zmiňována jako farní. Na přelomu 18. a 19. století stavba přišla při požáru o svou jedinou loď a zachován zůstal pouze polygonální presbytář se sakristií, z nichž dnes zbyla jen ruina. Tento filiální kostel náležel ještě za první republiky k farnosti Mětikalov, nyní patří do žlutické farnosti. Od roku 1953 do konce roku 2015 ležel na území vojenského újezdu Hradiště.\n\nJe chráněn jako kulturní památka České republiky.\n"}
{"id": "923054", "url": "https://cs.wikipedia.org/wiki?curid=923054", "title": "Sarnen", "text": "Sarnen\n\nSarnen je obec ve Švýcarsku. Je hlavním městem kantonu Obwalden.\n\nNálezy z doby kamenné a doby bronzové naznačují, že Sarnenské údolí bylo obýváno již od pradávna. V průběhu let se Sarnen vyvinul v důležité centrum obchodu. Klášter benediktýnek St. Andreas v Sarnenu je významným švýcarským poutním místem. Předmětem uctívání je soška \"Sarnenského Jezulátka\" z roku 1320.\nSarnen je situován v nadmořské výšce 473 m na pobřeží Sarnenského jezera. Jezero se rozprostírá na území o přibližné výměře 7,5 km². Město je obklopeno horským pásem. Poblíž lze nalézt taktéž močál. Nejznámější horou poblíž Sarnenu je Pilatus, který dosahuje výšky 2 132 m.\n\nSarnen má rozlohu 73,1 km² (2006). Z toho je 40 % využíváno pro zemědělství a 50,9 % je zalesněno. 5,2 % z plochy je obydleno (budovy a cesty) a 4 % je neproduktivní (řeky, jezera a hory).\n\nObec má pět částí: Sarnen (5 984 obyvatel), Stalden (1 072 obyv.), Wilen (1 234 obyv.), Kägiswil (1 214 obyv.) a Ramersberg (294 obyv.).\n\nSarnen měl ke dni 31.12.2011 9 967 obyvatel. 12,8 % obyvatelstva byli lidé cizí národnosti. Růst populace za posledních 10 let dosáhl hodnoty 6,7 %. Většina populace (v roce 2000) mluvila německy (91,0 %), druhým nejčastějším jazykem byla italština (1,6 %) a třetím albánština (1,6 %) V roce 2000 bylo procentuální zastoupení jednotlivých pohlaví následující: muži 49,9 % a ženy 50,1 %.\nVe stejném roce bylo v Sarnenu 3 452 domů.\n\nVe volbách roku 2007 vyhrála strana CVP, která obdržela 34,8 % hlasů. Další tři strany byly SVP (30 %), Ostatní (22,7 %) a SPS (12,6 %).\n\nV Sarnenu cca 68,6 % obyvatelstva (ve věku 25–64) dokončilo vyšší odbornou školu nebo mělo vyšší vzdělání (univerzita nebo \"Fachhochschule\").\n\nSarnen měl v roce 2005 nezaměstnanost pouze 1,16 %. Ve stejném roce bylo zaměstnáno 465 lidí v primárním ekonomickém sektoru, působilo v něm 182 firem. V sekundárním sektoru bylo zaměstnáno 1 854 lidí a působilo v něm 119 firem. 3 649 lidí bylo zaměstnáno v sektoru terciárním (451 firem).\n\nV roce 2008 bylo v Sarnenu 7 403 obyvatel (74,7 %) členy Římskokatolické církve a 779 (7,9 %) jich patřilo k Švýcarské reformované církvi. Zbylí obyvatelé se dělí na: 1 687 (17,03 %) z těch, kteří se hlásí k jiné nebo žádné církvi a 39 jednotlivců (0,39 %), kteří se hlásí ke křesťanství.\n\nHistorické znázornění vývoje:\n\nV Sarnenu proprší průměrně 139,3 dnů v roce a průměrně spadne 1 200 mm srážek. Nejvlhčí měsíc bývá srpen, během kterého na Sarnen spadne v průměru 162 mm srážek. Během nejvlhčího měsíce proprší v průměru 13,6 dne. Měsíc s nejvyšším počtem deštivých dnů je červen s průměrem 14,6 dne, ale pouze se 147 mm srážek. Za nejsušší měsíc je označován leden s průměrem 66 mm srážek za 13,6 dnů.\n\n"}
{"id": "923059", "url": "https://cs.wikipedia.org/wiki?curid=923059", "title": "Yellow Submarine (píseň)", "text": "Yellow Submarine (píseň)\n\n„Yellow Submarine“ je píseň britské skupiny The Beatles, jejíž autorství je přisáno dvojici Lennon/McCartney, přestože ji napsal sám Paul McCartney. Vyšla v srpnu 1966 na singlu s dvojitou A-stranou společně s „Eleanor Rigby“. Ve stejné době rovněž vyšla na albu \"Revolver\" a o dva roky pak ve stejnojmenném filmu a stejnojmenném soundtracku. Původní singl se umístil na první místě v britské hitparádě a na první příčce vydržel čtyři týdny, než jej sesadil „All or Nothing“ od Small Faces. Na různých pozicích zde singl vydržel třináct týdnů.\n\n"}
{"id": "923062", "url": "https://cs.wikipedia.org/wiki?curid=923062", "title": "Dovrefjell", "text": "Dovrefjell\n\nDovrefjell je pohoří v jižním Norsku v krajích Møre og Romsdal, Trøndelag, Innlandet. Na severu je odděleno údolím Sunndalen od pohoří Trollheimen, na jihu je odděleno údolím Romsdalen od Reinheimenu. Východní část protíná norská páteřní silnice E6 (Drivdalen). Z východu je pohoří ohraničeno Orkdalenem, za nímž se rozkládá masiv Forolhogny. Na západě u Åndalsnesu svahy padají do vod Romsdalsfjordu a na severozápadě je odděluje Langfjorden od poloostrova Nordmøre.\n\nNejvyšším vrcholem pohoří je Snøhetta (2286 m n. m.), za ní následují Svånåtindan (2215) a Skredahøin (2004). Díky nim je po Jotunheimenu druhým nejvyšším pohořím v Norsku. Hory patří do systému Skand a jsou budovány velmi starými horninami z období kaledonského vrásnění.\nZajímavým zástupcem dovrefjellské fauny je pižmoň. Jádro pohoří je chráněno jako Národní park Dovrefjell Sunndalsfjella \"(Dovrefjell Sunndalsfjella nasjonalpark).\"\n"}
{"id": "923063", "url": "https://cs.wikipedia.org/wiki?curid=923063", "title": "COGEN Czech", "text": "COGEN Czech\n\nCOGEN Czech sdružuje podnikatele, jejichž činnost souvisí s výrobou a\nprovozem kogeneračních technologií, jejich projektováním a prodejem a\nporadenskou činností v oblasti kombinované výroby elektřiny a tepla. Cílem\nsdružení je zlepšování legislativních a ekonomických podmínek pro rozvoj\nkombinované výroby elektřiny a tepla, zastupování a prosazování zájmů\nvýrobců a uživatelů kogeneračních technologií a šíření informací o výhodách\nkogenerace.\nKogenerací se označuje společná (kombinovaná) výroba elektřiny a tepla.\nTeplo vznikající během výroby elektřiny je efektivně využíváno a na rozdíl\nod takzvané oddělené výroby elektřiny nepřichází vniveč. Cogen Europe je evropské sdružení pro podporu kogenerace. Sídlo má v Belgii, ale pomocí poboček pokrývá celou Evropskou unii.\n\n"}
{"id": "923065", "url": "https://cs.wikipedia.org/wiki?curid=923065", "title": "Tejay van Garderen", "text": "Tejay van Garderen\n\nTejay van Garderen (* 12. srpna 1988, Tacoma) je americký profesionální silniční cyklista, který jezdí od roku 2012 za americkou ProTour stáj BMC Racing Team. Žije v Boulderu v Coloradu.\n\n"}
{"id": "923066", "url": "https://cs.wikipedia.org/wiki?curid=923066", "title": "Brittany Snow", "text": "Brittany Snow\n\nBrittany Anne Snow (* 9. března 1986, Tampa, Florida, Spojené státy americké) je americká televizní a filmová herečka a zpěvačka. Začala svou kariéru jako Susan \"Daisy\" Lemay v seriálu \"U nás ve Springfieldu\" (1998–2002), za což vyhrála Young Artist Award pro nejlepší mladou herečku a byla nominována na dvě další ceny Young Artist Awards a Soap Opera Digest Award. Poté ztvárnila Meg Pryor v seriálu \"American Dreams\" (2002–2005) a byla nominována na Young Artist Award a tři Teen Choice Awards.\n\nJejí následné televizní role byly Ariel Alderman v \"Plastické chirurgii s. r. o.\" (2005) a Jenna Backstrom v \"Harry's Law\" (2011). Mezi její filmové role patří Kate Spencer ve filmu \"John Tucker musí zemřít\" (2006), Amber Von Tussle v \"Hairsprayi\" (2007), Donna Keppel v \"Maturitním plese\" (2008), Emma Gainsborough v \"Bráchově holce\" (2009) a Chloe Beale v \"Ladíme!\" (2012), \"Ladíme 2\" (2015) a \"Ladíme 3\" (2017).\n\nVe věku tří let začala s modelingem, když se objevovala v tištěných reklamách pro Burdines. Po tři roky účinkovala v seriálu \"U nás ve Springfieldu\" jako problémová dospívající Susan \"Daisy\" Lemay. Poté hrála Meg Pryor v seriálu \"American Dreams\" a neonacistickou středoškolačku Ariel Alderman v třetí sérii \"Plastické chirurgii s. r. o.\". V roce 2005 jsme ji mohli vidět po boku Vina Diesela v komedii \"Ochránce\".\n\nV roce 2006 byla ve filmu \"John Tucker musí zemřít\" a namluvila roli Naminé ve videohře \"Kingdom Hearts II\" (ale v následujících pokračováních ji nahradila Meaghan Jette Martin) a roli Shizuku Tsukishimy v americké verzi filmu \"Šepot srdce\". Také ztvárnila mladou ženu trpící bipolární afektivní poruchou v poslední epizodě sedmé série seriálu \"\". Objevila se ve videoklipu \"The Phrase That Pays\" od skupiny The Academy Is..., který byl vydán v červenci 2006.\n\nV roce 2007 se objevila v \"Hairsprayi\", filmové adaptaci broadwayského muzikálu a hrála Amber Von Tussle, dceru postavy Michelle Pfeiffer. Již předtím pracovala s režisérem \"Hairspraye\" Adamem Shankmanem na filmu \"Ochránce\". S touto rolí je ukázán i její hudební talent, když v muzikálu zpívá několik písní, včetně sólové \"The New Girl In Town\", která byla z původního broadwayského muzikálu vyškrtnuta. Objevila se v hlavní roli filmu \"Maturitní ples\", který byl vydán v dubnu 2008.\n\nDne 17. ledna 2011 začala účinkovat jako pravidelná postava v první sérii dramatického seriálu \"Harry's Law\" jako Jenna a vrátila se ve druhé sérii jako hostující postava. Ve stejném roce se objevila po boku Evana Rosse v thrilleru \"96 Minutes\".\n\nV roce 2012 hrála v muzikálové komedii \"Ladíme!\" jako sboristka Chloe. Spolu s ní se ve filmu objevili Anna Kendrick, Anna Camp, Rebel Wilson, Alexis Knapp a Skylar Astin. V roce 2015 si roli zopakovala v pokračování \"Ladíme 2\" a již bylo potvrzeno, že si roli zahraje i ve třetím dílu \"Ladíme 3\".\n\nNarodila se a vyrostla v Tampě na Floridě jako dcera Cindy a Johna Snowových. Navštěvovala střední školu v Tampě. Má nevlastního bratra Johna mladšího a nevlastní sestru Holly. Veřejně promluvila o svých dřívějších problémech s poruchami příjmu potravy. Od listopadu 2012 chodí s hercem Tylerem Hoechlinem, známém ze seriálu \"Vlčí mládě\". Již předtím byli dlouholetými přáteli.\n\n\n"}
{"id": "923068", "url": "https://cs.wikipedia.org/wiki?curid=923068", "title": "Hnízdo Kosů", "text": "Hnízdo Kosů\n\nHnízdo Kosů byl spolek rozvíjející se ve druhé polovině 19. století. Spolek měl sdružovat obyvatele dané vesnice, pořádat poznávací výlety do okolí, poznávat historii své vesnice, pořádat kulturní akce a pořádat jakékoliv smysluplné trávení volného času. Spolek byl apolitický. Jako jiné spolky, tak i tento měl funkce pojmenované specifickými hodnostmi jako např: Obrkos, Rokos, Revisor atd.\n\nHnízdo Kosů bylo zakládáno po celé republice. Místa, v nichž spolek působil, byla města i vesnice:\n"}
{"id": "923073", "url": "https://cs.wikipedia.org/wiki?curid=923073", "title": "U:fon (společnost)", "text": "U:fon (společnost)\n\nU:fon a.s. (dříve Air Telecom a.s.) je firma a bývalý čtvrtý mobilní operátor v České republice. Společnost se stala na podzim 2012 vlastníkem a provozovatelem sítě a zákazníkům nabízela tarify a služby ve standardu CDMA2000, a to v rámci své sítě. Služby GSM byly provozovány v síti mobilního operátora T-Mobile. Značka U:fon lidem nabízela domácí telefonní linky (bezdrátový systém CDMA) či internet v rámci sítě s vlastní infrastrukturou technologie CDMA. V roce 2016 společnost prodala mobilní síť jako část obchodního závodu společnosti Nordic Telecom (tehdy Nordic Mobile) z investiční skupiny Nordic Investors.\n\nČeský mobilní operátor Air Telecom koupil značku U:fon včetně mobilní CDMA sítě, vlastní vybudované infrastruktury vč. vlastního SMS centra, sítě partnerských prodejen, oddělení péče o zákazníka a zaměstnaneckého týmu dne 1. listopadu 2012, a to od tehdejšího vlastníka Divenno Holdings Limited. Od roku 2013 poskytoval zákazníkům služby také ve standardu GSM. \n\nV srpnu 2013 zveřejnil Český telekomunikační úřad tiskovou zprávu, kterou reagoval na zvýšený počet stížností na postup obchodních zástupců společnosti Air Telecom, a. s. Ti se, podle stížností spotřebitelů, měli často vydávat nikoli za zástupce Air Telecom, ale za pracovníky původního poskytovatele služeb a pod záminkou kontroly nebo výměny zastaralých telefonních přístrojů nabízely domácnostem, především z řad seniorů, k podpisu nové smlouvy o poskytování služeb elektronických komunikací. Přitom vystupovali tak, aby navodili dojem, že se jedná pouze o změnu stávající služby a nikoliv o podpis nové smlouvy s jiným poskytovatelem.\n\nV roce 2015 Český telekomunikační úřad udělil firmě Air Telecom pokutu 120 000 Kč za klamavé obchodní praktiky. Obchodní zástupci společnosti například uváděli, že společnost Telefónica Czech Republic na trhu končí, případně, že návštěvu uskutečňují z důvodu kontroly nebo výměny telefonního přístroje.\n\n"}
{"id": "923075", "url": "https://cs.wikipedia.org/wiki?curid=923075", "title": "Tapping", "text": "Tapping\n\nTapping je technika hraní na kytaru, při které se nepoužívá trsátko. Nejčastěji se jedná o kytarová sóla, v nichž je jedna část níže, ale některé tóny o několik pražců výše. Aby se tedy nemuselo rychle přeskakovat levou rukou, použije se na to pravá ruka, tak, že se s ní domáčkne požadovaný vyšší tón. \n\n"}
{"id": "923076", "url": "https://cs.wikipedia.org/wiki?curid=923076", "title": "Eternit", "text": "Eternit\n\nEternit (z latinského \"aeternum\" – věčnost) je registrovaná ochranná známka pro vláknitý cement vlastněná belgickou firmou Etex Group S.A. (mateřskou společností německé firmy Eternit Gmbh). Název „Eternit“ se ale běžně užívá jako obecný výraz pro vláknitý cement. Vynalezl jej koncem 19. století Rakušan Ludwig Hatschek. Ten namíchal směs z 90 % cementu a 10 % azbestových vláken, kterou smíchal s vodou a následně nechal materiál projet strojem na výrobu kartonu.\n\nEternit je stavební materiál tvořený cementem a vláknitým pojivem, nejčastěji azbestem (který je silně karcinogenní látka), v množství 8 až 12 objemových procent. Nejčastějším využitím jsou eternitové střechy, dá se ale z tohoto materiálu vyrobit kde co, třeba i nádoby. Eternit je registrovanou značkou belgické společnosti Etex.\n\nProtože je azbest karcinogenní, je eternit s azbestem ze zákona zakázán. \n"}
{"id": "923079", "url": "https://cs.wikipedia.org/wiki?curid=923079", "title": "Stefanie Hohenzollern-Sigmaringen", "text": "Stefanie Hohenzollern-Sigmaringen\n\nStefanie Hohenzollern-Sigmaringen (\"Stephanie Josepha Friederike Wilhelmine Antonia\"; 15. červenec 1837 – 17. červenec 1859) byla portugalská královna, manželka Petra V. Portugalského z dynastie Braganza-Sasko-Koburg-Gotha.\n\nStefanie byla nejstarší dcerou Karla Antona von Hohenzollern-Sigmaringen a jeho manželky Josefíny Bádenské. Mimo jiné byla starší sestrou Karla I. Rumunského a tetou Alberta I. Belgického.\n\nV prosinci roku 1857 se portugalský král Petr v Düsseldorfu zasnoubil a 18. května následujícího roku 1858 se (už osobně v Lisabonu) oženil s princeznou Stefanií. Oběma tehdy bylo téměř jednadvacet let. Už 17. července roku 1859 Stefanie zemřela na záškrt. Po její smrti, avšak dle jejího přání Petr založil v Lisabonu \"nemocnici doni Stefanie\".\n\nPetr se podruhé neoženil a zemřel už v roce 1861. Následníkem trůnu se tedy stal jeho mladší bratr Ludvík.\n"}
{"id": "923080", "url": "https://cs.wikipedia.org/wiki?curid=923080", "title": "Henry Cavill", "text": "Henry Cavill\n\nHenry William Dalgliesh Cavill (* 5. května 1983, Jersey, Normanské ostrovy) je britský herec. Objevil se ve filmech \"Hvězdný prach\" a \"Válka Bohů\", hrál roli Charlese Brandona, vévody ze Suffolku, v seriálu \"Tudorovci\" v letech 2007 až 2010, ztvárnil roli Supermana/Clarka Kenta ve filmu \"Muž z oceli\" a Geralta v seriálu \"Zaklínač\".\n\nNarodil se na Normanských ostrovech jako čtvrtý z pěti chlapců. Jeho matka Marianne pracuje jako sekretářka v bance a jeho otec Colin je makléř. Byl vzděláván v St. Michael's Preparatory School a poté chodil na soukromou školu Stowe School v Anglii. Během školy začal s hraním ve školních divadelních hrách a řekl, že kdyby se nestal hercem, tak se přidá k armádě nebo bude studovat egyptologii na univerzitě.\n\nBěhem pobytu ve Stowe se setkal s hercem Russellem Crowem, který na této škole natáčel scény pro film \"Životní zkouška\". Cavill byl v komparzu a využil příležitosti, aby požádal Crowa o radu ohledně herecké kariéry. Později si Cavill a Crowe zahráli otce a syna v supermanovském filmu \"Muž z oceli\", který jej proslavil jako novodobého Supermana a Reevova následovníka.\n\nJeho první filmová role přišla ve filmové adaptaci \"Hraběte Monte Crista\" od režiséra Kevina Reynoldse. Dále si zahrál v \"Laguně\" a následně působil v televizních seriálech, nejprve v \"\", televizním filmu \"Goodbye Mr. Chips\" (2002) a seriálu \"Vraždy v Midsomeru\" (2003). V roce 2003 vzal vedlejší roli ve filmu \"Hrad bude můj\", na což navázaly filmy \"\", \"Red Riding Hood\" (2006) a \"Tristan a Isolda\" (2006). Měl menší roli ve filmu \"Hvězdný prach\" režiséra Matthewa Vaughna.\n\nV letech 2007 až 2010 měl jednu z hlavních rolí v historickém seriálu \"Tudorovci\", kde ztvárnil roli vévody Charlese Brandona. Seriál byl velmi dobře přijat, byl nominován na Zlatý glóbus v roce 2007 a následující rok vyhrál cenu Emmy. Cavill připisuje seriálu posílení své kariéry: „Stalo se toho nejvíce pro mě doposud. [...] Teď, když je někde v Americe publikum, které ví o tom, kdo jsem, mám větší cenu díky \"Tudorovcům\".“ Magazín Entertainment Weekly ho nazval „nejvíce temperamentním vévodou“ a chválil jeho práci na \"Tudorovcích\" za zobrazení „kouzla a hloubky“.\n\nMěl si zahrát Supermana v roce 2004 ve filmu \"Superman: Flyby\" od McG. Nicméně režisér snímku McG se nakonec odtáhl od projektu, režisérem se stal Bryan Singer a ten do role přeobsadil Brandona Routha jako hlavní postavu v \"Superman se vrací\". Cavill byl také příčinou dopisů fanoušků, aby byl obsazen jako Cedric Diggory ve filmu \"Harry Potter a Ohnivý pohár\", roli avšak nakonec získal Robert Pattinson. Autorka ságy \"Stmívání,\" Stephenie Meyer, veřejně prohlásila, že by byla ráda, kdyby Cavill ztvárnil roli Edwarda Cullena ve filmové sérii a nazvala ho „perfektním Edwardem“. Ale když začalo natáčení, Cavill byl pro roli příliš starý a roli opět získal Robert Pattinson.\n\nV roce 2005 byl finalistou na roli Jamese Bonda ve filmu \"Casino Royale\". Producenti a režisér Martin Campbell se rozhodovali mezi ním a Danielem Craigem; podle zpráv Campbell podporoval Cavilla, ale producenti nakonec rozhodli, že vyberou staršího Bonda a roli nakonec získal Craig. \"Empire magazine\" v roce 2005 jmenoval Cavilla jako „největšího smolaře v Hollywoodu“ za sérii jeho nešťastných příhod. I přes zprávy, že se zúčastnil konkurzu na roli Batmana do snímku \"Batman začíná\", Cavill potvrdil že se o roli jednak nikdy neucházel a ani mu nebyla role nabídnuta.\n\nNa začátku roku 2008 se stal modelem a mluvčím pro značku parfémů Dunhill. Televizní reklama obsahovala Cavilla v obleku, který procházel přes Union Jack, než se přemístil na helikoptéru. Ve druhé televizní reklamě řídil auto v nočním Londýně a setkal se s mladou ženou. V roce 2008 si zahrál v horroru \"Krvavý potok\" a následující rok měl menší roli ve filmu Woodyho Allena, \"Užívej si, co to jde\".\n\nV roce 2012 ztvárnil hlavní roli Thésea v mytologickém filmu \"Válka Bohů\" a ve stejném roce se objevil po boku Bruce Willise v thrilleru \"S ledovým klidem\". Dne 30. ledna 2011 bylo oznámeno, že Cavill byl obsazen jako Clark Kent/Superman ve filmu režiséra Zacka Snydera, \"Muž z oceli\" Snyder nazval Cavilla jako „perfektní volbu pro navléknutí kápě a štítu S.“ Zábavní média chválila Cavilla za jeho cestu k úspěchu. Cavill je jedním ze tří britských herců, kteří souběžně představují americké největší superhrdiny, společně s Tomem Hollandem (Spider-Man) a Christianem Balem (Batman). Roli si zopakovala ve filmu \"\" v roce 2016. S Armiem Hammerem si v roce 2015 zahrál ve špionážním filmu \"Krycí jméno U.N.C.L.E..\" V roce 2018 si zahrál v akčním filmu \"\" a v psychologickém thrilleru \"Nomis\". V září téhož roku bylo oznámeno, že si zahraje hlavního protagonistu Geralta v seriálu Netflixu, \"Zaklínač\".\n\n"}
{"id": "923081", "url": "https://cs.wikipedia.org/wiki?curid=923081", "title": "British Grand Prix (atletika) 2013", "text": "British Grand Prix (atletika) 2013\n\nBritish Grand Prix 2013 byl lehkoatletický mítink, který se konal 30. června 2013 v Spojeném království městě Birmingham. Byl součástí série mítinků Diamantová liga.\n"}
{"id": "923083", "url": "https://cs.wikipedia.org/wiki?curid=923083", "title": "Smiley Smile", "text": "Smiley Smile\n\nSmiley Smile je dvanácté studiové album americké skupiny The Beach Boys. Nahráno bylo v rozmezí 24. května a 14. července 1967 v několika různých studiích v Kalifornii včetně soukromého studia Briana Wilsona. Vyšlo pak v září téhož roku u vydavatelství Brother Records a Capitol Records. Singl „Good Vibrations“, vydaný již v říjnu 1966, se umístil na první příčce žebříčku Billboard Hot 100.\n\n"}
{"id": "923085", "url": "https://cs.wikipedia.org/wiki?curid=923085", "title": "Paul Tanner", "text": "Paul Tanner\n\nPaul Tanner (15. října 1917 Skunk Hollow, Kentucky, USA – 5. února 2013 Carlsbad, Kalifornie, USA) byl americký pozounista, v letech 1938−1942 člen souboru Glenn Miller Orchestra. Následně Miller svůj orchestr rozpustil a odešel do armády, kde rovněž měl orchestr, ale Tanner v něm již nepůsobil. Ve stejném roce odešel do armády i Tanner. Později byl profesorem na Kalifornské univerzitě v Los Angeles a pracoval jako studiový hudebník. V padesátých letech vynalezl nástroj nazvaný Tannerin (případě electro-theremin) napodobující zvuk thereminu. V roce 1966 na tento svůj nástroj hrál například na hitovém singlu skupiny The Beach Boys „Good Vibrations“.\n"}
{"id": "923086", "url": "https://cs.wikipedia.org/wiki?curid=923086", "title": "Tuhalská čarodějná studna", "text": "Tuhalská čarodějná studna\n\nTuhalská čarodějná studna (estonsky ) je občasný krasový pramen, nacházející se v katastru vesnice Kata (obec Kose) v Tuhalském krasu v severním Estonsku.\n\nPramen vznikl přirozeně jako vedlejší vývěr řeky Tuhaly na jejím průtoku soustavou krasových jeskyní, později byl opatřen dřevěným pažením. Po většinu roku je hladina vody ve studni pod úrovní okolního terénu, ale v době vyššího stavu vody (zejména během jarního tání) se stává, že začne přetékat přes okraj. Lidové vyprávění to vysvětlovalo tím, že hluboko pod zemí se saunují čarodějnice.\n\nTuhalská čarodějná studna byla v letech 1987–2013 předmětem dlouhého boje občanů proti těžebním společnostem, které snahou o otevření nových vápencových lomů ohrožovaly její existenci.\n\nZdrojem vody v Tuhalské čarodějné studni je řeka Tuhala, která tu prochází soustavou podzemních jeskyní Tuhalského krasu. Přibližně dva kilometry jihozápadně od studně se Tuhala ztrácí v ponorech a a pokračuje jeskyněmi rozdělena ve tři hlavní ramena, z nichž prostřední prochází pod studnou. Při běžném průtoku vody zůstává studna suchá, ale pokud celkový průtok Tuhaly u ponorů překročí 5000 m³/s, resp. nadmořská výška podzemní hladiny Tuhaly u Virulaské jeskyně překročí o nejméně 2,35 m nadmořskou výšku pažení studny, začne voda ze studny vytékat přes okraj. Výtok pak může dosáhnout objemu až 100 l/s.\n\nV 80. letech 20. století se úřady tehdejší Estonské SSR začaly zabývat otázkou otevření nových vápencových lomů v oblasti Nabaly. Veřejným tématem se plánovaná těžba stala v roce 1987 po vypracování geologického posudku akademikem Reinem Einastem, který plány označil za krajně nerozumné a vyzval ke konání celorepublikové konference, která by přesně popsala všechny geologické a hydrologické souvislosti. V následujících měsících pak estonští odborníci vypracovali stanovisko, které podmiňovalo jakoukoli další těžbu přesným geologickým a hydrologickým průzkumem Nabalského a Tuhalského krasu i navazujícího okolí a vyhodnocením všech environmentálních a vodohospodářských důsledků. Toto stanovisko bylo následně potvrzeno i Ministerstvem geologie SSSR.\n\nV roce 1997 se odložené plány na těžbu vápence v Nabalském krasu ocitly (pravděpodobně na popud těžebních společností) na pořadu jednání státní Komise pro nerostné zásoby (\"Maavarade Komisjon\"). Komise navrhla kvalifikovat nabalské zásoby vápence jako aktivní (tedy otevřené případné těžbě). Ministerstvo životního prostředí aktivaci zásob povolilo a následujícího roku vyhláškou nechalo zanést mezi registrovaná ložiska štěrkového vápence. V roce 2004 je pak společnostem \"Paekivitoodete Tehase OÜ\" a \"OÜ Merko Kaevandused\" povolen předtěžební průzkum v katastrech \"Nõmmevälja\", \"Tammiku\" a \"Nõmmküla\".\n\nPo částečném zveřejnění výsledků průzkumu, který se zaměřoval na rozsah ložiska a možnosti těžby a nebral v úvahu environmentální hodnotu Nabalského krasu ani jeho hydrogeologické souvislosti, se problém těžby v Nabale během roku 2005 dostává do povědomí nejprve odborné a následně i široké veřejnosti. Ve sdělovacích prostředcích a v několika veřejných diskusích se objevují poukazy na „Angerijskou katastrofu“, rozsáhlou destabilizaci podzemních vod, ke které došlo roku 1967 při zásazích do vápencového podloží u řeky Angerja. Symbolem odporu proti těžbě vápence v Nabale se stává právě Tuhalská čarodějná studna, v níž v roce 1967 natrvalo poklesla střední hladina cca o 1 m. Odpůrci těžby poukazují na skutečnost, že celé nabalské ložisko se nachází pod hladinou podzemní vody, takže pokles hladiny spodních vod by při otevření lomů v plném rozsahu mohl dosáhnout až 25 m.\n\nJeště během roku 2005 se k protestujícím odborníkům a občanským sdružením přidávají těžbou ohrožené obce. Protože Ministerstvo životního prostředí na kritiku zprvu nereaguje a posudky pro probíhající řízení EIA je svěřeno téže firmě, která prováděla předtěžební průzkumy pro těžařské společnosti, zahajují zástupci obcí Saku a Kohila během roku 2006 přípravu zřízení chráněných krajinných oblastí \"Tagadi\" a \"Pahkla\", které by obsáhly podstatnou část ložisek. Během roku 2007 se k nim připojují obce Kiili a Kose s přípravou chráněných krajinných oblastí \"Kurevere\" a \"Rahkvälja\", které by pokryly zbylé části ložisek. Odborné posudky hovoří jasně ve prospěch vyhlášení těchto chráněných území, těžařské společnosti proti nim protestují na obecní, krajské i ministerské úrovni. Geoložka Aada Teedumäe, která se problematikou těžby v Nabale začala zabývat už v roce 1988, upozorňuje opakovaně též na pochybnou rentabilitu celého projektu:\n\nProtože těžařské společnosti svým vlivem na ministerstvu blokují zřízení navržených chráněných území, rozhodnou se zastupitelé a rada obce Kose 22. listopadu 2007 jednat nad rámec svých správních kompetencí a zřizují chráněnou krajinnou oblast \"Rahkvälja\" a vydávají vyhlášku o jejích hranicích a ochranném režimu. 21. prosince \"Paekivitoodete Tehase OÜ\" podává k Tallinnskému správnímu soudu žalobu na zrušení vyhlášky, a ten dává těžařům 13. března 2008 za pravdu a vyhlášku zrušuje.\n\nV téže době však již na straně odborníků a ochránců krasu stojí téměř všechna média a do kampaně za záchranu Tuhalské studny se zapojují známé osobnosti. Občanský tlak přiměje Ministerstvo životního prostředí zabývat se návrhy na zřízení nových chráněných území v oblasti Tuhalského krasu. Když jsou však v únoru 2009 zveřejněny závěry řízení EIA pro první těžební lokalitu, nalézají v nich odborníci zásadní nedostatky jak věcné (chybné hydrologické hodnocení Nabalského a Tuhalského krasu), tak procedurální (posudky vycházejí z předpokladu, že otevření těžby v oblasti Nabaly je životně důležité pro estonské hospodářství, takže není možno rozhodovat o samotném faktu těžby, nýbrž jen o způsobu jejího provedení). Obce a občanská sdružení proto požadují doplnění EIA. Pro zvýšení tlaku na ministerstvo vzniká petice požadující vyřazení nabalských vápenců ze seznamu aktivních nerostných zásob a obec Kohila zřizuje 5. května obecní vyhláškou chráněnou krajinnou oblast Pahkla. Žalobu na zrušení vyhlášky podává 5. června tentokrát \"AS Kiirkandur\"; díky lepší připravenosti na straně obce dojde ke zrušení vyhlášky Tallinnským správním soudem teprve 22. června 2011.\n\nOdborná kritika těžebních záměrů se mezitím opírá o nová zjištění, učiněná během průzkumů v posledních letech: Těžba by znamenala nejen přímé ohrožení studní v 16 okolních sídlech, nýbrž také nepřímé ohrožení zásobování hlavního města pitnou vodou, protože podzemní krasové toky částečně zásobují i tallinnské Horní jezero. Na podnět občanů se kauzou zabývá i Státní kontrolní úřad (\"Riigikontroll\") a shledává, že při samotném zařazení nabalských ložisek mezi aktivní zásoby nerostných surovin byl porušen zákon. \n\nPetiční akce „Na pomoc Tuhalské čarodějné studni!“ získává během několika týdnů desítky tisíc podpisů, skladatel Urmas Sisask, který se již delší dobu angažoval mezi ochranáři krasu, vyhlašuje, že je ochoten zemřít při obraně Tuhalské studny. 8. března 2010 se občanské organizace obracejí též na Evropský parlament a Evropskou komisi. Kauza Tuhalské studny se dostává i do zahraničních médií. Ministr životního prostředí pod tlakem odborníků a veřejnosti během dubna při několika příležitostech slibuje, že těžbu v Nabale nepovolí, pokud nebude prokazatelně vyloučeno ohrožení Tuhalské studny, přistupuje na prozkoumání společného návrhu čtyř obcí na zřízení chráněné krajinné oblasti \"Nabala\" a vyzývá k doplnění posudků EIA. Diskuse o osudu Tuhalské studny již probíhá i na půdě vlády a parlamentu, a postupně se rozšiřuje v celospolečenskou diskusi o podstatě, oprávněnosti a morálních souvislostech „státního zájmu“.\n\nS nadějí na zlepšení komunikace s ministerstvem do listopadu 2010 do března 2011 odborníci a ochránci Tuhalské studny připomínkují připravovaný Státní plán rozvoje využívání stavebních surovin na roky 2011–2020, jehož přijetí je jednou z přislíbených podmínek pokračování řízení EIA. 15. března 2011 pak Ministerstvo životního prostředí předkládá vládě ke schválení původní text bez zapracování odborných připomínek a vláda tento text schvaluje. Sdružení odborníků \"Eesti Maavarade Ühing\" proto 11. dubna podává žalobu na zrušení rozhodnutí vlády k Tallinnskému správnímu soudu.\n\nPostoj ministerstva se mění s nástupem nové ministryně Keit Pentusové 6. dubna 2011. Ta se již v rozhovoru pro rozhlasovou stanici Vikerraadio 7. dubna staví na stranu ochránců studny: \n\nSe zdůvodněním, že pro řádné dokončení řízení EIA navrhovaných oblastí povrchové těžby vápence, pro kterou žádají o povolení \"Paekivitoodete tehase OÜ\", \"AS Kiirkandur\" a \"AS Riverito\" (někdejší \"OÜ Merko Kaevandused\"), je nutno provést ještě dodatečný výzkum, a navíc bylo zahájeno řízení o zřízení chráněné krajinné oblasti Nabala, vydává Ministerstvo životního prostředí 8. června 2011 vyhlášku zastavující řízení o příslušná těžební povolení. 8. července reaguje \"Paekivitoodete tehase OÜ\" podáním žaloby na zrušení této vyhlášky k Tallinnskému správnímu soudu. V lednu 2012 pak obdobnou žalobu podává \"AS Riverito\". Tallinnský správní soud po projednání žalob obou firem a po vyjádření Ministerstva životního prostředí 15. března 2012 spojuje obě žaloby do jednoho řízení.\n\nKdyž během jara 2012 probíhá celoestonské veřejné hlasování o sedmi divech Estonska, stává se z něho v jistém smyslu neoficiální referendum o Tuhalské čarodějné studni, která v hlasování suverénně vítězí. Krátce po vyhlášení výsledků ankety končí i řízení o žalobách \"Paekivitoodete tehase OÜ\" a \"AS Riverito\" před Tallinnským správním soudem, který 29. června obě žaloby v plném rozsahu zamítá. Obě firmy se 30. července odvolávají k Tallinnskému odvolacímu soudu. Ten se v dubnu 2013 nakonec plně ztotožňuje se stanoviskem Tallinnského správního soudu, že zastavení povolovacího řízení těžby v oblasti Nabaly Ministerstvem životního prostředí bylo odůvodněné a oprávněné. \"Paekivitoodete Tehase OÜ\" a \"AS Riverito\" proto 23. května 2013 podávají dovolání k Nejvyššímu soudu, který však 19. června 2013 dovolání odmítá a s konečnou platností tak ukončuje probíhající spor. Ministryně životního prostředí Keit Pentusová komentuje soudní vítězství jako přelomové pro celou estonskou společnost:\n\n\n"}
{"id": "923090", "url": "https://cs.wikipedia.org/wiki?curid=923090", "title": "Munzee", "text": "Munzee\n\nMunzee [manzí] je jedna z outdoorových her na hledání \"pokladů\". Dá se přirovnat ke geocachingu, jen místo krabiček hledáte pomocí GPS technologie známky s QR kódem. \n\nV roce 2011, 1. července byla hra spuštěna v Kalifornii. Název hry je odvozen od německého slova pro minci – Münze. Původně totiž měly QR kódy mít kulatý tvar pokerových žetonů či mincí. Aby se v angličtině název lépe vyslovoval, přidali autoři na konci další „e“.\n\nHráči munzee (stejně jako hráči geocachingu) vytvářejí pro ostatní známky, které umístí na veřejně dostupné místo a souřadnice zveřejní v celosvětové databázi na www.munzee.com. \n\nPro nález a zapsání nálezu musíte mít chytrý telefon s fotoaparátem a GPS a nainstalovanou aplikaci munzee (ke stažení zdarma). Zápis nálezu totiž provádíte pomocí nasnímání QR kódu na nalezené „známce“, aplikace se připojí k databázi a ověří GPS souřadnice. Poté provede zápis. Za nalezení munzee získáte body, stejně jako za založení munzee pro ostatní a také obdržíte body za to, že někdo vaši munzee nalezne. S rostoucím počtem bodů se posouvá váš level ve hře. Hráči také samostatně nebo v týmech soutěží o co nejvyšší umístění v žebříčku.\n\nDatový tarif výhodou, ale dá se hrát i bez něj (klidně z nuly na level 101).\n\n"}
{"id": "923095", "url": "https://cs.wikipedia.org/wiki?curid=923095", "title": "Ctibor Malý", "text": "Ctibor Malý\n\nIng. Ctibor Malý (7. prosince 1885, Praha – 8. ledna 1968) byl český fotbalista a lední hokejista, který patřil mezi naše hokejové mušketýry.\n\nPatřil mezi roky 1905 a 1909 do základního kádru fotbalistů Slavie Praha. V roce 1906 vstřelil poslední gól v legendárním zápase Slavie proti Southamptonu, který Slavia vyhrála 4:0. V roce 1910 nastupoval s dalším slávistou Doubravským za SK Pardubice.\n\nKrom zápasů v dresu Slavie odehrál také 3 zápasy za výběr Čech\n\nV roce 1909 byl členem první české výpravy, která se v Chamonix seznamovala se skutečným ledním hokejem (tehdy pro rozlišení označovaným slovem kanadský).\n\n\n"}
{"id": "923101", "url": "https://cs.wikipedia.org/wiki?curid=923101", "title": "Kata (rozcestník)", "text": "Kata (rozcestník)\n\nKata může být:\n\n\n\n\n\n\n"}
{"id": "923102", "url": "https://cs.wikipedia.org/wiki?curid=923102", "title": "Vladyslav Kalitvincev", "text": "Vladyslav Kalitvincev\n\nVladyslav Jurijovyč Kalitvincev (ukrajinsky Владислав Юрійович Калітвінцев, * 4. ledna 1993, Moskva) je ukrajinský fotbalový záložník a mládežnický reprezentant, který je v současné době hráčem ukrajinského Dynama Kyjev na hostování v FK Černomorec Oděsa. Je to rychlý levonohý fotbalista s výbornou kopací technikou.\n\nJeho otcem je Jurij Kalitvincev, bývalý ukrajinský reprezentant a současný fotbalový trenér.\n\nNa Ukrajině hrál za FK Dynamo Kyjev.\n\nV červenci 2013 byl na testech v českém klubu FC Slovan Liberec, kterému se jej podařilo získat na hostování. Debutoval v prvním utkání druhého předkola Evropské ligy 2013/14 18. července 2013 proti domácímu lotyšskému celku Skonto Riga, Liberec si z Rigy do odvety odvezl porážku 1:2. V Gambrinus lize debutoval 21. července v utkání proti domácí Sigmě Olomouc, Liberec vyhrál 2:1. 19. září 2013 se gólem podílel na remíze 2:2 v Evropské lize 2013/14 proti domácímu německému celku SC Freiburg. Za nepříznivého stavu 0:2 vypálil zdálky, střela šla přímo na domácího brankáře Olivera Baumanna, který si ji však srazil do sítě. V Gambrinus lize odehrál celkem 13 zápasů, gól nevstřelil. V zimní ligové přestávce 2013/14 se vrátil do Dynama Kyjev.\n\nV červenci 2015 odešel hostovat do ukrajinského klubu FK Černomorec Oděsa.\n\n"}
{"id": "923106", "url": "https://cs.wikipedia.org/wiki?curid=923106", "title": "Kata (vesnice)", "text": "Kata (vesnice)\n\nKata je vesnice v estonském kraji Harjumaa, samosprávně patřící do obce Kose.\n\nDo současného katastru vesnice patří podstatná část jednak Tuhalského krasu, jednak někdejšího tuhalského panství, díky čemuž jsou na území vesnice soustředěny početné pamětihodnosti přírodní i kulturní.\n\nZ přírodních výtvorů Tuhalského krasu na území Katy je nejznámější Tuhalská čarodějná studna, významná je však rovněž Virulaská jeskyně (), která je nejdelší průleznou jeskyní v Estonsku, ponor řeky Tuhaly zvaný („Tchýní díra“) a v roce 1972 nově vzniklý vedlejší ponor, který byl nazván („Tchání díra“).\n\nZ kulturních pamětihodností je možno jmenovat tuhalský kostel a hřbitov či pamětním kamenem označené místo někdejší tuhalské obecní školy.\n\n"}
{"id": "923111", "url": "https://cs.wikipedia.org/wiki?curid=923111", "title": "Josef Kordík", "text": "Josef Kordík\n\nR.D. Josef Kordík (* 1. srpna 1948 Nová Ves nad Popelkou) je český římskokatolický kněz. První část svého života prožil v litoměřické diecézi, stal se chartistou, přišel o státní souhlas a byl podmínečně odsouzen komunistickým režimem. Po roce 1989 působí v hradecké diecézi a je zároveň vězeňským kaplanem ve Valdicích.\nPo textilní průmyslovce pokračoval ve studiu na textilní fakultě v Liberci, ale odešel z ní. V létě roku 1969 totiž na koupališti při četbě knihy o historii církve zaslechl hlas, který mu říkal: \"Budeš farářem\". „Dál to bylo naprosto jasný,“ říká Kordík.\n\nVystudoval teologii, kněžské svěcení přijal v roce 1975. Svoji kněžskou službu začal jako kaplan v Bílině. Dával otevřeně najevo své kritické názory na komunistický režim a odmítl vstoupit do jím spravované církevní organizace Pacem in Terris. Po dvou letech tak byl poslán tehdejším kapitulním vikářem Hendrichem do vsi Libčeves v Sudetech. „Působilo to tam zoufale, v lidech přežíval pocit, že se Němci jednou vrátěj, takže nikdo nic neopravoval... Když se rozbilo v nějaké chalupě okno, dali místo něj igelit,“ vzpomíná Kordík. Do kostela zde téměř nikdo nechodil, Kordík se tedy věnoval svépomocným opravám chátrajících kostelů, bez pomoci jiných například pokryl šindelem střechu na věži libčeveského kostela. Na starosti měl i další kostely, např. v Kozlech. Poslouchal a přepisoval vysílání rádia Svobodná Evropa, a získal tak informace o politických procesech. K některým soudům se vydal a seznámil se při nich s chartisty. Rozšiřoval samizdat, sám zažil první výslech vedený Státní bezpečností.\n\nPo krátké době sám Chartu 77 podepsal, jeho podpis byl uveřejněn 10. října 1978. Jeho fara v Libčevsi se stala výletním místem undergroundu. Po velkém tlaku okresního a krajského tajemníka a sledování StB přišel 1. března 1981 o státní souhlas. Po tomto rozhodnutí však sloužil ještě několik bohoslužeb, kvůli čemuž byl navíc obviněn z porušování církevního zákona. V procesu se hájil sám, dopisem se ho zastal i kardinál Tomášek. Po odvolání mu byl trest snížen na půl roku podmíněně.\n\nV duchovní správě ale působit nesměl, začal pracovat jako dělník v pražské továrně Bytové tvorby. Na pracovišti měl svého osobního agenta. Chtěl pracovat samostatně, a proto se v té době vyučil uměleckým truhlářem.\n\nPo roce 1989 nastoupil opět do kněžské služby, stal se farářem v Železnici. Později začal pracovat také jako vězeňský kaplan ve valdické věznici. „Pochopil jsem, že mě prozřetelnost připravovala na můj hlavní životní úkol – být vězeňským farářem,“ říká Kordík.\n\nVe svém volném čase je Kordík často poutníkem - absolvoval například tři tisíce kilometrů dlouhou pouť z Železnice do španělského poutního města Santiago de Compostela nebo přes 1 000 kilometrů dlouhou cestu do Říma.\n\n"}
{"id": "923112", "url": "https://cs.wikipedia.org/wiki?curid=923112", "title": "Weisses Buch von Sarnen", "text": "Weisses Buch von Sarnen\n\nWeisses Buch von Sarnen, nebo také v překladu \"Bílá Kniha ze Sarnenu\" je sbírkou středověkých rukopisů z konce 15. století od Hanse Schribera.\n\nTento svazek o 258 stranách, byl takto pojmenován kvůli bílému pergamenu, ve kterém byl vázán. Weisses Buch von Sarnen obsahuje jedny z nejdřívějších odkazů na švýcarského národního hrdinu Viléma Tella.\n\nWeisses Buch von Sarnen byla vytvořena v roce 1474 písařem Hansem Schriberem. Schriberova kniha se skládá ze dvou částí. \n\nPrvní část je delší a obsahuje 77 různých dokumentů, které Schriber opsal z originálních dokumentů uložených v archivech Sarnenu. Do této dokumentární sekce Schriber přidal krátkou pasáž o nejstarší historii Švýcarské Konfederace. \n\nDruhá část je kratší a skládá se s 25 stran, ve kterých je zmíněna Rütli přísaha (Německy: Rütlischwur), Burgenbruch a hrdinské činy Viléma Tella.\n\nAčkoli Weisses Buch von Sarnen obsahuje jedny z nejstarších odkazů na příběhy Viléma Tella, nepřispívá příliš k legendě jako takové, protože jen velmi málo lidí mělo ke sbírce přístup. Byli to například Petermann Etterlin a Aegidius Tschudi.\n\nJediná dochovaná kopie knihy byla náhodou objevena v roce 1856, a to i přesto, že byla dlouhé roky považována za ztracenou. Nicméně vědci se neshodují v názoru na to, jestli se jedná o originál, nebo pouze kopii staršího rukopisu psaného okolo roku 1426.\n"}
{"id": "923116", "url": "https://cs.wikipedia.org/wiki?curid=923116", "title": "Gregoria Maximiliána Habsburská", "text": "Gregoria Maximiliána Habsburská\n\nGregoria Maxmiliána Habsburská (22. března 1581, Štýrský Hradec – 20. září 1597, Štýrský Hradec) byla rakouská arcivévodkyně pocházející ze štýrské linie habsburské dynastie.\n\nByla osmým dítětem a pátou dcerou z patnácti dětí arcivévody Karla II. Štýrského a jeho ženy Marie Anny Bavorské, jež byla neteří svého muže. Sestra Anna se stala královnou Polska a Švédska a Konstancie královnou Polska. Starší bratr Ferdinand vládl jako císař Ferdinand II.\n\nNarodila se s tělesnou deformací, hrbem na zádech. Ani obličej neměla hezký, byl zjizvený, nejspíše po neštovicích. I přes tyto nedostatky byla zasnoubena s bratrancem 2. stupně, španělským infantem Filipem. Jako šestnáctiletá však zemřela a na její místo nastoupila její mladší sestra Markéta, která se tak stala španělskou královnou.\n\nMístem odpočinku Gregorie Maxmiliány se stal klášter Benediktů v Seckau.\n"}
{"id": "923117", "url": "https://cs.wikipedia.org/wiki?curid=923117", "title": "Fantastic Four", "text": "Fantastic Four\n\nFantastic Four (česky také překládáno jako Fantastická čtyřka) je fiktivní tým superhrdinů z komiksových příběhů vydávaných nakladatelstvím Marvel Comics. Poprvé se tým objevil v \"The Fantastic Four #1\" z listopadu 1961. Jeho autorem je tvůrčí duo Stan Lee a Jack Kirby. V době vydání se jednalo o první superhrdinský tým s vlastním komiksovým sešitem u Marvel Comics.\n\nKlasickými členy týmu jsou čtyři vědci, kteří získali své schopnosti, když byli při vědecké misi ve vesmíru vystaveni vysoké dávce kosmického záření, jsou jimi: Reed Richards (Mister Fantastic), Susan Storm (Invisible Woman), Johnny Storm (Human Torch) a Ben Grimm (Thing).\n\nListopadové uvedení sešitu \"The Fantastic Four #1\" v roce 1961 se stalo nečekaným úspěchem. Scenárista Stan Lee dokonce díky tomuto úspěchu zůstal u komiksového průmyslu, který chtěl v oné době opustit. V čísle 4 byl do Marvel vesmíru znovu uveden Namor the Sub-Mariner, antihrdina, jehož příběhy byly vydávány již za časů Timely Comics a poté zastaveny. V čísle 5 z července 1962 byl uveden nejznámější nepřítel Fantastic Four – Doctor Doom. Tato první čísla byla vydávána dvouměsíčně. Od čísla 16 z července 1963 byl název změněn jen na \"Fantastic Four\".\n\nSérie přivedla i mnoho nových pojmů a postav do Marvel vesmíru – například Inhumans (#45, rok 1965), Black Panther (#52, rok 1966), rasy Kree (#65, rok 1967) a Skrull (#2, rok 1962), Adam Warlock (#66, rok 1967) a nebo Galactus (v \"Galactus Trilogy\", #48-#50, rok 1966) a jeho herold Silver Surfer. Z pojmů pak například Negativní zóna – vesmír z antihmoty (#51, rok 1966).\n\nTaké byly vydávány \"Fantastic Four Annual\", které byly místem pro významné eventy. Ve \"Fantastic Four Annual #3\" z roku 1965 se Reed Richards oženil se Sue Storm. Původní Human Torch byl znovu uveden ve \"Fantastic Four Annual #4\", kde se střetl s Johnny Stormem. Syn Reeda a Sue – Franklin Richards byl představen ve \"Fantastic Four Annual #6\" (rok 1968), ve stejném příběhu se uvedl i padouch Annihilus.\n\nOd roku 1970 je Fantastic Four ochrannou známkou Marvel Comics.\n\nPo čísle 102 sérii opustil Jack Kirby. Od té doby na sérii pracovalo mnoho autorů jako: Roy Thomas, Gerry Conway a Marv Wolfman (scenáristé) a John Romita Sr., John Buscema, Rich Buckler a George Pérez (kreslíři). Od roku 1974 byla také vydávána série \"Giant-Size Fantastic Four\", která byla zrušena číslem šest v roce 1975. Roku 1980 Bill Mantlo napsal crossover se Spider-Manem v \"The Spectacular Spider-Man #42\". V téže době se k projektu přidal John Byrne. Byrne poté přidal do příběhů řadu těžkých momentů, jako potrat u Sue Storm, nebo opuštění týmu Benem Grimmem (Thing). Toho poté nahradila She-Hulk. Poté sérii psali Roger Stern, Tom DeFalco, Roy Thomas a Steve Englehart. Englehart provedl rozsáhlé změny, vyměnil Reeda a Sue za Sharon Ventura a Crystal. I přes nárůst čtenářů byl vedením Marvel nucen vrátit Reeda a Sue, s čím nesouhlasil a tento příběh napsal pod pseudonymem. Celá série byla zastavena #416 v září 1996 a ihned restartována pod názvem \"Fantastic Four, vol. 2 #1\" (listopad 1996) pro crossover \"Heroes Reborn\". Po crossoveru byla série znovu restartována číslem \"Fantastic Four, vol. 3 #1\" v lednu 1998. Tuto sérii tvořili Scott Lobdell a Alan Davis, ty brzy nahradili Chris Claremont a Salvador Larroca. V červnu 2001 bylo navráceno původní číslování z první série. V září 2003 série dosáhla 500. čísla. V této době na sérii pracovali Karl Kesel, Jeph Loeb, Mark Waid a J. Michael Straczynski.\n\nPo událostech z crossoveru \"Civil War\" byli Reed a Sue nahrazeni postavami Black Panther a Storm. Roku 2009 byla vydána minisérie \"Dark Reign: Fantastic Four\" (autoři: Jonathan Hickman a Sean Chen). V lednu 2011 v čísle 587 zemřel Johnny Storm a série byla zastavena v následujícím čísle 588. V březnu 2011 byla restartována pod názvem \"FF\", kdy tým převzal nové jméno \"Future Foundation\" a osvojil si černo-bílé kostýmy místo klasických modro-bílých. Autory této série byli Jonathan Hickman a Steve Epting. V listopadu 2011 bylo vydáno speciální jubilejní číslo \"Fantastic Four #600\", ve kterém se vrátil Johnny Storm. Znovu tak začalo vydávání série \"Fantastic Four\", kdy \"FF\" byla vydávána jako samostatná série. Také bylo vydáno číslo \"Fantastic Four: Season One\", kde je moderně zpracován počátek týmu.\n\nPo restartu Marvel vesmíru v Marvel NOW! byla série opět zastavena (číslem 611). V listopadu 2012 začala být znovu vydávána s autory Matt Fraction a Mark Bagley. V únoru 2014 byla série znovu restartována a začala být vydávaná již v pořadí pátá. Jejími autory se stali James Robinson a Leonard Kirk. V roce 2015 James Robinson pokračoval při přečíslování série a návratu k číslování z první série (čísla 642 až 645). V říjnu 2018 byla po tříleté přestávce vydána nová, tentokrát již šestá, série. Tu psal Dan Slott a nejdříve kreslila Sara Pichelli.\n\n\n\nČlenové týmu Fantastic Four získali své schopnosti během vědecké mise, při které byli v experimentální raketě, při cestě vesmírem, ozářeni vysokou dávkou kosmického záření. Cílem mise byl Mars, avšak vesmírná bouře poškodila raketu, která dopadla zpět na Zemi. Po přistání čtveřice tvořící posádku zjistila, že získali zvláštní schopnosti, které se rozhodli používat pro dobro lidstva. Nikdy se nepokusili své identity skrývat, naopak se těšili z vysoké masové podpory a slávy.\n\nZákladními členy jsou:\n\nJejich základnami jsou Baxter Building, Four Freedoms Plaza a Pier 4, všechny na Manhattanu, New York.\n\nV České republice vydává komiksové knihy Fantastic Four nakladatelství CREW a Hachette Fascicoli.\n\n\n\n\n"}
{"id": "923121", "url": "https://cs.wikipedia.org/wiki?curid=923121", "title": "Kata (řeka)", "text": "Kata (řeka)\n\nKata (rusky ) je řeka v Irkutské oblasti v Rusku, která je pravostranným přítokem řeky Angary. Její délka dosahuje 233 km a povodí má rozlohu 7 970 km². V průběhu jejího toku se do řeky vlévají přítoky, mezi něž patří vodoteče Juktaly, Omunu, Kapy (Kapajevy), Kamennenej-Liudiny, Kešeulu, Bukačanu, Sekačanu či Diktagnu.\n\n"}
{"id": "923125", "url": "https://cs.wikipedia.org/wiki?curid=923125", "title": "Radim Hložánka", "text": "Radim Hložánka\n\nRadim Hložánka (4. ledna 1923 Petřvald – 28. ledna 2017 Kroměříž) byl český římskokatolický kněz, perzekvovaný komunistickým režimem.\n\nRadim Hložánka se narodil v hornické rodině. Studoval na gymnáziu nejprve v Příboře, po záboru Sudet ve Frenštátě, maturoval v roce 1943 v Ostravě. Poté pracoval dva roky v Příboře jako zámečník, po 2. světové válce jako tajemník národního výboru v Petřvaldě, později byl učitelem na obecné škole v Jistebníku. Díky Antonínu Huvarovi se zapojil do skautského hnutí, byl také členem Orla.\n\nV září 1948 nastoupil do kněžského semináře v Olomouci, který byl však v srpnu 1950 zrušen. Hložánka pak začal pracovat jako dělník na vodních stavbách na severní Moravě. V květnu 1961 byl s dalšími pěti lidmi zatčen. V září téhož roku se konal u Krajského soudu v Ostravě proces Hložánka a spol., při němž byl Hložánka odsouzen na 11 let za velezradu a rozkrádání socialistického majetku. Vězněn byl ve Valdicích, na takzvaném \"Vatikánu\", kde se v době Druhého vatikánského koncilu sešla řada kněží, biskupů, profesorů a řádových představených. \"„Taková síla vědomostí, pastoračních zkušeností, teologických sympozií každou neděli po obědě! ... Většího dobrodiní v této době mého života mi Bůh nemohl nabídnout!\"\" komentoval svůj pobyt ve vězení Hložánka. Propuštěn byl v říjnu 1963. Dne 16. dubna 1967 byl v Petřvaldě tajně vysvěcen na kněze biskupem Štěpánem Trochtou.\n\nOd listopadu 1968 nastoupil jako kaplan do Mostu. Odmítl vstoupit do hnutí \"Pacem in terris\", tak byl v roce 1978 přeložen do Hoštky u Roudnice nad Labem. Vzhledem k tomu, že mše zde navštěvovaly necelé dvě desítky lidí, věnoval se opravě místního kostela, ale i kostelů ve Velebudicích a Vetlé. V 70. a 80. letech vydával v samizdatu řadu náboženských a filozofických knih, a to mj. ve spolupráci s Otou Mádrem.\n\nDne 20. března 1982 byl znovu odsouzen, za maření dozoru nad církvemi a náboženskými společnostmi dostal trest ve výši 20 měsíců. V Plzni na Borech se setkával např. s Václavem Havlem nebo Františkem Líznou. V listopadu 1982 byl po infarktu z výkonu trestu propuštěn. Státní souhlas k výkonu kněžství už ale nezískal, a proto odešel do důchodu, během nějž ale pokračoval ve vydávání samizdatu až do dalšího odhalení v roce 1985. Souzen již ale nebyl. \"„Dál jsem bez státního souhlasu dělal duchovní ‚partyzánštinu‘ ve farnostech kněží, kteří se nebáli nebo to měli u církevních tajemníků dobře ‚podslivovicované‘,\"\" uvedl ke svému dalšímu působení Hložánka.\n\nV listopadu 1989 nastoupil jako administrátor do farnosti Kostelec u Kyjova. Od roku 1991 pracoval ve farnosti Svatobořice-Mistřín, v roce 1992 se stal děkanem a od roku 2002 kanovníkem kroměřížské kapituly při kostele svatého Mořice. Zemřel 28. ledna 2017 v klášteře křížových sester v Kroměříži.\n\n"}
{"id": "923126", "url": "https://cs.wikipedia.org/wiki?curid=923126", "title": "Benita Fitzgeraldová", "text": "Benita Fitzgeraldová\n\nBenita Fitzgerald-Brown (* 6. července 1961 Warrenton ve státe Virginia) je bývalá americká atletka specializující se na krátké překážkářské tratě, olympijská vítězka v běhu na 100 metrů překážek z roku 1984.\n\nVe svých dvaceti letech se stala halovou mistryní USA v běhu na 60 metrů překážek. Na trati 100 metrů překážek získala titul mistryně USA dvakrát – v roce 1983 a 1986. Svého největšího úspěchu dosáhla na olympiádě v Los Angeles v roce 1984, když se stala olympijskou vítězkou na 100 metrů překážek.\n\n\n"}
{"id": "923127", "url": "https://cs.wikipedia.org/wiki?curid=923127", "title": "Candlestick Park", "text": "Candlestick Park\n\nCandlestick Park (také nazýván jako Candlestick nebo The 'Stick) je sportovní stadion v oblasti Bayview-Hunters Point v San Franciscu v Kalifornii. Původně byl postaven jako domovský stadion pro klub San Francisco Giants, který zde hrál od roku 1960 až do přestěhování do Pacific Bell Park v roce 2000. V letech 1971−2013 zde rovněž sídlil klub fotbalový San Francisco 49ers, který se v roce 2014 přemístí do nového Levi's Stadium.\n\nStadion se nachází v parku Candlestick Point na západní pobřeží Sanfranciského zálivu. Vzhledem ke své poloze u zátoky sem často přichází silné větry, což vytváří neobvyklé hrací podmínky. V době vzniku stadionu koncem padesátých let dvacátého století bylo místo pro stadion jedno z mála pozemků ve městě, kde bylo vhodné stadion postavit.\n"}
{"id": "923129", "url": "https://cs.wikipedia.org/wiki?curid=923129", "title": "Kostel svatého Maxmiliána", "text": "Kostel svatého Maxmiliána\n\nKostelů sv. Maxmiliána je více:\n\n"}
{"id": "923132", "url": "https://cs.wikipedia.org/wiki?curid=923132", "title": "Římskokatolická farnost Křižany", "text": "Římskokatolická farnost Křižany\n\nŘímskokatolická farnost Křižany (lat. \"Chrisdorfium\") je územní společenství římských katolíků v Křižanech a okolí. Organizačně spadá do libereckého vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nFarnost existovala již před rokem 1352. Od roku 1651 jsou vedeny matriky. Nově byla kanonicky ustavena od roku 1727.\n\n\nZ důvodu efektivity duchovní správy byl vytvořen \"farní obvod\" (kolatura) arciděkanství Liberec, jehož součástí je i farnost Křižany, která je tak spravována \"(in spiritualibus) excurrendo\".\n\n\n"}
{"id": "923133", "url": "https://cs.wikipedia.org/wiki?curid=923133", "title": "Kytlická hornatina", "text": "Kytlická hornatina\n\nKytlická hornatina je geomorfologický podcelek, nižší a menší část Lužických hor severně od České tabule, v okresech Děčín a Česká Lípa. Nejvyšší horou je 760 metrů vysoký Klíč na sever od Nového Boru, nejnižší část je ve výšce 330 metrů (říčka Kamenice).\n\nLužické hory na severu Čech jsou jedním z geomorfologických celků Krkonošské oblasti. Mají dva podcelky – vyšší Lužický hřbet na severozápadě a nižší Kytlickou hornatinu (dle Demka IVA-2B) v západní části Lužických hor. Rozloha Kytlické hornatiny je 90 km. \n\nKytlická hornatina se člení do dvou okrsků – vyšší, rozlehlejší Klíčské hornatiny (IVA-2B-a) a nižší Malé Chřibskokamenické kotliny (IVA-2B-b).\n\nUváděna nadmořská výška, nikoli převýšení. Uvedeny jsou vrcholy od 650 metrů, všechny jsou v Klíčské hornatině.\n\n\nV oblasti Kytlické hornatiny působí zejména CHKO Lužické hory, menší část má na starost CHKO Labské pískovce.\nJe zde několik přírodních památek a rezervací ( např. NPP Zlatý vrch) a řada naučných stezek (např. Naučná stezka Okolím Studence). \n\n\n"}
{"id": "923134", "url": "https://cs.wikipedia.org/wiki?curid=923134", "title": "Šťastný Nový rok (film, 2011)", "text": "Šťastný Nový rok (film, 2011)\n\nŠťastný Nový rok (v anglickém originále \"New Year's Eve\") je americký romantický film z roku 2011 režiséra Garryho Marshalla, který se odehrává v New Yorku (centrum děje leží na Times Square) a jeho blízkém okolí na Silvestra 2011 a v Novém roce roku 2012.\nJde o skládanku více různých lidských více či méně propojených příběhů odehrávajících se paralelně během několika málo hodin\nv téže době a na témže místě. Film je koncipován jakožto oslava lidské lásky ve všech jejích podobách.\n\nPrincip rozkouskovaného filmového děje do mnoha paralelních lidských osudů byl použit i v předchozím snímku Garryho Marshalla \"Na sv. Valentýna\" z roku 2010.\n\n"}
{"id": "923136", "url": "https://cs.wikipedia.org/wiki?curid=923136", "title": "Nový rok (rozcestník)", "text": "Nový rok (rozcestník)\n\nNový rok může být:\n\n\n"}
{"id": "923137", "url": "https://cs.wikipedia.org/wiki?curid=923137", "title": "Bislett Games 2010", "text": "Bislett Games 2010\n\nBislett Games 2010 byl lehkoatletický mítink, který se konal 4. června 2010 v norském městě Oslo. Byl součástí série mítinků Diamantová liga. První místo v běhu na 200 m získala Američanka LaShauntea Moore (22,38 s), byla ovšem diskvalifikována za překročení své dráhy. \n"}
{"id": "923138", "url": "https://cs.wikipedia.org/wiki?curid=923138", "title": "Hawks &amp; Doves", "text": "Hawks &amp; Doves\n\nHawks & Doves je desáté studiové album kanadského hudebníka Neila Younga, vydané v listopadu 1980 u vydavatelství Reprise Records a Warner Bros. Records. První strana původního LP („Doves“) byla nahrána v letech 1974−1976 a druhá („Hawks“) pak až v roce 1980.\n\nAutorem všech skladeb je Neil Young.\n"}
{"id": "923141", "url": "https://cs.wikipedia.org/wiki?curid=923141", "title": "Olga Arntgolc", "text": "Olga Arntgolc\n\nOlga Albertovna Arntgolc ( \"О́льга Альбе́ртовна Арнтго́льц\"; * 18. března 1982, Kaliningrad, Sovětský svaz) je ruská divadelní a filmová herečka.\n\nNarodila se v rodině herců Kaliningradského oblastního dramatického divadla, zasloužilého umělce Alberta Alfonsoviče Arntgolce a herečky Valentiny Michajlovny Galič. Po pradědovi z otcovy strany má německé předky, předci matky byli ruští rolníci z Rostovské oblasti. Její o 20 minut starší sestra - identické dvojče Taťána a starší bratr Anton jsou rovněž herci.\n\nPohybově nadané sestry se v mládí věnovaly různým sportům, např. moderní gymnastice a pětiboji. Za profesi však nakonec raději zvolily herectví. Také se věnovaly hudbě. Olga například v divadelní hře \"Úklady a láska\" (2010) předvedla hru na housle, kterou od mládí ovládá.\n\nDo deváté třídy se sestry učily v běžné škole, dále postoupily na kaliningradské lyceum č. 49 do herecké třídy Borise Bejněnsona. Po absolvování lycea byla spolu se sestrou Taťánou přijata na \"Vysokou divadelní školu M. S. Ščepkina\" v Moskvě.\n\nKdyž v roce 2003 dokončila studia, měla již slušnou praxi v televizních seriálech. Jejím debutem byla menší role Zoji v epizodě \"Kleopatra\" z cyklu televizních příběhů \"Temná komora\". V oblíbeném seriálu o žácích, učitelích a rodičích \"Prosté pravdy\" si pak v příběhu \"Austrálie\" zahrála roli studentky biologické fakulty Máši Trofimové (starší sestry Káti Trofimové). V 30dílném seriálu \"Tři proti všem\" (2002) velmi přesvědčivě zahrála ústřední roli Jeleny Vlasovy, téměř dospělé dcery s ryzím charakterem, který jí a jejím dvěma mladším sourozencům pomáhá překonat těžké období dočasné ztráty obou rodičů. Úspěšný seriál se dočkal pokračování v dalších 44 dílech druhé série (2003). Olga se během krátké doby stala filmovou a seriálovou hvězdou.\n\nSpolu s Andrejem Čadovem hrála ve dvou filmech nesoucích rukopis režiséra Alexandra Veledinského. Ve filmu \"Ruské\" (2004) to byla role krásné dívky, z touhy po níž se léčí podobně hloupý kluk. Ve filmu \"Živý\" (2006) hrála zdravotní sestru ve vojenské nemocnici, kde se léčil i zmrzačený veterán války na Kavkaze.\n\nNenatočila mnoho filmů s válečnou tematikou a ve vojenské uniformě vystupuje pouze ve filmu \"Nezapomínej\" (2004), patřícím k tomu lepšímu z žánru. Film se příliš nezabývá vyobrazením válečných akcí, děj se soustřeďuje spíš na následky války, na mezilidské vztahy a osudy. Olga v něm hrála ústřední roli Niny Siniciny, dobrovolnice, která slouží jako obsluha světlometu protivzdušné obrany Moskvy a díky spleti událostí jako ne zcela nadšená manželka pilota hrdiny.\n\nVýborně se po charakterové stránce sešla s rolí Poliny ve filmu \"Svatba Barbie\" (2005). Film s pracovním názvem \"Яд змеи\" byl natočen podle románu \"Семь кило баксов\" Vladimira Griňkova a vyznačuje se výrazným stylem. Polina je milovaná dcera podnikatele. Nedlouho po tragické smrti matky je zavražděn její otec a ona jako dědička firmy je předmětem zájmu zloduchů několika druhů. Má ale pozoruhodný úsudek, přítele, který se vůbec nezdál tak spolehlivý a kriminální policie se zde ukázala jako téměř funkční.\n\nHistorická minisérie \"Junkeři\" (2007) o životě kadetů Pavlovského vojenského učiliště v Petohradu v letech 1907 - 1913 byla natočena podle literárního díla A. I. Kuprina, psaného z vlastního pohledu laskavého vychovatele, ve filmu zosobněného št.kpt. Bulaninem (Igor Černickij). Olga hrála bulharskou zdravotní sestru Anju, v dalším velmi nemocnou a přesto okouzlující manželku Bulaninova kolegy kpt. Belova (Nikolaj Romanov).\n\nVe válečném historickém filmu \"Sluha vládců\" (2007) hrála roli francouzsky hovořící markýzy, která se stala civilní obětí kruté barokní reality na území dnešní Ukrajiny před bitvou u Poltavy roku 1709. Film v ČR uvedla ČT2.\n\nNejzápornější roli nemravné sekretářky Lízy hrála ve filmu \"Mateřský instinkt\" (2008). Nejen že ji nevadí rozbít rodinu svého šéfa, ale pomáhá mu ještě korupčními metodami připravit u soudu jeho zoufalou manželku o dítě a nakonec se dokonce dopouští i únosu.\n\nFilm \"Soukromník\" (2008) diváky překvapil faktem, že happyend se týká drogové dealerky Galji, kterou hrála Olga, a jejího přítele úředníka, jehož pracovní náplní je korupce státních úřednic, a který Galju dostal z vězení podstrčením drog nesympatickému policistovi. Pravda ale je, že bylo učiněno za dost názvu filmu, protože skutečně každý z těchto tří aktérů filmu jednal ve svém soukromém zájmu.\n\nV komediální sérii \"Šikulky\" (2009) hrála úzkostlivou učitelku Káťu, profesně znemožněnou fotografií své sestry Nataši (Taťána Arntgolc) na titulní stránce pánského časopisu. V podobné situaci se ocitla i policistka Rita (Kateřina Fedulova), která se také nechala fotit pro potřeby sňatkové kanceláře. Zabránit ztrátě zaměstnání se slečnám nepodařilo, snaží se tedy o odškodnění, kterého se jim ale dostane jinak - v podobě ženichů.\n\nVýpravný, hvězdně obsazený historický seriál \"V lesích a na horách\" (2010) podle stejnojmenného románu Andreje Pečérského, pojednává o strastech spojených s vdáváním panen z kupeckého stavu v Povolží 19. století. Olga v něm hrála roli Nastasji, jedné ze dvou dcer výrobce dřevěného malovaného nádobí a významného kupce Potapa Čapurina (Vladimir Gosťuchin), které je určen tragický osud. Kupeckou dívku také představila jako modelka v národopisném cyklu \"Chórovod\" (\"Хоровод\") fotografky Jekatěriny Rožděstvěnské.\n\nV ironické detektivní komedii \"Starý kůň\" (2010) podle stejnojmenné knihy Andreje Mjagkova, hrála extrovertní nestydu, studentku herectví Káťu, která na večerní párty ochotně podlehne slavnému televiznímu hlasateli Korabljovi (Alexandr Domogarov) a tak se připlete do vyšetřování vraždy jeho ženy a zmizení jeho samotného, kterým je pověřen velmi mladý, ale extrémně schopný policista Seva Merin (Maxim Šiškov).\n\nSeriál \"Jdu tě hledat\" (2010) se setkal jen s kladným ohlasem diváků a proto se dočkal i pokračování v druhé sérii (2012). Může za to jistě v detektivním žánru neotřepané a v praxi dost aktuální téma vyhledávání pohřešovaných osob. Kromě toho Olga v roli policejní psycholožky Margarity Vysocké vnáší do týmu vyšetřovatelů prvek bystrého úsudku, příkladné obětavosti a půvabu.\n\nV seriálu \"Bílé růže naděje\" (2011) hrála roli zpěvačky a učitelky zpěvu Evženie, která se díky svému manželu dostává do vězení za obchod s cizí měnou. Změny ve státě ji sice brzy osvobodí, syn zmizelý s otcem se po letech nalezne sám podle nahrávky maminčiny písničky.\n\nVe filmu \"Ljuba. Láska\" (2011) hrála roli studentky medicíny a později svědomité lékařky Ljuby Karavajevy, která se těžce vyrovnává s nevěrou svého otce a později i otce své počaté dcerky. Příběh ale po několika letech soužení náhodou končí asi dobře.\n\nVe filmu \"Pandora\" (2011) hrála roli novinářky Nastasji, která má po krk života ve městě s nepořádným manželem. K tomu jí oněmí dítě. Snaží se proto spolu s malým synkem začít nový život na vesnici, kde však možnosti zaměstnání nejsou. Náhodou tu potkává boháče Viťájeva (Anatolij Bělyj) se zcela vymazanou paměťí, který se postupně dovídá o své minulosti a který se ale již nechce vrátit ke své bezcharakterní podnikatelské identitě a raději si nechá paměť znovu a důkladněji vymazat. Nehledě na poněkud sci-fi námět je film dobře natočen. Olga zde měla větší příležitost předvést své herecké umění v dramatické roli a to se ji velmi dobře podařilo.\n\nV dobrodružném filmu \"Pirani\" (2011) v roli Viktorie, dcery zavražděného kapitána pobřežní stráže, stojí chtěj-nechtěj na straně mořských ježků, když je unesena rusko-japonskou mafií, pytlačící v šelfu na Dálném východě.\n\nV seriálu \"Samara\" (2012) o velmi vytíženém, v tísni předpisy porušujícím a sobectví neznalém lékaři moskevské záchranky Olegu Samarinovi (Artur Smoljaninov) alias Samarovi hrála jeho manželku Olgu, která jako žena v domácnosti trpí samotou, ztrácí sebedůvěru a začíná bezdůvodně žárlit na svého vesele pracujícího muže. Poté co mu svou autonehodou způsobí velké starosti, zahne s advokátem, kterého ji kromě jiného zařídil. Olga však přece nakonec zjistí, že Samara je poctivější, a chce se vrátit. K tomu ale dojde až na konci druhé série (2014), když se vzdá vyhlídky na práci architektky na Novém Zélandu.\n\nV melodramatu \"Jsem nablízku\" (2013) se v roli Elji po studiích znovu potkává se Sašou (Alexandr Novin). Vzniká mezi nimi rozpačitý vztah, protože Saša to s ženami neumí a jako učitel historie toho kromě věrnosti nemůže mnoho nabídnout. Oba zakládají rodiny, mají děti, manželky mění preference, nejsou spokojení a rozvedou se. Díky aktivitě ve vyhledávání válečných hrobů se Saša s Eljou dozví, jak je jejich vztah osudový a upřímně se obejmou na prahu starého domu po Sašově nevlastní babičce Serafimě (Ada Rogovceva).\n\nDějem akční série \"Bomba\" (2013) je příběh smyšleného ruského špiona Ivana Gučkova (Alexej Bardukov), poslaného do USA získat pro SSSR chybějící informace k technologii výroby atomové bomby. Olga zde hraje roli Liky Zemcovy, Ivanovy přítelkyně ze školy, přežívající zatím blokádu Leningradu a manželství s jaderným fyzikem.\n\nVedle sestry Taťány hrála ve filmu \"Glanc\", v seriálech \"Prosté pravdy\" a \"Nač potřebuješ alibi?\" (2003). Seriálová komedie \"Šikulky\" (2009) byla zatím jejich největší společnou filmovou prací.\n\nV létě roku 2009 se provdala za herce Vachtanga Iraklieviče Beridze. Dne 15. srpna 2013 se jim narodila dcera Anna Beridze. Rozvedli se v roce 2015.\n\n\nZačátkem roku 2009 se účastnila televizního projektu Prvního kanálu \"Doba ledová 2\" s krasobruslením v páru s Maximem Staviským, když ve finále nazvaném \"Globální oteplení\" zastoupila sestru Taťánu.\n\nza hlas Lucy Liu jako víla Mlženka (Serebrjanka | Silvermist) v animovaných filmech USA o víle Zvonilce (Феи | Tinker Bell) (2008 - 2015)\n\n\n"}
{"id": "923143", "url": "https://cs.wikipedia.org/wiki?curid=923143", "title": "Formule 1 v roce 2014", "text": "Formule 1 v roce 2014\n\nSezona 2014 Formule 1 bude 65. sezónou Mistrovství světa Formule 1, závodní série pořádané pod hlavičkou Mezinárodní automobilové federace (FIA). Jezdci a týmy budou závodit celkem v 19 Grand Prix o titul mistra světa jezdců a konstruktérů. V roce 2014 dojde k několika významným změnám pravidel, včetně přechodu z osmiválcovým motorů o objemu 2,4 litru používaných v letech až na turbomotory šestiválcové o objemu 1,6 litru se zabudovaným systémem rekuperace energie.\n\nDo kalendáře přibyla Grand Prix Ruska, která se pojede v Soči a dohoda je na sedm let od roku 2014 do roku 2020. Formule 1 se vrátí i do Rakouska na okruh Red Bull Ring (dříve známý jako A1-Ring). Naopak se nebude konat Grand Prix Indie, která v kalendáři chybí jen na jeden rok a Grand Prix Koreje.\n\nObhájcem titulů z předchozí sezóny jsou Sebastian Vettel a Red Bull Racing.\n\nSezóny 2014 se pravděpodobně zúčastní všechny týmy, které se účastnily i sezóny předchozí. Nové týmy ve Formuli 1 nepřibudou. Oficiální startovní listinu představila Mezinárodní automobilová federace 10. ledna.\n\nSebastian Vettel byl mistrem světa roku 2013, jeho stálé číslo je 5.\n\n\nPro sezónu 2014 představila Mezinárodní automobilová federace kalendář obsahující celkem 19 Velkých cen od března do listopadu. Předběžný plán obsahoval závodů 22, navíc ještě velké ceny Koreje, Ameriky (v New Jersey) a Mexika, které byly následně odebrány.\n\n\nV roce 2014 jsou naplánovány tři předsezónní testy, každý po čtyřech dnech. První se uskuteční na konci ledna ve španělském Jerezu, zbylé dva v druhé půlce února a na začátku března Bahrajnu.\n\nV sezóně 2014 se do Formule 1 vrátí i testování během sezóny. Týmům mělo být umožněno se po čtyřech velkých cenách v Evropě zúčastnit dvoudenních testů v úterý a ve středu. FIA nakonec vybrala dva evropské okruhy - Circuit de Catalunya a Silvestone a okruhy v Bahrajnu a Abú Zabí.\n\n\n\nTučně - Pole position\n\"Kurzíva\" - Nejrychlejší kolo\n\n"}
{"id": "923144", "url": "https://cs.wikipedia.org/wiki?curid=923144", "title": "Římskokatolická farnost Kryštofovo Údolí", "text": "Římskokatolická farnost Kryštofovo Údolí\n\nŘímskokatolická farnost Kryštofovo Údolí je územní společenství římských katolíků v Kryštofově Údolí a okolí. Organizačně spadá do libereckého vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nMatriky jsou v místě vedeny od roku 1673. Farnost pochází z roku 1768.\n\n\nZ důvodu efektivity duchovní správy byl vytvořen \"farní obvod\" (kolatura) arciděkanství Liberec, jehož součástí je i farnost Kryštofovo Údolí, která je tak spravována \"excurrendo\".\n\nŘímskokatolická farnost Kryštofovo Údolí\n\n"}
{"id": "923145", "url": "https://cs.wikipedia.org/wiki?curid=923145", "title": "Láhevník ostnitý", "text": "Láhevník ostnitý\n\nLáhevník ostnitý (\"Annona muricata\"), česky též anona ostnitá, anona měkkoostenná, láhevník měkkoostenný nebo láhevník ostnitý, je ovocný strom z čeledi láhevníkovité. Plod nebo případně i celá rostlina se lidově nazývá quanabana, gunabana, guanaban, velký či ostnitý corossol, ostnitý cachiman, graviola nebo soursop.\n\n\nDruh pochází pravděpodobně z karibských Antil, Střední Ameriky a severu Jižní Ameriky. V současnosti se vyskytuje také v Asii, Oceánii a Africe.\n\nRoste přirozeně ve výše položených oblastech kolem 1.000 m. n. m., nejvíce v Peru a Bolívii.\n\nLáhevník ostnitý je malý, vzpřímený, ale zároveň i bohatě rozvětvený, stálezelený strom. Dosahuje výšky 3-10 metrů. Vyznačuje se hladkou, tmavě hnědou kůrou, která se u starších stromů může měnit ve vrásčitou. Větve mají sametově plstnatý povrch. Obrůstají 3-7 cm širokými a 8-16 cm dlouhými lesklými, zelenými listy, které se směrem ke špičce se zužují.\n\nStrom kvete na jaře po dobu až 6 týdnů. Tmavě hnědé nebo purpurové třílaločné květy vyrůstají po dvou nebo větším počtu.\n\nPlod je 20-30 cm dlouhý a připomíná protáhlou šišku. Může vážit až 0,5 kg. Povrch plodu je pokrytý měkkými ostny. Nejprve má zelenou barvu, která se po dozrání mění ve žlutozelenou a následně hnědou. Dužina plodu je mírně nakyslá a má krémovou konzistenci. Její chuť připomíná kombinaci jahod s banánem. Semena, která se v dužině nacházejí, jsou jedovatá a před konzumací je nutné je odstranit.\n\nRostlina byla v Jižní Americe známa již v předkolumbovském období. Domorodci ji užívali jako lék, protože jednotlivé části stromu se údajně vyznačují různými léčivými vlastnostmi. Nejširšího využití se dostalo kůře a listům, z obojího místní obyvatelé připravovali odvary.\n\nLáhevník se zároveň pěstuje kvůli chutným a výživným plodům označovaným jako \"gunabana\". Ovoce se obvykle konzumuje syrové, buď samotné nebo v ovocných salátech. Může se použít i jako surovina pro výrobu různých sladkých pokrmů: zmrzliny, marmelády, sladkého pečiva nebo ovocných šťáv a koktejlů. Patří ale mezi hodně citlivé plody, které není možné příliš dlouho uchovávat. Při jejich dopravě je třeba zvýšené opatrnosti, protože se velmi snadno otlačí a následně se rychle kazí.\n\nAnnonacin, který je obsažen v semenech, je známý neurotoxin, který může vyvolávat degenerativní onemocnění mozku odpovídající Parkinsonově chorobě. Akutní toxicita nebyla prokázána.\n\nV rámci pokusů na zdravých zvířatech byl Isholaou a kol. nastíněn možný analgetický a protizánětlivý efekt.\n\nPři experimentu in vitro v rámci tzv. farmaceutického screeningu byly prokázány i další možné účinky. Problém je, že účinnost in vitro nemusí být, a ve farmaceutickém screeningu je to spíše pravidlem, doprovázena účinností in vivo extraktu, přečištěné látky nebo syntetizované látky. Jedná se například o následující zjištění:\n\nListy a semena se dlouho používaly jako prostředky proti (mj.) parazitům, vysokému krevnímu tlaku a rakovině. Semena jsou podání emetika. Semena i odvary z listů se používají proti vším a květy se používají jako antispazmodikum, pektorálium a ke zmírnění kataru. Listy se používají jako sudoriferum, antispazmodikum, emetikum a jako prostředek k vyvolání spánku, lokálně slouží k hojení ran. Z listů, kořene a kůry se připravuje čaj užívaný pro uklidnění a proti kašli, chřipce a astmatu. V Amazonii se používá ke stabilizaci krevního cukru při cukrovce. V Karibiku se věří, že položení listů rostliny na postel pod spící osobu s horečkou do následujícího rána horečku odstraní. Odvary z listů se používají jako obklady proti zánětům a nateklým nohám. Zralý plod má mít antiskorbutické a antiparazitární účinky. Dužina se používá jako obklad proti roztočům z čeledi Trombiculidae. Nezralý usušený plod se používá proti průjmu. Existuje mnoho dalších použití rostliny.\n\n \n"}
{"id": "923148", "url": "https://cs.wikipedia.org/wiki?curid=923148", "title": "Vladislav Sysel", "text": "Vladislav Sysel\n\nVladislav Sysel (30. dubna 1922, Libkov – 5. prosince 2019, Kdyně) byl český římskokatolický kněz, vysvěcený 29. června 1949 v Praze a v roce 1998 jmenovaný papežem Janem Pavlem II. za své životní zásluhy monsignorem.\n\nStředoškolská studia zakončil maturitou v roce 1942 v Domažlicích. Po maturitě vstoupil do kněžského semináře, který byl ve válečných letech v Dolních Břežanech. Ze semináře byl v rámci nuceného nasazení odvolán k práci do Německa, kde pracoval jako výhybkář na berlínském nádraží. V roce 1944 se vrátil domů, po skončení války dokončil bohoslovecká studia a kněžské svěcení přijal 29. června 1949 v kostele sv. Vojtěcha v Praze Dejvicích z rukou světícího biskupa pražského Mons. Antonína Eltschknera.\n\nPo krátkém působení v Kralovicích (od srpna 1949) byl zatčen (v říjnu 1949). V dubnu 1950 byl odsouzen na 12 let za velezradu a uvězněn na Mírově. Z vězení byl propuštěn v roce 1960 na amnestii. Kněžskou službu nemohl vykonávat (byl zaměstnaný v Státním statku Domažlice, v kdyňských strojírnách Elitex). Ještě před listopadem 1989 získal státní souhlas a stal se administrátorem farností v Bezděkově, Poleni, Chudenicích a Dlažově. V letech 1994 až 2002 působil jako vikář klatovského vikariátu, pak sloužil jako výpomocný duchovní.\n\nV roce 1998 byl jmenovaný papežem Janem Pavlem II. za své životní zásluhy monsignorem.\n\n"}
{"id": "923149", "url": "https://cs.wikipedia.org/wiki?curid=923149", "title": "Les Vignes", "text": "Les Vignes\n\nLes Vignes je francouzská obec v departementu Lozère v regionu Languedoc-Roussillon v údolí Gorges du Tarn. V roce 2010 zde žilo 107 obyvatel.\n\n"}
{"id": "923151", "url": "https://cs.wikipedia.org/wiki?curid=923151", "title": "Dongyangopelta", "text": "Dongyangopelta\n\nDongyangopelta („štít z města Dong-jang“) je rodem dávno vyhynulého nodosauridního dinosaura, který žil asi před 100 miliony let v období přelomu spodní a svrchní křídy. Zkameněliny tohoto obrněného tyreofora byly objeveny nedaleko města Dong-jang (odtud název) ve východočínské provincii Če-ťiang. Tento nodosaurid se liší od jiného východočínského nodosaurida rodu \"Zhejiangosaurus\" (zejména odlišné znaky na pánvi a stehenní kosti), proto byl na základě jeho fosílií v roce 2013 čínskými paleontology stanoven nový rod i druh.\n\n\n"}
{"id": "923153", "url": "https://cs.wikipedia.org/wiki?curid=923153", "title": "Wenceslaus Sarmiento", "text": "Wenceslaus Sarmiento\n\nWenceslaus Sarmiento (známý stejně jako W.A. Sarmiento) (22. září 1922 Peru − 24. listopadu 2013) byl americký modernistický architekt, narozený v Peru.\n\nStudoval na různých místech v Jižní Americe. Předtím, jako odešel do USA, učil se také 18 měsíců v ateliéru Oscara Niemeyera. Od roku 1951 do roku 1961 byl hlavním návrhářem americké banky Bank Building Corporation of America. Pak založil svůj vlastní ateliér \"Sarmiento Associates\", který měl 60 zaměstnanců a sídlil v St. Louis v americkém státě Missouri.\n\nV roce 1980 odešel o důchodu. Ke konci života žil Santa Monice v Kalifornii a byl pořád aktivní v péči o jeho stavby.\n\nV poválečných letech bankovní modernizace v amerických downtownech navrhl stovky budov zejména pro banky, ale také jiných budov. Dále navrhoval konstrukce nových bankovních věží na předměstích. Většina jeho prací je v takzvaném mezinárodním stylu, s viditelným vlivem Niemeyera. Ten je také pravděpodobně nejvíce patrný v Sarmientovém největším projektu Phoenix Financial Center z roku 1968, které postavil na Central Avenue ve městě Phoenix, hlavním městě Arizony. Jeho menší bankovní pobočky mají tendenci být víc hravé, na pohled přitažlivé, a stylově příslušejí k tzv. googie architektuře.\n\n"}
{"id": "923156", "url": "https://cs.wikipedia.org/wiki?curid=923156", "title": "Mittersill", "text": "Mittersill\n\nMittersill je město v rakouské spolkové zemi Salcbursko, v okrese Zell am See. Žije zde obyvatel.\n\nZde byl v roce 1945 nešťastnou náhodou zastřelen hudební skladatel Anton Webern, který sem uprchl z Vídně z obav před Rudou armádou.\n"}
{"id": "923161", "url": "https://cs.wikipedia.org/wiki?curid=923161", "title": "Vranové", "text": "Vranové\n\nVranové je vesnice, část obce Malá Skála, nacházející se jižně od vlastní Malé Skály. Na pravém břehu Jizery odděluje Malou Skálu a Vranové skalní hřbet se skalním hradem Vranov-Pantheon. Statisticky a administrativně je Vranové rozděleno na dvě místní části, Vranové 1.díl na levém (východním) břehu Jizery, kudy prochází železniční Trať 030, a Vranové 2.díl na pravém (západním) břehu, kudy prochází silnice I/10. Obdobným způsobem (ale opačně) je na díly rozdělena i nedaleká obec Líšný. \n\nVranové 1.díl leží v katastrálním území Vranové I o rozloze 1,08 km. Vranové 2.díl leží v katastrálním území Vranové II o rozloze 1,77 km. V katastrálním území Vranové II leží i Křížky a Záborčí. \n\nVe Vranovém 1. díle je 204 domů (2009) a 377 obyvatel (2001), ve Vranovém 2. díle je 79 domů (2009) a 185 obyvatel (2001). \n"}
{"id": "923162", "url": "https://cs.wikipedia.org/wiki?curid=923162", "title": "Starokosťantyniv", "text": "Starokosťantyniv\n\nStarokosťantyniv (; – \"Starokonstantinov\"; ) je město v Chmelnycké oblasti na Ukrajině. Leží na řece Sluči ve vzdálenosti 41 kilometrů na severovýchod od Chmelnyckého, hlavního města oblasti. V roce 2012 v něm žilo zhruba 35 tisíc obyvatel.\n\nDějiny Starokosťantynivu začínají v 16. století, kdy zde volyňský kníže Konstantin Ostrožský založil pevnost a následně jeho syn Konstantin Vasil Ostrožský hrad.\n\nZápadně od města vede železniční trať Šepetivka – Chmelnyckyj, k níž se jihozápadně od města připojuje železniční trať Starokosťantyniv – Kalynivka.\n"}
{"id": "923163", "url": "https://cs.wikipedia.org/wiki?curid=923163", "title": "Pieter Lastman", "text": "Pieter Lastman\n\nPieter Lastman (1583, Amsterdam – 4. dubna 1633, Amsterdam) byl holandský barokní malíř.\n\n\"Pieter Pieterszoon Lastman\" se narodil jako syn zlatníka v Amsterdamu a prožil v tomto městě celý svůj život. Jeho malířským mistrem byl pravděpodobně Cornelis van Haarlem. Po studiích se vydal na cestu do Itálie, kde strávil pět let. Pobýval hlavně v Benátkách a v Římě, výrazně ho ovlivnila tvorba Caravaggia. Lastman vytvářel především historické, biblické a mytologické výjevy zasazené do krajiny. Velkou inspirací pro něho byla tvorba jeho italských současníků – ve svých obrazech používal silné kontrasty světla a stínu, což dodávalo jeho obrazům dramatický účinek. Maloval především obrazy menších rozměrů, známé jsou Útěk do Egypta, Jonáš a velryba a Vzkříšení Lazara. Jen málo jeho děl vzniklo na objednávku. Jako první umělec své doby se specializoval výlučně na historickou malbu a mohl si dovolit nabízet svá díla na volném trhu.\nDokázal na svých obrazech zachytit nevšední dramatické příběhy, které v jeho podání měly zároveň jasnou pointu. Jeho díla byla proto velmi vyhledávaná a prodávala se za vysoké ceny. Pro mladé malíře bylo velkou poctou studovat v Lastmanově dílně. K jeho studentům patřili například také Rembrandt a Jan Lievens.\n\nLastman zemřel v roce 1633 v Amsterdamu, kde byl také 4. dubna pochován.\n"}
{"id": "923167", "url": "https://cs.wikipedia.org/wiki?curid=923167", "title": "Martin Valjent", "text": "Martin Valjent\n\nMartin Valjent (* 11. prosince 1995, Dubnica nad Váhom, Slovensko) je slovenský fotbalový obránce a mládežnický reprezentant, od léta 2017 hráč italského klubu AC ChievoVerona, od téže doby na hostování v italském klubu Ternana Calcio. Je to fotbalový univerzál, hraje především stopera (středního obránce), ale je schopen nastoupit i na kraji obrany či na pravém křídle. Hrával i na postu defensivního záložníka.\n\nValjent se objevil v A-mužstvu slovenského druholigového klubu MFK Dubnica na jaře 2013.\n\nV červenci 2013 přestoupil ve svých 17 letech z MFK Dubnica do italského klubu Ternana Calcio hrajícího druhou nejvyšší italskou ligu Serii B. Zde se setkal se svým krajanem Pavlem Farkašem, kterého Ternana angažovala v témže letním přestupovém období na roční hostování.\n\nKoncem srpna 2017 jej koupil italský prvoligový klub AC ChievoVerona, jenž jej nechal pro sezónu 2017/18 v Ternaně na hostování.\n\nTrenér Milan Malatinský Valjenta zařadil do slovenského reprezentačního výběru U18. Poté nastupoval i za slovenský výběr U19. Později se stal členem slovenské mládežnické reprezentace U21. Se slovenskou „jedenadvacítkou“ slavil v říjnu 2016 postup na Mistrovství Evropy 2017 v Polsku.\n\nTrenér Pavel Hapal jej zařadil v červnu 2017 do 23členné nominace na šampionát v Polsku.\nV prvním střetnutí slovenského týmu v základní skupině A proti Polsku přispěl úvodním gólem k výhře 2:1. Slovensku těsně unikl postup ze základní skupiny A do semifinále.\n\n"}
{"id": "923169", "url": "https://cs.wikipedia.org/wiki?curid=923169", "title": "Rachel Griffiths", "text": "Rachel Griffiths\n\nRachel Anne Griffiths (* 18. prosince 1968 Melbourne, Austrálie) je australská herečka a filmová režisérka, známá pro své vynikající herecké výkony především v televizních seriálech, jež jí přinesly mnoho prestižních ocenění jako např. Zlatý glóbus, dvakrát SAG Award a třikrát Cenu Australské akademie divadelních a televizních umění.\n\nDětství strávila s rodiči v pobřežním městě Gold Coast, teprve v pěti letech se přestěhovali do Melbourne. Umělecké nadání zdědila po své matce Anně. Vystudovala drama a tanec na akademii Victoria College a svou hereckou kariéru započala v roce 1991 jako autorka a zároveň také interpretka hry \"Barbie Gets Hip\", kterou představila coby členka divadelní společnosti Woolly Jumpers na festivalu umění Melbourne Fringe.\n\nV roce 2002 se provdala za australského malíře, fotografa a divadelního herce Andrew Taylora, se kterým má tři děti - syna Benjamina Patricka (* 2002) a dcery Adelaide Rose (* 2005) a Clementine Grace (* 2009).\n\nV roce 1994 se poprvé viditelněji objevila se svou přítelkyní z umělecké akademie Toni Collette v romantické komediie \"Muriel se vdává\"; její role Rhondy Epinstallové v tomto filmu jí vynesla cenu Australských filmových kritiků a cenu Australské akademie AACTA. Podobný úspěch zažila v roce 1996, kdy si zahrála roli farmářovy dcery Arabelly v dramatickém filmu \"Neblahý Juda\"\n\nV roce 1997 se odvážně projevila při slavnostním otevřením Kasina Crown v Melbourne, kdy se na protest proti mediálním a vládním názorům na toto kasino, inspirovaná postavou anglosaské šlechtičny Godivy, objevila na otevíracím ceremoniálu prakticky nahá bez šatů a nepozvaná. V tomtéž roce ztvárnila roli Samanty Newhouseové v oblíbené romantické komedii s Juliou Roberts a Cameron Diaz \"Svatba mého nejlepšího přítele\" a prostitutku v sociálněkritickém filmu \"My Son the Fanatic\".\n\nV roce 1998 se objevila v hlavní roli skutečné francouzské flétnistky Hilary du Pré spolu s herečkou Emily Watson v životopisném hudebním dramatu \"Hilary a Jackie\". V roce 2001 si zahrála po boku Johny Deppa a Raye Liotty v dramatu \"Kokain\" a poté přijala nabídku účastnit se natáčení populárního amerického seriálu \"Odpočívej v pokoji\" jako jedna z hlavních postav - terapeutka Brenda Chenowithová. Tato role jí vynesla mj. prestižní ocenění Zlatý Globus a cenu SAG, stejně jako dvě nominace na cenu Emmy.\n\nDalší takovou příležitostí se pro Rachel Griffiths stal hvězdně obsazený veleúspěšný americký seriálu \"Bratři a sestry\" v roce 2006, kde si po boku např. Sally Field, Calisty Flockhart nebo Rona Rifkina zahrála hlavní roli Sarah Walkerové, nejstarší z Walkerovic sourozenců. Jejím seriálovým manželem se pro první dvě série stal kanadský herec australského původu John Pyper-Ferguson, se kterým od té doby udržuje pravidelný kontakt, jejím bratrem pak Matthew Rhys, se kterým si již jednou v televizi zahrála, a to v roce 2001 v hudebním filmu \"Co s tou Annie Mary?\". Za účast v tomto seriálu byla dvakrát nominována jak na cenu Emmy, tak na Zlatý globus. Zajímavé je, že když hrála v seriálu \"Odpočívej v pokoji\", na krátkou dobu ve 4. sérii byl jejím přítelem také muzikant jménem Joe (hrál jej Justin Theroux). Ještě se v roce 2006 objevila v oblíbeném filmu z tanečního prostředí \"Let's Dance\" v roli ředitelky Gordanové. O dva roky později, v roce 2008 hrála v dalším úspěšném seriálu \"Comanche Moon\", adaptaci stejnojmenného westernového románu Larryho McMurtryho, v roli Inez Scullové.\n\nV roce 2011 se poprvé objevila na divadelní scéně, a to na Broadwayi ve hře \"Other Desert Cities\" spolu s Judith Light, kde byla kritikou velmi kladně přijata. Vrámci své umělecké kariéry se také projevila jako režisérka, a to ve dvou krátkometrážních úspěšných snímcích - \"Tulip\" z roku 1998 a \"Roundabout\" z roku 2002.\n\n"}
{"id": "923170", "url": "https://cs.wikipedia.org/wiki?curid=923170", "title": "This Note's for You", "text": "This Note's for You\n\nThis Note's for You je sedmnácté studiové album kanadského hudebníka Neila Younga. Album vyšlo v dubnu 1988 a jako interpret je uvedeno „Neil Young & the Bluenotes“. Album vyšlo v obnovené spolupráci s vydavatelstvím Reprise Records, ke kterému se vrátil po sedmileté pauze, kdy vydával u Geffen Records.\n\nAutorem všech skladeb je Neil Young.\n"}
{"id": "923172", "url": "https://cs.wikipedia.org/wiki?curid=923172", "title": "Abstract (hudební skupina)", "text": "Abstract (hudební skupina)\n\nAbstract je slovenská instrumentální metalová, některé zdroje uvádějí i atmospheric dark metal anebo atmospheric/experimental progressive metalová hudební skupina, kterou založili její dva členové Peter \"Lego\" Lengsfeld a Pavol Gáblik v roce 1995 v Banské Bystrici. V průběhu let skupina Abstract odehrála spoustu koncertů nejen na Slovensku, ale i v sousedních zemích a vystupovala také s populárními metalovými skupinami jako jsou Ancient, Apocalyptica, Amorphis, Darkside, Sweet Noise, Másfél, Agathodaimon. Dále účinkovala i na různých hudebních festivalech (např. Brutal Assault) společně se skupinami Kataklysm, Malevolent Creation a jiné.\nV roce 2015 oslavila skupina Abstract své dvacetileté působení na hudební scéně dvojdenním koncertem, který se uskutečnil 20. a 21. 11. 2015 v Banské Bystrici. Skupina Abstract dosud nahrála 4 dema a 3 studiová alba. V současnosti se skupina Abstract věnuje prezentaci svého zatím posledního alba s názvem Lightheory,přípravě nového materiálu a plánování budoucích koncertů. .\n\nSkupina Abstract vznikla v roce 1995 jako nápad Petra \"Lega\" Lengsfelda a Pala Gáblika založit metalovou instrumentální skupinu. V té době se jednalo o zcela něco nového a neznámého ve slovenském hudebním undergroundu. V roce 1996 skupina Abstract nahrála svoje první demo s názvem Instrumental Emotions, které patřilo vůbec k jedním z prvních instrumentálních hudebních nahrávek ve slovenském undegroundu. Demo bylo nahráno třemi původními členy skupiny Abstract, Petrem \"Legem\" Lengsfeldem (doprovodní kytara), Palem Gáblikem (sólová kytara), Ľudom Balogem (bicí).\n\nV roce 1998 skupina nahrála své druhé čistě instrumentální demo s názvem Aestuum II.(MCMXCVIII) již v nové pětičlenné sestavě: Peter \"Lego\" Lengseld (doprovodní kytara), Palo Gáblik (sólová kytara), Tomáš \"Julo\" Balon (basová kytara), Miloš \"Milosh\" Fábry (klávesy) a Ľudo Balog (bicí). Demo album Aestuum II.(MCMXCVIII) získalo pozitivní hodnocení u hudebních recenzentů a zaznamenalo také pozitivní ohlas u fandů skupiny Abstract. Po jeho vydání získala skupina stabilní místo na metalové scéně na Slovensku, v České republice a postupně i v zahraničí. V tomto roce také dochází ke změně na postu bubeníka skupiny a odcházejícího Ľuda Baloga střídá Peter Gáblik. Skupina Abstract se také prezentuje v médiích a na koncertech v regionu střední a západní Evropy a společně se skupinami Locomotive (Česko) a Sweet Noise (Polsko) absolvuje své první turné po Slovensku a České republice. V letech 1999–2000 skupina účinkuje na rozličných letních festivalech jako je například: Gemer Rock Fest, kde skupiny Abstract hrála před skupinami jako Amorphis (Finsko), anebo death-doomovými Darkside (Rakousko).\n\nV roce 2000 skupina Abstract nahrála svoje třetí a poslední demo album s názvem Fragmenthea ve studiu Studio Exponent (Hlohovec) v pětičlenné sestavě skupiny: Peter \"Lego\" Lengsfeld (doprovodní kytara), Pavol Gáblik (sólová kytara), Tomáš \"Julo\" Balon (basová kytara), Miloš \"Milosh\" Fábry (klávesy) a Peter Gáblik (bicí), který nahradil na postě bubeníka Ľuda Baloga. Album obsahovalo 10 skladeb pojatých opět v duchu čisto atmosférického instrumentálního metalu, které již byly oproti předcházejícím dvěma demo albům nahrané na CD nosiči. Původně se album mělo stát prvním oficiálním albem skupiny, ale i navzdory uzavřené smlouvě bylo nakonec CD vydáno jen v malém počtu přibližně 200 kusů, a to v limitované edici jako promo pro média a fanoušky. Navzdory tomu však byli ohlasy veřejnosti a médií pozitivní a Abstract si tak posilnil svoji pozici v slovenském i českém undergroundu. V tomhle období skupina Abstract odehrála množství koncertů, mezi které zapadá i zatím nejvýznamnější koncert její kariéry, který se uskutečnil 11. července 2001 na banskobystrickém amfiteátru - kde skupina Abstract hrála spolu s maďarskou alternativně progresivně instrumentální skupinou Másfél a před finskou skupinou Apocalyptica.\n\nV následujícím období se skupina věnovala propagaci své hudby a koncertům - například s black-metalovou skupinou Agathodaimon (Německo), anebo progresivně death black laděnými Neglected Fields (Lotyšsko). V roce 2002 na podnět malého vydavatelství FeedBack prod. skupina vydává svoje první oficiální mini CD Symmetry a odehraje množství dalších koncertů hlavně na území Slovenské a České republiky a zúčastní se v roce 2003 festivalu \"Brutal Assault\" v České republice spolu se skupinami: Kataklysm, Malevolent Creation, Novembre, Hollenthon. Na podzim roku 2004 skupina Abstract podepsala smlouvu s vydavatelstvím Dawnart Records na vydání nového alba Fragmenthea, ke kterému skupina připravila i svůj první videoklip ke skladbě Men of Knowledge. Před vydáním alba se skupina zúčastnila turné Dawn of Spring spolu se skupinami Adultery a Return to Innocence. Turné zahrnovalo 12 koncertů v České republice, na Slovensku a v Polsku. Na jaře roku 2005 se skupina Abstract ve spolupráci s českými Adultery a polskými Deformed zúčastnila opět druhé části turné Dawn Spring II, které zahrnovalo 14 koncertů v České republice a na Slovensku. V průběhu tohoto turné hrála skupina Abstract 3 krát před norsko-italskou skupinou Ancient a v létě 2005 se skupina opět objevila na festivalu Brutal Assault.\n\nNa přelomu let 2006–2007 skupina strávila čas skládáním nového materiálu. V září 2006 přišla skupina Abstract do popradského studia MF Studio, aby zde nahrála album The Pantomime In Neosolium. Na začátku roku 2007 byla dokončena nahrávka a skupina začala hledat nového vydavatele. V březnu 2007 se Abstract zúčastnil turné Dawn of Spring Tour IV, spolu se skupinami Apocryphal (Bělorusko) a Adultery. Turné zahrnovalo koncerty v zemích střední a východní Evropy: Bělorusko, Ukrajina, Slovensko a Česká republika. Po turné odchází ze skupiny Miloš \"Milosh\" Fábry a střídá ho Matej „Freedom“ Sloboda, se kterým na počátku dubna skupina Abstract odehrála 3 koncerty v České republice spolu se skupinou Demetor.\n\nV září 2007 skupina vyráží opět na turné, tentokrát spolu se skupinami Demetor a Apocryphal a to na 8 koncertů po Rusku. V rámci tohohle turné Abstract navštívil města Rjazaň, Kursk, Penza, Stavropol, Soči, Rostov na Donu a Krasnodar. Po návratu z turné skupina podepisuje smlouvu s vydavatelstvím Elysion music a konečně vydává svůj druhý studiový album The Pantomime In Neosolium. Koncem roku 2007 pak skupina Abstract natočí i svůj druhý videoklip k písni Niarain, který režíroval Rastislav Škrinár.\n\nNa jaře roku 2009 se skupina zúčastnila slovenského turné Inquisition on the road tour se skupinami Pyopoesy, Hecate, Pathology Stench a Brainscan. Tohle turné zahrnulo města Banská Bystrica, Košice, Strážske, Poprad, Bratislava a Nitra.\n\nV roce 2009 po 10 letech opouští skupinu Abstract její dlouholetý člen bubeník Peter Gáblik a novým členem skupiny se stává bubeník Martin \"SLOSO\" Slosiarik, který předtím hrával ve zvolenské death metalové skupině s názvem Disaster.\n\nV roce 2011 se skupina Abstract rozhodla ukončit spolupráci s Martinem \"Sloso\" Slosiarikem a na jeho místo nastupuje bubeník Alexander \"Werner\" Petrov, (působící mimochodem i ve skupinách Pyopoesy a A.B.B.A). Tato výměna na bubenickém postě byla jedním z mnoha kroků, které musela skupina Abstract udělat, aby byla schopna kvalitního a bezproblémového fungování.\n\nNa podzim roku 2012 se ale musela skupina Abstract rozloučit kvůli přetrvávajícím zdravotním potížím i s bubeníkem Alexandrem \" Werner\" Petrovem a na jeho místo nastoupil už v pořadí pátý bubeník ve skupině Juraj Drugda, který se tvořivě podílel i na dalším albu skupiny s názvem Lighteory. V roce 2014 skupina Abstract konečně dokončila práci na svém nejnovějším albu Lightheory, které pak bylo vydáno jako příloha k časopisu Pařát (číslo 59/ročník 15) 6. srpna 2014. Svůj zatím poslední album pak skupina představila široké veřejnosti v rámci mezinárodního turné Lightheory tour 2014. V průběhu turné odehrála skupina Abstract společně se skupinami: Angerseed, Nigromantia, Return to Innocence, Reconcern, Insolitvs, Peacock ball, Rászochy a Demetor koncerty v krajinách střední Evropy: České republice, Chorvatsku, Slovensku a Maďarsku. V roce 2015 dochází opět k změně v složení skupiny Abstract. Počátkem března ji z osobních důvodů po bezmála 20 letech působení opustil jeden z její zakládajících členů, lead kytarista Pavol Gáblik. Na uvolněné místo kytaristu přichází do skupiny Matej Húšťava (působící předtím ve skupině Proscribed), který se skupinou Abstract odehrál již její nejbližší koncert, který se uskutečnil 2. dubna 2015 v Bratislavě, kde na koncertu společně se skupinou Abstract vystoupily i skupiny Negură Bunget, Northern Plague a Grimegod. V průběhu léta 2015 skupina Abstract vystoupila na hudebních festivalech Urpín fest 2015 v Banské Bystrici, Shipyard Fest 2015 v Benátkách nad Jizerou a na hudebním festivalu Metal Crowd festival v Běloruském městě Rechitsa. Jedenáctého srpna 2015 skupina oficiálně představila veřejnosti svůj v poradí třetí videoklip ke skladbě \"Silhouettes\" z alba Lightheory, který připravovala od začátku roku 2015. Videoklip režíroval Maťo \"Kovis\" Kováč a obsahově se týkal vážného tématu vojnových konfliktů v současnosti. Na podzim roku 2015 ještě skupina Abstract absolvovala společně s Lotyšskou skupinou Neglected Fields své koncertní mini turné po Slovenské republice a 1. října 2015 oficiálně uveřejňuje svůj v poradí čtvrtý videoklip ke skladbě Fluorescent tube part 1. z alba Lightheory, který režíroval Mino Mosses. V listopadu 2015 skupina Abstract ve velkém stylu oslavila své 20leté působení na hudební scéně dvoudenním koncertem, který se uskutečnil 20. a 21. 11. 2015 v Banské Bystrici v Rock Clube Tartaros, kde společně se skupinou Abstract vystoupily i skupiny Dementor, Gazdasgrind, Midnight Scream, Dead Garden, Hecate, Return to Innocence, Sinners Moon a Reconcern. Závěrem roku 2015 stihla ještě skupina vystoupit na koncerte Hot Hellish Night 2015 v Rakouském městě Mürzzuschlag.\n\nV současnosti se skupina Abstract věnuje prezentaci svého zatím posledního alba Lightheory, přípravě nového materiálu a plánování budoucích koncertů.\n\nStyl Abstractu se pohybuje někde mezi progresivní, avantgardní, atmosférickou a temnou metalovou hudbou a obsahuje taky další metalové styly jako gothic, black, doom, industrial metal spolu s dramatičností, ale i melancholií. Skupina bere inspiraci z různých elementů lidského bytí v minulosti, přítomnosti a budoucnosti, a to je základním rysem toho, co se jmenuje Abstract.\n\n\n\n\n\n\n\n"}
{"id": "923175", "url": "https://cs.wikipedia.org/wiki?curid=923175", "title": "Conley", "text": "Conley\n\nAnglosaské příjmení Conley nosí více různých osobností:\n\n"}
{"id": "923177", "url": "https://cs.wikipedia.org/wiki?curid=923177", "title": "Joanna Hayesová", "text": "Joanna Hayesová\n\nJoanna Hayesová (23. prosince 1976 Williamsport) je americká atletka specializující se na krátké překážkářské tratě, olympijská vítězka v běhu na 100 metrů překážek z roku 2004.\n\nV roce 1995 se stala juniorskou mistryní USA v běhu na 100 metrů překážek. Po přechodu do kategorie dosplěých na své úspěchy z mládí navázala až v roce 2002, kdy se stala vicemistryní USA v této disciplíně a zároveň zvítězila na Panamerických hrách. Svého největšího úspěchu dosáhla na olympiádě v Athénách v roce 2004, když se stala olympijskou vítězkou na 100 metrů překážek.\n"}
{"id": "923180", "url": "https://cs.wikipedia.org/wiki?curid=923180", "title": "Alexandr Frolov", "text": "Alexandr Frolov\n\nAlexandr Alexandrovič Frolov (; * 19. června 1982, Moskva, Sovětský svaz) je ruský hokejový útočník hrající za tým Avangard Omsk v KHL. V NHL odehrál za týmy Los Angeles Kings a New York Rangers celkem 8 sezón. S ruskou reprezentací získal v roce 2009 zlatou medaili na mistrovství světa.\n\n"}
{"id": "923184", "url": "https://cs.wikipedia.org/wiki?curid=923184", "title": "Císařovna Wang (Čcheng-chua)", "text": "Císařovna Wang (Čcheng-chua)\n\nCísařovna Wang (; † 19. března 1518), zkráceným posmrtným jménem císařovna Siao-čen-čchun (, příjmením Wang ( byla mingská císařovna, manželka Čcheng-chuy, císaře čínské říše Ming.\n\nPo nástupu na trůn roku 1464 si Čcheng-chua vzal za císařovnu paní Wu, která se však vzápětí dostala do sporů s paní Wan, měsíc po svatbě ji proto panovník zavrhl a zbavil titulu.\n\nJeště téhož roku 1464 se novou císařovnou stala paní Wang. Poučena osudem své předchůdkyně si dávala pozor, aby nezkřížila cestu paní Wan. Paní Wan dala Čcheng-chuovi pouze jednoho syna, který brzy zemřel a cítila se kvůli tomu ohrožená eventuálními potomky jiných panovníkových žen. Císařovna Wang proto z obavy před ní zůstala bezdětná. Tím a svou ústupností si uchovala postavení.\n\nPo smrti Čcheng-chuy zaujala postavení císařovny vdovy (, \"chuang-tchaj-hou\"), po smrti Čcheng-chuova syna císaře Chung-č’ povýšila na velkou císařovnu vdovu (, \"tchaj chuang-tchaj-hou\"). Roku 1510 ji císař Čeng-te poctil titulem velká císařovna vdova \"Cch'-šeng-kchang-šou\" ().\n\nZemřela 19. března 1518 a obdržela posmrtné jméno \"Siao-čen čuang-i kung-ťing žen-cch’ čchin-tchien fu-šeng čchun chuang-chou\" ().\n"}
{"id": "923185", "url": "https://cs.wikipedia.org/wiki?curid=923185", "title": "Císařovna Wu (Čcheng-chua)", "text": "Císařovna Wu (Čcheng-chua)\n\nCísařovna Wu (; 1449–1509), byla krátce roku 1464 císařovna čínské říše Ming jako manželka císaře Čcheng-chuy. Po sesazení žila v ústraní v palácovém areálu Zakázaného města.\n\nPocházela z pekingské prefektury. Roku 1464 si ji, po nástupu na trůn, císař Čcheng-chua vybral za císařovnu. Téměř ihned se dostala do konfliktu s Čcheng-chuovou oblíbenkyní a milenkou paní Wan a žádala její bičování za nezdvořilost. Ve sporu se panovník postavil na stranu milenky proti císařovně. Měsíc po svatbě ji proto zavrhl a zbavil titulu.\n\nPaní Wu poté žila v ústraní v Zakázaném městě. Do dvorské politiky významně zasáhla, když v letech 1470–1475 v utajení před paní Wan s pomocí věrných eunuchů ve svých komnatách ukrývala Čcheng-chuova syna, budoucího císaře Chung-č’a, a jeho matku, paní Ťi.\n"}
{"id": "923188", "url": "https://cs.wikipedia.org/wiki?curid=923188", "title": "Rakouští Habsburkové", "text": "Rakouští Habsburkové\n\nRakouští Habsburkové byli členové Habsburské dynastie vládnoucí v rakouském arcivévodství, římsko-německém císařství, Zemích Koruny české, v Uhrách, Chorvatsku a na území k nim náležejícím. Vznikly na základě rozdělení dynastie na dvě linie: španělskou a rakouskou.\n\nZakladatelem rakouských Habsburků byl Ferdinand I. Habsburský, kterému jeho bratr Karel V., poté co se stal španělským králem a římskoněmeckým císařem, přenechal roku 1522 vládu v Rakouských zemích. Po smrti Ludvíka Jagellonského, si jako manžel dědičky českého království a Uher nárokoval korunu. Jeho nároky byly zamítnuty, ale na základě svobodné volby panovníka byl přece jen v Čechách zvolen. O uherskou korunu se musel zpočátku dělit s Janem Zápolským, který byl zvolen větším počtem uherských stavů. Od roku 1531 byl také římskoněmeckým králem a v roce 1556 po abdikaci bratra Karla, se stal císařem. Dal tak základ Habsburské monarchii vládnoucí v Říši do roku 1740, kdy vymřela císařem Karlem VI. celá habsburská dynastie po meči.\n\nPo císařově smrti se dědicem Habsburků stala lotrinská respektive habsbursko-lotrinská dynastie, vládnoucí až do roku 1918.\n\nV následujícím seznamu jsou tučným písmem vyznačeni císaři Svaté říše římské\n\n\n"}
{"id": "923189", "url": "https://cs.wikipedia.org/wiki?curid=923189", "title": "Forollhogna", "text": "Forollhogna\n\nForollhogna neboli Forelshogna je horský masiv se stejnojmennou nejvyšší horou v jižním Norsku v krajích Trøndelag a Innlandet. Na západě je odděleno údolím Orkladalen od pohoří Dovrefjell a Trollheimen, na severu a severovýchodě je odděleno údolím Gauldalen od skupiny Sylene / Helagsfjället a na jihovýchodě je ohraničeno údolím Glåmy. Na východním okraji pohoří se nachází bývalé hornické město Røros.\n\nNejvyšším vrcholem pohoří je Forollhogna (1332 m n. m.), za ní následují Berghøgda (1246) a Tverrfjellet (1242). Hory patří do systému Skand a jsou budovány velmi starými horninami z období kaledonského vrásnění. Jádro pohoří je chráněno jako národní park \"(Forollhogna nasjonalpark).\"\n"}
{"id": "923195", "url": "https://cs.wikipedia.org/wiki?curid=923195", "title": "Hrachor bahenní", "text": "Hrachor bahenní\n\nHrachor bahenní (\"Lathyrus palustris\") je z volné přírody pomalu mizející druh bobovité, popínavé rostliny, jeden z mnoha druhů rodu hrachor.\n\nRostlina s výrazným cirkumpolárním rozšířením vyskytující se v severní a střední Evropě, na severu Asie jakož i v mírném pásmu Severní Ameriky. Na severu euroasijského prostoru sahá jeho výskyt až na Island a po sever Skandinávie a evropské části Ruska, dále přes celou Sibiř až na Dálný východ a zasahuje i sever Japonska. Jižní hranice Evropou prochází severem Pyrenejského poloostrova, severní Itálii, Balkánem a Ukrajinou. Vyskytuje se hlavně na vlhkých a bažinatých loukách kde mnohdy vyrůstá současně s ostřicemi a rákosy a také v křovinách lemující břehy vodních toků a nádrží. Potřebuje periodicky zaplavovaná stanoviště s humózní půdou na zásaditém podloží. Snáší i místa mírně zasolená. Nejčastěji se jeho stanoviště nacházejí na slunných až polostinných místech v planárním, řidčeji v kolinním stupni.\n\nV ČR se vyskytuje v termofytiku a to jen vzácně, část jeho tradičních lokalit již zanikla. Početnější výskyt je pouze podél větších toků ve středním Polabí a na Moravě v Hornomoravském a Dolnomoravském úvalu až po soutok Moravy s Dyjí. Velký úbytek lokalit byl zaznamenán i v okolních státech včetně Slovenska. Obvykle roste na kontinentálních zaplavovaných loukách kde je uváděn jako diagnostický druh v rostlinných společenstvech svazu \"Cnidion venosi\", někdy se vyskytuje i ve vegetaci vysokých ostřic společenstev svazu \"Magnocaricion elatae\".\nVytrvalá rostlina s ochablou, popínavou až poléhavou lodyhou o délce 30 až 70 cm, ojediněle až 150 cm. Lodyha jednoduchá nebo rozvětvená rostoucí z plazivého členitého oddenku je hranatá, s výraznými dvěma křídla 1 až 4 mm širokými. Hustě vyrůstající řapíkaté listy s vřetenem zakončeným listovým úponkem mají 2 až 4 páry lístků s čepelemi čárkovitě kopinatými nebo podlouhlými. Krátce řapíčkaté lístky s 3 až 6 souběžnými žilkami jsou dlouhé 30 až 70 mm a široké 5 až 10 mm, na bázi bývají prudce zúžené a na vrcholu většinou špičaté, lysé nebo roztroušeně chlupaté, na horní straně světle zelené a na spodní nasivělé. Palisty mívají tvar čárkovitě kopinatý a bývají až 15 mm dlouhé a 5 mm široké.\n\nObvykle 3 až 6 purpurově fialových květů na stopkách 3 až 4 mm dlouhých, šikmo odstávajících, vytváří nesouměrné květenství úžlabní hrozen se stopkou dlouhou 3 až 12 cm. Zvonovitý kalich, často modravý, má nestejně dlouhé lístky 7 až 9 mm. Koruna 15 až 20 mm dlouhá má barvu purpurově fialovou a po odkvětu modrou. Pavéza je široce obvejčitá, křídla mají dlouhý nehet a ouška a kratší člunek bývá bělavý. Tento hemikryptofyt kvete v červnu a červenci, květy jsou opylovány entomogamicky. Ploidie 2n = 42.\n\nPlody jsou podlouhlé čárkovité lusky 40 až 50 × 7 až 9 mm velké nahnědlé barvy, holé nebo pomoučené. Obsahují průměrně po 8 až 12 semenech která jsou kulatá, sférická až vejčitá, na obou koncích stlačená a mající v průměru cca 3,5 až 4 mm. Jsou hladké, matné a jejich barva je písková až hnědá s tmavšími skvrnami.\n\nZ přírody České republiky trvale mizí mnohé lokality s jeho výskytem a proto je hrachor bahenní vyhláškou Ministerstva životního prostředí ČR č. 395/1992 Sb. ve znění vyhl. č. 175/2006 Sb. i Červeným seznamem cévnatých rostlin České republiky 3. vydání vyhodnocen jako druh kriticky ohrožený (§1,C1). Na Slovensku je ( hrachor močiarny) považován za druh ohrožený.\n\n\n \n"}
{"id": "923200", "url": "https://cs.wikipedia.org/wiki?curid=923200", "title": "Hrachor hrachovitý", "text": "Hrachor hrachovitý\n\nHrachor hrachovitý (\"Lathyrus pisiformis\") je červenofialově kvetoucí popínavá rostlina, jeden z nejvzácnějších druhů rodu hrachor rostoucích na území České republiky.\n\nTento druh hrachoru roste v České republice na západní hranici svého rozšíření, vyskytuje se převážně ve východní Evropě až po pohoří Ural a Kavkaz. Za Uralem pak pokračuje v západní Sibiři až ku jezeru Bajkal po severních okrajích Kazachstánu, Číny a Mongolska. V převážné většině zemí kde roste je vzácnou rostlinou, výjimkou jsou některé oblasti západního Ruska kde je dokonce využíván jako pícnina.\n\nV ČR se ani v minulosti nevyskytoval hojně, jsou známa jeho tradiční stanoviště ve středních Čechách v okolí Slaného, Lázni Mšené a Dymokur, na Moravě nebyl nikdy zaznamenán. Hlavním biotopem bývají teplomilné doubravy rostlinných společenstvech řádu \"Quercetalia pubescentis\", kde nejčastěji roste v mochnových doubravách asociace \"Potentillo albae-Quercetum\".\n\nVytrvalá rostlina s popínavou lodyhou dosahující délky 50 až 100 cm. Lysá, hranatá, dvoukřídlá, rýhovaná lodyha vyrůstá z krátkého tlustého oddenku a je porostlá listy se 3 až 5 páry téměř přisedlých, podlouhlých, lysých elipsovitých lístků dlouhých až 60 a širokých do 30 mm. Palisty jsou téměř tak veliké jako lístky, bývají 5 cm dlouhé a 2 cm široké, na líci jsou zelené a na rubu šedé. Osy listů jsou zakončeny rozvětveným úponkem.\n\nPětičetné květ se stopkami i 5 mm dlouhými jsou sestaveny po 5 až 14 do hroznovitého květenství které má stopku dlouhou 5 až 10 mm. Šikmo odstávající oboupohlavné květy mají krátký trubkovitý kalich šikmo zvonkovitý, namodralý, lysý a jeho trojúhelníkovité lístky jsou nestejně dlouhé. Koruna bývá 10 až 15 mm dlouhá, její pavéza s tmavými skvrnami je obvejčitá, kopinatá křídla mají tupá ouška a člunek je ohnutý téměř v pravém úhlu.\n\nKvěty rozkvétají na přelomu května a června, opylovány jsou hmyzem. V červenci a srpnu dozrávají plody, což jsou krátce chlupaté podlouhlé lusky, o délce 50 až 55 mm a šířce 5 až 6 mm, které obsahují průměrně po 8 hladkých, kulatých nebo sférických semenech. Ta mívají v průměru až 3 mm a bývají tmavě hnědá, olivově zelená nebo světlá s tmavou kresbou. Tento kryptofyt se rozšiřuje převážně semeny která mají dlouhou dobu dormance. Ploidie 2n = 14.\n\nPopulace hrachoru hrachovitého nacházející se na území ČR jsou velmi slabé a stále se snižují. Předpokládá se, že celkový stav rostlin nepřesahuje počet 100 ks a z toho pravidelně kvete a vytváří semena jen několik jedinců. Patří proto mezi kriticky ohrožené druhy (C1r), do stejné kategorie je zařazen a následně chráněn i zákonem (§1). Mezi kriticky ohrožené druhy patří i na Slovensku.\n\n\n \n"}
{"id": "923206", "url": "https://cs.wikipedia.org/wiki?curid=923206", "title": "Joseph Marie Anthony Cordeiro", "text": "Joseph Marie Anthony Cordeiro\n\nJoseph Marie Anthony kardinál Cordeiro (19. ledna 1918 Bombaj – 11. února 1994 Karáčí) byl pákistánský římskokatolický kněz, arcibiskup Karáčí, kardinál.\n\nStudoval literaturu na univerzitě v Karáčí a poté vstoupil do semináře na Cejloně. Kněžské svěcení přijal 24. srpna 1946. Působil jako kaplan v Karáčí a zároveň zde plnil povinnosti zástupce ředitele dvou katolických škol v metropoli Pákistánu. Po studiích v Oxfordu se stal ředitelem nového nižšího semináře v Karáčí. Věnoval se pastoraci mládeže a vedl pro ně rekolekce.\n\nDně 7. května 1958 ho papež Pius XII. jmenoval biskupem v Karáčí (šlo tehdy o prvního biskupa této diecéze původem z Pákistánu), biskupské svěcení přijal 24. srpna téhož roku. Účastnil se jednání Druhého vatikánského koncilu, zejména jednání komise pro řehole. Jako ordinář Karáčí kladl důraz na charitativní činnost církve mezi nejvíce potřebnými, podporoval iniciativy laiků a vznik nových řeholních komunit. V roce 1971 byl jmenován členem papežské rady Cor Unum. Při konzistoři 5. března 1973 ho papež Pavel VI. jmenoval kardinálem. Účastnil se obou konkláve v roce 1978.\n\n\n"}
{"id": "923213", "url": "https://cs.wikipedia.org/wiki?curid=923213", "title": "Gütersloh", "text": "Gütersloh\n\nGütersloh je město v německé spolkové zemi Severní Porýní-Vestfálsko. Je správním centrem stejnojmenného zemského okresu a současně leží ve vládním obvodu Detmold. Je také součástí regionu Východního Vestfálska-Lippe. V roce 2013 zde žilo přes 95 tisíc obyvatel. Město je sídlem německého výrobce elektroniky, společnosti Miele.\n\nGütersloh leží ve Vestfálské pánvi, jihozápadně od pohoří Teutoburského lesa. Nachází se přibližně 20 km jihozápadně od Bielefeldu. Protéká tudy řeka Emže, u níž leží nejnižší bod města v nadmořské výšce 64 m n. m.\n\nPrvní zmínka o městu pochází z roku 1184. V roce 1951 byla v městské části Pavenstädt nalezena hliněná číše o objemu 12 litrů, která pochází z doby 1700 let před našim letopočtem a vypovídá o osídlení oblasti již v těchto dobách.\n\n\n\n"}
{"id": "923214", "url": "https://cs.wikipedia.org/wiki?curid=923214", "title": "Ledečský kras", "text": "Ledečský kras\n\nLedečský kras je krasovým útvarem na území Ledče nad Sázavou a jeho nejbližšího okolí. Jedná se v podstatě o vložku krystalických vápenců v pararulách. V roce 1940 došlo na západě města k objevu stometrové jeskyně s dvojicí klesajících chodeb s jezírky a krápníky. Výzdoba je však zničena. Další jeskyně se nachází přímo v centru města, v lokalitě zvané \"Hůrka\", a je dlouhá přibližně 165 metrů. Součástí krasu jsou i jeskyně \"Čertovy díry\" a \"Šeptouchov\". V roce 1948 došlo ve vchodu 12 metrů dlouhé jeskyně nedaleko Habrku k objevení střepů neolitické keramiky.\n\nJeskyně Šeptouchov je největší z jeskyní Ledečského krasu a nachází se pod stejnojmenným vrchem. Objevena byla náhodně ve 20. letech 20. století. Vede z ní dvojice klesajících chodeb, zakončeným po třiceti metrech jezírkem o rozměrech 2x6 metrů a přibližné hloubce 2 metry. Voda z jezírka sloužila jako doplněk vody v městském vodovodu. Dnes je jeskyně veřejnosti nepřístupná.\n\nJeskyně se nachází v lokalitě na \"Hůrce\" přímo v centru města. Je dlouhá 135–165 metrů pokračuje z ní místy až 4 metry vysoká chodba s pěticí rozlehlejších prostor. V letech 1928–1932 došlo k úpravám jeskyně a jejímu osvětlení. V nejnižší části najdeme jezírka s vytékajícím krasovým pramenem.\n\nČertovy díry se na rozdíl od ostatních jeskyní Ledečského krasu nenacházejí v bezprostřední blízkosti Ledče, ale až v údolí Želivky, asi 1,5 km na západ od Kožlí a pravém svahu údolí s útesy Doupných skal. Na rozdíl od ostatních jeskyní nejsou tvořeny pouze vápence, ale především rulami. Čertovy díry se skládají z dvojice navzájem propojených síní a propástkou. V 70. letech 20. století bylo místo zatopeno vodní nádrží Švihov a dnes jsou jeskyně viditelné jen při nízkém stavu vody.\n\n\n"}
{"id": "923216", "url": "https://cs.wikipedia.org/wiki?curid=923216", "title": "Římskokatolická farnost – děkanství Liberec-Rochlice", "text": "Římskokatolická farnost – děkanství Liberec-Rochlice\n\nŘímskokatolická farnost – děkanství Liberec-Rochlice (lat. \"Roechlicium\") je územní společenství římských katolíků v Liberci-Rochlicích a okolí. Organizačně spadá do libereckého vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nTzv. \"stará farnost\" existovala již před rokem 1384. Obnovena byla roku 1652. Byla povýšena na děkanství. Matriky jsou vedeny od roku 1735.\n\n\n\n"}
{"id": "923217", "url": "https://cs.wikipedia.org/wiki?curid=923217", "title": "Rašovec (významný krajinný prvek)", "text": "Rašovec (významný krajinný prvek)\n\nVýznamný krajinný prvek Rašovec (zkráceně VKP Rašovec) se nachází na části kopce Rašovec, tyčícího se na severozápadě Ledče nad Sázavou, nedaleko vlakového nádraží. Mezi významné krajinné prvky byl zapsán v roce 1997.\n\nV letech 1895–1896 došlo pod vrchem k výstavbě cihelny, která využívala hlínu vytěženou v oblasti severozápadního svahu kopce až po Obrvaň. Na jihovýchodě se pak nachází bývalý vápencový lom, v němž při odstřelu v roce 1972 došlo ke smrtelném zranění trojice osob a poškození 27 domů. Následně byl lom uzavřen a dnes je v jeho prostorách skládka lesního závodu. V těsném sousedství VKP probíhá rekultivace bývalé skládky tuhých komunálních odpadů.\n\nZákladním podkladem v Ledči nad Sázavou a jeho okolí jsou biotitické a silimaniticko-biotitické pararuly a v nich vložky dalších hornin, především amfibolitů, eklogitu, křemence, serpentinu (neboli hadce), skaren, erlanů a krystalických vápenců. VKP se pak rozkládá nad jednou z vápencových vložek, přičemž tvoří součást Ledečského krasu.\n\nZ živočichů najdeme na VKP Rašovec zástupce rovnokřídlých – především cvrčka polního a saranči měnlivou. Hojně se zde vyskytují také ploštice, přičemž nejčastějšími jsou např. klopička, kněžice rohatá a ploštička pestrá. Šváby zase zastupuje rusec lesní. Dále jsou tu i zástupci stejnokřídlých, blanokřídlých a dalších druhů hmyzu.\n\nZ chráněných zástupců fauny tu můžeme vidět či slyšet poštolku obecnou (ta zde má loviště), pěnici hnědokřídlou, zvonohlíka zahradního, konopku obecnou, budníčka většího a ťuhýka obecného. Ze motýlů zde bývá otakárek fenyklový. Díky místnímu klimatu se zde daří mravenci travnímu.\n\nZ chráněných rostlin v lokalitě roste zejména bojínek Boehmerův, válečka prapořitá a brzy zjara prvosenka jarní a huseník chlupatý. Na jižním svahu kopce můžeme nalézt dobromysl obecnou, marulku rolní, hvozdíček prorostlý, sesel roční či jetel alpinský. Dále pak zde roste jetel horský, tolita lékařská, devaterník vejčitý a hlaváč bledožlutý.\n\n"}
{"id": "923218", "url": "https://cs.wikipedia.org/wiki?curid=923218", "title": "Fotovoltaická elektrárna Uherský Brod", "text": "Fotovoltaická elektrárna Uherský Brod\n\nFotovoltaická elektrárna Uherský Brod ve Zlínském kraji má instalovaný výkon 10,21 MW. Řadí se tak velikostí na deváté místo v České republice. Zároveň jde o největší solární elektrárnu ve Zlínském kraji. Byla vybudována a spuštěna v roce 2010, záměr byl podán 31. července 2009. Hlavním majitelem je pražská společnost Divalia, a.s. Elektrárna zabírá rozlohu 199 083 m v průmyslové zóně Uherského Brodu.\n\nFotovoltaická elektrárna Uherský Brod je připojena do distribuční sítě E.ON.\n\nZařízení fotovoltaické elektrárny Uherský Brod vlastní firma Divalia, a.s.., která má do pěti zaměstnanců. Ta je dále vlastněná firmou Milplace, a.s. s kmenovými akciemi na majitele. \n\nVýstavbu prováděla firma Liglass, a.s. Solární elektrárna obsahuje celkem 37 818 fotovoltaických panelů. Všechny jsou typového označení 270-72P. \n\nZahájení výstavby se původně plánovalo na září 2009 a ukončení na 30. listopad 2009. Nakonec se však dokončení elektrárny realizovalo až v říjnu 2010. 1. října 2010 byla také provozovatelské firmě Divalia, a.s. udělena licence od Energetického regulačního úřadu.\n"}
{"id": "923223", "url": "https://cs.wikipedia.org/wiki?curid=923223", "title": "Šachy na Letní univerziádě 2013", "text": "Šachy na Letní univerziádě 2013\n\nSoutěže v šachu na letní univerziádě 2013 probíhaly v budově dostihového závodiště v období 9. až 15. července 2013.\n\nTurnaj probíhal ve spolupráci s Mezinárodní šachovou federací (FIDE). Hrálo se podle švýcarského systému. \n\n\n"}
{"id": "923225", "url": "https://cs.wikipedia.org/wiki?curid=923225", "title": "Šachy na Letní univerziádě 2013 - ženy", "text": "Šachy na Letní univerziádě 2013 - ženy\n\nSoutěže v šachu na letní univerziádě 2013 probíhaly v budově dostihového závodiště v období 9. až 15. července 2013.\n\nTurnaj probíhal podle švýcarského systému, ve kterém se v několika kolech šachisté utkávají podle matematického klíče nasazování. Za výhru mají 1. bod, za patový zápas 0,5. bodu a za prohru 0. bodů. Turnaj vyhrává šachista, který získá nejvíc bodů. Za nerozhodného stavu, neboli stejného bodového zisku se pořadí určuje podle systému zvaného Berger. V tomto případě se však použil místo pomocného systému Berger systém Buchholz.\n\nTurnaj žen nepřinesl velké překvapení. První tři nasazené šachistky si odnesly všechny medaile.\n\nDeset nasazených šachistek po 4. kole prakticky okupovalo první desítku pořadí. Včele se držela se 4 body (maximální počet) Rumunka s Moldavskými kořeny Bulmagaová následována Číňankami, Ruskami a Mongolkami po 3,5 bodech. Rumunka své postavení jedničky následně přestala obhajovat a pořadím se pomalu posouvala dolů. Nakonec obsadila až 14. místo. \n\nV následujících kolech se utvořila trojice šachistek (Bodnaruková, Ťu a Čao), které se držely půlbodový odstup od ostatních. V 6. kole se domácí Ruska Bodnaruková ujala vedení s půlbodovým náskokem před Číňankami (obě v 6. kole společný zápas patovali). Ruska však další dvě kola s Číňankami prohrála a klesla pořadím dolů. Naopak Čao a Ťu si získaly náskok před pronásledovatelkami. Před posledním kole byla v čele se 7 body Číňanka Čao následována krajankami Ťu (6,5b) a Tchan (6b) a Mongolkou Tövšintögsovou (6b). V posledním kole vedoucí Čao patovala zápas s Mongolkou a udržela náskok před Ťu, která patovala zápas s Gruzínkou Guramišviliovou. Mongolka svým patem proti zlaté Čao přišla nejen stříbrnou medaili, ale také o bronzovou medaili, protože Tchan v 9. kole zápas proti Bulmagaové vyhrála a osamostatnila se na třetím místě. Za vyrovnaného bodového zisku by totiž Mongolka měla lepší hodnocení podle Buchholze než obě Číňanky na druhém a třetím místě a stejné hodnocení jako první Čao. S největší pravděpodobností by podobně jako v soutěži mužů o zlaté medaili rozhodoval armageddonový zápas.\n\nSoutěže se účastnila i Češka Eva Kulovaná. Studentka Vysokého učení technického v Brně zhruba potvrdila své nasazení do turnaje. Po výhře nad slabší soupeřkou však nepotvrzovala výhru nad soupeřkou s podobným nasazením. Hallajevová z Turkmenistánu ve čtvrtém kole k poražení určitě byla.\n\nžluté pole = kvůli lichému počtu závodnic se nejhorší šachistka aktuálního pořadí hry neúčastnila a byl jí připočten bod.\n\n"}
{"id": "923226", "url": "https://cs.wikipedia.org/wiki?curid=923226", "title": "Skalská tabule", "text": "Skalská tabule\n\nSkalská tabule je geomorfologický okrsek v jižní části Středojizerské tabule, ležící v okresech Mladá Boleslav a Mělník Středočeského kraje. Území okrsku vymezuje na západě město Mšeno, na severu město Bělá pod Bezdězem, na východě města Bakov nad Jizerou a Mladá Boleslav a na jihu městys Chotětov.\n\nZápadní okraj okrsku patří do CHKO Kokořínsko. Další menší chráněná území jsou NPP Radouč, PP Lom u Chrástu, PP Podhradská tůň.\nOkrsek Skalská tabule náleží do celku Jizerská tabule a podcelku Středojizerská tabule. Dále se člení na podokrsky Mšenská tabule na západě a Strenická tabule na východě. Tabule sousedí na severu s druhým okrskem Středojizerské tabule, Bělskou tabulí, z jihu ji svírá Dolnojizerská tabule, ze západu Ralská pahorkatina a z východu Jičínská pahorkatina.\n\nNejvyšším vrcholem Skalské tabule je vrch Horka (385 m n. m.) u Nosálova.\n\n\n"}
{"id": "923228", "url": "https://cs.wikipedia.org/wiki?curid=923228", "title": "Vysoký", "text": "Vysoký\n\nVysoký (do roku 1946 a ) je bývalá osada na severu České republiky ve Frýdlantském výběžku Libereckého kraje. Vlastní osada se nachází jižně od Heřmanic, v údolí mezi Lysým vrchem (643 m n. m.) a obcí Albrechtice u Frýdlantu. Dne 30. října 1610 se započalo s psaním zdejší obecní kroniky. Mezi dvěma světovými válkami (v letech 1918 až 1938) fungovaly v osadě dvě hospody, jeden obchod a jeden pokrývač. V období od roku 1934 do roku 1945 stálo ve Vysokém 31 domů, jež obývalo celkem 150 obyvatel.\n\nSamostatnost osady skončila roku 1952, kdy byla spolu s Kristiánovem začleněna do Heřmanic. O osm let později došlo ke zrušení heřmanického národního výboru a obec se stala součástí Dětřichova. Jím byla až do roku 1986, kdy přešla pod Frýdlant. Po sametové revoluci v listopadu 1989 se obec Heřmanice roku 1990 opět osamostatnila.\n\nO vzniku osady pojednává pověst, podle níž na přelomu 15. a 16. století pořádala majitelka místního frýdlantského panství Kateřina z Redernu pořádat velkou štvanici. Během ní se dostala až na vrchol Vysoký. Ten byl tehdy zalesněn obtížně neprostupnými hvozdy a jen několik uhlířů a dřevařů v těchto místech obývalo své chatrče a v lese hospodařilo. Poblíž obce bublal čistý pramen. Voda z něj lovcům zachutnala a Kateřina se rozhodla, že na vrcholu kopce založí osadu. Po návratu do Frýdlantu povolala stavitele z Nového Města pod Smrkem, aby kolem bublajícího pramene postavil třináct domů jako základ pozdější osady Vysoký. Výstavbu domů Kateřina pečlivě sledovala. Protože však byla s průběhem stavby nespokojená, kritizovala stavitele připomínkami a výčitkami, až ten si kvůli tomu vzal život.\n\nNa Lysém vrchu stával větrný mlýn, který zde v místech trvalého proudění větru postavil Eduard Zückler. Stavbu dokončil roku 1830 a mlýn byl v provozu do roku 1866, kdy jej zpustošilo procházející pruské vojsko, které tudy mašírovalo během bojů prusko–rakouské války. Ke konci 19. století došlo k přestavbě torza mlýna na 13 metrů vysokou rozhlednu. Po druhé světové válce vlivem odsunu původního zdejšího německého obyvatelstva stavba chátrá. Okolo mlýna se na počátku 21. století vybudovaly větrné elektrárny. Objekt mlýna je kulturní památkou České republiky.\n"}
{"id": "923230", "url": "https://cs.wikipedia.org/wiki?curid=923230", "title": "Swedish Open 2013 – mužská čtyřhra", "text": "Swedish Open 2013 – mužská čtyřhra\n\nDo soutěže mužské čtyřhry na tenisovém turnaji Swedish Open 2013 nastoupilo šestnáct dvojic. Obhájcem titulu byl švédsko-rumunský pár Robert Lindstedt a Horia Tecău, který nestartoval společně. Lindstedt nastoupil po boku zkušeného Kanaďana Daniela Nestora. Ve druhém kole je však vyřadili pozdější vítězové Nicholas Monroe a Simon Stadler. Tecăuovým spoluhráčem se stal Marius Copil, s nímž na turnaji dohrál již v úvodním kole, když nestačili na česko-slovenské tenisty Jana Hájka a Filipa Poláška.\n\nDeblový titul si připsala nenasazená americko-německá dvojice Nicholas Monroe a Simon Stadler, která ve finále přehrála argentinsko-španělský pár Carlos Berlocq a Albert Ramos, když po rovnocenném zisku prvních dvou setů 6–2 a 3–6, rozhodl o vítězi až závěrečný supertiebreak v poměru míčů 10–3. Oba šampióni si tak, po neúspěšném finále z únorového Copa Claro 2013, připsali premiérový titul na okruhu ATP Tour.\n\n\n"}
{"id": "923231", "url": "https://cs.wikipedia.org/wiki?curid=923231", "title": "Královka (rozcestník)", "text": "Královka (rozcestník)\n\nKrálovka je název více míst:\n"}
{"id": "923232", "url": "https://cs.wikipedia.org/wiki?curid=923232", "title": "MercedesCup 2013 – mužská čtyřhra", "text": "MercedesCup 2013 – mužská čtyřhra\n\nDo soutěže mužské čtyřhry na tenisovém turnaji MercedesCup 2013 nastoupilo šestnáct dvojic. Obhájcem titulu byl francouzsko-polský pár Jérémy Chardy a Łukasz Kubot, který se rozhodl turnaje nezúčastnit.\n\nDeblový titul si připsala nenasazená argentinsko-brazilská dvojice Facundo Bagnis a Thomaz Bellucci, když ve finále porazila pár tvořený polskými hráči Tomaszem Bednarekem hrajícího po boku Mateusze Kowalczyka. Po rovnocenném zisku prvních dvou setů 2–6 a 6–4, rozhodl o vítězi až závěrečný supertiebreak nejtěsnějším poměrem míčů 11–9. Oba šampióni tak premiérové finále čtyřhry na okruhu ATP Tour proměnili v titul. Pro Bellucciho to byl, po třech singlových výhrách, celkově čtvrtý turnajový triumf-\n\nVítězná dvojice v úvodním kole přehrála španělský druhý pár světa Marcel Granollers a Marc López.\n\n\n"}
{"id": "923233", "url": "https://cs.wikipedia.org/wiki?curid=923233", "title": "Hall of Fame Tennis Championships 2013 – mužská čtyřhra", "text": "Hall of Fame Tennis Championships 2013 – mužská čtyřhra\n\nDo soutěže mužské čtyřhry na tenisovém turnaji Hall of Fame Tennis Championships 2013 nastoupilo šestnáct dvojic. Obhájcem titulu byl mexisko-americký pár Santiago González a Scott Lipsky, který skončil v prvním kole na raketách Američanů Denise Kudly hrajícího s Michaelem Russellem.\n\nDeblový titul si připsala druhá nasazená francouzská dvojice Nicolas Mahut a Édouard Roger-Vasselin, která v finále zdolala americký pár Tim Smyczek a Rhyne Williams. Po rovnocenném zisku prvních dvou setů 6–7 a 6–2, rozhodl o vítězi až závěrečný supertiebreak v poměru míčů 10–5.\n\nMahut tak na turnaji získal double, když vyhrál i soutěž dvouhry. Celkově si ze čtyřhry připsal sedmý titul na okruhu ATP. Roger-Vasselin proměnil i čtvrté finále v nejvyšší profesionální úrovni mužského tenisu ve vítězství a získal čtvrtý deblový triumf.\n\n"}
{"id": "923237", "url": "https://cs.wikipedia.org/wiki?curid=923237", "title": "Římskokatolická farnost Brno-Lesná", "text": "Římskokatolická farnost Brno-Lesná\n\nŘímskokatolická farnost Brno-Lesná je územní společenství římských katolíků v rámci děkanátu Brno brněnské diecéze.\n\nVznik farnosti souvisí s výstavbou Duchovního centra P. Martina Středy a blahoslavené Marie Restituty na brněnském sídlišti Lesná. Toto centrum požehnal brněnský biskup Vojtěch Cikrle 2. října 2004. Jde o nejmladší farnost brněnské diecéze, která byla ustanovena 1. ledna 2005. Vznikla vyčleněním z farností Brno-Královo Pole a Brno-Husovice.\n\nFarnost na Lesné zatím nemá vlastní kostel, pro bohoslužby využívá pouze modlitebnu v duchovním centru. Sbírky na vlastní chrám začaly na začátku 90. let 20. století, stavba kostela blahoslavené Marie Restituty v těsné blízkosti duchovního centra začala v září 2017.\n\nFarářem je od 15. listopadu 2005 R. D. Mgr. Pavel Hověz. Působí zde také výpomocný duchovní P. Karel Cikrle (bratr brněnského biskupa) a trvalý jáhen Doc. Mgr. Ing. Jiří Maxa.\n\nDnem vzájemných modliteb farností za bohoslovce a bohoslovců za farnosti brněnské diecéze je 30. květen. Adorační den připadá na 29. října. Ve farnosti se pravidelně koná tříkrálová sbírka, šestkrát do roka vycházel časopis Srdíčko, společný pro brněnské římskokatolické farnosti Husovice, Lesná, Soběšice a Obřany.\n\nVe farnosti se pravidelně koná tříkrálová sbírka, v roce 2015 se při ní vybralo 70 582 korun. Při sbírce v roce 2016 se vybralo 75 265 korun.\n\nVe farnosti se pravidelně koná farní ples, společně s královopolskou farností.\n\nOd roku 2012 vydává farnost stolní kalendář s katolickými slavnostmi i svátky. Kalendář propaguje aktivity duchovního centra, zároveň představuje dárek dobrodincům. Čtyřikrát připomínal mučedníky církve v totalitních dobách, v roce 2019 byl tématem humor, kalendář na rok 2020 obsahuje kresby vzácných kostelů a kaplí od Jana Heráleckého.\n\nŠestkrát ročně pořádá farnost na Velehradě víkendovou duchovní obnovu pro mládež včetně novoroční noci.\n"}
{"id": "923238", "url": "https://cs.wikipedia.org/wiki?curid=923238", "title": "British Grand Prix (atletika) 2010", "text": "British Grand Prix (atletika) 2010\n\nBritish Grand Prix 2010 byl lehkoatletický mítink, který se konal 10. července 2010 v anglickém městě Gateshead. Byl součástí série mítinků Diamantová liga.\n"}
{"id": "923241", "url": "https://cs.wikipedia.org/wiki?curid=923241", "title": "Kostel svatého Jiljí (Chlum)", "text": "Kostel svatého Jiljí (Chlum)\n\nKostel svatého Jiljí v Chlumu je římskokatolický kostel zasvěcený svatému Jiljí. Postaven byl ve čtrnáctém století, ale dochovaná podoba pochází z barokní přestavby z roku 1758. Je chráněn jako kulturní památka ČR.\n\nPůvodní gotický kostel byl postaven v první polovině čtrnáctého století. V roce 1758 byl barokně přestavěn a rozšířen o věž. Jako filiální kostel náležel s výjimkou let 1620 až 1651 k farnosti Štědrá, která zanikla v roce 2005 sloučením s toužimskou farností.\n\nKostel má pětiboce uzavřený presbytář, u jehož severní strany stojí hranolová věž se sakristií v přízemí. Fasády bývaly členěné lizénovými rámci. Kromě nich jsou zdi členěné polokruhově zakončenými okny a v severní zdi se dochoval gotický hrotitý portál. Západní průčelí je zakončeno trojúhelníkovým štítem. Ze sedlové střechy vybíhá sanktusová vížka a věž je krytá cibulovou střechou. V západní části plochostropé lodi je dřevěná kruchta. Mírně lomený triumfální oblouk odděluje od lodi presbytář, který je zaklenutý křížovou žebrovou klenbou.\n\nStav památkově chráněného areálu, ke kterému patří také ohradní zeď, brána a márnice, byl v roce 2007 s výjimkou brány špatný. Již v roce 1971 bylo zaznamenáno, že vnější omítka západní a jižní stěny kostela je bez jakéhokoliv členění a budova márnice chátrá.\n\nPo druhé světové válce byl kostel uzavřen a po roce 1989 vykraden. Zbytky vnitřního vybavení byly převezeny do depozitáře. K vybavení patřil zejména barokní portálový, sloupový a pilastrový oltář z doby okolo roku 1650. Doplňovaly ho tři boční portálové oltáře: oltář Korunování Panny Marie z roku 1630 věnovaný farářem Schramem, oltář Piety a oltář Zvěstování Panny Marie, oba z doby okolo roku 1650. Oltáře byly zdobené obrazy světců. Další zařízení kostela tvořila raně barokní šestiboká křtitelnice, barokní skříň varhan a další obrazy.\n"}
{"id": "923246", "url": "https://cs.wikipedia.org/wiki?curid=923246", "title": "Laurent Fabius", "text": "Laurent Fabius\n\nLaurent Fabius (* 20. srpen 1946, Paříž) je francouzský politik, bývalý premiér a ministr, od roku 2016 předseda Ústavní rady. Je představitelem Socialistické strany, kterou v letech 1992–1993 také vedl.\n\nDo Socialistické strany (: \"Parti socialiste\") vstoupil v roce 1974. Politickou kariéru začínal jako ředitel úřadu vlády Françoise Mitterranda v roce 1979. V letech 1984–1986, v éře prezidenta Françoise Mitterranda, byl francouzským premiérem (nejmladším v historii Páté republiky, do funkce nastoupil ve 37 letech). Zastával také řadu dalších vládních funkcí. V letech 1984–1986 a opětovně 2000–2002 působil jako ministr financí, v letech 1981–1983 jako ministr rozpočtu, v období 1983–1984 jako ministr průmyslu a v letech 2012–2016 také jako ministr zahraničních věcí. V letech 1988–1992 a znovu 1997–2000 byl předsedou Národního shromáždění. Roku 2016 ho prezident François Hollande jmenoval členem Ústavní rady a následně se stal jejím předsedou.\n\n"}
{"id": "923248", "url": "https://cs.wikipedia.org/wiki?curid=923248", "title": "Eleanor Rigby", "text": "Eleanor Rigby\n\n„Eleanor Rigby“ je píseň britské skupiny The Beatles, jejíž autorství je připsáno dvojici Lennon/McCartney, přestože ji napsal sám Paul McCartney. Vyšla v srpnu 1966 na singlu s dvojitou A-stranou společně s „Yellow Submarine“. Ve stejné době rovněž vyšla na albu \"Revolver\". Píseň později nahrálo mnoho jiných umělců, mezi něž patří Vanilla Fudge, Chick Corea nebo Al Di Meola. Skladba byla pojmenována podle skutečné osoby. Eleanor Rigby je pohřbena na hřbitově u kostela Sv. Petra ve Wooltonu.\n\n\n"}
{"id": "923249", "url": "https://cs.wikipedia.org/wiki?curid=923249", "title": "Přehled českých medailí v atletické Diamantové lize", "text": "Přehled českých medailí v atletické Diamantové lize\n"}
{"id": "923250", "url": "https://cs.wikipedia.org/wiki?curid=923250", "title": "Kenwood", "text": "Kenwood\n\nKenwood může být:\n\n\n"}
{"id": "923251", "url": "https://cs.wikipedia.org/wiki?curid=923251", "title": "Václav Fischer (textař)", "text": "Václav Fischer (textař)\n\nVáclav Fischer (6. února 1926 Praha – 15. července 2013) byl textař a spisovatel.\n\nNarodil se 6. 2. 1926 v Praze. Patřil k velké rodině Fischerů spolu s textařem Ivo Fischerem – bratrancem, J. F. Fischerem – hudebním skladatelem či Danielou Fischerovou – spisovatelkou a dalšími. Mládí prožil v Libčicích nad Vltavou. Otec Ing. Václav Fischer byl stavební inženýr, podnikatel a spolumajitel cihelny a stavitel továrních komínů v Čechách i v zahraničí. Matka Libuše roz. Ždímalová byla zpěvačka a violoncellistka. Václav Fischer měl 3 sestry. Byl členem Sokola. Už od mládí byl pohybově nadaný a do svých 40 roků aktivně sportoval (lehká atletika, hokej, odbíjená). V roce 1945 maturoval v Kralupech nad Vltavou.\n\nOd roku 1943 byl Václav Fischer členem odbojové skupiny Zpravodajská brigáda, orientované na Londýn. Brzy po válce byl za svou odbojovou činnost vyznamenán, po roce 1948 za ni byl trestán. Po revoluci studoval na Filosofické fakultě UK v Praze (obor tělesná výchova, filosofie, estetika). V roce 1945 vstoupil do KSČ, inspirován svými vzory Wolkerem, Horou, Vančurou, Nezvalem. Po únoru 1948 však z KSČ vystoupil, když měl podepsat vyloučení svých kamarádů ze školy. Brzy nato byl v lednu 1949 vyloučen ze všech vysokých škol a byly mu odebrány oba indexy. Po vyloučení pracoval jako dělník v cihelně a šroubárně v Libčicích. V říjnu 1949 nastoupil prezenční službu a po několika týdnech u zbraně byl převelen k útvaru Pomocný technický prapor (PTP), kde sloužil dva roky (pískovna, lom, stavebnictví, výroba stavebních dílců). Koncem října byl propuštěn z PTP pod podmínkou nástupu do dolů po dobu jednoho roku (rudný důl Bohumín). Poté pracoval jako správce stadionu v Náchodě a učitel tělesné výchovy v Kolíně (1953 – 1957), kde se oženil s Barborou Krumlovou, s níž měl dvě děti, syna Borka a dceru Markétu Mališovou. V letech 1957 – 1970 pracoval jako horník a později tavič v Kovohutích Mníšek. Po roce 1968 byl označen za kontrarevolucionáře. V roce 1970 byl paradoxně propuštěn i z Kovohutí Mníšek a byl odkázán na to, živit svoji rodinu literární tvorbou. Od té doby se věnoval svobodnému povolání. V roce 1975 odešel do invalidního důchodu. Od roku 1975 žil se svoji rodinou trvale v Praze.\n\nLiterárně začal tvořit v 60. letech. Věnoval se souběžně textařské práci pro populární hudbu a literatuře pro děti. Nejvíce textů napsal mezi léty 1960 až 1975. Natočil s rozhlasovými stanicemi Praha, Plzeň, Hradec Králové, Brno a Ostrava zhruba 200 písní. Na singlech gramodesek jich vyšlo asi 60, některé jsou součástí LP desek. Spolupracoval s orchestry K. Vlacha, TOČRu, Gustava Broma, Studiem Brno, Ostrava a zpěváky M. Chladilem, K. Hálou, W. Matuškou, E. Pilarovou, Y. Simonovou, M. Rottrovou, J. Mayerem, H. Zagorovou, J. Zelenkovou, J. Kornem a dalšími. Získal mnohá ocenění (Bratislavská lyra, Děčínská kotva, Písničky pro hvězdu, Dětská nota aj.).\nJe například autorem textů písní:\n\nOd roku 1975 bylo hlavním těžištěm tvorby Václava Fischera psaní textů pro dětské, ženské, smíšené a mužské sbory. Na jeho verše je zhudebněno více než 130 cyklů sborů a více než 200 textů k písním s autory Janem Hanušem, Klementem Slavickým, Václavem Trojanem, Zdeňkem Lukášem, Otmarem Máchou, J. F. Fischerem, Miroslavem Raichlem, Petrem Ebenem, Věroslavem Neumannem, Jindřichem Feldem, Lubošem Slukou, Iljou Hurníkem, Ivanou Loudovou, Ivanem Kurzem, Pavlem Jeřábkem, Otou Kvěchem, Jiřím Temlem, Jiřím Gemrotem, Pavlem Jurkovičem, Ivanem Hrušovským, Emilem Hradeckým aj. Václav Fischer spolupracoval nejen s předními pražskými sbory, ale i s mnoha sbory z celé republiky. Jeho cykly se hrají v zahraničí. Této tvůrčí činnosti se věnoval až do pozdního věku. Spolu se skladatelem Iljou Hurníkem je Václav Fischer například autorem knihy Od housliček po buben.\n\nLiterární dílo Václava Fischera zahrnuje 22 knižních titulů ilustrovaných předními českými výtvarníky, jako např. Radkem Pilařem, Karlem Frantou (též narozeným v Libčicích nad Vltavou), Milošem Nollem, Josefem Palečkem, Janou Sigmundovou a dalšími. Poezie Václava Fischera je hravá, vtipná a zároveň rozvíjí dětské dovednosti. Několik knih doprovází gramodesky, z nichž nejznámější je kniha půvabných textů a cvičení \"Elce Pelce Kotrmelce\" s hudbou Petra Ebena. Realizoval řadu leporel a doprovodných veršů k omalovánkám, obtiskům nebo vystřihovánkám. Příležitostně publikoval v časopisech Sluníčko, Mateřídouška, Ohníček, Pastelka a Květy. Dlouhodobě spolupracoval s hudebním vysíláním pro děti a mládež Českého rozhlasu v Praze a s Českou televizí.\n\n\n"}
{"id": "923256", "url": "https://cs.wikipedia.org/wiki?curid=923256", "title": "Omluvenka", "text": "Omluvenka\n\nOmluvenka je potvrzení dokládající důvod nepřítomnosti. Většinou mívá písemnou formu, v některých případech může postačovat případně též forma ústní. Omluvenka například může být typická pro školní vyučování, ústní jednání v soudním či správním řízení nebo v jiných případech, kdy je nutná účast dotyčného. Podle okolností jí vystavuje lékař, rodič nebo jiná k tomu oprávněná osoba.\n\nV případě školství v Česku je za nezletilé žáky povinen dokládat důvody nepřítomnosti (absence) zákonný zástupce dítěte, tedy rodič, poručník, opatrovník, pěstoun, resp. osvojitel apod.; v případě zletilých žáků a studentů, tedy dospělých osob, jsou tito ze zákona povinni dokládat důvody své případné nepřítomnosti samostatně (např. potvrzením vystaveným od lékaře).\n\n"}
{"id": "923257", "url": "https://cs.wikipedia.org/wiki?curid=923257", "title": "Athletissima 2010", "text": "Athletissima 2010\n\nAthletissima 2010 byl lehkoatletický mítink, který se konal 8. července 2010 ve švýcarském městě Lausanne. Byl součástí série mítinků Diamantová liga.\n"}
{"id": "923258", "url": "https://cs.wikipedia.org/wiki?curid=923258", "title": "Alphonse Areola", "text": "Alphonse Areola\n\nAlphonse Aréola (* 27. února 1993, Paříž, Francie) je francouzský fotbalový brankář filipínského původu, který momentálně hraje za španělský klub Real Madrid. Oba rodiče jsou Filipínci. Rovněž mládežnický reprezentant Francie.\n\nAréola podepsal profesionální smlouvu s Paris Saint-Germain v červenci 2009 (ve svých 16 letech). V A-mužstvu PSG debutoval 18. května 2013, kdy nahradil ve 48. minutě zápasu s Brestem brankáře Salvatora Sirigu. Byla to vítězná premiéra, utkání skončilo výhrou pařížského klubu 3:1 (v tomto zápase se loučil s kariérou a s domácími fanoušky PSG slavný anglický záložník David Beckham).\n\nS francouzskou fotbalovou reprezentací do 20 let získal v roce 2013 titul mistra světa v této kategorii. Na Mistrovství světa hráčů do 20 let 2013 v Turecku se stal hrdinou finálového střetnutí proti Uruguayi, když vychytal v penaltovém rozstřelu první dva střelce jihoamerického týmu, Emiliana Velázqueze a Giorgiana De Arrascaetu. Francie po bezbrankovém průběhu zápasu i prodloužení zvítězila v rozstřelu 4:1 a zajistila si první titul mistrů světa v kategorii U20.\n\nDo budoucna nevyloučil start ve filipínské fotbalové reprezentaci.\n\n"}
{"id": "923263", "url": "https://cs.wikipedia.org/wiki?curid=923263", "title": "Diskografie Imagine Dragons", "text": "Diskografie Imagine Dragons\n\nToto je seznam kompletní diskografie americké indie rockové skupiny Imagine Dragons.\n\n"}
{"id": "923264", "url": "https://cs.wikipedia.org/wiki?curid=923264", "title": "Racek (album)", "text": "Racek (album)\n\nRacek je třetí studiové album českého písničkáře Tomáše Kluse. Album bylo vydáno 26. září 2011 u vydavatelství Sony Music. \"Racek\" se stal nejprodávanějším českým albem roků 2011 i 2012. Celkem se ho prodalo 60 000 kusů.\n\nAlbum \"Racek\" bylo nahráváno v soukromém domě Tomáše Kluse. Na produkci alba se podílel pouze on sám a kytarista Jirka Kučerovský. Na finálním zvuku se podílel Tomáš „Tomíno“ Novotný. V létě 2011 byla vyhlášena soutěž „Staňte se součástí nového alba“, která měla za cíl, aby lidé kreslili portréty Kluse a Kučerovského, které budou nakonec vybrány na obal desky a do bookletu. Designu se nakonec ujal výtvarník Maxim Velčovský spolu s grafiky z Ex Lovers.\n\nPrvním singlem byla zvolena píseň \"Sibyla\", která však v žebříčku IFPI Top100 neuspěla. Druhý singl \"Nina\" se umístil nejlépe na 6. příčce. Třetí singl \"Pánubohudooken\" se vyšplhal na 13. příčku a konečně čtvrtý singl \"Ledaco\" na 34. příčku.\n\nAlbum \"Racek\" debutovalo na 1. příčce žebříčku prodejnosti alb v Česku - IFPI Top50. Na přelomu roků 2011 a 2012 strávil devět týdnů po sobě na první pozici. Celkem, s přerušováním, bylo album na první pozici prodejnosti 27 týdnů. Již na konci listopadu 2011 obdržel certifikaci platinová deska za 12 000 prodaných kusů. Jen do konce roku 2011 se ho prodalo 29 000 kusů. Celkově se ho v České republice prodalo okolo 60 000 kusů. Tím bylo nejprodávanějším albem roků 2011 i 2012.\n\n\n\nK propagaci alba vyrazil v letech 2011 a 2012 na dvě Divadelní túry, které se konaly v divadlech a setkaly se s velkým zájmem diváků a posluchačů.\n\nPrvní túra proběhla od 17. října do 12. prosince 2011, jednalo se o 26 vystoupení po celé republice. Pro velký úspěch byla vyhlášena druhá túra, která proběhla od 9. března do 3. května 2012 a měla 23 zastavení. Společně s Klusem vystupoval i kytarista Kučerovský.\n\n"}
{"id": "923266", "url": "https://cs.wikipedia.org/wiki?curid=923266", "title": "Meeting Areva 2010", "text": "Meeting Areva 2010\n\nMeeting Areva 2010 byl lehkoatletický mítink, který se konal 16. července 2010 ve francouzském městě Paříž. Byl součástí série mítinků Diamantová liga. Třetí místo v běhu na 800 m získal (časem 1:44,40) Marcin Lewandowski. Po doběhu však byl diskvalifikován za zkrácení dráhy v zatáčce. \n"}
{"id": "923267", "url": "https://cs.wikipedia.org/wiki?curid=923267", "title": "Robert Kirby", "text": "Robert Kirby\n\nRobert Kirby (16. dubna 1948 Bishop's Stortford, Anglie – 3. října 2009 Londýn, Anglie) byl britský hudebník a aranžér. V letech 1969 a 1970 se podílel na dvou prvních albech Nicka Drakea, \"Five Leaves Left\" a \"Bryter Layter\". Mimo to spolupracoval například s Johnem Calem, B. J. Colem, Eltonem Johnem, Elvisem Costello nebo skupinou Strawbs.\n\nZemřel po operaci srdce ve svých jedenašedesáti letech.\n"}
{"id": "923274", "url": "https://cs.wikipedia.org/wiki?curid=923274", "title": "Paul Pogba", "text": "Paul Pogba\n\nPaul Labile Pogba (* 15. března 1993, Lagny-sur-Marne, Francie) je francouzský fotbalový záložník a reprezentant, který působí v anglickém klubu Manchester United. V Itálii dostal kvůli svým dlouhým končetinám přezdívku \"Il Polpo Paul\" (\"Chobotnice Paul\"). Zúčastnil se Mistrovství světa 2014 v Brazílii a EURA 2016 ve Francii, kde slavil s týmem Francie stříbrné medaile poté, co ve finále podlehli Portugalsku.\nV prosinci 2013 získal ocenění Golden Boy pro nejlepšího hráče do 21 let v Evropě, které uděluje italský deník Tuttosport. Vyhrál i obdobnou cenu Bravo za rok 2014.\n\nPo rodičích má guinejský původ. Je muslimského vyznání. Jeho starší bratři Mathias a Florentin jsou také profesionální fotbalisté.\n\nDo Manchesteru United přišel v říjnu roku 2009 z celku Le Havre, který čerstvě sestoupil z nejvyšší francouzské soutěže, Ligue 1. Poté, co hrál za juniorské týmy, debutoval 19. září 2011 za A-tým. Jednalo se o zápas Ligového poháru proti týmu Leeds United FC. Dne 31. ledna 2012 Pogba prožil také debut v Premier League, když v 72. minutě v zápase se Stoke City FC vystřídal Javiera Hernandeze. Pogba ovšem neprodloužil smlouvu a tak 27. června 2012 odešel zdarma do Juventusu.\nDo Juventusu přišel v roce 2012. Poprvé za něj nastoupil 1. srpna 2012 v předsezónním přátelském utkání s Benficou, když v 78. minutě vystřídal Andreu Pirla. Prvním soutěžním utkáním v dresu Juventusu se pro něj stal zápas s AC Chievo Verona dne 22. září 2012 a odehrál plných 90 minut. Debutoval také v Lize mistrů UEFA, a to 20. října 2012 při domácí remíze se Šachťarem Doněck. V sezoně 2012/13 získal s Juventusem „scudetto“ (italský ligový titul). 18. srpna 2013 při italském superpoháru vystřídal Claudia Marchisia a vzápětí vstřelil první gól utkání. Juventus zvítězil 4:0 a Pogba byl vyhlášen nejlepším hráčem utkání.\n29. září 2013 v 6. ligovém kole rozhodl svým gólem o vítězství 1:0 proti FC Turín. Začátkem listopadu 2013 v 11. ligovém kole Serie A sezóny 2013/14 vstřelil další vítězný gól proti Parmě, Juventus vyhrál venku 1:0. Za jeho výkony v roce 2013 mu byla udělena cena Golden Boy. Na konci sezony 2013/14 s Juventusem obhájil titul z minulého ročníku a dostal se do semifinále Evropské Ligy. Na tom se Pogba podílel nejvíce starty z kádru Juventusu (51) a k tomu přidal 9 branek. Po sezoně 2013/14 u klubu skončil trenér Antonio Conte a převzal jej Massimiliano Allegri. Ten se rozhodl Pogbu více pojistit a přemluvil vedení, které s ním prodloužilo smlouvu do roku 2019. 28. října 2014 byl nominován do užšího seznamu kandidátů na Zlatý míč 2014. Ze 23 fotbalistů byl nejmladší. Získal také cenu Bravo pro nejlepšího hráče mladšího dvaceti tří let, působícího v Evropě. V ročníku 2014/15 vyhrál Serii A, italský pohár Coppa Italia, italský Superpohár a navíc se dostal do finále Ligy mistrů UEFA. Tam ovšem podlehl Barceloně poměrem 1:3. V sezóně 2015/16 se dostal do nejlepší jedenáctky roku UEFA i FIFA.\n\nV srpnu 2016 se vrátil do Manchesteru United, přestup vyšel anglický klub na 105 milionů eur (plus 5 milionů v bonusech, cca 3 miliardy Kč). Přestupová částka byla rekordní, překonala 101 mil. eur vyplacených Realem Madrid za Garetha Balea v roce 2013. Překonána byla v srpnu 2017 částkou 222 milionů eur, které zaplatil francouzský klub Paris Saint-Germain FC Barceloně za Neymara. Poprvé si po návratu zahrál 19. srpna při domácím vítězství 2:0 nad Southamptonem v Premier League. V sezóně 2016/17 vyhrál s Manchesterem EFL Cup a Evropskou ligu. Zejména vítězství v druhé jmenované soutěži bylo velkým úspěchem, protože pro United to byla první mezinárodní trofej po devíti letech. Za své výkony v Evropské lize byl Pogba na galavečeru při příležitosti losu ročníku 2017/18 vyhlášen nejlepším hráčem uplynulého ročníku.<br>\nV srpnu 2017 byl vyhlášen nejlepším hráčem Evropské ligy UEFA v ročníku 2016/17.\n\nPogba působil v mládežnických výběrech Francie v kategoriích U16, U17, U18, U19 a U20.\n\nZúčastnil se Mistrovství Evropy hráčů do 19 let 2012 v Estonsku, kde Francie podlehla v semifinále Španělsku 2:4 v penaltovém rozstřelu (po nerozhodném výsledku 3:3). Pogba byl v týmu kapitánem. Díky postupu do semifinále se Francie kvalifikovala na Mistrovství světa hráčů do 20 let 2013.\n\nS francouzskou fotbalovou reprezentací do 20 let získal v roce 2013 titul mistra světa v této kategorii. Na Mistrovství světa hráčů do 20 let 2013 v Turecku se stal držitelem Zlatého míče pro nejlepšího hráče šampionátu (ve francouzském týmu byl kapitánem). Ve finálovém střetnutí proti Uruguayi proměnil v penaltovém rozstřelu svůj pokus, Francie po bezbrankovém průběhu zápasu i prodloužení zvítězila v rozstřelu 4:1 a zajistila si první titul mistrů světa v kategorii U20.\n\nV A-mužstvu Francie debutoval 22. března 2013 v kvalifikaci na MS 2014 v Brazílii proti Gruzii. Odehrál kompletní utkání, Francie zvítězila na Stade de France 3:1. 10. září 2013 se jedním gólem v kvalifikačním utkání proti domácímu Bělorusku podílel na výhře 4:2, Francie už měla jistou účast minimálně v baráži o Mistrovství světa 2014 a bojovala se Španělskem o první místo zaručující přímou účast na mundialu. Byl to jeho první gól v A-mužstvu \"Les Bleus\" (neboli francouzském národním týmu).\n\nTrenér Didier Deschamps jej nominoval na Mistrovství světa 2014 v Brazílii. V osmifinále proti Nigérii vstřelil v 79. minutě vítězný gól, Francouzi zvítězili 2:0 a postoupili do čtvrtfinále. Ve čtvrtfinále vypadla Francie s Německem po porážce 0:1. Stal se nejlepším mladým hráčem šampionátu.\nPředstavil se i na domácím EURU 2016.\n\nNa MS 2018 konaném v Rusku výrazně přispěl k zisku zlatých medailí. Ve finále proti Chorvatům dokonce skóroval, když nadvakrát překonal brankáře Monaka Subašiče.\n\n"}
{"id": "923276", "url": "https://cs.wikipedia.org/wiki?curid=923276", "title": "Draft juniorů KHL 2013", "text": "Draft juniorů KHL 2013\n\nDraft juniorů KHL 2013 byl v pořadí pátý draft v historii východoevropské ligy KHL, který se konal 25. a 26. května 2013 v Družba Areně v ukrajinském městě Doněck. V draftu byli vybíráni hokejisté z celého světa ve věku mezi 17 a 21 lety. Aby se hráči mohli draftu KHL zúčastnit, tak nesměli mít smlouvu v lize KHL, MHL nebo ve VHL. \n\nV tabulce je uveden počet hráčů vybrané země: \n"}
{"id": "923280", "url": "https://cs.wikipedia.org/wiki?curid=923280", "title": "Třída Marshal Ney", "text": "Třída Marshal Ney\n\nTřída Marshal Ney byla třída monitorů britského královského námořnictva z období první světové války. Postaveny byly dvě jednotky této třídy. Obě válku přečkaly, později byly přeřazeny k pomocným úkolům. Sešrotovány byly v letech 1957 (\"Ney\") a 1947 (\"Soult\").\n\nCelkem byly britskou loděnicí Palmers v Jarrow postaveny dvě jednotky této třídy. Do služby vstoupily v roce 1915. Vyzbrojeny byly děly původně vyrobenými pro bitevní loď HMS \"Ramillies\" (07).\n\nJednotky třídy \"Marshal Ney\":\nMonitory byly dokončeny se silnou dělostřeleckou výzbrojí, jejímž jádrem byly dva kanóny 381 mm BL Mk I umístěné v mohutné dvoudělové věži na přídi. Doplňovaly je dva 76mm kanóny a jeden 57mm kanón. Během služby se složení výzbroje měnilo. Pohonný systém byl na tak velká plavidla příliš slabý. Tvořily jej dva diesely (\"Marshal Ney\" MAN, \"Marshal Soult\" Vickers) o výkonu 1500 hp, pohánějící dva lodní šrouby. Nejvyšší rychlost dosahovala 6 uzlů. Dosah byl 1500 námořních mil při rychlosti 4 uzly.\n\nDělová věž monitoru \"Marshal Ney\" byla roku 1916 demontována a přenesena na nový monitor HMS \"Erebus\" (I02). Nahradil ji jeden 234mm kanón a čtyři 152mm kanóny.\n"}
{"id": "923285", "url": "https://cs.wikipedia.org/wiki?curid=923285", "title": "Hlavní uzávěr splínu", "text": "Hlavní uzávěr splínu\n\nHlavní uzávěr splínu je druhé studiové album českého písničkáře Tomáše Kluse. Album bylo vydáno 12. října 2009 u vydavatelství Sony Music. Album debutovalo na 2. příčce žebříčku IFPI Top50 a celkem se ho v Česku prodalo 18 000 kusů.\n\nNa svém druhém albu pracoval od vydání svého debutu v roce 2008. Sám je autorem textů i hudby. Na produkci alba s ním spolupracovali kytarista Jirka Kučerovský a Dalibor Cidlinský Jr..\n\nPrvním singlem byla zvolena píseň „VeSmíru“, která se umístila na 40. příčce v IFPI Top 100. V žebříčku se udržela pouhých pět týdnů, ale v říjnu 2009 se do žebříčku vrátila na 64. pozici a udržela se v něm dalších dvanáct týdnů. Druhým singlem byla zvolena píseň „Přičichnutí alergikovo“, třetím poté píseň „Nenávratná“, ani jedna z nich v žebříčku nezabodovala.\n\nAlbum také obsahuje tři písně nahrané pro soundtrack k filmu \"Anglické jahody\", jsou jimi „Chybíš mi“, „Malčik“ a „Navěky“.\n\nAlbum \"Hlavní uzávěr splínu\" debutovalo na 2. příčce žebříčku IFPI Top50. Za prvních deset dní prodeje se prodalo 5 000 kusů. V dubnu 2010 Tomáš Klus obdržel certifikaci zlatá deska již s prodejem okolo 9 000 kusů. Celkem se v Česku prodalo 18 000 kusů alba, a tím Klus obdržel i certifikaci platinová deska.\n\n\n\n\nK propagaci alba vyjel na turné pojmenované „koncertní Tkanička“. Ta za podpory Bandzone.cz proběhla od 22. října do 16. prosince 2009 a měla patnáct zastavení po celé republice. Pro velký úspěch bylo turné prodlouženo a druhá koncertní Tkanička se uskutečnila od 2. března do 18. května 2010, kdy bylo přidáno dvanáct nových koncertů.\n"}
{"id": "923288", "url": "https://cs.wikipedia.org/wiki?curid=923288", "title": "Švýcarská kultura", "text": "Švýcarská kultura\n\nŠvýcarsko leží na rozcestí několika významných evropských kultur. Tři z hlavních jazyků kontinentu (němčina, francouzština a italština) jsou společně s rétorománštinou, kterou hovoří pouze malá část obyvatelstva (0,5 %) jazyky úředními. Dnešní centrální Švýcarsko (kantony Uri, Schwyz a Unterwalden) se stalo jádrem švýcarské konfederace na počátku čtrnáctého století, jejíž území se v průběhu dějin tohoto státu až do první poloviny 19. století rozšiřovalo.\n\nŠvýcarská kultura je charakteristická svou rozmanitostí, kterou odráží široká škála tradičních zvyků. K obrovské kulturní rozmanitosti přispívá i rozdělení na 26 kantonů. Navzdory oblastním a národnostním rozdílnostem hrály Alpy zásadní roli ve tvorbě švýcarské historie a kultury.\n\nVšechny horské oblasti ve Švýcarsku mají silnou lyžařskou a horolezeckou kulturu a jsou spojeny s lidovými uměními jako jódlování a hra na alpský roh.\n\n\"Hlavní článek: Švýcarský folklór a Alpská kultura\"\n\nLidová umění jsou udržována organizacemi po celé zemi. Ve Švýcarsku jsou většinou vyjádřena hudbou, tancem, poezií, dřevořezbou a vyšíváním.\n\nMezi lidová umění patří také spousta regionálních a místních rituálů spojených s různými ročními obdobími. Jódlování, které je považováno za typicky švýcarské není po celé zemi příliš rozšířeno, ale je spíše omezeno na některá horská území. To samé platí i pro akordeon, který je také někdy nazýván \"Schwiizerörgeli\", narážející tím na to, že býval švýcarským hudebním nástrojem.\n\nAlpský roh (\"nazývaný také alphorn, nebo alpenhorn\") je hudební nástroj ze dřeva, podobný trumpetě. Je považován za perfektní formu dechového nástroje. Alpský roh je využíván především v horských oblastech, v některých je velice populárním, a stejně jako jódlování, či akordeon se stal symbolem tradiční švýcarské hudby.\n\nMelodie lidové hudby se v každé oblasti liší. Na venkově bývá dlouhá, plynulá a pozvolná. Ve vnitřních a jižních Alpách naopak víc znělá a s omezeným rozsahem. Běžná a populární témata jsou láska a domov, ale své místo mají také témata vlastenecká, venkovská a lovecká.\n\nLidová kultura v Alpách je charakteristická velice výraznými tanci. Malé hudební sbory především bývají v hornatých oblastech, zejména ve francouzsky mluvící části Švýcarska.\n\nNejběžnější formou dřevořezbářství je třískové řezbářství. Takové řezbářství se normálně využívá ke zdobení každodenních věcí, jako například stoličky, dřevěné lžičky, nebo berle. Obrázkové řezbářství je také běžné, zejména vyobrazování narození Ježíše.\n\nV některých oblastech bývají díky řezbářství fasády domů bohatě zdobeny. Nejvíce jsou zdobené fasády rozšířeny v Bernské vysočině, kde převládá protestanství. V římskokatolických oblastech jsou mnohem méně obvyklé.\n\nVyšívání bývá využíváno v tradičních oděvech, především dámských. Je často omezeno pouze na významné části oděvu, jako například rukávy, čepice a šátky.\n\nVyšívání je často užíváno jako zdobení látek. V minulosti bylo domácím průmyslem na severovýchodě a východě Švýcarska. Nyní slouží spíše jako turistická atrakce. K tradičním oděvům se již skoro vůbec nevyužívá.\n\nV určité podzimní večery, bývají v německy mluvících částech Švýcarska dětské lucernové průvody. Lucerny (nazývané \"Rääbeliechtli\") jsou ručně vyřezané, dnes především z dýní. Do vyřezaného vnitřku bývá zasazena svíčka. Rääbeliechtli bývá vyřezávána do podoby slunce, měsíce, nebo hvězd. Lucerna je zavěšena na třech řetězech. Děti chodí s lucernami ulicemi města a zpívají tradiční písničky. Zvyk pochází z tradice díkuvzdání na konci listopadové sklizně.\n\nŠvýcarsko má silnou architektonickou tradici. Na katedrálách v Basileji, Sionu, Churu, Ženevě a Lausanne můžeme najít románský styl dvanáctého století. Tento styl můžeme také naleznout na mnoha pevnostech a zámcích po celé zemi, přičemž mnoho z nich je uchováno ve velice dobrém stavu.\n\nSchaffhausenská, Zugská a Curyšská katedrála jsou vyvedeny v gotickém stylu. Einsiedelnský a St.Gallenský kostel ve stylu barokním.\n\nŘada renesančních architektů pocházela z dnešního kantonu Ticino, který tehdy ovšem nebyl součástí Švýcarska. Patří mezi ně například Antonio da Ponte, Domenico Fontana a Antonio Contino.\nRodina Gillardi a Oldelli z Ticina uplatnila své znalosti v Rusku. Giovani Gillardi vybudoval Moskevský sirotčinec a jeho syn Domenico vedl přestavbu několika moskevských veřejných budov včetně univerzity po velkém požáru v roce 1812.\n\nNa objednávku Petra Velikého vybudoval v Petrohradu několik staveb Domenico Trezzini. Pietro Trezini (\"nebyl příbuzný Domenica\") od roku 1740 v tradici pokračoval.\n\nLe Corbusier (\"Charles-Edouard Jeanneret\") byl pravděpodobně ve 20. století nejkreativnějším švýcarským architektem, který se proslavil mimo vlastní zemi. Byl hnacím motorem Mezinárodní školy architektury, která v minulosti významně ovlivnila stavitelský trend napříč celou západní polokoulí.\n\nV samotném Švýcarsku můžeme nalézt kvalitní charakteristickou architekturu, která bývá označována zejména za moderní a inovativní.\n\nMario Botta je slavný architekt, který ovlivnil moderní architekturu.\n\nJacques Herzog a Pierre de Meuron z Basileje obdrželi Pritzkerovu cenu za architekturu v roce 2001.\n\nV roce 2009 stejnou cenu získal švýcarský architekt Peter Zumthor.\n\nV šestnáctém století mělo protestanství na výtvarná umění ve Švýcarsku velký vliv. Známým akvarelistou a inkoustovým malířem osmnáctého století byl Samuel Hieronymus Grimm, ačkoli většinu své hodnotné práce vytvořil v Anglii.\nUmělci nebyli prakticky vůbec ovlivněni italskou, nebo francouzskou renesancí. Více mezinárodně se začali švýcarští umělci vyvíjet až s nástupem moderní doby.\n\nAlbert Anker (1831-1910) je ve Švýcarsku považován za \"národního malíře\"\n\nMezinárodně uznávaným se stal Alberto Giacometti (1901-1966), o kterém se traduje, že odvodil značnou část své inspirace od Etrusků.\n\nJean Tinguely (1925-1991) uchvátil lid po celém světě svými pohyblivými sochami, vytvořenými kompletně ze zbytkových materiálů.\n\nPaul Klee (1879-1940) bývá často označován za nejoriginálnějšího a nejpůsobivějšího švýcarského malíře. Centrum \"Paul Klee\", otevřené v listopadu 2011, se stalo turistickou atrakcí Bernu.\n\nHnutí dada působilo ve Švýcarsku okolo roku 1910.\n\nNavzdory relativně malému počtu mezinárodně známých umělců jsou ve věhlasných švýcarských muzeích uloženy významné výtvarné kolekce, které se nacházejí nejen ve velkých městech jako Basilej, Curych, nebo Ženeva, ale také v menších městech jako Schaffhausen a Winterthur.\n\n\"Hlavní článek: Švýcarská literatura\"\n\nŠvýcarská literatura vyprodukovala několik uznávaných spisovatelů. Jean-Jacques Rousseau pocházel z Ženevy. Kritik a historik Jacob Burckhardt pocházel z Basileje.\nDům Germaine de Staël v Coppet u Ženevy byl počátkem osmnáctého století evropským literárním centrem.\n\nHermann Hesse (Němec, který přijal švýcarské občanství) a Carl Spitteler obdrželi za svá díla Nobelovy ceny. Mezi ostatní známé spisovatele řadíme: Gottfrieda Kellera, Conrada Ferdinanda Meyera, Jeremiase Gotthelfa a Charlese-Ferdinanda Ramuze. Ve dvacátém století dramatiky Friedricha Dürrenmatta a Maxe Frische.\n\nVe Švýcarsku je velké množství oblastních dialektů, obzvláště těch německých.\n\nPopulární je kreslená postavička dětských komiksů – modrý papoušek Globi, vydávaná stejnojmenným nakladatelstvím.\n\n\"Hlavní článek: Švýcarská hudba\"\n\nZe Švýcarska pochází několik významných hudebních skladatelů 20. století, jako např.: Arthur Honegger, Othmar Schoeck, Frank Martin, Franz Hohler a Mani Matter.\n\nMezinárodně uznávaným je každoroční Lucernský festival. Známým je též Montreaux Jazz Festival.\n\nDnes bychom mezi významné hudební představitele Švýcarska mohli zařadit lidově metalovou kapelu Eluveitie, která se jako první kapela svého druhu pomalu přibližuje k hlavnímu proudu. Zaznamenatelným výsledkem je dosažení #4 ve švýcarské hitparádě za jejich album vydané v roce 2012 s názvem Helvetios.\n\nŠvýcarský skladatel a muzikant Andreas Vollenweider se stal světově uznávaným za svou hru na harfu a obdržel za ni ocenění Grammy. Jeho 17 instrumentálních alb se prodalo přes 15 milionů kopií.\n\n\"Hlavní článek: Švýcarská média\"\n\"Podívejte se také na: Švýcarský film\"\n\nNoviny mají většinou pouze regionální charakter, ale některé jsou renomované pro jejich důkladné zpravodajství o mezinárodních problémech. Mezi takové patří například: Neue Zürcher Zeitung Curych a Le Temps Ženeva.\n\nNárodní veřejná televize a rozhlas SRG/SSR (Schweizer Radio und Fernsehen/Radio Télévision Suisse) nabízí po dvou televizních programech v hlavních jazycích (v němčině, ve francouzštině a italštině) a jeden informační kanál. Vysílání v rétorománštině je součástí německy vysílaných programů SRF. Televize často nabízí vysílání jak v originálním znění, tak s dabingem. Dabované filmy jsou doplněny skrytými titulky pro neslyšící.\n\n\"Hlavní článek: Technologie a věda ve Švýcarsku\"\n\nExistuje dlouhá tradice švýcarských vědců již od Paracelsa (pravé jméno: \"Theophrastus Bombastus von Hohenheim\"). Paracelsus spojil v šestnáctém století medicínu s chemií.\n\nRodina Bernoulli z Basileje je již po tři generace známá pro jejich značný příspěvek k matematice. Dalším inovativním matematikem je Leonhard Euler.\n\nHorace-Bénédict de Saussure byl přírodovědec a pionýr v alpských studiích. Federální technologický institut v Curychu má na svědomí několik držitelů Nobelovy ceny. Významným jazykovědcem byl Ferdinand de Saussure.\nNěmecký fyzik Albert Einstein se přestěhoval do Švýcarska v roce 1895, když mu bylo 16 let. Švýcarským občanem se stal v roce 1901.\n\n\"Hlavní článek: Sport ve Švýcarsku\"\nKrátká vzdálenost do hor významně ovlivnila volnočasové aktivity švýcarských obyvatel. Růst lyžařských a horolezeckých středisek ve švýcarských horách zapříčinil, že se Švýcaři stali více sportovně založenými. Mimo lyžování a horolezectví je na vesnicích velice oblíbeným sportem schwingen. Hodiny nedělní ranní střelby a hornussen jsou dva tradiční švýcarské sporty. Dalšími oblíbenými sporty a volnočasovými aktivitami jsou: tenis, golf, lední hokej, fotbal, basketbal, házená, bezmotorové létání, skok s padákem, potápění, plavání, volejbal, floorball, jízda na horských kolech a turistika.\n\nV říčních a jezerních oblastech je oblíbené rybaření. Mnoho horských jezer během zimy zamrzá. Jezera jsou poté využívána pro curling, psí a koňské závody (Obzvláště okolo Svatého Mořice).\n"}
{"id": "923296", "url": "https://cs.wikipedia.org/wiki?curid=923296", "title": "Herculis 2010", "text": "Herculis 2010\n\nHerculis 2010 byl lehkoatletický mítink, který se konal 22. července 2010 v Monaku. Byl součástí série mítinků Diamantová liga.\n"}
{"id": "923304", "url": "https://cs.wikipedia.org/wiki?curid=923304", "title": "Ekonomický systém", "text": "Ekonomický systém\n\nEkonomický systém označuje typ uspořádání tržních a vlastnických vztahů v dané ekonomice. Rozlišujeme čtyři nejznámější či nejobvyklejší ekonomické systémy (kapitalismus, smíšená ekonomika, socialismus a komunismus) a řadu dalších systémů, které se objevují jen v menším měřítku (v teorii i praxi).\n\nKapitalismus je ekonomický systém, v němž jsou výrobní prostředky v soukromém vlastnictví a jsou provozovány za účelem dosažení zisku. Ekonomické parametry (např. ceny) jsou určovány prostřednictvím volného trhu (nabídkou a poptávkou), a to i ceny práce, nikoli řízeny pouze zásahy státu (jako v řízených či plánovaných ekonomikách).\n\nStát si většinou ponechává možnost takový ekonomický systém regulovat zákony, např. zákoníkem práce či obchodním zákoníkem.\n\nSmíšená ekonomika je takový ekonomický systém, ve kterém se objevují prvky tržní i plánované ekonomiky. V praxi to obvykle znamená takovou ekonomiku, v níž stát vymezuje mantinely, ve kterých se musí tržní aktéři pohybovat. V některých případech může být stát monopolním vlastníkem celého odvětví.\n"}
{"id": "923305", "url": "https://cs.wikipedia.org/wiki?curid=923305", "title": "Sergej Sirotkin", "text": "Sergej Sirotkin\n\nSergej Olegovič Sirotkin (* 27. srpna 1995 Moskva) je ruský automobilový závodník, který v roce 2018 působil jako pilot Formule 1 ve stáji Williams. V roce 2011 vyhrál Formuli Abarth, v roce 2012 byl celkově třetí v seriálu Auto GP s týmem Euronova Racing. Dnes působí jako záložní pilot týmů Renault a McLaren. \n\nV roce 2014 byl nominovaný jako pilot Formule 1 u stáje Sauber. Měl se stát nejmladším pilotem formule 1 v historii. V roce 2013 pro tuto stáj testoval vozy, ale jezdil ještě v seriálu Formule Renault 3.5 s českým týmem ISR Racing. Stáj Sauber se nakonec pro rok 2014 rozhodla angažovat Estebana Gutiérreze a Adriana Sutila. Jako testovací jezdec v roce 2015 ukončil svou spolupráci se Sauberem a od roku 2016 do roku 2017 testoval vozy stáje Renault.\n\nDne 16. ledna 2018 byl Sirotkin potvrzen jako jezdec týmu Williams. Jeho týmovým kolegou byl Lance Stroll. První závod v Austrálii nedokončil kvůli problému s brzdami. Další dva závody dojel na patnáctém místě. Při kvalifikaci na Velkou cenu Ázerbájdžánu se poprvé dostal do druhé části kvalifikace a startoval z dvanáctého místo. Ze závodu musel odstoupit po kolizi v prvním kole. Ve Velké ceně Itálie získal svůj první bod poté, co byl Romain Grosjean diskvalifikován za porušení technických pravidel. Před posledním závodem v Abú Zabí bylo oznámeno, že v další sezóně Sirotkin s týmem nebude pokračovat. V sezóně se umístil na posledním 20. místě se ziskem jediného bodu. \n\nV sezóně 2019 působí jako rezervní jezdec v týmech Renault a McLaren.\n\nTučně – Pole position\n\"Kurzívou\" – Nejrychlejší kolo závodu\n"}
{"id": "923306", "url": "https://cs.wikipedia.org/wiki?curid=923306", "title": "Goran Šukalo", "text": "Goran Šukalo\n\nGoran Šukalo (* 24. srpna 1981, Koper, Jugoslávie) je slovinský fotbalový záložník od června 2013 působící v německém klubu SpVgg Greuther Fürth.\n\nV červnu 2013 přestoupil jako volný hráč z MSV Duisburg do SpVgg Greuther Fürth.\n\nŠukalo oblékal dres slovinské reprezentace do 21 let. Od roku 2002 působí v A-týmu Slovinska.\n\nJeho jméno bylo společně s pěti dalšími (Kosta Turner, Vasja Turner, Ivan Vinko, Saša Simić a Zvonko Hajšek) spojováno s nelegální sázkařskou organizací. 18. dubna 2013 byl Šukalo mariborským soudem zproštěn všech obvinění. Ačkoli hráč přiznal sázky na fotbal, nebyl shledán vinným účastí v nelegální sázkařské organizaci.\n\n"}
{"id": "923309", "url": "https://cs.wikipedia.org/wiki?curid=923309", "title": "Smíšená ekonomika", "text": "Smíšená ekonomika\n\nSmíšená ekonomika je takový ekonomický systém, ve kterém se objevují prvky tržní i plánované ekonomiky. V praxi to obvykle znamená takovou ekonomiku, v níž stát vymezuje mantinely, ve kterých se musí tržní aktéři pohybovat. V některých případech může být stát monopolním vlastníkem celého odvětví.\n\nEkonomiky všech dnešních států bychom mohli označit za smíšené s rozdílným vlivem státu (tj. centrálního plánu) na chod ekonomiky. Nejvyšší vliv centrálního plánování můžeme pozorovat v KLDR, na Kubě nebo v Zimbabwe. Naopak menší vliv státu najdeme v Singapuru, Hong Kongu či na Novém Zélandu. Relativně dobrou aproximací míry vlivu státu na chod ekonomiky je podíl státních výdajů na celkový hrubý domácí produkt. V České republice se v současnosti pohybuje toto číslo okolo 40 %.\n\nVšechny nejznámější ekonomické systémy jsou vlastně smíšené ekonomiky s rozdílným podílem tržní a plánované ekonomiky. V kapitalismu převládá volný trh, zatímco v socialismu a komunismu státní plánování.\n\nOpakem smíšené ekonomiky by mohl být anarchokapitalismus, ve kterém probíhají všechny ekonomické transakce bez přítomnosti státu či utopický komunismus, ve kterém naopak všechny transakce podléhají centrálnímu plánu.\n\nV České republice podléhají regulaci státu všechna ekonomická odvětví. Nejregulovanějšími sektory jsou školství, zdravotnictví či sociální zabezpečení, které stát přímo poskytuje a financuje z daní. Ve většině ostatních odvětví sice stát povoluje soukromé podnikání, ale konkrétní činnosti firem či podnikatelů přísně vymezuje.\n"}
{"id": "923316", "url": "https://cs.wikipedia.org/wiki?curid=923316", "title": "Eva Chmelařová-Siblíková", "text": "Eva Chmelařová-Siblíková\n\nEva Chmelařová-Siblíková (7. června 1927 Hradec Králové – 16. března 2013 Přerov) byla česká výtvarná umělkyně – malířka, grafička, ilustrátorka, manželka výtvarníka Jana Chmelaře. Kromě malby, kresby a grafiky\nse věnovala i tvorbě v oblasti užité grafiky, návrhům interiérů a keramiky.\n\nVystudovala nejprve Státní grafickou školu v Praze a poté u Aloise Fišárka i\nVysokou školu uměleckoprůmyslovou v Praze, kde se věnovala studiu malby a\ntvorby gobelínů. Po sňatku s malířem Jan Chmelařem se natrvalo usadila v Přerově.\n\nV roce 1997 větší část jejího díla nevratně poškodila velká povodeň v povodí řeky Moravy.\n\n"}
{"id": "923324", "url": "https://cs.wikipedia.org/wiki?curid=923324", "title": "Gebol", "text": "Gebol\n\nGEBOL je zkratka, která znamená „Get European Business Online“ (volně přeloženo: „dostat evropské podnikatele na internet“).\n\nProjekt schválila Národní agentura pro evropské programy (NAEP) ke spolufinancování v programu Leonardo da Vinci, přenos inovací v letech 2011–2013. Projekt přenáší iniciativu společnosti Google, která umožnila získat mnoha drobným podnikům ve Velké Británii vlastní webovou prezentaci s minimem úsilí a nákladů díky šablonám Google. Na projektu GEBOL spolupracují organizace z České republiky, Velké Británie, Německa, Bulharska, Rumunska, Španělska a Nizozemska, projekt řídí Euroface Consulting s.r.o.\n\nV rámci projektu vytvořili zapojení studenti celkem 70 webových stránek, které slouží malým a středním podnikům, jejichž zástupci byli zároveň proškoleni pro jejich další rozvoj. Do projektu se zapojilo více než 50 učitelů, kteří přistoupili na hodnocení studentů dle jejich výsledků prezentovaných ve formě nově vytvořené webové stránky a ocenili jejich práci mezinárodně uznávaným certifikátem INGOT.\n\n"}
{"id": "923330", "url": "https://cs.wikipedia.org/wiki?curid=923330", "title": "Věcný katalog", "text": "Věcný katalog\n\nVěcný katalog je druh sekundárního informačního zdroje, v němž jsou řazeny katalogizační záznamy dokumentů dané knihovny nebo knihoven (v případě souborných katalogů) dle obsahových, věcných hledisek. Česká terminologická databáze knihovnictví a informační vědy TDKIV definuje věcný katalog (subject catalogue) jako \"„lístkový katalog, v němž jsou pro řazení záznamů určující věcné údaje o dokumentech.“\" Avšak v současné době, kdy je většina knihovních procesů částečně či dokonce plně automatizována, je třeba chápání dané definice rozšířit také o věcné katalogy v elektronické podobě. Ačkoliv tyto katalogy nemají vlastní \"samostatnou podobu\", jak tomu je u katalogů lístkových, vyhledávání katalogizačních záznamů v elektronickém katalogu dle obsahových, věcných údajů lze pojmout jako svébytnou formu věcného katalogu. Pokud odhlédneme od formy, rozlišujeme dva druhy věcných katalogů: \"předmětový\" a \"systematický\".\n\nV předmětovém katalogu jsou záznamy dokumentů řazeny abecedně dle prvního slova předmětového hesla (PH). Tvorba předmětových hesel vychází z normy ČSN ISO 5127-2003. Podle této normy je PH \"„záhlaví užívané k uspořádání záznamů dokumentů s podobným obsahem.“\" Výstižnější definici nabízí databáze TDKIV. Dle ní je PH \"„jednoslovný nebo víceslovný formálně upravený výraz používaný pro vyjádření obsahu, popř. i formy dokumentu.“\"\n\nPředmětové heslo může být buď jednočlenné, např. \"rodina\", nebo vícečlenné, např. \"sociálně ohrožené rodiny\". Tato vícečlenná hesla tvoří tzv. \"řetězec předmětového hesla\". V prostředí manuálně zpracovávaných katalogů bylo nezbytným pravidlem při vytváření těchto hesel zachovávání substantivní inverze, kdy byl kladen maximální důraz na slovo v řadicí pozici. V současné době (21. stol.) se však díky možnostem strojového zpracování a fulltextového vyhledávání od užívání substantivní inverze upouští a je preferován přirozený pořádek slov. Předmětová hesla nemohou být tvořena volně, pouze na základě obsahové analýzy dokumentu, ale vždy musí vycházet také z platného souboru autorit.\n\nSoubor autorit je tvořen ověřenými a unifikovanými jmennými nebo věcnými selekčními údaji, určenými pro zpracování a vyhledávání dokumentů. Je opatřen nezbytným odkazovým aparátem, který tvoří sytém odkazů: \" vylučovacích, přidružovacích, nadřazených pojmů a podřazených pojmů.\"\n\nPředmětová hesla tak patří k prekoordinovaným selekčním jazykům, tzn. že \"„jednotlivá slova jsou syntakticky uspořádána již v průběhu pořádání a označování témat dokumentů příslušnými znaky se děje před uložením do informační paměti.\"“ Všechna předmětová hesla ze souboru autorit jsou opatřena znaky MDT a jsou tak propojena se systematickým katalogem.\n\nTéma dokumentu však může být vyjádřeno také klíčovými slovy. Ta naopak patří k  postkoordinovaným selekčním jazykům, tzn. že jednotlivá, vzájemně izolovaná slova nebo sousloví jsou k sobě přiřazována volně, bez pevně stanovené podoby zápisu, a to na základě formulace rešeršního dotazu. Klíčová slova jsou chápána jako „\"informačně významné lexikální jednotky, které vyjadřují co nejpřesněji obsah (předmět, dílčí téma) dokumentu.\"“ Zapisují se v přirozeném pořádku slov. V katalogizačních záznamech je v současné době zápis klíčových slov omezen na nezbytně nutné případy, kdy téma nelze vyjádřit předmětovými hesly z důvodu jeho novosti, nízké frekventovanosti nebo specifičnosti. Důvodem omezení tohoto zápisu je zahlcení záznamů nepotřebnými údaji a následná redukce dat.\n\nSystematický katalog je \"„věcný knihovní katalog, v němž jsou záznamy o dokumentech uspořádány systematicky podle klasifikačního systému.\"\" Klasifikační systém je tvořen množinou logicky uspořádaných pojmů a vztahů mezi těmito pojmy a je vyjádřen prostřednictvím klasifikačních tabulek. Mezi nejznámější klasifikační systémy patří:\n\n\nV Česku je nejčastěji užívanou systematickou klasifikací MDT. MDT bylo u nás uplatňováno již v předpočítačové éře při tvorbě lístkových katalogizačních záznamů a katalogů. Jednalo se tehdy ještě o využívání plné notace MDT. V roce 1989 došlo k nahrazení této notace její zjednodušenou verzí obsahující pouze vybrané znaky MDT (v rozsahu přibližně 61.000 znaků). Garantem za zpracování v národním jazyce a za agendu MDT v ČR se po dohodě s Konsorciem v Haagu stala Národní knihovna ČR. Na základě této dohody došlo ke zpracování souboru znaků MDT (UDC Master Reference File – MRF), jež je užíván do současnosti. \"„Znaky MDT jsou určeny k systematickému zařazení tématu publikace do příslušného vědního oboru.“\" Rovněž systematické selekční jazyky patří k prekoordinovaným selekčním jazykům.\n\n"}
{"id": "923333", "url": "https://cs.wikipedia.org/wiki?curid=923333", "title": "Get Up with It", "text": "Get Up with It\n\nGet Up with It je studiové album amerického jazzového trumpetisty Milese Davise. Nahráno bylo v rozmezí let 1970 a 1974 a vyšlo v listopadu 1974 jako dvojalbum u vydavatelství Columbia Records. Jde o jeho poslední album před jeho odchodem z hudebního prostředí; další album \"The Man with the Horn\" vydal až v roce 1981.\n\nAutorem všech skladeb je Miles Davis.\n"}
{"id": "923334", "url": "https://cs.wikipedia.org/wiki?curid=923334", "title": "Maureen Cairdová", "text": "Maureen Cairdová\n\nMaureen Cairdová (29. září 1951 Cumberland, Nový Jižní Wales) je bývalá australská atletka specializující se na krátké překážkářské tratě, olympijská vítězka v běhu na 80 metrů překážek z roku 1968.\n\nV letech 1966 až 1972 se stala mnohanásobnou medailistkou na mistrovství Austrálie v kategorii juniorek i dospělých v krátkých sprintech i překážkových tratích, ve skoku dalekém a pětiboji. Vytvořila rovněž řadu národních rekordů v těchto disciplínách.\n\nSvého největšího úspěchu dosáhla na olympiádě v Mexiku v roce 1968, kdy zvítězila v běhu na 80 metrů překážek.\n\nHlavní favoritkou mexických olympijských her přitom Maureen Cairdová nebyla. 16. června 1968 zaběhla v Rize nový světový rekord 10,2 sekundy sovětská překážkářka Věra Korsakovová. Ručně měřený čas, dosažený v závodě bez mezinárodní konkurence, však v očích odborníků z Korsakovové olympijskou favoritku neučinil - a v Mexiku skutečně skončila v už semifinále. Experti mnohem více věřili zkušeným překážkářkám ve věku kolem třiceti let, kterými byly především olympijská vítězka z roku 1964 Karin Balzerová z NDR nebo další Australanka, nejlepší světová překážkářka sezóny 1967, Pamela Kilbornová. A v době horečných příprav na zahájení mexických olympijských her si nikdo ani příliš nevšiml času 10,4 sekundy, kterým Cairdová na jednom z předolympijských mítinků přímo v dějišt her (Mexiko, 5.10.1968) vyrovnala australský národní rekord Pamely Kilbornové z roku 1965.\n\nPamela Kilbornová hned v rozběhu mexické olympiády vytvořila nový olympijský rekord (10,4 sekundy, elektronicky 10,41). Cairdová ho v dalším rozběhu vyrovnala (oficiálně rovněž 10,4, elektronicky 10,48 sekundy). V semifinále se Kilbornová znovu dostala pod 10,5 sekundy (10,4/10,44, tedy opět vyrovnaný olympijský rekord), Cairdová běžela své semifinále za 10,5 sekundy (10,59). Ve finále pak už Kilbornová (10,4/10,46) své o 12 let mladší krajance nestačila: Maureen Cairová zvítězila v novém olympijském rekordu 10,3 sekundy, jehož elektronická podoba (10,39) ukazovala na bezpochyby nejrychlejší výkon na 80 metrů překážek žen v celé historii disciplíny. Éry odděleného uznávání ručně měřených a elektronických rekordů – a tím i zpětného uznání za světový rekord – se však tento výkon už nedočkal: od 1. ledna 1969 byl běh na 80 metrů překážek žen nahrazen novou disciplínou, překážkovým během na 100 metrů, který měl svou medailovou premiéru na mistrovství Evropy v Aténách v roce 1969 a na hrách Commonwealthu v Edinburghu v roce 1970.\n\nŽádný jiný sprinter nepředvedl na mexických hrách tak suverénní běh a tak jednoznačné vítězství jako Maureen Cairdová – Australanka (běžící v první dráze, do které by v dnešní době, kdy jsou nejrychlejší běžci zařazováni do prostředních drah, už nalosována být nemohla) vedla doslova od prvního kroku až do cílové pásky. Odborníci nepřehlédli, že své zlaté medaile dosáhla bez jakéhokoli specializovaného aklimatizačního programu v dějišti her, a nepřehlédli ani její mládí: ve věku 17 let a 19 dnů se stala nejmladší atletickou vítězkou mexických her.\n\nNejmladší atletickou olympijskou vítězkou v dosavadní historii však Maureen Cairdová nebyla. V době konání mexické olympiády držela toto prvenství (v individuálních disciplínách) olympijská vítězka v běhu na 100 metrů z roku 1928 Betty Robinsonová z USA. V den svého olympijského vítězství měla 16 roků a 343 dnů. Za čtyři roky po mexických hrách získala tento primát olympijská vítězka ve skoku do výšky na hrách v Mnichově Ulrike Meyfarthová, která získala zlatou medaili ve věku 16 roků a 123 dnů. Absolutně nejmladší olympijskou vítězkou v atletice však nadále zůstává členka vítězné štafety žen USA na 4x100 metrů z olympijských her 1952 v Helsinkách, Barbara Jonesová – v okamžiku vítězství měla 15 roků a 123 dnů.\n\nV roce 1970 startovala Maureen Cairdová na svých jediných hrách Commonwealthu. Ve skotském Edinburghu nastoupila nejdříve 21. července k pětiboji – po úvodním běhu na 100 merů překážek (13, 51 s větrem v zádech přesahujícím 2 metry za sekundu) už v pětiboji, stejně jako Pamela Kilbornová, nepokračovala. 23. července se potom s Kilbornovou utkala v běhu na 100 metrů překážek ve finále specialistek. Starší z obou Australanek (13,2 /13.27) tentokrát Cairdovou dosti výrazně porazila – čas 13,7 (13,73) stačil Maureen Cairdové jen na stříbrnou medaili.\n\nNa své druhé olympiádě, v roce 1972 v Mnichově, Maureen Cairdová neuspěla. V běhu na 100 metrů překážek vypadla už v rozběhu, ve kterém doběhla až na pátém místě v čase 13,63 sekundy. Přesto si však olympijské finále ještě jednou zopakovala: běžela na prvním úseku australské ženské štafety na 4x100 metrů, která v Mnichově obsadila 6. místo v čase 43,61 sekundy, jen o 0,11 sekudy horším nežli byl tehdejší australský rekord, dosažený na předchozí olympiádě v Mexiku.\n\nSportovní kariéru ukončila v 21 letech ze zdravotních důvodů.\n\n\n\nV roce 1968 běželo před zahájením olympijských her celkem 9 atletek 80 metrů překážek v čase 10,5 sekundy nebo lepším. Početně převažovaly atletky SSSR (celkem pět), z nichž na olympiádě mohly startovat tři – a těm se v Mexiku nedařilo. Dvě nepostoupily do finále a třetí z nich, Taťána Talyševová obsadila ve finálovém běhu poslední, 8. místo. Za každou atletkou je na konci řádku uvedeno její umístění na olympijských hrách 1968 v Mexiku.\n\n"}
{"id": "923340", "url": "https://cs.wikipedia.org/wiki?curid=923340", "title": "Glarus", "text": "Glarus\n\nGlarus (: \"Glaris\", italsky \"Glarona\", rétorománsky \"Glaruna\") je hlavním městem stejnojmenného kantonu ve Švýcarsku. Leží na řece Linth v předhůří Glarnských Alp. 1. ledna 2011 byly k městu přičleněny obce Ennenda, Netstal a Riedern.\n\nV roce 1861 ve městě vypukl požár, který zničil značnou část města. Symbolem města je novorománský městský kostel. Mezi hlavní ekonomická odvětví ve městě dřevařský a textilní průmysl, výroba plastů a tiskařství.\n\nGlarus byl poprvé zmíněn latinsky na začátku devátého století jako \"Clarona\". V roce 1178 byl poprvé zmíněn německy jako \"Glarus\".\n\n10. února 878 císař Karel III. Tlustý daroval své ženě kláštery Säckingen, St. Felix a Regula v Curychu. Jejich pozemky poskytly rozšířený politický vliv a obrovskou půdu. Pozemky pokrývaly území Rhine, údolí Fricktal v nynějším Aargau a Glarus, jižní Hotzenwald a půdy Curychu podél jezera Walen. Glarus přetrval pod nadvládou opatství až do roku 1395, kdy se od něj odtrhl a stal se nezávislým.\n\nHlavním městem údolí Linth se Glarus stal v roce 1419. V osmnáctém a devatenáctém století se údolí začalo industrializovat.\n\nVůdce švýcarské reformace Ulrich Zwingli okolo roku 1506 v Glarus začínal sloužit jako pastor. Sloužil deset let a zapojil se i do politiky.\n\nVojáci z Glarus byli najímáni jako žoldáci po celé Evropě. Švýcarská konfederace byla zapletena do několika rozdílných válečných tažení s jejími sousedy (Francouzi, Habsburky a Papežskými státy) – Zwingli se důrazně postavil na stranu Říma. Na oplátku ho papež Julius II. ocenil poskytnutím pravidelné penze. Zwingli se zhostil role kaplana v několika italských válečných taženích, včetně bitvy u Novary v roce 1513. Nicméně zničující porážka Švýcarska v bitvě o Marignano způsobila změnu nálady v Glarus. Občané se začali přiklánět spíše na stranu Francouzů, než papeže. Zwingli jako papežův partyzán se ocitl v obtížné situaci a rozhodl se ustoupit do Einsiedelnu.\n\nV roce 1528 získala Reformace v Glarus základnu, spravovanou z Curychu Zwinglim. I přesto, že deset let v Glarus kázal, zůstalo město silně katolické. Nicméně díky Druhé válce Kappel (\"Zweiter Kappelerkrieg\") v roce 1531 byla katolíkům a protestantům dána práva zvolit si svou vlastní víru. To vedlo k tomu, že obě náboženské skupiny využívaly městský kostel současně, což vedlo k nespočtu problémů. V osmnáctém století obě skupiny městský kostel stále sdílely, ale již měly své vlastní vedení.\n\nPo Francouzské invazi se v roce 1798 Glarus stal hlavním městem Kantonu Linth v Helvétské republice. Veškeré administrace kantonu byla přesunuta do Glarus. Noví správci měli velké problémy s ustavením a prosazováním nových směrnic.\n\nV říjnu 1802 vzhledem k problémům, které správci v Glarus měli byla administrativa přesunuta do Rapperswil.\n\nV roce 1803 byl Kanton Linth rozpuštěn a Glarus se stal hlavním městem menšího stejnojmenného kantonu.\n\nŽeleznice dosáhla z Weesen až ke Glarus v roce 1859. Prodloužena do Schwandenu a Lithalu byla v roce 1879.\n\n10. května 1861 bylo město zdevastováno požárem. Celková ztráta činila kolem půl milionu šterlinků. Okolo dvou třetin Glarus (593 budov) bylo spáleno na popel. Po této události byl Glarus přestavěn ve stylu bloků podle konstrukčních plánu Bernharda Simona a Johanna Caspara Wolffa.\n\nV roce 1894 byl k ochraně pracovníků zaveden a v Glarus následně představen pracovní zákon. Zákon zakazoval pracovníkům pracovat déle, než 12 hodin denně.\n\nMěsto je situováno v širokém údolí mezi horou Glärnisch a řekou Linth.\n\nPřed rokem 2011 tvořilo území obce 69,2 km². Z toho 23 % bylo využito k zemědělským účelům, 31,4 % bylo zalesněno a 2,7 % osídleno (budovy a komunikace). Zbylá část území (42,9 %) byla neproduktivní.\n\nPo začlenění obcí Enneda, Netstal a Riedern v roce 2011 bylo území Glarus rozšířeno na 103,6 km².\n\nPopulace Glarus čítala ke dni 31.12.2011 12 291 obyvatel, včetně Ennendy, Netstalu a Riedern.\nV roce 2007 bylo 23,7 % obyvatel cizí národnosti.\n\nRůst populace za posledních 10 let dosáhl hodnoty 7,4 %. Většina populace (v roce 2000) mluvila německy (86,0 %), druhým nejčastějším jazykem byla italština (4,8 %) a třetím albánština (2,6 %)\n\nVe volbách roku 2007 vyhrála strana SPS, která obdržela 68,9 % hlasů. Většina zbývajících hlasů putovala ke straně SVP (23 %).\n\nCelá švýcarská populace je všeobecně velmi vzdělaná. V Glarus cca 71,3 % obyvatelstva (v letech 25–64) dokončilo buďto vyšší odbornou školu, nebo mělo vyšší vzdělání (univerzita nebo Fachhochschule).\n\nGlarus měl v roce 2005 nezaměstnanost pouze 2,01 %. Ve stejném roce bylo zaměstnáno 49 lidí v primárním ekonomickém sektoru, působilo v něm 17 firem. V sekundárním sektoru bylo zaměstnáno 552 lidí a působilo v něm 78 firem. 3 232 lidí bylo zaměstnáno v sektoru terciárním (410 firem).\n\nHistorické znázornění vývoje:\n\nGlaruská železniční stanice se nachází na lince z Weesenu do Linthalu. Staví v ní expresní vlak Glarner Sprinter, který pokračuje až do Curychu a oblastní vlakové spoje mezi Rapperswillem a Linthalem. Ve městě se nachází další dvě zastávky: v Ennendě a Netstalu.\n\nV období 1961 až 1990 propršelo v Glarus průměrně 148,2 dnů v roce a průměrně spadlo 1 416 mm srážek. Nejvlhčí měsíc byl srpen, během kterého na Glarus spadlo v průměru 177 mm srážek. Během nejvlhčího měsíce proprší v průměru 14,7 dne. Měsíc s nejvyšším počtem deštivých dnů byl červen s průměrem 15,1 dne, ale pouze se 164 mm srážek.\n\nNaopak za nejsušší měsíc byl označován leden s průměrem 84 mm srážek za 14,7 dnů.\n"}
{"id": "923344", "url": "https://cs.wikipedia.org/wiki?curid=923344", "title": "2013 BL76", "text": "2013 BL76\n\n2013 BL je planetkou nacházející se v Oortově oblaku. Prozatím toho o této planetce není příliš známo a ještě nebyly ani změřeny její základní fyzikální hodnoty jako poloměr a hmotnost. Přesto je prozatím rekordmanem v oběžné době okolo Slunce.\n\n"}
{"id": "923347", "url": "https://cs.wikipedia.org/wiki?curid=923347", "title": "Císařovna vdova Čou", "text": "Císařovna vdova Čou\n\nCísařovna vdova Čou (; 1430–1504), posmrtným jménem císařovna Siao-su (), byla čínská císařovna vdova, jedna z konkubín císaře říše Ming Jing-cunga a matka císaře Čcheng-chuy.\n\nNarodila se roku 1430, pocházela z okresu Čchang-pching nedaleko Pekingu, byla dcerou Čou Nenga (周能). Stala se jednou z vedlejších manželek Jing-cunga, císaře čínské říše Ming. Měla s ním dva syny, roku 1447 Ču Ťien-šena, císařova nejstaršího, roku 1455 Ču Ťien-ceho, císařova šestého syna, a jednu dceru.\n\nRoku 1449 byl Jing-cung poražen a zajat Mongoly a na trůn nastoupil jeho mladší bratr Ťing-tchaj. Následující rok Mongolové Jing-cunga vrátili, zůstal však v izolaci v domácím vězení, dokud ho počátkem roku 1457 státní převrat nevynesl k moci. Paní Čou s ním domácí vězení sdílela a v důsledku s tím spojeného strádání se stala invalidní.\n\nPo smrti Jing-cunga roku 1464 se novým císařem stal jeho nejstarší syn a korunní princ Ču Ťien-šen známý jako císař Čcheng-chua. Paní Čou se ihned dostala do sporu o prestiž a postavení s Jing-cungovou vdovou, císařovnou Čchien. Podle zákonů měla totiž císařovna Čchien dostat titul císařovna vdova (\"chuang-tchaj-hou\"), ale paní Čou si stejný titul nárokovala také. Argumentovala bezdětností paní Čchien, proti níž vyzdihovala své postavení matky panovníka, a svou věrnost Jing-cungovi, když byl držen v domácím vězení v letech 1450–1457.\n\nVe sporu císař váhal s podporou té či oné strany, nakonec podle návrhu velkých sekretářů Pcheng Š’a a Li Siena dostala paní Čou titul „císařovna vdova“ (\"chuang-tchaj-hou\"), ale císařovna Čchien lepší titul „císařovna vdova Cch’-i“ (, \"Cch’-i chuang-tchaj-hou\", „Laskavá císařovna vdova“). Paní Čou to vnímala jako diskriminaci a soustavně tlačila na své zrovnoprávnění.\n\nO čtyři roky později, když paní Čchien zemřela a byla uložena do Jing-cungovy hrobky v mauzoleu Jü-ling, paní Čou protestovala, s tím, že to má být její čest. Trvala na svém požadavku čtyři dny, než ustoupila poté, co 19. června 1468 několik set úředníků osm hodin bědovalo před jejím palácem. Přesto, když po její smrti roku 1504 byla hrobka otevřena, zjistilo se, že císařovna Čchien leží v samostatné komoře.\n\nPo roce 1475 vychovávala Čcheng-chuova nejstaršího syna Ču Jou-tchanga, pozdějšího císaře Chung-č’. Čcheng-chuova oblíbenkyně a konkubína Wan Čen-er totiž s ním neměla syna a cítila se kvůli tomu ohrožená eventuálními potomky jiných panovníkových žen, které nutila k potratům. Přesto se roku 1470 podařilo před ní utajit narození Ču Jou-tchanga, který pak pět let žil v utajení v komnatách bývalé císařovny Wu.\n\nRoku 1487 obdržela čestnější titul císařovna vdova \"Šeng-cch’-žen-šou\" (, \"Šeng-cch’-žen-šou chuang-tchaj-hou\"), po nástupu nového císaře (Chung-č’a) byla jakožto panovníkova babička jmenována velkou císařovnou vdovou (, \"ta chuang-tchaj-hou\").\n\nZemřela roku 1504.\n"}
{"id": "923349", "url": "https://cs.wikipedia.org/wiki?curid=923349", "title": "Aviva London Grand Prix 2010", "text": "Aviva London Grand Prix 2010\n\nAviva London Grand Prix 2010 byl lehkoatletický mítink, který se konal ve dnech 13. srpna a 14. srpna 2010 v Londýně. Byl součástí série mítinků Diamantová liga. \n"}
{"id": "923351", "url": "https://cs.wikipedia.org/wiki?curid=923351", "title": "Nikolina Šterevová", "text": "Nikolina Šterevová\n\nNikolina Pavlova Šterevová (bulharsky: \"Николина Павлова Щерева\"; 21. ledna 1955 Sofie, Bulharská lidová republika) je bývalá bulharská atletka, běžkyně, stříbrná olympijská medailistka a dvojnásobná halová mistryně Evropy v běhu na 800 metrů.\n\nNejvětších úspěchů své kariéry dosáhla v roce 1976. Na halovém evropském šampionátu v Mnichově vybojovala časem 2:02,2 zlatou medaili v běhu na 800 metrů. V témže roce se konaly Letní olympijské hry v Montréalu. 23. července absolvovala úvodní kolo a časem 2:01,02 postoupila do semifinále, které se konalo o den později. V něm doběhla ve druhém rozběhu na 2. místě (1:57,35). Finále se uskutečnilo 26. července a olympijskou vítězkou se stala sovětská běžkyně Taťána Kazankinová, jež časem 1:54,94 vytvořila nový světový a olympijský rekord. Stříbro vybojovala Bulharka Štěrevová, která cílem proběhla v osobním rekordu a druhém nejlepším čase historie 1:55,42. Bronz získala Elfi Zinnová z NDR v čase 1:55,60. O dva dny později nastoupila Kazankinová i Štěrevová do prvního kola závodu na 1500 metrů. Obě postoupily do semifinále a následně i do finále, které bylo na programu 30. července. Druhou zlatou medaili nakonec vybojovala Taťána Kazankinová v čase 4:05,48 a Štěrevová doběhla těsně pod stupni vítězů, na 4. místě (4:06,57). Na bronzovou medaili, kterou získala Ulrike Klapezynskiová z NDR ztratila 48 setin. Stříbro získala její krajanka Gunhild Hoffmeisterová.\n\nV roce 1980 reprezentovala na olympijských hrách v Moskvě, avšak podobný úspěch jako na hrách v Montréalu již nezopakovala. Ve finále osmistovky doběhla na 7. místě (1:58,71). V závodě na 1500 metrů skončila ve druhém rozběhu na 7. místě a postup do finále ji unikl.\n\nV roce 1974 se účastnila ME v atletice v Římě, kde v závodě na 800 m nepostoupila do finále. V roce 1979 se stala ve Vídni podruhé halovou mistryní Evropy v běhu na 800 metrů (2:02,6). O dva roky později na halovém ME v Grenoblu vybojovala na stejné trati bronz. Na následujícím halovém evropském šampionátu v Miláně v roce 1982 doběhla ve finále na 6. místě (2:04,21). Na ME v atletice 1982 v Athénách poté skončila sedmá. Startovala také na evropském šampionátu ve Stuttgartu v roce 1986, kde ve finále běhu na 1500 metrů obsadila 10. místo.\n\n\n"}
{"id": "923356", "url": "https://cs.wikipedia.org/wiki?curid=923356", "title": "Hraje skupina Spinal Tap", "text": "Hraje skupina Spinal Tap\n\nHraje skupina Spinal Tap je film z roku 1984 o fiktivní heavy metalové kapele Spinal Tap, který režíroval Rob Reiner. Film paroduje divoké chování a samolibost hard rockových a heavy metalových kapel, stejně jako legendarizující tendence dokumentů té doby.\n\nHerci, kteří hráli čtyři hlavní protagonisty, jsou také uváděni jako scenáristé, potože ve většině dialogů improvizovali.\n\nTři hlavní členy Spinal Tap – Davida St. Hubbinse, Dereka Smallse a Nigela Tufnela – hrají američtí herci Michael McKean, Harry Shearer a Christopher Guest, v tomto pořadí. Ve filmu hrají na hudební nástroje a parodují anglický přízvuk. Reiner zde ztvárnil roli Martyho DiBergiho, tvůrce dokumentu.\n\nRežisér Rob Reiner později při rozhovorech film označil jako „mockument“ a výraz tak zpoularizoval.\n"}
{"id": "923358", "url": "https://cs.wikipedia.org/wiki?curid=923358", "title": "Římskokatolická farnost Hrob", "text": "Římskokatolická farnost Hrob\n\nŘímskokatolická farnost Hrob (něm. \"Klostergrab\") je územním společenstvím římských katolíků v rámci teplického vikariátu litoměřické diecéze.\n\nPo roce 1382 byla v místě zřízena plebánie. V roce 1786 se zde připomíná lokální duchovní správa, opět povýšená na samostatnou farnost v roce 1859. Duchovní správu zde vykonávali cisterciáci z kláštera v Oseku.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) sestávající z přidružených farností spravovaných excurrendo z Hrobu. Jsou to:\n\n"}
{"id": "923361", "url": "https://cs.wikipedia.org/wiki?curid=923361", "title": "Paul Weller", "text": "Paul Weller\n\nPaul Weller (* 25. května 1958) je anglický hudebník, zpěvák a skladatel. Byl členem kapel The Jam (1976–1982) a The Style Council (1983–1989). V roce 1991 se vydal na sólovou dráhu. Stále je respektovaným zpěvákem, textařem a kytaristou.\n\nNavzdory uznání kritiky zůstal Weller spíše národní než mezinárodní hvězdou a inspiraci k psaní písní nachází v anglické kultuře. Je také hlavní osobností revivalu mods v sedmdesátých a osmdesátých letech, a proto je často označován jako \"Modfather\".\n\n"}
{"id": "923362", "url": "https://cs.wikipedia.org/wiki?curid=923362", "title": "Fontes rerum Bohemicarum", "text": "Fontes rerum Bohemicarum\n\nFontes rerum Bohemicarum (zkráceně FRB), česky Prameny k dějinám českým (PDČ) byl ediční podnik založený Františkem Palackým v 60. letech 19. století, který také podnik zprvu vedl, později vedení převzal Josef Emler. Vydávání se mělo dít pod záštitou Muzea Království českého (Národního muzea), o finanční i vědeckou stránku se měl starat Svatobor, ovšem již v roce 1878 od něho vydávání převzal Historický spolek. Edice měla mít jak vysokou vědeckou úroveň, tak dobrou přístupnost širším vrstvám (takže jazykově nečeské prameny měly být na přání Palackého překládány). Přestože se úroveň ne vždy podařilo udržet, rychlost vydávání byla vcelku dobrá a vydané prameny mají cenu dodnes. Vydávání se dostávalo v 1. polovině 20. století do problému, nakonec bylo vydáno osm dílů (poslední dokončen 1932), od 90. let vychází obnovená edice (FRB: Series nova).\n\n\n\n"}
{"id": "923364", "url": "https://cs.wikipedia.org/wiki?curid=923364", "title": "Musée Grévin - Forum des Halles", "text": "Musée Grévin - Forum des Halles\n\nMusée Grévin – Forum des Halles bylo soukromé muzeum voskových figurín v Paříži. Jednalo se o pobočku pařížského Musée Grévin. Sídlilo v obchodním centru Forum des Halles v 1. obvodu.\n\nMuzeum Grévin bylo otevřeno v roce 1882 a po 100 letech v roce 1981 otevřelo svou pobočku přímo v Paříži v obchodním centru Forum des Halles s 20 animovanými a zvukovými panely na téma Paříž v Belle Époque. Muzeum však bylo kvůli prodělečnosti uzavřeno v roce 1996.\n"}
{"id": "923365", "url": "https://cs.wikipedia.org/wiki?curid=923365", "title": "Musée de la Fédération Française de Tennis", "text": "Musée de la Fédération Française de Tennis\n\nMusée de la Fédération Française de Tennis (\"Muzeum Francouzského tenisového svazu\"), též Tenniseum, Musée du Tennis (\"Muzeum tenisu\") nebo Musée de Roland-Garros (\"Muzeum Rolanda Garrose\") je muzeum v Paříži. Muzeum je umístěno v Stade Roland-Garros v 16. obvodu na \"Avenue Gordon-Bennett\". Muzeum představuje dějiny tenisu.\n\nMuzeum otevřel v květnu 2003 Francouzský tenisový svaz (Fédération Française de Tennis), aby představil vývoj tenisového sportu za poslední století. Muzeum má stálou expozici s multimediálním prostorem, vystavuje fotografie a také tenisové rakety.\n\n\n"}
{"id": "923369", "url": "https://cs.wikipedia.org/wiki?curid=923369", "title": "Skjækerfjella", "text": "Skjækerfjella\n\nSkjækerfjella (norsky) resp. Skäckerfjällen (švédsky) je horský masiv na rozhraní norského kraje Trøndelag a švédského kraje Jämtland. Na západě spadá do širokého údolí řeky Namsen a ke břehům Trondheimského fjordu. Na švédské straně je obklopen jezery Anjan, Kallsjön a Torrön. Na severovýchodě navazuje na masiv Blåfjella, se kterým je společně zahrnut do Národního parku Blåfjella-Skjækerfjella \"(Blåfjella-Skjækerfjella nasjonalpark).\" Švédská část pohoří je chráněna jako Skäckerfjällens naturreservat.\n\nNejvyšší vrcholy leží na švédské straně: Sandfjället / Steuker (1230 m n. m.), Manshögarna (1202) a Anjeskutan / Stuore Tjukkele (1201). Na norské straně je nejvyšší Skjækerhatten (1139). Hory patří do systému Skand a jsou budovány velmi starými horninami z období kaledonského vrásnění.\n\nV pohoří Skjækerfjella žije medvěd hnědý, rys ostrovid, liška polární, rosomák sibiřský, občas lze spatřit i vlka obecného. Z jelenovitých zde žije srnec obecný, jelen lesní a los evropský.\n"}
{"id": "923370", "url": "https://cs.wikipedia.org/wiki?curid=923370", "title": "Římskokatolická farnost – děkanství Duchcov", "text": "Římskokatolická farnost – děkanství Duchcov\n\nŘímskokatolická farnost – děkanství Duchcov je územním společenstvím římských katolíků v rámci teplického vikariátu litoměřické diecéze.\n\nPlebanie byla v Duchcově zřízena v roce 1369, v r. 1605 byla místní farnost povýšena na děkanství. Ve 2. polovině 20. století většina církevních staveb ve farnosti (špitální kostel a kaple v Duchcově, filiální kostel v Lipticích) zbořena kvůli těžbě uhlí.\n\nZ důvodu efektivity duchovní správy byl vytvořen \"farní obvod\" (kolatura) farnosti Bohosudov, jehož součástí je i farnost Duchcov, která je tak spravována \"excurrendo\".\n\n\"Začátek působnosti jmenovaného v duchovní správě farnosti od:\"\n\nZ důvodu efektivity duchovní správy byl vytvořen \"farní obvod\" (kolatura) farnosti Bohosudov, jehož součástí je i farnost Hrob, která je tak spravována \"excurrendo\".\n\n"}
{"id": "923372", "url": "https://cs.wikipedia.org/wiki?curid=923372", "title": "Římskokatolická farnost Liberec-Ruprechtice", "text": "Římskokatolická farnost Liberec-Ruprechtice\n\nŘímskokatolická farnost Liberec-Ruprechtice (lat. \"Ruppersdorfium\") je územní společenství římských katolíků v Liberci-Ruprechticích a okolí. Organizačně spadá do libereckého vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nMatriky jsou v místě vedeny od roku 1799. Farnost pochází z roku 1911.\n\n\n\n"}
{"id": "923376", "url": "https://cs.wikipedia.org/wiki?curid=923376", "title": "Feira de Santana", "text": "Feira de Santana\n\nFeira de Santana je město ležící v Brazílii. Město má 700 000 obyvatel a nachází se ve státě Bahia.\n"}
{"id": "923378", "url": "https://cs.wikipedia.org/wiki?curid=923378", "title": "Pierre Mauroy", "text": "Pierre Mauroy\n\nPierre Mauroy (* 5. července 1928, Cartignies – 7. června 2013, Paříž) byl francouzský politik. V letech 1981–1984, v éře prezidenta François Mitterranda, byl francouzským premiérem. Vedl tři kabinety. V letech 1973–2001 byl starostou města Lille. Byl představitelem Socialistické strany, kterou v letech 1988–1991 i vedl. V letech 1992–1999 byl předsedou Socialistické internacionály.\n\n"}
{"id": "923379", "url": "https://cs.wikipedia.org/wiki?curid=923379", "title": "Jaroslav Karl", "text": "Jaroslav Karl\n\nJaroslav Karl (18. června 1929, Plzeň – 19. března 2019 Praha) byl český katolický kněz tajně vysvěcený v roce 1962 ve valdické věznici biskupem Jánem Korcem a politický vězeň komunistické totality.\n\nKdyž mu byly tři roky, jeho rodina se přestěhovala do Klatov, kde vychodil pětiletou obecnou školu. Po vzniku protektorátu v roce 1939 začal navštěvovat osmileté gymnázium. Již během války se zapojil do skautské odbojové skupiny Černý lev. V odbojové činnosti pokračoval i po komunistickém převratu. Po maturitě v roce 1948 studoval teologii v Českých Budějovicích až do uzavření semináře v roce 1950.\n\nV letech 1951-1952 vykonával povinnou vojenskou službu u Pomocných technických praporů v Libavé a ve Šternberku u Olomouce. Přímo v kasárnách byl 29. září 1952 zatčen Státní bezpečností, po roční vyšetřovací vazbě byl vojenským soudem v Praze odsouzen k 17 letům vězení za velezradu a vyzvědačství, důvodem uvěznění byla jeho činnost ve skautské odbojové organizaci Černý lev a náboženské aktivity. Při soudním líčení ho prokurátor vinil i \"z vraždy nevinných korejských dětí, matek a starců\".\n\nUvězněn byl ve věznici v Leopoldově, kde sdílel celu například i s budoucím československým prezidentem Gustávem Husákem. V roce 1960 byl po rozsáhlé amnestii prezidenta Antonína Novotného podmínečně propuštěn. V roce 1961 byl znovu zatčen, odsouzen za rozvracení republiky na dva roky vězení a zbytek předchozího trestu. Nejprve byl uvězněn znovu v Leopoldově, pak byl přeložen na žádost sestry a matky do Valdic, kde byl vězněn také jeho švagr. V této věznici přijal tajně kněžské svěcení. Z Valdic byl P. Jaroslav Karl propuštěn v roce 1965 na prezidentskou milost poté, co podal žádost o revizi rozsudku.\n\nPo propuštění pracoval na melioracích v Zemědělském stavebním podniku v Klatovech, Dětské psychiatrické léčebně v Běhařově, kde pomáhal zakládat rehabilitační oddělení. Po dálkovém studiu na střední zdravotnické škole pracoval od roku 1979 jako ošetřovatel v Psychiatrické léčebně v Praze Bohnicích. \n\nZapojil se do aktivit podzemní církve a tajně připravoval české bohoslovce na svěcení, které probíhalo v NDR u biskupa Joachima Meisnera z Berlína. Kněžské povolání mohl legálně vykonávat až po pádu komunismu. V letech 1990–2003 působil jako děkan v Bechyni. Byl aktivním členem Konfederace politických vězňů v Klatovech, kde zároveň působil jako výpomocný duchovní.\n\nZemřel po krátké nemoci ve věku 89 let. \n\nV roce 2013 mu byla udělena Cena Václava Bendy.\n\n"}
{"id": "923380", "url": "https://cs.wikipedia.org/wiki?curid=923380", "title": "Helena Rakousko-Toskánská", "text": "Helena Rakousko-Toskánská\n\nHelena Rakousko-Toskánská, \"Helena Marie Alice Christine Josefa Anna Margareta Madeleine Walburga Blandina Cäcilie Philomena Carmela Ignatia Rita de Cascia, Erzherzogin von Österreich, Prinzessin von Toskana\" (30. října 1903 Linec – 8. září 1924 Tübingen) byla rodem rakouská arcivévodkyně pocházející z toskánské linie Habsbursko-Lotrinské dynastie, sňatkem vévodkyně württemberská.\n\nByla dcerou arcivévody Petra Ferdinanda Toskánského a bourbonsko-sicilské princezny, Marie Kristiny. Mládí prožila v Salzburgu a ve Vídni.\n\nV roce 1923 se provdala za vévodu Filipa Albrechta Württemberského (1893–1975), který byl královským majorem v. v.. Manželství trvalo pouhý jeden rok, neboť Helena při porodu své jediné dcery zemřela. Pohřbena byla do württemberské rodinné hrobky v Altshausenu.\n\nO čtyři roky později se Filip Albrecht oženil podruhé. Jeho vyvolenou se stala Helenina mladší sestra Rosa, se kterou měl šest dětí.\n\n"}
{"id": "923381", "url": "https://cs.wikipedia.org/wiki?curid=923381", "title": "Nyanzapithecus", "text": "Nyanzapithecus\n\nNyanzapithecus je rod vyhynulých úzkonosých primátů, žijících na přelomu časného a středního miocénu (před 13 – 18,5 miliony let) na území dnešní Keni.\n\nRod Nyanzapithecus byl navržen v roce 1986 na zákadě nálezů z ostrova Maboko na Viktoriině jezeře, reprezentujících druh \"Nyanzapithecus pickfordi\". Současně byl do téhož rodu přiřazen také nález, popsaný již v roce 1974 jako \"Rangwapithecus vancouveringi\" (nově byl označen jako \"Nyanzapithecus vancouveringorum\"). V roce 1997 byl popsán třetí druh \"Nyanzapithecus harrisoni\". \n\nV roce 2017 byl oznámen nález nevídaně dobře dochované lebky mláděte, která byla kvůli odlišnostem ve stavbě stoliček zařazena do nového druhu \"Nyanzapithecus alesi\". Lebka byla zachycena v roce 2014 v oblasti Napudet, západně od jezera Turkana a pochází z doby před 13 miliony let. Skvěle dochovaná lebka umožnila díky moderním technologiím (skenování v European synchrotron radiation facility v Grenoblu) poznání vnitřních částí mozkovny, stavby vnitřního ucha i neprořezaných zubů. \n\nV současnosti jsou tudíž z různých lokalit známé celkem čtyři druhy rodu Nyanzapithecus, které na sebe časově navazují a mohou představovat vývojovou linii se zvyšující se specializací druhů.\n\nPůvodně byl rod Nyanzapithecus řazen do blízkosti čeledi Oreopithecidae, ale nyní se spíše preferuje jeho zařazení mezi prokonsulidy.\n\nDosud jen málo známý rod je doložen především fragmenty horních a dolních čelistí. Podobně jako u ostatních proconsulidů se patrně jednalo o býložravé stromové tvory, pohybující se po všech čtyřech končetinách. Samci druhů \"Nyanzapithecus pickfordi\" a \"Nyanzapithecus vancouveringorum\" dosahovali váhy asi 11 kg, samice vážily jen okolo 8 kg. Druh \"Nyanzapithecus harrisoni\" byl patrně o něco menší.\n\nRod Nyanzapithecus je morfologicky velmi blízký příbuzným rodům Mabokopithecus a Rangwapithecus a sdílí s nimi mnohé společné znaky. Otázky vyvolal zejména nález téměř kompletní dolní čelisti z ostrova Maboko, publikovaný v roce 1998. Třetí stoličky z této čelisti jsou morfologicky shodné se stoličkami rodu Mabokopithecus, zbytek chrupu je však extrémně podobný druhu \"Nyanzapithecus pickfordi\". Je tudíž možné, že Nyanzapithecus a Mabokopithecus představují tentýž rod. V případě, že dojde ke sloučení obou rodů, dostane podle taxonomických pravidel přednost označení Mabokopithecus, neboť je téměř o 20 let starší než název Nyanzapithecus.\n"}
{"id": "923382", "url": "https://cs.wikipedia.org/wiki?curid=923382", "title": "Šachy na Letní univerziádě 2013 - muži", "text": "Šachy na Letní univerziádě 2013 - muži\n\nSoutěže v šachu na letní univerziádě 2013 probíhaly v budově dostihového závodiště v období 9. až 15. července 2013.\n\nTurnaj probíhal podle švýcarského systému, ve kterém se v několika kolech šachisté utkávají podle matematického klíče nasazování. Za výhru mají 1. bod, za patový zápas 0,5. bodu a za prohru 0. bodů. Turnaj vyhrává šachista, který získá nejvíc bodů. Za nerozhodného stavu, neboli stejného bodového zisku se pořadí určuje podle systému zvaného Berger. V tomto případě se však použil místo pomocného systému Berger systém Buchholz.\n\nTurnaj mužů nabídl nebývale vyrovnanou soutěž, která přinutila pořadatele zařadit zápas v bleskovém šachu. \n\nPo čtyrech kolech bylo v čele 7 šachistů s bodovým ziskem 3,5 b. Pět z nich se v čele udrželo až do konce. Ukrajinec Onisčuk a Gruzínec Nigalidze začali pomalu klesat pořadím. Úvod se nevydařil především domácím Rusům, kteří měli dva nejvýše nasazené šachisty. Jak Andrejkin tak Alexejev byli po 4. kolech až ve třetí desítce pořadí. Alexejevovi se ještě podařilo probojovat se do bojů o medaile, ale Andrejkinovi se turnaj vysloveně nepodařil. \n\nV dalších kolech se v čele drželi především dva Číňané Li a Ma, kteří však v 7. kole vzájemný zápas patovali a umožnili soupeřům s nimi vyrovnat skóre. Po osmém kole byli v čele se stejným bodový ziskem 6 b. Ma, Li, Andriasjan, Alexejev, So a Malatkov. V 9. kole se všech 6 šachistů utkalo mezi sebou o vítězství. Všechny 3 zápasy však skončili patem a se zmíněnou šestici vyrovnali skóre Číňan Čou, Rus Sjugirov a Polák Tomczak. O medailistech muselo rozhodnout pomocné hodnocení Buchholz. První kritérium určilo pouze medailisty. Se 47,5 b. mezi nimi byli So, Andriasjan a Li. Po použití druhého kritéria ze souboje o zlato vypadl Číňan Li, ale Filipínec So a Armén Andriasjan měli opět vyrovnaný počet bodů. Třetí kritérium by dopadlo stejně proto FIDE navrhla udělit dvě zlaté medaile. To však FISU odmítla s tím, že vítěz musí být pouze jeden. Proto o držiteli zlaté medaile rozhodl zápas v bleskovém šachu (armageddon). Výhru a zlato nakonec bral Filipínec Wesley So.\n\n\n"}
{"id": "923388", "url": "https://cs.wikipedia.org/wiki?curid=923388", "title": "About Me", "text": "About Me\n\nABOUT ME s.r.o. je od roku 2010 autobusový dopravce v Praze. Specializuje se na midibusové městské linky Pražské integrované dopravy. V rámci PID tento dopravce vyniká výrazně nejmladším vozovým parkem; jako jediný dopravce v PID má 100% zastoupení nízkopodlažních vozů. Původním vlastníkem byl Ing. Ondřej Havlíček, později se stal spoluvlastníkem Gábor Gesztes, od 13. června 2018 společnost vlastní Radek Novotný prostřednictvím své společnosti 4check s.r.o.\n\nSpolečnost byla zapsaná do obchodního rejstříku 14. prosince 2009, pravděpodobně jen jako ready-made společnost. Nejprve byla 100% podílníkem společnost KancelPlus, s.r.o. se sídlem v Křenově ulici na Veleslavíně a jednatelem byl Ing. Radim Třešňák z Poděbrad, jednatel a podílník mateřské společnosti.\n\nOd 12. srpna 2010 byl jako 100% podílník zapsán Ing. Ondřej Havlíček ze Smidar, který byl od té doby jediným jednatelem. K 28. února 2011 došlo k rozdělení podílů, Ondřej Havlíček snížil svůj podíl na 60 % a 40% podíl od něj získal Gábor Gesztes z Prahy. Sídlo má společnost na adrese Praha 6, Veleslavín, Křenova 438/7, provozovnu v Hostivaři na adrese U Továren 770/1b. \n\nOd 13. června 2018 se novým vlastníkem stala společnost 4check s.r.o., jejímž vlastníkem a jednatelem je Radek Novotný. Novým ředitelem se stal Radek Novotný. \n\nOd 10. října 2010 se jako nový a dosud neznámý dopravce stal provozovatelem dvou nových midibusových linek: linky 295 v trase Třeboradice – Čakovice – Obchodní centrum Čakovice – Poliklinika Frýdecká – Českolipská – Poliklinika Prosek – Starý Prosek – Nemocnice Bulovka a linky 297 v trase v trase Želivského – Třebešín – Malešická stráň – Rektorská – Poliklinika Malešice.\n\nK 12. prosinci 2010 začal provozovat rovněž novou midibusovou linku 296 v trase Nádraží Horní Počernice – Jeřická – Chvaly – Slatiňanská – Obchodní centrum Černý Most – Černý Most – Bryksova – Generála Janouška – Vajgarská – Nádraží Kyje – Sídliště Jahodnice – Hostavice – Novozámecká – Dolní Počernice – Štěrboholy – Obchodní centrum Štěrboholy – Dolní Měcholupy – Nádraží Horní Měcholupy – Boloňská – Sídliště Na Groši – Zahradní Město – Skalka – Michelangelova – Sídliště Skalka.\n\nK 12. prosinci 2010 převzal po dopravci Societa o.p.s. linku H2 pro tělesně postižené (interní kódování linky 797, licenční číslo pravděp. 103002), která byla zároveň prodloužena do trasy (Kodymova – Bucharova – Nemocnice Motol – Vypich – Břevnovská – Hradčanská (V) – Malostranská – Nemocnice Na Františku – Náměstí Republiky (T) –) Florenc – Náměstí Republiky (Z) – Na Smetance – Jiřího z Poděbrad – Nemocnice Vinohrady – Poliklinika Zahradní Město – Centrum Zahradní Město a místo dosavadních minibusů začaly být nasazovány midibusy. K 1. září 2012 byla linka zrušena.\n\nOd 11. prosince 2011 dopravce provozuje novou midibusovou linku č. 168 v trase Nové Butovice – Poliklinika Lípa – Hůrka – Kodymova – K Fialce – Za Mototechnou – Ordovická – Šafránkova – Motol – Nemocnice Motol – Na Šafránce – Nemocnice Na Homolce, což však vzhledem k současnému omezení linky H2 nepředstavovalo nárůst výkonů.\n\nOd prosince 2011 tak dopravce provozoval městské linky PID č. 168, 295, 296 a 297 a zvláštní linku pro tělesně postižené H2.\n\nOd 1. září 2012 začal provozovat nově zřízenou midibusovou linku 138 v trase Sídliště Skalka – Sídliště Spořilov – Sídliště Skalka.\n\nOd 29. června 2013 přestal dopravce provozovat linku 138 v trase Sídliště Skalka – Sídliště Spořilov – Sídliště Skalka, kterou převzal Dopravní podnik hl. m. Prahy a.s., přestal provozovat linku 297 Nemocnice Vinohrady – Poliklinika Malešice, kterou převzala Veolia Transport Praha s.r.o. resp. od 1. července Arriva Praha s.r.o., a začal provozovat linku 293 Milíčov – Poliklinika Budějovická, kterou v předchozí trase provozovala Veolia Transport Praha a.s.\n\nROPID, město Praha ani dopravce nikdy nezveřejnili, jakým způsobem byl tento dopravce pro zakázky v PID vybrán, to však není obvyklé zveřejňovat ani u jiných dopravců.\n\nV roce 2011 na tohoto dopravce připadlo od 1,48 % výkonů autobusové dopravy v rámci celé PID v prvním čtvrtletí do 1,64 % ve čtvrtém čtvrtletí. V 1. čtvrtletí 2013 na tohoto dopravce připadlo 1,66 % výkonů autobusové dopravy v rámci celé PID.\n\nVe výběrovém řízení na provozování příměstské autobusové linky 302 Palmovka – Přezletice v období od 15. prosince 2013 do prosince 2023 byla v září 2013 z 8 uchazečů vybrána společnost About Me s.r.o. s nabídkovou cenou 39 068 594,04 Kč za 48 měsíců, což byla nejnižší nabídková cena ze všech zájemců. Objem zakázky byl v nabídkovém řízení odhadnut na 316 511 linkových km/rok (1 266 042 km za 48 měsíců) a 44,38 milionu Kč (uvedeno jako cena za celou zakázku, ve zprávě o výsledku řízení uvedena tatáž cena jako cena za 48 měsíců).\n\nZa rok 2011 ROPID zařadil dopravce ABOUT ME mezi 4 dopravce v nejvyšší kategorii hodnocení (dopravce s vysokou kvalitou), zatímco 9 dalších dopravců bylo hodnoceno nižšími stupni.\n\nZa rok 2012 ROPID zařadil dopravce ABOUT ME mezi 8 dopravců v nejvyšší kategorii hodnocení, přičemž spolu s Dopravním podnikem hl. m. Prahy byli jediní dva dopravci, kteří za tento rok splnili požadovanou úroveň náročnosti ve všech standardech.\n\nZa 1. čtvrtletí 2013 ROPID zařadil dopravce ABOUT ME s.r.o. mezi 6 dopravců, kteří dosáhli nejvyššího stupně úspěšnosti, dopravci s vysokou kvalitou; 7 dalších dopravců se umístilo v nižších kategoriích hodnocení. Jediným ze sledovaných standardů, kde se mu nepodařilo dosáhnout požadované úrovně náročnosti, byla čistota vozidel.\n\nV posledních letech se ale stav vozidel About Me razantně zhoršil. Vozy jsou \"otlučené\", standartně nesvítí některé světlo, vozy vydávají nezdravé zvuky, v interiéru se hýbají části např. stropnice, je tam silný zápach, roztrhané a počmárané sedačky (zadní část vozu je pro opravdu otrlé). Avšak od ztráty linky 302 a dostání linky 117 se především vozy SOR NB 12 musely opravit, alespoň z vnější části vozu.\n\nV roce 2010 dopravce zahájil provoz s vozovým parkem vozů typu SOR CN 8,5, z toho 4 vozy (pátý měl být dodán vzápětí) patřily přímo dopravci a byly provedeny v červenomodrobílém nátěru PID a dva vozy byly zapůjčené, z toho jeden byl v bílém nátěru a jeden (známý z výstavy Autotec) v červeném. K roku 2013 vlastnil 16 autobusů SOR CN 8,5 (evidenční čísla 1920–1935).\n\n30. ledna 2012 dopravce zařadil do provozu první dva autobusy typu Solaris Urbino LE 8,9 (Solaris Alpino), během roku pak další tři. K roku 2013 provozoval 5 autobusů tohoto typu (evidenční čísla 1936, 1937, 1938, 1939, 1940). Tyto vozy má dopravce v dlouhodobém pronájmu od výrobce Solaris CZECH spol. s r.o. About Me byl prvním dopravcem v České republice, který tento typ autobusů nasadil.\n\n1. ledna 2014, ale zkušebně už několik týdnů předem, provozuje autobusy SOR NB 12 s unikátní třídveřovou úpravou pro příměstskou linku 302.\n\nDopravce provozoval rovněž různé zapůjčené autobusy, kromě typu SOR CN 8,5 (ev. č. 1936, 1939, 1940, 1941) též typ SOR BN 12 (ev. č. 1939, květen 2011 a jiný vůz v dubnu 2012, v červeném nátěru Veolia) či Solaris Urbino 10 (ev. č. 1939, prosinec 2011 až únor 2012, modrobíložlutý nátěr DP Ostrava), SOR BN 8,5 (září 2012 až leden 2013, červený nátěr, ev. č. 1941), SOR BN 10,5 (ev. č. 1939, červený nátěr, říjen až listopad 2011), BMC Hawk (květen 2011, bez evidenčního čísla PID, se slovenskou poznávací značkou), Irisbus Crossway LE 10.8M (ev. č. 1942, bílý nátěr, září až říjen 2012), Mercedes-Benz Citaro III (ev. č. 1942, bílý nátěr, od prosince 2012).\n\nOd svého vstupu do PID je po celou dobu v rámci tohoto systému dopravcem s nejmladším vozovým parkem a nejvyšším podílem nízkopodlažních autobusů. Jako jediný z dopravců v PID má 100% zastoupení nízkopodlažních autobusů a jako jediný z dopravců v PID má ve vozovém parku 100% zastoupení vozů mladších 12 let; průměrné stáří činilo v 1. čtvrtletí 2013 jen 2,0 roků, čemuž se z ostatních dopravců nejvíce blíží PROBO BUS s průměrným stářím vozidel 6,7 roku.\n\nV roce 2017 provozuje celkem 36 autobusů značek SOR (29), Solaris (4) a Iveco (3).\n\nABOUT ME uzavřela se Střední průmyslovou školou dopravní Masná a se Střední průmyslovou školou dopravní Motol smlouvu o krátkodobých odborných praxích pro studenty těchto škol.\n\n"}
{"id": "923390", "url": "https://cs.wikipedia.org/wiki?curid=923390", "title": "Kostel svatého Havla (Kuřívody)", "text": "Kostel svatého Havla (Kuřívody)\n\nKostel svatého Havla v Kuřívodech na Českolipsku byl postaven v 13. století. Později byl přestavován i poničen, byla mu přistavěna kostelní věž, nyní je pozvolna opravován. Je chráněn jako kulturní památka České republiky.\n\nKostel byl postaven kolonizátory pustého území kolem poloviny 13. století v raně gotickém slohu a byl roku 1279 zmiňován jako místo, kde se mohla pomodlit česká královna-vdova Kunhuta, vězněná na hradě Bezděz se svým malým synem Václavem. Když se později Václav II. stal českým králem, stal se kostel filiálním.\n\nPočátkem 17. století byla zdejší farnost ve správě luteránských pastorů, zpět římským katolíkům se dostal v roce 1624. O sto let později byl značně přestavěn zásluhou hraběnky Margarety z Valdštejna.\n\nPo roce 1947 byly Kuřívody začleněny do Vojenského prostoru Ralsko. Postupně byla část vnitřního vybavení odvezena mimo obec, oltář do Struh u Svojan, křtitelnice, kříž a obrazy do Bělé pod Bezdězem. V období let 1968 až 1991 bylo okolní vojenské území ve správě sovětských vojsk. V tomto období byl v chátrajícím kostele sklad zeleniny.\n\nKostel, zapsaný na ústředním seznamu kulturních památek ČR pod číslem 32967/5-3488, je ve vlastnictví římskokatolické církve. Mše jsou slouženy v neděli. \n\nPo roce 1990 byla opravena střecha a kostelní věž. Při rekonstrukci kostela svatého Havla v Kuřívodech byly odkryty výjimečné gotické nástěnné malby z 13. a 14. století. Některé dochované části výzdoby kostela jsou v Česku unikátní.\n\nPřímo před vstupní částí kostela stojí dva kamenné pomníky rakouským a pruským císařským vojákům - obětem bojů z 26. června 1866 (Eugen Jarič, Josef Wagner a 2 neznámí vojáci a pruský hejtman Gustav Moldenhawer a několik dalších vojáků).\n\n\n"}
{"id": "923392", "url": "https://cs.wikipedia.org/wiki?curid=923392", "title": "Herculis 2013", "text": "Herculis 2013\n\nHerculis 2013 byl lehkoatletický mítink, který se konal 19. července 2013 v Monaku. Byl součástí série mítinků Diamantová liga.\n"}
{"id": "923397", "url": "https://cs.wikipedia.org/wiki?curid=923397", "title": "DN Galan 2010", "text": "DN Galan 2010\n\nDN Galan 2010 byl lehkoatletický mítink, který se konal 6. srpna 2010 ve švédském městě Stockholm. Byl součástí série mítinků Diamantová liga. \n"}
{"id": "923399", "url": "https://cs.wikipedia.org/wiki?curid=923399", "title": "Bonda (rybník)", "text": "Bonda (rybník)\n\nBonda je rybník nacházející se v obci Radim, konkrétně mezi Radimí a Podhájím. Leží na potoce Trnávka, který pramení asi 600 m severovýchodně v lese. Rybník Bonda je podélný o délce asi 230 m a šířce 80 m. Po zpevněné hrázi vede asfaltová silnice. \n"}
{"id": "923401", "url": "https://cs.wikipedia.org/wiki?curid=923401", "title": "Weltklasse Zürich 2010", "text": "Weltklasse Zürich 2010\n\nWeltklasse Zürich 2010 byl lehkoatletický mítink, který se konal 19. srpna 2010 ve švýcarském Curychu. Byl součástí série mítinků Diamantová liga. \n"}
{"id": "923402", "url": "https://cs.wikipedia.org/wiki?curid=923402", "title": "Šachter Karagandy FK", "text": "Šachter Karagandy FK\n\nŠachter Karagandy FK (kazašsky Шахтёр Қарағанды Футбол Клубы) je kazašský fotbalový klub z města Karaganda, který byl založen v roce 1958. Svá domácí utkání hraje na stadionu Šachteru s kapacitou 19 500 míst. Klubové barvy jsou černá a oranžová. V sezóně 2012 se stal podruhé mistrem kazašské nejvyšší ligy (Premjer Ligasy), když obhájil prvenství ze sezóny 2011.\n\nV Lize mistrů UEFA 2013/14 postoupil Šachter ve druhém předkole po dvou shodných výhrách 1:0 přes favorizovaný běloruský klub BATE Borisov. Ve třetím předkole vyřadil albánského mistra KF Skënderbeu Korçë (výhra 3:0 doma a porážka 2:3 v Albánii). Ve čtvrtém předkole (play-off předkolo) narazil na skotský Celtic FC, který porazil v prvním zápase doma 2:0, ale v odvetě mu podlehl 0:3. Postup do základní skupiny Ligy mistrů Karagandě unikl, ale představila se v základní skupině Evropské ligy 2013/14.\n\nKaraganda se probojovala i do Evropské ligy UEFA 2014/15.\n\n\nKlub nechal před domácím zápasem play-off předkola Ligy mistrů UEFA 2013/14 proti skotskému celku Celtic FC rituálně podříznout ovci. Oběť měla přinést hráčům štěstí na kopačky. Šachter vyhrál nad favorizovaným Celtikem 2:0. Rituál plánovali provést i v odvetě ve Skotsku, což jim na popud PETA (organizace pro etické zacházení se zvířaty) zatrhla evropská fotbalová asociace UEFA, která klubu pohrozila disciplinárním řízením. Šachter ve Skotsku prohrál 0:3 a o šanci na postup do základní skupiny Ligy mistrů přišel gólem v závěru utkání (resp. v nastaveném čase).\n\n"}
{"id": "923406", "url": "https://cs.wikipedia.org/wiki?curid=923406", "title": "Memorial Van Damme 2010", "text": "Memorial Van Damme 2010\n\nMemorial Van Damme 2010 byl lehkoatletický mítink, který se konal 27. srpna 2010 v hlavním městě Belgie, v Bruselu. Byl součástí série mítinků Diamantová liga. \n"}
{"id": "923411", "url": "https://cs.wikipedia.org/wiki?curid=923411", "title": "VuFind", "text": "VuFind\n\nVuFind je otevřený knihovnický vyhledávací nástroj. Umožňuje uživatelům vyhledávat v rozhraní podobném webovým vyhledávačům a zároveň nasazuje určité funkcionality webu 2.0, jako je tagování, komentáře, RSS či implementaci dalších nástrojů.\nJe aktivně vyvíjen na Villanova University v Pensylvánii, verze 1.0 byla vydána v červenci roku 2010.\n\nV březnu 2016 bylo nahlášeno 126 institucí používajících VuFind, mezi nimi i několik z České republiky .\n\n"}
{"id": "923412", "url": "https://cs.wikipedia.org/wiki?curid=923412", "title": "Římskokatolická farnost Jítrava", "text": "Římskokatolická farnost Jítrava\n\nŘímskokatolická farnost Jítrava (lat. \"Pankracium\") je územní společenství římských katolíků v Jítravě a okolí. Organizačně spadá do libereckého vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nMatriky jsou v místě vedeny od roku 1734. Fara byla kanonicky zřízena v roce 1778.\n\n\n\n"}
{"id": "923414", "url": "https://cs.wikipedia.org/wiki?curid=923414", "title": "Marjánka", "text": "Marjánka\n\nMarjánka může být:\n\n\n\n\n\n\n\n"}
{"id": "923420", "url": "https://cs.wikipedia.org/wiki?curid=923420", "title": "PFK Ludogorec Razgrad", "text": "PFK Ludogorec Razgrad\n\nPFK Ludogorec 1945 Razgrad (bulharsky ПФК Лудогорец 1945 Разград) nebo jednoduše Ludogorec je bulharský fotbalový klub z města Razgrad, který byl založen v roce 1945. Svá domácí utkání hraje na stadionu Ludogorec Arena s kapacitou 8 000 míst. Klubové barvy jsou zelená a bílá. V sezóně 2015/16 se stal popáté v řadě mistrem bulharské nejvyšší soutěže).\n\nLudogorec pochází ze jména regionu Ludogorie na severovýchodě Bulharska, ve kterém leží město Razgrad, a znamená \"bláznivý prales\", i když původní význam je bližší vyjádření \"divoký prales\".\nKlub byl založen v roce 1945 jako fúze dvou celků z Razgradu – Beli Lom a Botev. Pohyboval se v nižších fotbalových soutěžích. V roce 2006 zanikl.\n\n18. 8. 2006 byl vzkříšen Aleksandarem Aleksandrovem a Vladimirem Dimitrovem pod názvem Ludogorie Razgrad. Roku 2002 byl přejmenován na FK Razgrad 2000.\n\nV roce 2010 do klubu vstoupil bulharský magnát Kiril Domušjev vlastnící farmaceutickou firmu Huvepharma a došlo k přejmenování na PFK Ludogorec 1945 Razgrad. Jeho cílem bylo přivést klub do nejvyšší bulharské ligy, což se povedlo hned v sezóně 2010/11. V následující sezóně 2011/12 nejenže Ludogorec vyhrál ligu (A Grupu), ale získal dokonce domácí double po výhře v bulharském fotbalovém poháru a navíc vyhrál i bulharský Superpohár. Stal se tak třetím bulharským klubem (po CSKA Sofia a Levski Sofia), kterému se to podařilo. V sezóně 2012/13 ligový titul obhájil, když v posledním kole předstihl Levski Sofia.\n\nDařilo se mu v evropských pohárech v ročníku 2013/14. Sice vypadl v play-off předkole Ligy mistrů se švýcarským FC Basilej, ale v základní skupině B Evropské ligy byl suverénní, vyhrál ji se ziskem 16 bodů (z 18 možných) a postoupil do jarní vyřazovací fáze. Za sebou nechal ukrajinský Černomorec Oděsa, nizozemský PSV Eindhoven a chorvatský Dinamo Záhřeb. Byl vyřazen v osmifinále španělským celkem Valencia CF po porážkách 0:3 a 0:1.\n\nV sezoně 2014/15 postoupil poprvé ve své historii do základní skupiny elitní evropské pohárové soutěže - Ligy mistrů UEFA a jako první bulharský klub v historii v hlavní fázi bodoval (22. října 2014 výhra 1:0 nad švýcarským mužstvem FC Basilej v základní skupině D).\n\nStejný úspěch se mužstvu povedl i v sezóně 2016/17, kde ve skupině s Arsenalem, Paris Saint-Germain a FC Basilej skončil na 3. místě a pokračoval v sezóně v Evropské lize, kde v prvním kole jarní fáze nestačil na dánský tým FC Kodaň.\n\n\nAktuální k 14. 6. 2016\n\nUmístění od sezóny 2009/10\n\nPoznámka: Od sezóny 2016/17 změnily 2 nejvyšší bulharské ligy své názvy z A grupa a B grupa na Părva liga, respektive Vtora liga.\n\n"}
{"id": "923423", "url": "https://cs.wikipedia.org/wiki?curid=923423", "title": "ITunes Session", "text": "ITunes Session\n\niTunes Session je EP americké indie rockové skupiny Imagine Dragons. Bylo vydáno dne 28. května 2013 přes vydavatelství KIDinaKORNER a Interscope.\n\n"}
{"id": "923425", "url": "https://cs.wikipedia.org/wiki?curid=923425", "title": "Diskografie Tomáše Kluse", "text": "Diskografie Tomáše Kluse\n\nDiskografie českého písničkáře Tomáše Kluse tvoří převážně šest sólových studiových alb včetně tří nahratých s Jeho cílovou skupinou. V rámci dodatečného formátu přispěl také na dva soundtracky.\n\nJeho prvních tří studiových alb vydaných v zastoupení Sony, jmenovitě \"Cesta do záhu(d)by\" (2008), \"Hlavní uzávěr splínu\" (2009) a \"Racek\" (2009), se prodalo přibližně sto tisíc kusů. Zbylé dvě alba neboli \"Proměnamě\" (2014) a \"Anat život není\" (2015) vydal už ve vlastním nákladu.\n"}
{"id": "923428", "url": "https://cs.wikipedia.org/wiki?curid=923428", "title": "Ludogorec Arena", "text": "Ludogorec Arena\n\nLudogorec Arena (bulharsky Лудогорец Арена) je fotbalový stadion v bulharském městě Razgrad, který je domovem klubu PFK Ludogorec Razgrad. Kapacita je 8 000 míst k sezení, jiný zdroj uvádí 6 500 míst. Osvětlení stadionu je 1 400 luxů, otevřen byl 21. září 2011.\n\n"}
{"id": "923432", "url": "https://cs.wikipedia.org/wiki?curid=923432", "title": "Marie Pia Savojská", "text": "Marie Pia Savojská\n\nMarie Pia Savojská (16. října 1847 – 5. červenec 1911) byla portugalská královna, manželka Ludvíka I. Portugalského.\n\nMarie Pia byla dcerou italského krále Viktora Emanuela II. a jeho manželky Adelheid Rakouské. Jejími bratry byli italský král Umberto I. a Amadeus I. Španělský.\n\n6. října roku 1862 se v Lisabon vdala za portugalského krále Ludvíka z dynastie Braganza-Sasko-Koburg-Gotha. Jako královna byla Marie Pia známá jak pro svou extravaganci a finančně náročný životní styl, tak pro angažovaní se v charitě. Z manželství se narodili dva synové:\n\nKrál Ludvík zemřel 19. října 1889, Marie Pia si však u dvora zachovala silnou pozici a v případě nepřítomnosti krále a královny sloužila coby regentka království. Silně ji zasáhl úspěšný atentát na jejího syna Karla a korunního prince Ludvíka Filipa, ke kterému došlo 1. února 1908. Během posledních let v Portugalsku vykazovala známky senility a zřídka byla na veřejnosti spatřena.\n\nZažila ještě sesazení svého mladšího vnuka Manuela z trůnu a vyhlášení portugalské republiky v roce 1910. Poté se vrátila do své rodné Itálie, kde rok poté zemřela.\n\nMaria Pia se neangažovala v politických záležitostech, ale při konfliktu s João Carlosem vévodou ze Saldanhy roku 1870, prohlásila: \"\"kdybych byla králem, nechala bych ho zastřelit\"!\"\n\nJako královna byla Maria Pia považována za poněkud extravagantní, hlavně z důvodu množství svých aktivit v oblasti charity a dobročinných akcí na pomoc prostým Portugalcům. Ti ji pro její soucit a práci pro sociálně slabé přezdívali \"milosrdný anděl\" a \"matka chudých \". Na druhou stranu si však také potrpěla na nákladné společenské akce. Měla také velký podíl na zvelebení interiéru královského paláce Ajuda v Lisabonu, který dodnes slouží jako reprezentační sídlo pro hoštění státnických návštěv.\n\n"}
{"id": "923435", "url": "https://cs.wikipedia.org/wiki?curid=923435", "title": "Seznam hlav států v roce 1918", "text": "Seznam hlav států v roce 1918\n"}
{"id": "923438", "url": "https://cs.wikipedia.org/wiki?curid=923438", "title": "Bernard Hill", "text": "Bernard Hill\n\nBernard Hill (* 17. prosinec 1944 Manchester) je anglický herec. Studoval Polytechnic School of Drama v Manchesteru. Věnoval se také karate, ve kterém to dotáhl až na fialový pásek, a jezdectví. Hrál ve dvou ze tří nejúspěšnějších filmů všech dob: Titanic a .\nVe filmu Pán prstenů, kde přišel ke své nejvýznamnější roli Théodena, krále Rohanu, měl ztvárnit Gandalfa. Nakonec tuto roli dostal Ian McKellen.\n\n\n"}
{"id": "923439", "url": "https://cs.wikipedia.org/wiki?curid=923439", "title": "Proboštství Česká Lípa", "text": "Proboštství Česká Lípa\n\nProboštství plaských cisterciáků v České Lípě existovalo v letech 1253–1786.\n\nV roce 1253 založili na jižním předměstí České Lípy cisterciáci z Plas vedeni opatem Gerhartem filiální dům svého kláštera – proboštství. Areál zahrnoval samotnou budovu a kostel sv. Máří Magdaleny. Existence proboštství se ukázala být poměrně problematickou, mimo jiné kvůli značné vzdálenosti od mateřského kláštera.\n\nV roce 1345 byl při kostele a proboštství založen špitál, o který se starali cisterciáci z kláštera v Hradišti nad Jizerou. Za husitských válek byly proboštství i kostel vypáleny a pobořeny. Znovu obsazeno mnichy bylo až na konci 15. století. V roce 1518 byl kostel opraven (stavitel Benedikt Rejt, z této doby pochází pozoruhodná klenba v presbytáři), ale když roku 1580 vyhořel, musel být znovu opraven. Barokní úpravy následovaly pak roku 1697 a roku 1759. Po obnově však už žádné významnější období rozkvětu nenastalo. Českolipští měšťané se navíc přiživovali na polích a loukách, jejichž výnosy byly původně určeny na vydržování proboštství a svatomagdalenského kostela. Z té doby také pochází dohoda cisterciáků s českolipskými augustiniány, aby tito ve stanovené dny v kostelíku sv. Máří Magdaleny konali bohoslužby.\n\nLze však říci, že i v této době určitá cisterciácká tradice v České Lípě existovala – českolipský rodák Josef Elbel v 18. století vstoupil do cisterciáckého kláštera v Oseku, a následně v letech 1776–1798 byl – jako Mauritius Elbel – jeho opatem. V Oseku působil také další cisterciák původem z České Lípy, Nivard Sommer. Jiný českolipský rodák - Konrad Proche, byl opatem cisterciáckého kláštera Neuzelle.\n\nV roce 1756 nechal plaský opat Tyttl budovu proboštství renovovat. V roce 1785 císař Josef II. však plaský klášter zrušil, a v následujícím roce zanikla i tato jeho českolipská filiálka. Proboštství bylo císařem Josefem II. zrušeno a kostel se stal filiálním k městské farnosti. Kostelík koupil hrabě Michal Kounic, a budova proboštství pak až do poloviny 20. století sloužila jako byty. Změna nastala až v 60. letech 20. století, kdy do této budovy bylo přeneseno sídlo českolipské městské farnosti. Tomuto účelu slouží budova dodnes. V kostelíku sv. Máří Magdaleny jsou pravidelné bohoslužby.\n\n"}
{"id": "923450", "url": "https://cs.wikipedia.org/wiki?curid=923450", "title": "Kamil Fila", "text": "Kamil Fila\n\nKamil Fila (* 28. června 1980 Znojmo) je český filmový recenzent, kritik a pedagog. \n\nVystudoval teorii a dějiny filmu a audiovizuální kultury na Filozofické fakultě Masarykovy univerzity (FF MU) v Brně. Začínal na přelomu století v internetových časopisech Inzine.cz, Filmpub.cz, Filmweb.cz, Moviezone.cz a papírových časopisech \"Živel\", \"Tamto\" a \"Metropolis\". V letech 2003 až 2008 byl externistou v měsíčníku \"Cinema\". Mezi léty 2005 a 2010 byl redaktorem dvouměsíčníku \"Cinepur\". \n\nMezi léty 2008 a 2012 působil jako stálý recenzent na serveru \"Aktuálně.cz\", poté získal místo redaktora kulturní rubriky v týdeníku \"Respekt\", kam psal čtyři roky. V únoru 2016 spustil vlastní web zaměřený na filmovou i televizní tvorbu a nová média s názvem \"Ještě větší kritik, než jsme doufali\".\n\nKamil Fila sám označuje svůj publicistický styl za „literární stylizaci, která je kontrolovaná“, zatímco Lidové noviny uvedly Filu jako „ostrého kritika“ poté, co se lednu 2014 se dostal do sporu s režisérem Filipem Renčem a Renč na Filovu kritiku reagoval vulgárními slovními útoky.\n\nV roce 2006 napsal stostránkový doplněk ke knize Roberta Fischera \"David Lynch: Temné stránky duše\" (nakladatelství JOTA), kde popsal tvůrčí dráhu slavného režiséra od roku 1995 do roku 2006. Podílel na na obou dílech knihy \"Kmeny\" (nakladatelství Big Boss), věnovaných „městským subkulturám“.\n\nPůsobil také jako filmový pedagog na Vyšší odborné škole publicistiky, FF MU či FAMU.\n\nV roce 2013 získal cenu Novinářská křepelka. V roce 2018 byl oceněn titulem Genderman roku za svou „dlouhodobou snahu o demýtizaci feminismu“.\n\nNa různých diskusních serverech a databázích vystupuje pod přezdívkou Tetsuo, jež pochází z jeho oblíbeného japonského kyberpunkového filmu. Podle vlastních slov se snaží pěstovat si „citlivost vůči jakémukoliv druhu filmu“.\n\n"}
{"id": "923451", "url": "https://cs.wikipedia.org/wiki?curid=923451", "title": "Faliraki", "text": "Faliraki\n\nFaliraki ( ) je řecké město na ostrově Rhodos. Je částí obecní jednotky Kallithea. Nachází se na severovýchodním pobřeží ostrova 15 km jižně od hlavního města Rhodos.\n\nPodle sčítání lidu v roce 2011 zde žilo 1996 obyvatel.\n\nPoblíž města se nachází hlavní letiště ostrova. Jde především o turistické a zábavní letovisko. K dispozici je zde řada apartmánů, hotelů a pláží, u kterých se dá koupat v Středozemním moři. Nachází se zde i akvapark, který se pyšní asi 36 tobogány různých obtížností, dále velký lunapark s velkým ruským kolem a dalšími atrakcemi.\n"}
{"id": "923455", "url": "https://cs.wikipedia.org/wiki?curid=923455", "title": "Pumpa (hudební skupina)", "text": "Pumpa (hudební skupina)\n\nPumpa je česká rocková skupina z Prahy s více než třicetiletou historií, v jejímž čele od počátku stojí kytarista Michal Němeček. Založena byla v roce 1981. Skupinou prošla za dlouhá léta existence řada známých muzikantů (např. Ladislav Čepelák a Jindřich Vobořil přišli ze zaniklé skupiny Gen, Radek Křemenák z Blue Effectu, Dan Horyna z Vitacitu, Milan Balcar z Odyssey...). Na konci 80. let se proslavila i díky rozhlasovému pořadu Větrník, kde byly odvysílány hity jako \"Tak tradá\", \"Nasaď páku\" nebo \"Otužování\". Úderný rytmický rock, někdy přirovnávaný k australským AC/DC, byl od počátku postaven na nápaditých riffech, snadno zapamatovatelných refrénech a výrazných zpěvácích (v počátcích Zdeněk Barták, Jindřich Vobořil, nyní Zdeněk Jakubec).\n\nV současnosti vystupuje Pumpa v sestavě Michal Němeček a Pavel Marcel (kytary), Milan Bogo Lebeda (baskytara), Roman Krajdl (bicí), Miloš Mařík (zpěv).\n\n\n"}
{"id": "923458", "url": "https://cs.wikipedia.org/wiki?curid=923458", "title": "140 (číslo)", "text": "140 (číslo)\n\nSto čtyřicet je přirozené číslo. Následuje po číslu sto třicet devět a předchází číslu sto čtyřicet jedna. Řadová číslovka je \"stočtyřicátý\". Římskými číslicemi se zapisuje CXL.\n\nSto čtyřicet je\n\n\n\n\n"}
{"id": "923460", "url": "https://cs.wikipedia.org/wiki?curid=923460", "title": "Gino van Kessel", "text": "Gino van Kessel\n\nGino Ronald van Kessel (* 9. března 1993, Alkmaar) je nizozemský fotbalový útočník a reprezentant Curaçaa, od července 2016 hráč klubu SK Slavia Praha, od léta 2017 na hostování v anglickém mužstvu Oxford United. Mimo Nizozemsko působil na klubové úrovni ve Francii, na Slovensku, v Česku, v Polsku, od léta 2017 je v Anglii.\n\nGino van Kessel se narodil v Nizozemsku, jeho matka pochází z Curaçaa.\nSvoji fotbalovou kariéru začal v týmu Kolping Boys. V mládeži dále působil v SV Vrone, SC Telstar, AZ Alkmaar a AFC Ajax.\n\nV Ajaxu byl členem rezervního týmu. V dubnu 2014 prodloužil v klubu smlouvu do léta 2015. Během celého svého působení neodehrál za první tým žádný zápas.\n\nV prosinci 2012 zamířil na hostování do konce sezóny 2012/13 do klubu Almere City FC. Za tým dal během půl roku 1 gól v 10 ligových utkáních.\n\nV červenci 2013 šel na další půlroční hostování, tentokrát do slovenského týmu FK AS Trenčín, který s Ajaxem spolupracuje (majitelem FK AS Trenčín byl tehdy totiž bývalý hráč Ajaxu Tscheu La Ling). Klub se stal pro hráče prvním zahraničním angažmá. Zde dostal dres s číslem 20. V odvetě třetího předkola Evropské ligy 2013/14 8. srpna 2013 se jednou brankou podílel na remíze 2:2 proti rumunskému týmu FC Astra Giurgiu, Trenčín po porážce 1:3 z prvního utkání doma ze soutěže vypadl. 11. srpna 2013 vstřelil svůj první gól ve slovenské 1. lize při výhře 6:0 nad DAC 1904 Dunajská Streda, tento zápas však figuroval mezi výsledkově zmanipulovanými v sázkařské kauze, která ve slovenské nejvyšší soutěži vyplula na povrch v září 2013. Během svého půlročního hostování v podzimní části ligové sezóny docílil 8 vstřelených branek a 6 asistencí. Jeden gól dal v předkole Evropské ligy. V zimní ligové přestávce se vrátil do Ajaxu a zkoušel se prosadit do A-týmu. Nakonec se vrátil do Trenčína (opět hostování). Celkem nastřílel v sezoně 2013/14 v lize 10 branek, za vítězným spoluhráčem z Trenčína Tomášem Malcem zaostal o čtyři trefy.\n\nPřed ročníkem 2014/15 zamířil na testy do rakouského klubu FK Austria Vídeň. Nakonec odešel do francouzského AC Arles-Avignon, který ho z Ajaxu vykoupil. Hráč nastupoval za klub pouze na podzim 2014 a ve 14 střetnutích 2x rozvlnil síť.\n\nV únoru 2015 se vrátil na přestup do Trenčína, kde podepsal půlroční kontrakt s opcí. V sezóně 2014/15 vyhrál s týmem slovenský fotbalový pohár, ve finále se představil proti mužstvu FK Senica a vstřelil gól, zápas se nakonec rozhodl až v penaltovém rozstřelu. Zároveň se stal ve stejném ročníku mistrem Fortuna ligy a mohl slavit zisk double. V létě 2015 klub uplatnil opci a podepsal s hráčem novou smlouvu.\nV sezóně 2015/16 s týmem Trenčína obhájil double – prvenství ve slovenském poháru i v lize. V předposledním 32. kole Fortuna ligy 2015/16 (13. května 2016) se čtyřmi vstřelenými góly podílel na domácí výhře 5:2 nad MŠK Žilina a se 16 brankami se vyhoupl do čela ligových kanonýrů (o jednu trefu před klubového spoluhráče Matúše Bera). Nejlepším kanonýrem ročníku 2015/16 Fortuna ligy se nakonec stal, stačilo mu k tomu 17 přesných zásahů.\n\nV červenci 2016 podepsal tříletou smlouvu s českým klubem SK Slavia Praha. V médiích se uváděla přestupová částka cca 1,2 milionu eur (cca 32 mil. Kč, al uváděno až 35 milionů Kč). Vybral si číslo dresu 99. V soutěžním zápase debutoval za Slavii v odvetě 2. předkola Evropské ligy 2016/17 proti estonskému mužstvu FC Levadia Tallinn (výhra 2:0). Přestože hrál mírně zbrkle, dokázal přihrát na vítězný gól zápasu a hlavičkou vstřelit rozdílový gól, který znamenal postup Slavie do 3. předkola EL proti portugalskému klubu Rio Ave FC. Postupně se jeho vytíženost zmenšovala a od října 2016 prakticky nehrál.\n\nV roce 2017 získal se Slavií titul mistra nejvyšší české soutěže, ačkoli jarní část sezóny strávil na hostování v Lechii Gdańsk.\n\nV únoru 2017 odešel na hostování do polského prvoligového klubu Lechia Gdańsk. Zde se příliš neprosadil, odehrál pouze 3 ligová utkání.\n\nV létě 2017 stál o jeho služby formou hostování FC Fastav Zlín, vítěz MOL Cupu 2016/17 a účastník základní skupiny Evropské ligy UEFA 2017/18. Jednání se táhla, nakonec sportovní manažer Zlína Zdeněk Grygera po schůzce s otcem hráče a zároveň jeho manažerem prohlásil: \"„Naše představy byly úplně jiné.“\" K jednáním se klub i van Kessel vrátili, hráč však dal nakonec přednost hostování v třetiligovém anglickém klubu Oxford United s opcí na případný přestup.\n\nV květnu 2015 jej nominoval trenér Patrick Kluivert do národního týmu Curaçaa. Debutoval 10. 6. 2015 v kvalifikačním zápase proti Kubě (remíza 0:0).\n\n"}
{"id": "923471", "url": "https://cs.wikipedia.org/wiki?curid=923471", "title": "Tataouinea", "text": "Tataouinea\n\nTataouinea (podle města Tataouine na jihu Tuniska) byl rodem sauropodního dinosaura z čeledi Rebbachisauridae, který žil v období spodní křídy (geologický stupeň alb, asi před 112 - 100 miliony let) na území dnešního severoafrického Tuniska. Byl zřejmě příbuzný rodům \"Demandasaurus\" a \"Nigersaurus\" v rámci podčeledi Nigersaurinae. \"Tataouinea\" byl menší sauropod, dosahující délky kolem 14 metrů a hmotnosti asi 8000 kilogramů.\n\nFosilie tohoto sauropodního dinosaura jsou zajímavé zejména velkým stupněm pneumatizace (dutosti), napovídající vývojové blízkosti s ptáky (jejichž kostra je rovněž vysoce pneumatizovaná). Dinosaura popsali v roce 2013 paleontologové Federico Fanti, Andrea Cau, Mohsen Hassine a Michela Contessi. Typový druh je \"T. hannibali\", což představuje poctu slavnému starověkému kartaginskému vojevůdci Hannibalovi.\n\n\n"}
{"id": "923478", "url": "https://cs.wikipedia.org/wiki?curid=923478", "title": "Arc", "text": "Arc\n\nArc může být:\n\n\nŘeky:\n\n"}
{"id": "923480", "url": "https://cs.wikipedia.org/wiki?curid=923480", "title": "Arc (album, Neil Young &amp; Crazy Horse)", "text": "Arc (album, Neil Young &amp; Crazy Horse)\n\nArc je koncertní album kanadského hudebníka Neila Younga a skupiny Crazy Horse z roku 1991. Nahráno bylo při několika koncertech během jejich amerického turné v roce 1991 a obsahuje noiseovou hudbu vytvořenou za pomoci zpětných vazeb kytar. Album rovněž vyšlo jako součást box setu \"Arc Weld\", na kterém je mimo tohoto alba ještě druhé koncertní album z toho roku \"Weld\".\n\n"}
{"id": "923483", "url": "https://cs.wikipedia.org/wiki?curid=923483", "title": "Vůz Bdt279, 280 ČD", "text": "Vůz Bdt279, 280 ČD\n\nVozy Bdt a Bdt, obě řady číslované v intervalu 50 54 21-08, jsou řadami velkoprostorových osobních vozů z vozového parku Českých drah. Všechny tyto vozy (001–195 a 196–395) vyrobila v letech 1986 až 1991 moravskoslezská Vagónka Studénka pod označením Bte (vozy Bdt měly do roku 1990 přechodné značení Btme). Po rozpadu Československa připadla Českým drahám zhruba polovina těchto vozů.\n\nJsou to neklimatizované osobní vozy se skříní typu UIC-Y o délce 24 500 mm. Mají podvozky GP 200 vybavené kotoučovými brzdami. Jejich nejvyšší povolená rychlost je 120 km/h. Vozy již byly dodány pouze s elektrickým topením.\n\nVnější nástupní dveře jsou zalamovací, mezivozové jsou manuálně posuvné do strany. Vozy mají polospouštěcí okna. Vozy Bdt mají podélné prolisy na střeše.\n\nInteriér vozu je rozdělen na dva velké velkoprostorové oddíly, z nichž jeden má šest a druhý pět fiktivních oddílů. Celkem mají 88 míst k sezení realizovaných jako dvojmístné lavice potažené červenou koženkou v uspořádání 2 + 2.\n\nNátěr je přes okna zelený a zbytek bílý, nově se vozy lakují do modro-bílého stylu od studia Najbrt.\n\nV letech 2008 a 2009 byl do devíti vozů Bdt dosazen centrální zdroj energie (CZE), a tyto vozy byly přeznačeny na řadu Btee.\n\nV letech 2011 až 2013 bylo 32 vozů Bdt a 2 vozy Btee v Pars nova Šumperk zmodernizováno na řídicí vozy Bfhpvee. Ve vozech bylo vytvořeno řídicí stanoviště ve stylu lokomotivy 380. Kromě toho byl i kompletně zmodernizován interiér vozu, byl doplněn CZE, klimatizace, vakuové WC, zásuvky 230 V, audio-vizuální informační systém, nové předsuvné dveře, zvýšení rychlosti na 140 km/h… Celková cena modernizace činila více jak jednu miliardu korun (přibližně 31 milionů Kč za vůz).\n\n26. července 2011 vyhlásily České dráhy výběrové řízení na modernizaci 15 vozů řady Bdt na ABpee. Vozy budou zrekonstruovány na moderní vozy kombinující první (30 míst) a druhou (40 míst) třídu. Při modernizaci bude dosazen CZE, klimatizace, vakuové WC, audio-vizuální informační systém, zásuvky 230 V, nové předsuvné dveře ovládané tlačítky apod. Zároveň bude rychlost vozu zvýšena na 140 km/h, a bude dosazeno přemostění záchranné brzdy. Mimo to bude ještě doplněn 18žilový UIC kabel pro komunikace lokomotivy a řídícího vozu, se kterými mají tyto vozy jezdit. Zakázku vyhrála polská firma PESA Bydgoszcz. Výběrové řízení snížilo cenu rekonstrukce z původních 270 milionů Kč (18 milionů Kč za vůz) na 191 milionů Kč (12 milionů Kč za vůz). Všechny vozy by měly být dodány nejpozději v létě 2014.\n\nV roce 2013 uzavřely České dráhy smlouvu na modernizaci 26 vozů Bdt s firmou KOS Krnov. Vozy při modernizaci získají nový interiér, CZE, předsuvné dveře ovládané tlačítky, přemostění záchranné brzdy a zásuvky 230 V. Zároveň bude maximální rychlost zvýšena na 140 km/h. Naopak nezískají ani klimatizaci, ani uzavřený systém WC. Celková cena rekonstrukce je 219 milionů Kč (8,5 milionu Kč za vůz). Nové označení takto zrekonstruovaných vozů je Bdtee.\n\nVozy lze potkat na některých rychlících (převážně v jižní části republiky) a dále na spěšných a osobních vlacích.\n\n\n"}
{"id": "923493", "url": "https://cs.wikipedia.org/wiki?curid=923493", "title": "Josef Boleslav Pecka", "text": "Josef Boleslav Pecka\n\nJosef Boleslav Pecka (19. září 1849 Praha-Hradčany – 25. července 1897 Chicago) byl žurnalista a básník, představitel první generace dělnických autorů spjatých se založením sociálně demokratické strany. Tvůrce známých dělnických básní a písní.\n\nV roce 1878 spoluzakládal Českoslovanskou sociálně demokratickou stranu. Byl několikrát vězněn; v roce 1885 emigroval do USA, kde prošel vývojem od anarchismu k umírněnému socialismu.\n\nJosef Boleslav Pecka byl synem tkalce, sám také pracoval jako slévač a tkadlec. Od mládí se sám vzdělával a četl socialistickou literaturu a brzy se účastnil politických zápasů. Celý život i svou literární činnost spojil s dělnickým hnutím a podílel se rovněž na založení české sociální demokracie v r. 1878 v hostinci U Kaštanu. Psal do různých časopisů a kalendářů vydávaných pro dělníky, stal se členem redakce \"Dělnických listů\" a r. 1874 založil s L. Zápotockým první samostatné dělnické noviny \"Budoucnost.\" Potom opět vstoupil do redakce obnovených Dělnických listů, přešel s nimi do Vídně (1881), kde se dostal pod vliv anarchistického radikalismu. V protisocialistickém procesu vedeném v Praze byl odsouzen na 14 měsíců za to, že „složením a rozšiřováním rozličných socialistických písní a básní, zejména písně \"Vzhůru, bratři, doba vzchází\" a básně \"Jméno královské,\" porušil úctu k císaři“. Po propuštění (1884) pracoval ještě krátce jako novinář v Brně, v Bratislavě a v Prostějově, ale rok nato, za stupňované perzekuce, odjel do Spojených států, stejně jako další literárně činní představitelé dělnického hnutí (N. Zoula, L. Kochman, F. J. Hlaváček). Snažil se i nadále působit politicky a byl členem různých redakcí. Zemřel 25. července 1897 v Chicagu.\n\nPecka patří mezi průkopníky revoluční žurnalistiky. Do různých novin a časopisů přispíval články, verši a povídkami, vždycky orientovanými na dělnické čtenáře. Nové pojetí literatury ve vztahu k dělnickému hnutí vyložil v úvaze \"Umění a socialismus\" (č. 1880); zdůrazňoval potřebnost kultury pro socialismus a uvědomoval si, že teprve v nových podmínkách společenských bude moci vznikat umění odpovídající skutečným zájmům lidu.\n\nPředevším byl J. B. Pecka (Strahovský) známý četnými revolučními písněmi, jež vedly dělníky k třídnímu vědomí a udržovaly revoluční odhodlání. Hlavním námětem jeho veršů byla bída a perzekuce proletariátu (např. báseň \"Ve vězení)\" a potom myšlenka revoluce a politického boje za společnou rovnost a spravedlnost. Nejpůsobivější formou této poezie byla píseň, buď skutečně zpívaná na lidové a zlidovělé melodie, nebo recitovaná, ale vždy počítající s přímým agitačním účinkem. Peckovy písně, hojně užívající ustálených symbolických obrazů (okovy, prapor, otrok atd.), usilovaly o jasnou srozumitelnost, o jednoznačnost myšlenek a o silné citové působení. Často si braly motivy ze života proletářů, oslavovaly lidskou práci, vycházely z aktuálních událostí dělnického hnutí (\"Pařížská komuna\") a útočily ironií a satirou proti buržoazii (\"Staročeský poslanec\"). Tlumočily kolektivní hněv, revoluční nálady, víru ve vítězství (\"Můj příteli, jen nezoufej\"). Žily dlouho na politických schůzích a demonstracích a šířily se v opisech.\n\nK vydání Peckových básní došlo až posmrtně v Chicagu v neúplném souboru \"Sebrané básně\" (1899). Ve Spojených státech byl rovněž vytištěn Peckou uspořádaný \"Zpěvník českých dělnických písní\" (1887), zachovávající většinou podle paměti starší texty a verše dalších dělnických básníků, kteří emigrovali do Ameriky.\n\n\n\n"}
{"id": "923495", "url": "https://cs.wikipedia.org/wiki?curid=923495", "title": "Římskokatolická farnost Jeníkov", "text": "Římskokatolická farnost Jeníkov\n\nŘímskokatolická farnost Jeníkov (něm. \"Janegg\") je územním společenstvím římských katolíků v rámci teplického vikariátu litoměřické diecéze.\n\nFarnost byla v Jeníkově založena před rokem 1253, a byla inkorporována oseckému klášteru. České cisterciácké nekrologium uvádí celou řadu jmen oseckých cisterciáků, kteří zde vykonávali duchovní správu. Po roce 1945 zde působili kněží diecézní a život farnosti postupně upadal. Po roce 1989 byl již Jeníkov „mrtvou“ farností. Tehdy byla farnost „adoptována“ jihomoravskou farností Vranov nad Dyjí a začal zde pomalý proces obnovy duchovního života.\n\n\"Začátek působnosti jmenovaného v duchovní správě farnosti od:\"\n\n\n"}
{"id": "923496", "url": "https://cs.wikipedia.org/wiki?curid=923496", "title": "Římskokatolická farnost Hostěradice", "text": "Římskokatolická farnost Hostěradice\n\nŘímskokatolická farnost Hostěradice je územní společenství římských katolíků s farním kostelem svaté Kunhuty v obci Hostěradice v děkanátu Moravský Krumlov.\n\nPrvní písemné zmínky o Hostěradicích pocházejí z přelomu 12. a 13. století, kdy obec patřila pod správu louckého kláštera. V roce 1237 část Hostěradic dostal od krále Václava I. Řád německých rytířů, kteří zde působili až do roku 1486. Během této doby členové řádu zde působili jako faráři. V průběhu třicetileté války kostel dvakrát vyhořel. V roce 1673 byla hostěradická farnost povýšena na děkanství.\n\nOd 1. října 2010 je farářem R. D. Josef Dvořák.\n\nDnem vzájemných modliteb farností za bohoslovce a bohoslovců za farnosti brněnské diecéze je 13. říjen. Adorační den připadá na 19. březen. Farnost se pravidelně zapojuje do projektu Noc kostelů.\n\nVe farnosti se pravidelně koná tříkrálová sbírka. V roce 2016 se při ní vybralo v Hostěradicích 15 203 korun, ve Skalici 10 493 korun.\n"}
{"id": "923497", "url": "https://cs.wikipedia.org/wiki?curid=923497", "title": "Stenbus", "text": "Stenbus\n\nSTENBUS s.r.o. (psáno i Stenbus) je pražský, převážně autobusový dopravce, vlastněný Stanislavem a Lukášem Jiráskovými. Pod značkou Stanislav Jirásek – STENBUS jezdí autobusy od roku 1995, od prosince 2008 přešla většina činností pod s. r. o. Veřejnou dopravu provozuje Stenbus vlastním jménem od března 2009, kdy převzal první městské linky Pražské integrované dopravy, v dubnu 2012 začal provozovat i příměstskou linku PID. Jako živnostník provozuje podílník společnosti Stanislav Jirásek od června 2011 autobusy firmy Stenbus dálkovou linku 137444 z Prahy na Šumavu.\n\nNa svém webu uvádí STENBUS s.r.o., že tato společnost vznikla v roce 1995. V letech 1995–2008 jezdily autobusy Stenbus pod hlavičkou podnikající fyzické osoby Stanislav Jirásek – STENBUS. Počátek firmy STENBUS s.r.o. je podle obchodního rejstříku k 10. prosinci 2008, a to změnou vlastníka, sídla a názvu původní společnosti AUTOPARKING spol. s r.o. z Úhonic, existující od roku 2001. Podílníky jsou ze 60 % Stanislav Jirásek a ze 40 % Lukáš Jirásek, oba z Lipenců. Sídlo firmy je v rodinném domku na adrese bydliště Lukáše Jiráska, provozovna je na adrese Bystrá 761/10 v Horních Počernicích (bývalý areál Chema, dnes Yougo Allyos).\n\nFirma provozuje převážně autobusovou dopravu. Dále inzeruje blíže neurčené servisní služby a v rubrice nákladní dopravy pouze odtah vozem Liaz 150 s hydraulickou rukou.\n\nZpočátku Stenbus údajně zajišťoval náhradní dopravu zájezdovými vozy. Od roku 2000 začal provozovat i mikrobusy. Provozuje smluvní osobní dopravu zaměstnanců v Praze a Středočeském kraji pro firmy ČEROZ, DHL, Wincanton Trans Europan a zájezdovou dopravu a dopravu nákladními vozy.\n\nPřed rokem 2009 Stenbus vypomáhal (jako subdodavatel) v náhradní dopravě za tramvaje. Od jara 2008 do jara 2009 vypomáhal jako subdodavatel na linkách PID provozovaných dopravcem Veolia Transport Praha s.r.o.\n\nVlastním jménem vstoupil Stenbus do Pražské integrované dopravy 8. března 2009, kdy převzal linku 269 a školní linky 562 a 564 v oblasti Újezda nad Lesy; do té doby jezdil jako subdodavatel pro Veolia Transport Praha s. r. o. Od 1. května 2009 zahájil provoz na lince 263 Depo Hostivař – OC Štěrboholy. 1. listopadu 2010 zahájil provoz na lince 206 v trase Dejvická – OC Ruzyně (kde nahradil neintegrovanou linku 103122 kladenského dopravce Exprescar). 11. prosince 2011 začal provozovat novou midibusovou linku 260 v Újezdě nad Lesy. Od 9. prosince 2012 místo zrušené linky 206 provozuje linku 218 prodlouženou do původní trasy linky 206. Od 1. dubna 2012 provozuje novou linku 354 v trase Černý Most – Chvaly – Vojická – Nádraží Horní Počernice – Lukavecká – Votuzská – Na Kovárně – Sychrov – Jirny, Logistický park – Jirny, DHL, spolufinancované společností DHL.\n\nV roce 2013 STENBUS s.r.o. provozuje linky Pražské integrované dopravy:\n\nŠkolní linku 564, kterou Stenbus provozoval od 8. března 2009, převzal od 1. září 2010 zpět Dopravní podnik hl. m Prahy.\n\nROPID, hlavní město Praha ani dopravce nezveřejnili, jakým způsobem byl dopravce pro tyto zakázky vybrán, to však obvykle nedělají ani u ostatních dopravců.\n\nPodle výroční zprávy organizace ROPID za rok 2011 byl podíl společnosti STENBUS na výkonech autobusové dopravy v rámci celé PID 1,13 %. V 1. čtvrtletí 2013 byl podíl na výkonech již 1,66 %. Mezi 13 autobusovými dopravci PID je řazen do skupiny 5 dopravců s malým podílem dopravních výkonů.\n\nIhned v prvním zveřejněném hodnocení autobusových dopravců PID, za 1. čtvrtletí 2011, se Stenbus umístil mezi 4 dopravci s nejvyšším stupněm hodnocení (dopravci s vysokou kvalitou), zatímco 9 dalších dopravců se umístilo ve třech nižších stupních hodnocení. Nejvyšší hodnocení si držel po všechna čtvrtletí roků 2011 i 2012. Za 1. čtvrtletí 2013 jej ROPID zařadil mezi 6 dopravců v nejvyšším stupni hodnocení (dopravci s vysokou kvalitou) – zbylých 7 dopravců bylo zařazeno do nižších kategorií. Standardy dlouhodobě nenaplňuje pouze v oblasti stáří vozidel.\n\nStanislav Jirásek navíc od 4. června 2011 svým jménem a autobusy Stenbus provozuje linku 137444 Praha – Strakonice – Vimperk – Stachy (- Kvilda), od 9. června 2013 byla část spojů z Kvildy prodloužena až na Kašperské Hory. Většina spojů je pouze víkendových, pouze jeden pár spojů jezdí denně. Původní označení „Stanislav Jirásek - STENBUS“ bylo od 1. září 2011 v jízdním řádu změněno na pouhé „Stanislav Jirásek“.\n\nDopravce má poměrně pestrý vozový park zahrnující vlastní i vypůjčené autobusy mnoha typů i barevných provedení. Provozuje či provozoval vozy typů Karosa B 932, Karosa B 931, Karosa B 731, Karosa B 941, Karosa C 934, Karosa C 954, Karosa B 952, Karosa C 955, Renault Citybus 12M, MAN Lion´s Regio, MAN Lion´s City (diesel i plynový), Irisbus Crossway LE 12M, Jonckheere ProCity, Mercedes-Benz Conecto LF, Mercedes-Benz Citaro I, Škoda 21Ab, SOR B 9,5, SOR C 10,5. V minulosti jezdil též vozy Mercedes-Benz Conecto Ü, Karosa C 734, Karosa C 735, Karosa B 732, Karosa C 744, Karosa B 741, Karosa LC 735, Renault Master dCi 120, Mercedes-Benz O 404-15 RHD, Volkswagen LT 46, Iveco Turbo Daily, Volkswagen Kutsenits City III\n\nV létě 2013 uvádí (bez údajů o počtu vozidel jednotlivých typů) na svém webu autobusy Iveco Crossway LE, Karosa 955, Karosa 934E, SOR 9,5, MAN Regio, Karosa B 732, (mimo hlavní seznam vozového parku též kloubový autobus Karosa 744), mikrobusy Volkswagen LT 46 a Renault Master a nákladní automobil Liaz 150 s hydraulickou rukou.\n\nZa 1. čtvrtletí 2013 byl podle hodnocení ROPID v rámci PID ze 13. autobusových dopravců na 3. místě (po About Me a DPP) podle podílu nízkopodlažních vozů, jichž ve svém vozovém parku vykázal 42,9 %. Naopak byl 3. nejhorší podle kritéria průměrného stáří vozidel (10,6 let, stanovený standard byl 9 let) a podílu vozidel mladších 12 let, v čemž hodnotou 53,6 % nedosáhl požadovaného standardu 60 % (níže se v obou těchto kritériích umístili jen dopravci Jaroslav Štěpánek a Vlastimil Slezák).\n\nV prosinci 2019 zařadil do provozu 6 nových dieselových autobusů SOR NS 12 s převodovkou ZF.\n"}
{"id": "923498", "url": "https://cs.wikipedia.org/wiki?curid=923498", "title": "Musée Tattegrain", "text": "Musée Tattegrain\n\nMusée Tattegrain (\"Tattegrainovo muzeum\") bylo soukromé muzeum umění v Paříži. Založil jej na počátku 50. let francouzský sochař André Georges Tattegrain (1906-1966) ve svém domě č. 74 v ulici \"Rue de la Faisanderie\" v 16. obvodu. Muzeum byla vystavena jeho sbírka umění z vlastních děl a také děl jeho děda, sochaře a básníka Georgese Tattegraina (1845-1916) a jeho prastrýce, malíře Francise Tattegraina (1852-1915). Po jeho smrti 30. července 1966 bylo muzeum uzavřeno a sbírky rozptýleny.\n"}
{"id": "923499", "url": "https://cs.wikipedia.org/wiki?curid=923499", "title": "Leopold Lažanský z Bukové", "text": "Leopold Lažanský z Bukové\n\nHrabě Leopold Lažanský z Bukové (14. června 1808 Lvov – 7. listopadu 1860 Brno) byl rakouský úředník a moravský místodržitel.\n\nPocházel z rodu Lažanských z Bukové. Narodil se jako mladší syn dvorského kancléře a moravskoslezského gubernátora hraběte Prokopa Lažanského. Jeho matka baronka Tereza Bretfeld zu Kronenburg byla dcerou rektora Karlovy univerzity Josepha Bretfelda, sestrou rektora vídeňské univerzity Františka Leopolda Bretfeld-Chlumčanského a neteří pražského arcibiskupa Václava Leopolda Chlumčanského z Přestavlk.\n\nPo dokončení studií na univerzitách ve Vídni a v Praze vstoupil roku 1829 do státních služeb a stal se nejprve koncipistou haličského gubernia ve Lvově, poté neplaceným guberniálním sekretářem ve Štýrském Hradci. V roce 1836 se vrátil do Lvova na místo systematizovaného guberniálního rady, zasloužil se o vybudování městského parku ve Lvově. V roce 1842 se stal olomouckým krajským hejtmanem. V letech 1844–1847 se nakrátko vrátil do Haliče, kde se stal viceprezidentem tamního gubernia. V roce 1847 byl jmenován viceprezidentem moravskoslezského gubernia (protože nebyl jmenován gubernátor, stál až do zrušení úřadu v roce 1849 v jeho čele), poté se stal moravským místodržitelem. Z titulu funkce předsedy zemského výboru byl i moravským zemským hejtmanem. Během revoluce v roce 1848 se mu podařilo udržet na Moravě klid do té míry, že sem mohl být přenesen na čas z Vídně i Říšský sněm. V době padesátých let působil na Moravě v konzervativně absolutistickém duchu.\n\nV roce 1833 byl jmenován císařským komořím. Byl také vyznamenán velkokřížem Leopoldova řádu a Řádem železné koruny. V letech 1860–1939 po něm bylo pojmenováno dnešní Moravské náměstí v Brně, kde stojí jeho pomník.\n\n"}
{"id": "923500", "url": "https://cs.wikipedia.org/wiki?curid=923500", "title": "Oh! Susanna", "text": "Oh! Susanna\n\n„Oh! Susanna“ (v českém prostředí jen Zuzana) je zlidovělá americká píseň, původně šířená minstrelovými kabaretními soubory. Jejím autorem je Stephen Collins Foster a poprvé byla zveřejněna v roce 1848. Pojednává o jižanském kovbojovi, který se svým banjem cestuje z Alabamy do Louisiany, a řadí se mezi nejoblíbenější americké písně vůbec.\n\nFoster napsal píseň poté, co se roku 1846 přestěhoval do Cincinnati v Ohiu. Poprvé však byla \"Oh! Susanna\" zahrána až 11. září roku 1847, a to v cukrárně v pensylvánském Pittsburghu. O rok později ji zpět v Cincinnati vydalo nakladatelství \"W. C. Peters & Co.\" a píseň se začala šířit mezi kabaretní soubory. Jak tehdy nebylo vůbec neobvyklé, mnozí si píseň chtěli přivlastnit a hlásili se o její autorství - mezi lety 1848 a 1851 byla jako plagiát nejméně jednadvacekrát vydána znovu. Sám Foster nakonec za píseň utržil pouhých 100 dolarů (v dnešním přepočtu necelé 3000 dolarů), pro vzrůstající popularitu písně se mu však podařilo uzavřít smlouvu na dvoucentový podíl z každé prodané kopie s firmou \"Firth, Pond & Company\", pročež se stal vůbec prvním americkým zcela profesionálním písníčkářem.\n\nJméno \"Susannah\" (Zuzana) zvolil Foster dost možná kvůli své zesnulé sestře Charlotte, která se prostředním jménem zvala právě Susannah.\n\n\"Oh! Susanna\" se stala nejen nejznámější písní Stephena Fostera, ale i jednou z nejznámějších amerických písní vůbec. Žádné americké skladby před touto nebylo prodáno více než 5 000 kopií; zato kopií \"Susanny\" bylo prodáno přes 100 000. Později se píseň (s novými slovy, tentokrát o cestování do Kalifornie s rýžovací pánví) také stala neoficiální hymnou kalifornských zlatokopů.\n\nV písni se mísí hned několik hudebních stylů. \"Banjo\" zmiňované v úvodu odkazuje na nástroj afrického původu, ovšem rytmus je převzat z evropské (původem české) polky, která právě v době vzniku písně dobývala Ameriku. Nápěv je založen na durové pentatonické stupnici. \n\nDoprovod písně tradičně tvoří kytara a harmonika a v pozadí klavír, banjo a saxofon.\n\nPůvodní slova písně zní:\n\nPozdější tvář písně, v čisté angličtině bez původního Fosterova pensylvánského nářečí a již nezmiňující smrt pěti set černochů:\n\nZlatokopecká verze:\n\nPíseň (respektive její dvě nejznámější sloky) se dočkala i českého překladu, jehož autorem je český spisovatel Josef Škvorecký:\n\nPíseň Oh! Susanna byla během let nazpívána několika desítkami interpretů. Například, na své album \"Sweet Baby James\" ji zařadil americký zpěvák James Taylor. V roce 2012 tuto píseň nahrál Neil Young společně se skupinou Crazy Horse a vydal ji na svém albu \"Americana\". Mimo to byla nazpívána v několika dalších jazycích, například v italštině nebo v nizozemštině.\n\nV Česku se \"Zuzana\" těší oblibě jako trampská píseň, to hned ve dvou verzích. Známější verzi, s výše zmíněným textem Josefa Škvoreckého, nazpíval Waldemar Matuška. Text druhé verze napsal Milan Dufek a nahrála ji skupina Rangers – Plavci.\n\n"}
{"id": "923501", "url": "https://cs.wikipedia.org/wiki?curid=923501", "title": "Frank Sampedro", "text": "Frank Sampedro\n\nFrank „Poncho“ Sampedro (* 25. února 1949) je americký rockový kytarista a zpěvák. Narodil se v Západní Virginii a v dětství se přestěhoval do Detroitu. Když dostal řidičské oprávnění, odjel do Kalifornie, kde postupně hrál v několika kapelách. V listopadu 1974 se stal členem skupiny Crazy Horse a v následujícím roce se skupinou doprovázenou Neilem Youngem nahrál album \"Zuma\". V pozdějších letech hrál na řadě dalších alb jak Crazy Horse s Youngem tak i bez něj a rovněž i na několika Youngových albech bez Crazy Horse.\n\n"}
{"id": "923503", "url": "https://cs.wikipedia.org/wiki?curid=923503", "title": "AO Xanthi", "text": "AO Xanthi\n\nAO Xanthi (řecky celým názvem Π.Α.Ε. Ξάνθη Αθλητικός Όμιλος, transkripcí PAE Xanthi Athlitikos Omilos) je řecký fotbalový klub z města Xanthi, který byl založen v roce 1967. Svá domácí utkání hraje na stadionu Xanthi FC Arena s kapacitou 7 244 míst. Do června 2016 byl znám jako Škoda Xanthi (Π.Α.Ε. Skoda Ξάνθη Αθλητικός Όμιλος).\n\nV sezóně 2016/17 skončil klub na 6. místě v řecké Superlize.\n\nKlub byl založen jako Atletický klub Xanti v roce 1967 fúzí dvou místních klubů – Aspida a Orfeas. Pohyboval se v nižších fotbalových soutěžích. V roce 1991 vstoupila do klubu firma Viamar S.A. (oficiální importér vozů Škoda v Řecku) vlastněná Christosem Panopoulosem a celek změnil název na Atletický klub Škoda Xanthi (resp. PAE Skoda Xanthi Athlitikos Omilos).\n\nOd roku 1989 hraje v řecké nejvyšší soutěži. V sezóně 2002/03 se poprvé představil v evropské pohárové soutěži – v Poháru UEFA 2002/03. V sezóně 2013/14 se Škoda Xanthi představila v Evropské lize UEFA místo diskvalifikovaného řeckého klubu PAS Giannina, který se potýkal s dluhy. Klub vypadl ve třetím předkole s belgickým Standardem Lutych.\n\nV červnu 2016 došlo ke změně názvu na AO Xanthi.\nSeznam českých hráčů, kteří působili v klubu Škoda Xanthi:\nSeznam českých trenérů, kteří působili v klubu Škoda Xanthi:\n\n"}
{"id": "923507", "url": "https://cs.wikipedia.org/wiki?curid=923507", "title": "Blåfjella", "text": "Blåfjella\n\nBlåfjella (v překladu \"Modré hory)\" je horský masiv na rozhraní norského kraje Trøndelag a švédského kraje Jämtland. Na západě spadá do širokého údolí řeky Namsen, na východě ho jezero Lenglingen odděluje od pohoří Hestkjølen. Na jihu na něj na švédském území navazuje Sösjöfjällen. Na jihozápadě navazuje na masiv Skjækerfjella, se kterým je společně zahrnut do Národního parku Blåfjella-Skjækerfjella \"(Blåfjella-Skjækerfjella nasjonalpark).\"\n\nPohoří Blåfjella dosahuje nejvyšší výšky stejnojmenným vrcholem Blåfjellet (Modrá hora, 1283 m n. m.) Následují Vestre Brandsfjellet (1072 m) a Fossdalsfjellet (1046 m).\n\nV oblasti žije medvěd hnědý, rys ostrovid, liška polární, rosomák sibiřský, občas lze spatřit i vlka obecného. Z jelenovitých zde žije srnec obecný, jelen lesní a los evropský.\n"}
{"id": "923508", "url": "https://cs.wikipedia.org/wiki?curid=923508", "title": "Tom Dooley (píseň)", "text": "Tom Dooley (píseň)\n\n„Tom Dooley“ je americká lidová píseň ze Severní Karolíny. Pojednává o dívce Lauře Foster, kterou v roce 1866 zavraždil voják Tom Dula (píseň se jmenuje na rozdíl od něj „Dooley“). Dula byl následně odsouzen k trestu smrti a v roce 1868 popraven. V roce 1958 se verze této písně od skupiny The Kingston Trio dostala na první místo americké hitparády. V roce 2012 tuto píseň pod názvem „Tom Dula“ nahrál Neil Young společně se skupinou Crazy Horse a vydal ji na svém albu \"Americana\".\n\n"}
{"id": "923510", "url": "https://cs.wikipedia.org/wiki?curid=923510", "title": "Oh My Darling, Clementine", "text": "Oh My Darling, Clementine\n\n„Oh My Darling, Clementine“ je americká westernová lidová píseň, jejíž vznik se datuje do poloviny devatenáctého století. Pojednává o utonulé dívce Clementine, dceři zlatokopa z Kalifornské zlaté horečky. V roce 2012 tuto píseň pod zkráceným názvem „Clementine“ nahrál Neil Young společně se skupinou Crazy Horse a vydal ji na svém albu \"Americana\".\n\nV češtině píseň otextoval Jiří Suchý s názvem Klementajn. Hrála se v divadle Semafor a vyšla na singlu v roce 1963.\n\n"}
{"id": "923512", "url": "https://cs.wikipedia.org/wiki?curid=923512", "title": "Basinfirefest", "text": "Basinfirefest\n\nBasinfirefest byl multižánrový hudební festival, který byl od svého vzniku – v roce 2003 – pořádán ve Spáleném Poříčí na Plzeňsku. Vystupovaly zde převážně české rockové a metalové kapely, ale noční program býval složen hlavně ze zahraničních kapel. Celkem jich každý rok zahrálo asi 70. Na festivalu se nacházela dvě velká podia a jedno menší v jednom z pivních stanů, kde hrály kapely ze soutěže Skutečná liga. V roce 2011 festival navštívilo zhruba šest tisíc návštěvníků. V roce 2017 se konal poslední ročník festivalu. 23. 1. 2018 pořadatel na oficiálním facebookovém profilu festivalu oznámil, že z důvodu pracovního vytížení a nedostatku času další ročník letního festivalu nebude.\n\n"}
{"id": "923513", "url": "https://cs.wikipedia.org/wiki?curid=923513", "title": "Qatar Athletic Super Grand Prix 2011", "text": "Qatar Athletic Super Grand Prix 2011\n\nQatar Athletic Super Grand Prix 2011 byl lehkoatletický mítink, který se konal 6. května 2011 v katarské hlavním městě Dauhá. Byl součástí série mítinků Diamantová liga.\n"}
{"id": "923514", "url": "https://cs.wikipedia.org/wiki?curid=923514", "title": "Like a Hurricane", "text": "Like a Hurricane\n\n„Like a Hurricane“ je píseň kanadského hudebníka Neila Younga, kterou poprvé vydal v srpnu 1977 na albu \"American Stars 'n Bars\". Nahrána však byla již v listopadu 1975 společně se skupinou Crazy Horse. V její původní verzi hrají mimo Younga, který zpívá a hraje na kytaru, ještě Frank „Poncho“ Sampedro, baskytarista Billy Talbot a bubeník Ralph Molina. Zatímco zde je doprovázen rockovou kapelou, na verzi z alba \"Unplugged\" se doprovází pouze na varhany a foukací harmoniku. Později svou verzi písně nahráli například Roxy Music nebo Jeff Healey.\n"}
{"id": "923518", "url": "https://cs.wikipedia.org/wiki?curid=923518", "title": "Ťing-siangské povstání", "text": "Ťing-siangské povstání\n\nŤing-siangské povstání je označení pro sérii vzpour probíhající v letech 1465–1476 v čínské říši Ming za vlády císaře Čcheng-chuy v prefekturách Ťing-čou a Siang-jang rozkládajících se na severovýchodě provincie Chu-kuang ve centrálních oblastech Číny. Bouřili se ilegální přistěhovalci do okrajových oblastí Chu-kuangu, kteří si začali vytvářet vlastní organizaci nezávislou na mingském státu. Opakovaně byli poraženi mingskou armádou, uklidnění situace přineslo až uznání práva přistěhovalců na půdu, kterou obsadili, a zavedení řádné státní správy na dotčeném území.\n\nŤing-siangské povstání v letech 1465–1476 bylo největším čínským povstáním v 15. století a snad i největším sociálním otřesem mingského státu mezi občanskou válkou v letech 1399–1402 a povstáním Li Š’-čchenga v závěrečných letech mingské doby.\n\nJméno neslo po prefekturách Ťing-čou a Siang-jang ležících v severozápadním rohu provincie Chu-kuang ve střední Číně. Prefektury byly rozlehlé, přes 300 km široké ve všech směrech, a přes nemalý podíl horského terénu úrodné. V tchangské a sungské době byly hustě osídlené a nacházely se relativně blízko politického centra říše, ale po invazích a bojích jüanské doby se ve 14. století region prakticky vylidnil a stal se útočištěm uprchlíků.\n\nV letech 1369–1370 region dobyl a ustavil v něm mingskou administrativu generál Teng Jü. Bylo zakázáno přistěhovalectví. V následujících desetiletích byla oblast řídce osídlená a relativně klidná. Ve 30. letech 15. století do ní utíkaly oběti hladomoru z Che-nanu. Region se začal zalidňovat a organizovat nezávisle na úřadech. \n\nV 50. a 60. letech 15. století přišly do oblasti Ťing-siang stovky tisíc ilegálních přistěhovalců, uprchlíků před hladem, daněmi a zákonem. Celkem se jich v polovině 60. let nahromadily dva miliony. Nebyli registrování v úředních soupisech (Žlutých registrech), neplatili daně, žili nezávisle na státu.\n\nV 60. letech se místní obyvatelé začali sjednocovat, do čela se jim postavil silák Liou Tchung s pomocí mnicha Š’ Lunga (známi byli pod svými přezdívkami Liou Tisíc liber a Mnich Š’). Liou spojil drobné lupičské bandy, prohlásil se králem z Chan, vyhlásil éru vlády \"Te-šeng\" (volně „Vítězné ctnosti“) a začal vytvářet vlastní administrativu a organizovat armádu o desítkách tisíc bojovníků.\n\nMingská vláda odpověděla vysláním vojsk v čele s veteránem ze severních hranic a hrabětem z Fu-ning Ču Jungem a ministrem prací Paj Kuejem. Ču Jung a Paj Kuej roku 1465 shromáždili vojska z několika provincií, včetně oddílů generála Li Čena z Chu-kuangu, a roku 1466 povstání rozdrtili. Liou Tchung padl do zajetí v létě 1466.\nVojenská porážka nevyřešila problém s přistěhovalci a když se roku 1470 kvůli hladomoru nahrnulo do regionu dalších 900 tisíc lidí, vypukla nová vzpoura. Její vůdce Li Jüan (říkali mu Vousatý Li) se prohlásil „Králem velkého míru“ (\"Tchaj-pching wang\"). Z pozadí ho podporoval Mnich Š’. K potlačení rebelů byl v prosinci 1470 vyslán Siang Čung, hlavní cenzor zprava a jeden z nejvýznamnějších vojevůdců mezi úředníky. V provincii Chu-kuang sebral, s pomocí Li Čena, 250tisícovou armádu a zadusil povstání. Vousatý Li padl do zajetí v srpnu 1471. Stovky lidí byly popraveny, tisíce poslány do vyhnanství, 1,5 milionu navráceny do svých domovin.\n\nLidé se do regionu začali vracet a v létě 1476 se opět začali bouřit. Tehdy vláda vyslala do oblasti k prozkoumání sociálních a hospodářských podmínek Jüan Ťiea, úředníka cenzorátu, a v metropoli se rozvinula živá diskuze o možnostech řešení problému. Vláda se přiklonila k preferenci sociálních a organizačních opatření v regionu, ve víře v oprávněnost konfuciánské teze, že správná vláda přinese klid zemi a lidu. Jüan Ťie dostal za úkol opatření zavést. Rozhodl o uznání práva přistěhovalců na zemi, kterou obdělávají, a zorganizoval registraci půdy a lidí. Nově zaevidoval přes 113 tisíc rodin s 438 tisíci členy. Na jeho návrh bylo zřízeno několik nových okresů a koncem roku 1476 i nová prefektura Jün-jang. V sídle nové prefektury vzniklo obranné vojenské velitelství s kompetencí i pro přilehlé okresy sousedních provincií v čele s velkým koordinátorem \"sün-fu\". Za rok práce se Jüan Ťieovi podařilo zavedením řádné vlády stabilizovat situaci a uklidnit region.\n"}
{"id": "923521", "url": "https://cs.wikipedia.org/wiki?curid=923521", "title": "Qatar Athletic Super Grand Prix 2012", "text": "Qatar Athletic Super Grand Prix 2012\n\nQatar Athletic Super Grand Prix 2012 byl lehkoatletický mítink, který se konal 11. května 2012 v katarské hlavním městě Dauhá. Byl součástí série mítinků Diamantová liga.\n"}
{"id": "923522", "url": "https://cs.wikipedia.org/wiki?curid=923522", "title": "Římskokatolická farnost Vratislavice nad Nisou", "text": "Římskokatolická farnost Vratislavice nad Nisou\n\nŘímskokatolická farnost Vratislavice nad Nisou (lat. \"Maffersdorfium\") je územní společenství římských katolíků ve Vratislavicích nad Nisou a okolí. Organizačně spadá do libereckého vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nMatriky jsou v místě vedeny od roku 1653. Farnost byla kanonicky zřízena od roku 1764.\n\n\nŘímskokatolická farnost Vratislavice nad Nisou\n\n \n"}
{"id": "923523", "url": "https://cs.wikipedia.org/wiki?curid=923523", "title": "Horní Branná (zámek)", "text": "Horní Branná (zámek)\n\nZámek Horní Branná (také označován jako tvrz) stojí v centru obce Horní Branná. Nedaleko prochází červeně značená turistická trasa pokračující směrem na Martinice v Krkonoších. Je chráněn jako kulturní památka České republiky.\n\nRenesanční tvrz či zámek nechal v roce 1582 postavit Zdeněk z Valdštejna, ovšem dostavbu provedla až jeho manželka Marie z Martinic a představoval vrchol stavitelského umění své doby. Následně panství převzal Vilém z Valdštejna a v roce 1594 Adam, Vok a Heník z Valdštejna. Adam postupně jednotlivé části odkoupil a stal se jediným majitelem panství. V roce 1606 panství odkoupil Václav Záruba z Hustířan, za nějž zde před svým odchodem do exilu pobýval Jan Amos Komenský. V roce 1621 bylo Zárubům panství z konfiskováno a připadl Albrechtu z Valdštejna. Ten jej v roce 1632 daroval hraběti Otovi Bedřichovi z Harrachu.\n\nBěhem třicetileté války utrpěl zámek i s městem rozsáhlé škody. Po uzavření míru prošel rekonstrukcí, při níž bylo obnoveno jen první patro. Jelikož byl tehdejší majitel panství Ferdinand Bonaventura nezletilý, řídil ho za něj kardinál Arnošt Vojtěch z Harrachu. V držení Harrachů zůstal do roku 1945, kdy byl Janu Nepomuku Antonínu na základě Benešových dekretů zkonfiskován a získalo je ředitelství státních lesů a statku v Praze. V roce 1954 přešel do správy MNV, který v roce 1960 provedl rozsáhlou rekonstrukci. Od roku 1989 je ve vlastnictví obce. Dnes je v něm umístěn Památník Jana Amose Komenského.\n\n"}
{"id": "923525", "url": "https://cs.wikipedia.org/wiki?curid=923525", "title": "Rain Dances", "text": "Rain Dances\n\nRain Dances je páté studiové album britské rockové skupiny Camel. Nahráno bylo od února do srpna 1977 v londýnském studiu Basing Street Studios, kde se o produkci vedle skupiny samotné staral ještě Rhett Davies. Album pak vyšlo v září téhož roku na značce Decca Records.\n\n"}
{"id": "923526", "url": "https://cs.wikipedia.org/wiki?curid=923526", "title": "Broken Arrow", "text": "Broken Arrow\n\nBroken Arrow může být\n\n"}
{"id": "923533", "url": "https://cs.wikipedia.org/wiki?curid=923533", "title": "Římskokatolická farnost Tanvald", "text": "Římskokatolická farnost Tanvald\n\nŘímskokatolická farnost Tanvald je územní společenství římských katolíků v Tanvaldě a okolí. Organizačně spadá do libereckého vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nV letech 1732-1838 spadala místní duchovní správa pod farnost Smržovka. Od roku 1838 byla v místě lokálie. Od tohoto roku jsou také vedeny matriky. Farnost byla kanonicky zřízena od roku 1851.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) sestávající se z přidružených farností spravovaných excurrendo z Tanvaldu. Jsou jimi farnosti (řazeno abecedně):\n\n\n"}
{"id": "923534", "url": "https://cs.wikipedia.org/wiki?curid=923534", "title": "The Silhouettes", "text": "The Silhouettes\n\nThe Silhouettes byla americká doo-wopopová skupina založená v roce 1956 ve Filadelfii. Jejím největším hitem byla píseň „Get a Job“ z roku 1957, která se umístila na prvním místě americké hitparády. Na tento hit však již nikdy žádným dalším nenavázala a v roce 1968 se rozpadla. V osmdesátých letech se opět její členové dali dohromady a koncertovali spolu až do roku 1993. Podle slov z jejich nejznámější písně se pojmenovala skupina Sha Na Na.\n"}
{"id": "923537", "url": "https://cs.wikipedia.org/wiki?curid=923537", "title": "The Statler Brothers", "text": "The Statler Brothers\n\nThe Statler Brothers byla americká gospel a country hudební skupina, která vznikla v roce 1955 ve Stauntonu, Virginii. Mimo vlastní hudební kariéry se také proslavila jako doprovázející kapela Johnnyho Cashe. Navzdory svému jménu byli pouze dva členové skupiny bratry. Původní čtveřici tvořili Don Reid jako hlavní zpěvák, jeho starší bratr Harold obstarával bas, Phil Balsley zpíval baryton a Lee DeWitt tenor. V roce 1983 pak DeWitta kvůli postupující Crohnově nemoci nahradil Jimmy Fortune.\n\nZa dobu své existence vydala kapela 38 studiových alb. Hned čtyřikrát se svými singly dobyla čelo žebříčku Billboard Hot 100, totiž s „Do You Know You Are My Sunshine?“ v roce 1978, „Elizabeth“ (1984) a „My Only Love“ a „Too Much on My Heart“ v roce 1985. Bezpochyby nejslavnějšími písněmi jsou ovšem „Flowers on the Wall“ ze stejnojmenného alba z roku 1965, která se objevila rovněž v soundtracku k filmu \"Pulp Fiction\" režiséra Quentina Tarantina a „Bed of Rose's“ z roku 1970.\n"}
{"id": "923538", "url": "https://cs.wikipedia.org/wiki?curid=923538", "title": "Římskokatolická farnost Albrechtice v Jizerských horách", "text": "Římskokatolická farnost Albrechtice v Jizerských horách\n\nŘímskokatolická farnost Albrechtice v Jizerských horách (lat. \"Albrechtsdorfium\") je územní společenství římských katolíků v Albrechticích v Jizerských horách a okolí. Organizačně spadá do libereckého vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nNejprve se jednalo od roku 1784 o lokálii. Od roku 1787 jsou vedeny matriky. Farnost byla kanonicky zřízena od roku 1851.\n\nZ důvodu efektivity duchovní správy byl vytvořen \"farní obvod\" (kolatura) farnosti Tanvald, jehož součástí je i farnost Albrechtice v Jizerských horách, která je tak spravována \"excurrendo\".\n\nŘímskokatolická farnost Albrechtice v Jizerských horách\n\n"}
{"id": "923542", "url": "https://cs.wikipedia.org/wiki?curid=923542", "title": "Windsorské krasavice", "text": "Windsorské krasavice\n\nWindsorské krasavice (anglicky The Windsor Beauties) je slavná kolekce obrazů anglického malíře nizozemského původu sira Petera Lelyho (1618-1680).\n\nLely, od roku 1661 dvorní malíř anglického krále Karla II., soubor portrétů dvorních dam a vyhlášených dvorských krásek namaloval na královu objednávku v letech 1666 až 1667. Původně byly určeny pro ložnici královny a byly umístěny v ve Windsorském hradě, který dal kolekci název.\n\nV současnosti je soubor umístěn v Hampton Court Palace. \n\n\n"}
{"id": "923544", "url": "https://cs.wikipedia.org/wiki?curid=923544", "title": "Tero Mäntylä", "text": "Tero Mäntylä\n\nTero Mäntylä (* 18. dubna 1991 Seinäjoki, Finsko) je finský fotbalový obránce a reprezentant, momentálně hráč klubu Aalesunds FK.\n\nPo vypršení kontraktu s FC Inter Turku podepsal v roce 2012 smlouvu na 2½ roku s bulharským klubem Ludogorec Razgrad. S ním získal tituly v nejvyšší bulharské lize (sezóny 2011/12, 2012/13, 2013/14) a triumfy v bulharském fotbalovém poháru (2011/12, 2013/14) i bulharském Superpoháru (2012).\nV prvním zápase druhého předkola Ligy mistrů UEFA 2013/14 17. července 2013 proti slovenskému celku ŠK Slovan Bratislava využil ve druhém poločase za bezbrankového stavu chyby brankáře Matúše Putnockého, jemuž vypadla střela z dálky z rukou. Mäntylä ji pohotově dopravil do sítě, Slovanu se ale povedl obrat a Ludogorec Razgrad porazil 2:1.\n\nMäntylä působil v letech 2010–2012 ve finském reprezentačním výběru v kategorii do 21 let.\n\nV A-mužstvu Finska debutoval v přátelském utkání s Českou republikou, které se odehrálo 21. května 2014 v Helsinkách (remíza 2:2).\n\n"}
{"id": "923547", "url": "https://cs.wikipedia.org/wiki?curid=923547", "title": "Tomáš Nýdrle", "text": "Tomáš Nýdrle\n\nTomáš Nýdrle (* 10. října 1988) je český brokový střelec, který se specializuje na disciplínu skeet. V roce 2013 vybojoval zlatou a bronzovou medaili v disciplíně skeet na Letní univerziádě v Kazani.\n\nV roce 2018 získal pro Českou republiku zlatou medaili v týmech, kterou v roce 2019 v Lonatu tým obhájil. V roce 2019 získal stříbrnou medaili na Evropských hrách v Minsku a jako první Čech v historii se stal v roce 2019 mistrem světa v disciplíně skeet, kdy v závodě trefil 123 ze 125 terčů a ve finále dorovnal světový rekord 60/60.\n"}
{"id": "923552", "url": "https://cs.wikipedia.org/wiki?curid=923552", "title": "Pavel Světlík", "text": "Pavel Světlík\n\nPavel Světlík (* 21. září 1985, Chomutov) je český sportovní střelec, který se specializuje na střelbu ze vzduchové pistole. V roce 2013 vybojoval bronzovou medaili v disciplíně vzduchová pistole na Letní univerziádě v Kazani.\n"}
{"id": "923553", "url": "https://cs.wikipedia.org/wiki?curid=923553", "title": "Jakub Tomeček", "text": "Jakub Tomeček\n\nJakub Tomeček (* 23. května 1991 Kyjov) je český brokový střelec, který se specializuje na disciplínu skeet. V roce 2012 se účastnil Olympijských her v Londýně. V roce 2013 vybojoval dvě bronzové medaile v disciplíně skeet a skeet družstev na Letní univerziádě v Kazani. V roce 2016 vybojoval 3. místo na Akademickém MS.\n\nTrenéři: v klubu \"SKP Kometa Brno\" Luboš Adamec. Břetislav Doleček, kondiční trenér: Petr Šamánek.\n\nV roce 2018 získal jako člen družstva ČR na ME (Rakousko, Leobersdorf - 10.8.) 1. místo (současně evropský rekord). Vystřílel 2. místo na GP (Qatar, Doha - 28.2.-3.3.). Dále získal 1. místo na M ČR 27.9., skeet mix s Barborou Šumovou (Brno) a 5. místo na MS (Jižní Korea, Changwon - 3.-14.9.).\n\n\n\nrok 2020:\n\n\n\n"}
{"id": "923554", "url": "https://cs.wikipedia.org/wiki?curid=923554", "title": "Marie Jindřiška Rakousko-Těšínská", "text": "Marie Jindřiška Rakousko-Těšínská\n\nMarie Jindřiška Rakousko-Těšínská (: \"Maria Henrietta Caroline Gabriele, Erzherzogin von Österreich\"; 10. ledna 1883, Bratislava – 2. září 1959, Mariazell) byla rodem rakouská arcivévodkyně a sňatkem princezna z Hohenlohe-Waldenburg-Schillingfürstu z těšínské linie Habsbursko-Lotrinské dynastie.\n\nByla třetí dcerou arcivévody a posledního těšínského knížete Bedřicha a princezny Isabely z Croye-Dülmenu.\n\nOd roku 1908 byla manželkou prince Gottfrieda z Hohenlohe-Waldenburg-Schillingfürstu, který před první světovou válkou zastával funkci rakouského vyslance v Berlíně. Z manželství vzešli dvě dcery a syn. Marie Jindřiška zemřela v Mariazellu, kde byla také pohřbena.\n\n\n"}
{"id": "923555", "url": "https://cs.wikipedia.org/wiki?curid=923555", "title": "Kateřina Vaňková", "text": "Kateřina Vaňková\n\nKateřina Vaňková (* 30. prosince 1989) je česká reprezentantka v tenise. V roce 2013 vybojovala bronzovou medaili ve dvouhře na Letní univerziádě v Kazani.\n"}
{"id": "923556", "url": "https://cs.wikipedia.org/wiki?curid=923556", "title": "Krompach (zámek)", "text": "Krompach (zámek)\n\nZámek Krompach stojí v centrální části obce Krompach v Libereckém kraji, nedaleko návsi s kostelem Čtrnácti svatých pomocníků. Budovy zámku v současné době využívá internátní škola. Je chráněn jako kulturní památka.\n\nO historii zámku se dochovaly jen drobné útržky, podle nichž se dá usuzovat, že jej založil huťmistr Valentin Schürer, jenž Krompach vlastnil zřejmě od roku 1585. V roce 1591 získal šlechtický titul \"von Waldheim\" a někdy v této době zřejmě vznikl i zámek. Po druhé světové válce sloužil objekt jako škola v přírodě, v roce 1965 zde pražský školský odbor zřídil zvláštní internátní školu. V současnosti je v budově zámku dětský domov, základní a mateřská škola.\n\nPůvodní podoba renesančního zámku se dá již jen těžko rekonstruovat. Trojkřídlý objekt měl půdorys ve tvaru písmene U, přičemž se otevíral na západ. Severní křídlo, kde je dnes škola, bylo v pozdějších dobách zbořeno a nahrazeno novostavbou. Střední část a především jižní křídlo si zachovaly přibližně původní podobu, ovšem i zde jsou zřetelné výrazné zásahy do vzhledu.\n\nU zámku se kříží červená turistická značka od Dolní Světlé na Hvozd se zelenou turistickou značkou od Valů taktéž na Hvozd. Kromě toho zde začíná žlutě značená turistická trasa na hraniční přechod Krompach–Hain. \n\n"}
{"id": "923557", "url": "https://cs.wikipedia.org/wiki?curid=923557", "title": "Vůz Bdt252, 261, 262 ČD", "text": "Vůz Bdt252, 261, 262 ČD\n\nVozy Bdt, číslované v intervalu 50 54 28-19, Bdt a Bdt, obě řady číslované v intervalu 50 54 20-19, jsou řadami velkoprostorových osobních vozů z vozového parku Českých drah. Všechny tyto vozy jsou rekonstrukcemi původních vozů Bt a Bt, které vyrobila v letech 1969 až 1975 moravskoslezská Vagónka Studénka.\nJsou to neklimatizované osobní vozy se skříní typu UIC-Y o délce 24 500 mm. Mají podvozky \"VÚKV\". Jejich nejvyšší povolená rychlost je 120 km/h.\n\nVnější nástupní dveře jsou zalamovací, mezivozové jsou manuálně posuvné do strany. Vozy mají polospouštěcí okna. Ve vozech je vybudován prostor pro přepravu jízdních kol anebo dětských kočárků.\n\nInteriéry vozů jsou rozděleny na dva velké velkoprostorové oddíly, z nichž jeden měl původně šest a druhý pět fiktivních oddílů. Při rekonstrukci byl snížen počet sedadel z původních 88 na 52 u vozu Bdt a 80 (+ 4 sklopné) u vozů Bdt a Bdt. Všechny nesklopná místa k sezení jsou řešeny jako dvojmístné lavice potažené červenou koženkou v uspořádání 2 + 2.\n\nNátěr je přes okna zelený a zbytek bílý, nově se vozy lakují do modro-bílého stylu od studia Najbrt.\n\nV roce 2002 byl vůz Bt č. 085 upraven v ŽOS České Velenice na řadu Bdt. Z části vozu se šesti fiktivními oddíly byly odstraněny téměř všechny lavice (v této části zůstalo 12 míst k sezení) a místo nich byl vytvořen prostor pro přepravu 16 jízdních kol nebo 12 jízdních kol a čtyř dětských kočárků. Představek vozu přiléhající k této části byl též upraven, mimo jiného zde bylo odebráno WC.\n\nV roce 2008 bylo do vozu Bt č. 234 dosazeno osm háků pro přepravu jízdních kol a na jednom představku bylo zrušeno WC. Vůz získal označení Bdt. V roce 2012 byla v KOS Krnov ještě zrušena jedna umývárna a vůz přešel pod řadu Bdt. Mezi roky 2007 a 2012 bylo upraveno v ŽOS České Velenice dalších 18 vozů Bt na Bdt.\n\nVozy lze potkat hlavně na osobních vlacích na trati Bohumín – Ostrava – Přerov. V minulosti je šlo potkat i na jiných tratích, převážně v Moravskoslezském kraji.\n\n"}
{"id": "923562", "url": "https://cs.wikipedia.org/wiki?curid=923562", "title": "Vůz Bdtee286, 287 ČD", "text": "Vůz Bdtee286, 287 ČD\n\nVozy Bdtee a Bdtee (oba typy číslované v intervalu 50 54 20-19) jsou řadami velkoprostorových osobních vozů druhé třídy z vozového parku Českých drah. Všechny vozy vznikly modernizací vozů Bt, které vyrobila Vagónka Studénka.\n\nJsou to neklimatizované vozy typu UIC-Y o délce 24 500 mm. Mají podvozky \"VÚKV\" a nejvyšší povolenou rychlost 120 km/h.\n\nVnější nástupní dveře těchto vozů jsou zalamovací. Vozy mají polospouštěcí okna.\n\nVozy mají velkoprostorové uspořádání interiéru s dvěma oddíly, z nichž jeden má pět fiktivních oddílů a druhý šest. Původních 88 míst k sezení ve vozech Bt bylo sníženo z důvodu instalace osmi háku pro přepravu jízdních kol. Z toho důvodu vozy mají jen 80 míst k sezení vyvedených jako dvojmístné lavice potažené červenou koženkou (nověji látkou) v uspořádání 2 + 2. K tomu ještě má každý vůz čtyři sklopné sedačky.\n\nNátěr je přes okna zelený a zbytek je bílý, nebo nověji přes okna modrý v novém korporátním stylu Českých drah od studia Najbrt.\n\nV letech 2007 a 2008 bylo zmodernizováno osm vozů Bt na řadu Bdtee. Do vozů byl dosazen centrální zdroj energie (CZE) a háky pro přepravu až osmi jízdních kol. Mimo to byl i upraven jeden nástupní prostor.\n\nVe stejných letech vznikla z vozů Bt a Btee i řada Bdtee. Výsledek rekonstrukce sedmi vozů je velmi podobný řadě Bdtee.\n\nV roce 2013 byly oba vozy Btee v KOS Krnov upraveny na řadu Bdtee.\n\nVozy jsou nasazovány na osobní vlaky na trati Ostrava – Frýdek-Místek – Frýdlant nad Ostravicí.\n\n"}
{"id": "923566", "url": "https://cs.wikipedia.org/wiki?curid=923566", "title": "Laura Ikaunieceová", "text": "Laura Ikaunieceová\n\nLaura Ikaunieceová, (* 31. května 1992 Ventspils) je lotyšská atletka, jejíž specializací je sedmiboj.\n\nPrvní úspěchy na mezinárodní scéně zaznamenala v roce 2009. Na MS do 17 let v Brixenu vybojovala výkonem 5 647 bodů stříbrnou medaili v sedmiboji. Na Evropském olympijském festivalu mládeže ve finském Tampere získala bronzovou medaili ve skoku do výšky (182 cm). Postoupila rovněž do finále skoku do dálky, kde obsadila výkonem 612 cm 4. místo. Na juniorském mistrovství světa 2010 v kanadském Monctonu dokončila sedmiboj na 6. místě (5 618 bodů). Přes hranici šesti tisíc bodů se poprvé v kariéře dostala v roce 2011 na ME juniorů v estonském Tallinnu, kde vybojovala výkonem 6 063 bodů bronzovou medaili.\n\nO rok později se prosadila na evropském šampionátu dospělých v Helsinkách. V první disciplíně, kterou byl běh na 100 metrů překážek si vytvořila výsledkem 13,53 s osobní rekord a celkově obsadila 4. místo. Osobní maxima si vylepšila v dalších čtyřech disciplínách (skok do výšky – 183 cm, běh na 200 m – 24,36 s, skok daleký – 631 cm, běh na 800 m – 2:12,82). Nejhoršího výsledku dosáhla ve vrhu koulí, kde obsadila poslední místo. V sedmi disciplínách celkově nasbírala 6 335 bodů a tímto výkonem skončila na bronzové pozici.\n\nNa Letních olympijských hrách 2012 v Londýně si vylepšila osobní rekord v sedmiboji na 6 414 bodů, což stačilo na konečné 9. místo. Na halovém ME 2013 v Göteborgu absolvovala pětiboj (60 m přek., skok do výšky, vrh koulí, skok daleký, běh na 800 metrů), který dokončila na 10. místě (4 224 bodů). Na světové letní univerziádě v Kazani vybojovala stříbrnou medaili (6 321 bodů). Suverénní vítězkou se stala Ruska Taťána Černovová, která zvítězila výkonem o 302 bodů lepším.\n\n\n"}
{"id": "923568", "url": "https://cs.wikipedia.org/wiki?curid=923568", "title": "Vůz Btee284, 285 ČD", "text": "Vůz Btee284, 285 ČD\n\nVozy Btee a Btee (oba typy číslované v intervalu 50 54 21-19) jsou řadami velkoprostorových osobních vozů druhé třídy z vozového parku Českých drah. Všechny vozy vznikly modernizací vozů Bt, které vyrobila Vagónka Studénka.\n\nJsou to neklimatizované vozy typu UIC-Y o délce 24 500 mm. Mají podvozky \"VÚKV\" a nejvyšší povolenou rychlost 120 km/h.\n\nVnější nástupní dveře těchto vozů jsou zalamovací. Vozy mají polospouštěcí okna.\n\nVozy mají velkoprostorové uspořádání interiéru s dvěma oddíly, z nichž jeden má pět fiktivních oddílů a druhý šest. Celkem mají 88 míst k sezení.\n\nNátěr je přes okna zelený a zbytek je bílý, nebo nověji přes okna modrý v novém korporátním stylu Českých drah od studia Najbrt.\n\nV letech 2005–2006 byl do vozů Bt č. 192 a Bt č. 191 v ŽOS České Velenice dosazen centrální zdroj energie (CZE). U vozu č. 192 byla zároveň provedena stejná úprava, jakou prošly vozy označené Bt (tj. zrušení jedné z umýváren a její nahrazení služebním oddílem). Nové označení těchto vozů je Btee.\n\nV letech 2005 až 2007 byl (opět v ŽOS České Velenice) do devíti vozů Bt dosazen centrální zdroj energie, a vozům se změnilo označení na Btee.\n\nMezi roky 2007 a 2008 prošly čtyři vozy Btee další modernizací. Ve vozech byl upraven jeden představek a bylo dosazeno osm háků pro přepravu jízdních kol. Takto upravené vozy mají označení Bdtee.\n\nV roce 2013 prošly oba vozy Btee v KOS Krnov úpravou a jsou nově označeny jako Bdtee.\n\nVozy byly nasazovány na spěšné vlaky mezi Prahou a Kolínem.\n\n"}
{"id": "923583", "url": "https://cs.wikipedia.org/wiki?curid=923583", "title": "Shirley Stricklandová", "text": "Shirley Stricklandová\n\nShirley Barbara Stricklandová, později známá jako Shirley Strickland de la Hunty (18. července 1925 Northam, Západní Austrálie – 11. února 2004 Perth) byla australská atletka, sprinterka, trojnásobná olympijská vítězka.\n\nPocházela z Northamu v Západní Austrálii, studovala na University of Western Australia. První velké úspěchy se dostavily v roce 1948. Zvítězila na mistrovství Austrálie v běhu na 80 metrů překážek. Na olympiádě v Londýně pak získala stříbrnou medaili ve štafetě na 4 x 100 metrů a bronzové medaile v běhu na 80 metrů překážek (v čase 11,4) a v běhu na 100 metrů (12,2). Na následující olympoiádě v Helsinkách v roce 1952 zvítězila v běhu na 80 metrů překážek v novém světovém rekordu 10,9. Bronzovou medaili získala v běhu na 100 metrů (v čase 11,9). V roce 1955 vytvořila nový světový rekord v běhu na 100 metrů časem 11,3. Na olympiádě v Melbourne v roce 1956 obhájila olympijské zlato v běhu na 80 metrů překážek, když vytvořila nový olympijský rekord 10,7. Byla rovněž členkou vítězné štafety v běhu na 4 x 100 metrů.\n\nBěhem tří olympijských startů v letech 1948 až 1956 startovala v 26 bězích (rozbězích, semifinále a v 9 finálových startech). Získala celkem 7 olympijských medailí (3 zlaté, jednou stříbrnou a 3 bronzové), více než jakýkoliv jiný australský běžec.\n\nPo skončení sportovní kariéry působila jako funkcionářka australských olympijských výprav v Mexiku v roce 1968 a v Montrealu v roce 1976.\n\n"}
{"id": "923584", "url": "https://cs.wikipedia.org/wiki?curid=923584", "title": "Konstantin II. (rozcestník)", "text": "Konstantin II. (rozcestník)\n\nKonstantin II. je jméno více osob:\n\n\nViz též\n\n"}
{"id": "923586", "url": "https://cs.wikipedia.org/wiki?curid=923586", "title": "Voula Patoulidou", "text": "Voula Patoulidou\n\nParaskiewi Patoulidou, známá více jako Voula Patoulidou (* 29. března 1965) je bývalá řecká atletka, sprinterka, olympijská vítězka v běhu na 100 metrů překážek z roku 1992.\n\nNečekaně zvítězila v běhu na 100 metrů překážek na olympiádě v Barceloně v roce 1992. Už její postup do finále znamenal velký úspěch – ve čtvrtfinále i semifinále si vytvořila osobní rekordy v této disciplíně (12,96 resp. 12,88). Ve finále favorizovaná Američanka Gail Deversová klopýtla na poslední překážce a díky tomu Patoulidou těsně zvítězila v čase 12,64. Stala se tak první řeckou reprezentantkou, která vybojovala zlatou olympijskou medaili. V Barceloně startovala rovněž ve skoku dalekém, kde dosáhla výkonu 671 cm. Zúčastnila se rovněž dalších olympiád v Atlantě, Sydney i Athénách, ovšem už bez medailového úspěchu. Na olympiádách v Atlantě i Athénách patřila k posledním členům štafety nesoucí olympijský oheň během slavnostního zahájení her.\n\n"}
{"id": "923587", "url": "https://cs.wikipedia.org/wiki?curid=923587", "title": "Konstantin III. (rozcestník)", "text": "Konstantin III. (rozcestník)\n\nKonstantin III. je jméno více osob:\n\n\nViz též\n\n"}
{"id": "923595", "url": "https://cs.wikipedia.org/wiki?curid=923595", "title": "Trebisonda Vallaová", "text": "Trebisonda Vallaová\n\nTrebisonda Valla, známá také jako Ondina Valla (20. května 1916 Bologna – 16. října 2006 L'Aquila), byla italská atletka, olympijská vítězka v běhu na 80 metrů překážek z roku 1936.\n\nVe svých 20 letech startovala na olympiádě v Berlíně v roce 1936. Zvítězila zde v běhu na 80 metrů překážek (v semifinále vytvořila nový olympijský a vyrovnala světový rekord časem 11,6), byla také členkou italské štafety na 4 x 100 metrů, která skončila čtvrtá. Po olympiádě musela ze zdravotních důvodů omezit závodění, v aktivní kariéře ale pokračovala až do čtyřicátých let. Byla mnohonásobnou rekordmankou Itálie v různých discipinách (80 metrů překážek, skok daleký, skok vysoký, běh na 100 metrů, štafeta 4 x 100 metrů). Mistryní Itálie byla celkem v sedmi disciplínách.\n\n"}
{"id": "923601", "url": "https://cs.wikipedia.org/wiki?curid=923601", "title": "Svetoslav Ďakov", "text": "Svetoslav Ďakov\n\nSvetoslav Ďakov (bulharsky Светослав Дяков; * 31. května 1984 Blagoevgrad, Bulharsko) je bulharský fotbalový záložník a reprezentant, který hraje v bulharském klubu Ludogorec Razgrad.\n\nPo vypršení kontraktu s Lokomotiv Sofia podepsal 4. června 2011 dvouletou smlouvu s bulharským klubem Ludogorec Razgrad. S ním získal tři tituly v nejvyšší bulharské lize (sezóny 2011/12, 2012/13, 2013/14) a triumfy v bulharském fotbalovém poháru (2011/12, 2013/14) i bulharském Superpoháru (2012). Stal se také kapitánem mužstva.\nV prvním zápase druhého předkola Ligy mistrů UEFA 2013/14 17. července 2013 nastoupil proti slovenskému celku ŠK Slovan Bratislava a obdržel žlutou kartu. Ludogorec vedl 1:0, ale Slovanu se povedl obrat a zvítězil 2:1.\n\nĎakov působil v letech 2004–2005 v bulharském reprezentačním výběru v kategorii do 21 let. Do A-mužstva Bulharska byl poprvé nominován 14. února 2012 pro přátelský zápas s Maďarskem. 29. února 2012 ve věku 27 let si tedy zaknihoval debut proti Maďarsku, kde se asistencí podílel na remíze 1:1.\n\n"}
{"id": "923605", "url": "https://cs.wikipedia.org/wiki?curid=923605", "title": "Jilemnice (zámek)", "text": "Jilemnice (zámek)\n\nZámek Jilemnice stojí téměř v centru města Jilemnice v ulici Kostelní, přičemž zámecký park pokračuje souběžně s Valdštejnskou ulicí. Je chráněn jako kulturní památka České republiky.\n\nZámku předcházela tvrz, vystavěná zřejmě ve 14. století Valdštejny a poprvé zmiňovaná v roce 1492. V 16. století pak Křinečtí z Ronova nebo páni z Újezdce nechali na jejím místě postavit renesanční zámek. V tomto období se v historických pramenech objevuje souběžně označení tvrz i zámek, proto nemůžeme s určitostí říci, kdy přesně byl vystavěn. Zároveň můžeme uvažovat, že tvrz tehdy nebyla zaniklá a zámek vznikl přístavbou další budovy ke tvrzi. Postupnými přestavbami však byly tyto stopy zničeny a proto nemůžeme rekonstruovat původní podobu zámku/tvrze. Asi ve stejné době jako zámek vznikla nedaleko něho kaple sv. Alžběty (označovaná také jako kostel). \n\nPo požáru v roce 1788 nebyla obnovena a dnes je na jejím místě zahradnický domek. Později zámek zdědili Harantové z Polžic a Bezdružic. V roce 1701 jej zakoupili Harrachové, kteří v roce 1716 zámek přestavěli. Během této přestavby došlo také ke stržení některý částí zámku. Za Harrachů navíc nesloužil jako sídlo majitelů panství. Pozornost mu věnoval až Jan Nepomuk Harrach, jenž nechal v letech 1892–1895 zámek pseudorenesančně přestavět podle návrhů Josefa Pošepného. \n\nPo druhé světové válce byl Harrachům zámek na základě Benešových dekretů zkonfiskován a ve vlastnictví státu je do současnosti. Od roku 1953 v jeho prostorách sídlí Krkonošské muzeum.\n\n"}
{"id": "923610", "url": "https://cs.wikipedia.org/wiki?curid=923610", "title": "Havdalsfjellet", "text": "Havdalsfjellet\n\nHavdalsfjellet je nevelké pohoří ve středním Norsku v kraji Trøndelag. Rozkládá se mezi údolím Namdalen s páteřní norskou silnicí E6 na západě a švédskou hranicí na východě. Na jihu ho řeka Sanddøla odděluje od pohoří Blåfjella, na severu řeka Tunnsjøelva od pohoří Steinfjellet.\n\nNejvyšší vrchol je Heimdalhaugen (1159 m n. m.), následují Havdalsklumpen (1026 m) a Søre Grøndalsfjellet (950 m). Hory patří do systému Skand a jsou tvořeny velmi starými horninami z období kaledonského vrásnění. V okrajových údolích vedou silnice a najdeme zde řídce roztroušené osady, pohoří samo je neobydlené.\n"}
{"id": "923611", "url": "https://cs.wikipedia.org/wiki?curid=923611", "title": "Římskokatolická farnost Jiřice u Miroslavi", "text": "Římskokatolická farnost Jiřice u Miroslavi\n\nŘímskokatolická farnost Jiřice u Miroslavi je územní společenství římských katolíků s farním kostelem svaté Anny v obci Jiřice u Miroslavi v děkanátu Moravský Krumlov.\n\nNejstarším známým jiřickým farářem byl Jan, který byl v roce 1387 zapsán jako posluchač na Karlově universitě. Od roku 1633 do roku 1678 byla duchovní správa přenesena do Troskotovic, kostel byl řadu let v rozvalinách. Nový kostel byl poté zbudován jen pro Jiřice. Současný kostel svaté Anny byl postaven v roce 1903. \n\nOd 15. září 2005 je administrátorem excurrendo R. D. Pavel Merta z Miroslavi.\n\nDnem vzájemných modliteb farností za bohoslovce a bohoslovců za farnosti brněnské diecéze je 11. listopad. Adorační den připadá na 27. srpna.\n\nVe farnosti se pravidelně koná tříkrálová sbírka. V roce 2016 se při ní vybralo v Jiřicích 7 911 korun, v Damnicích 7 707 korun, v Dolenicích 5 856 korun a v Trnovém Poli 3 520 korun.\n"}
{"id": "923612", "url": "https://cs.wikipedia.org/wiki?curid=923612", "title": "Martin Poláček", "text": "Martin Poláček\n\nJméno a příjmení Martin Poláček nebo Martin Polaček náleží těmto lidem:\n\n"}
{"id": "923613", "url": "https://cs.wikipedia.org/wiki?curid=923613", "title": "Jan Horský", "text": "Jan Horský\n\nProf. RNDr. Jan Horský, DrSc. (13. dubna 1940 Špinov – 29. února 2012) byl český teoretický fyzik a vysokoškolský pedagog.\n\n\n\n\n\n"}
{"id": "923616", "url": "https://cs.wikipedia.org/wiki?curid=923616", "title": "Malý Rohozec (zámek)", "text": "Malý Rohozec (zámek)\n\nZámek Malý Rohozec stojí v areálu pivovaru ve vsi Malý Rohozec, části města Turnov.\n\nPrvní písemná zmínka o vsi Malý Rohozec pochází z roku 1565, kdy došlo k dělení dědictví po Adamu z Vartemberka. Ves tvořila po celou dobu součást rohozeckého panství. Spolu s ním se dostala do držení hraběte Mikuláše Desfourse. Ten nechal v roce 1640 postavit na místě původní obytné budovy barokní zámeček a vytvořil z něj zvláštní statek. Po jeho smrti v roce 1661 jej zdědila jeho dcera Marie Markéta, manželka Františka Václava Černína z Chudenic. Její manžel později zámek odkázal své dceři Evě z Walterscherchenu, od které jej v roce 1686 vykoupila Marie Polyxena Desfoursová. Tím se zámek stal opět součástí rohozeckého panství. V majetku Desfoursů zůstal do roku 1822, kdy zemřel František Antonín Desfours. Roku 1831 jej zakoupil kníže Rohan ze Sychrova a vzápětí připojil ke svijanskému panství. Ovšem už v roce 1834 zámek odkoupil továrník Ferdinand Unger a upravil jej do současné pseudorenesanční podoby. Navíc v zámku zřídil pivovar. Dnes slouží jako administrativní zázemí pivovaru, v přízemí pak funguje restaurace.\n\nSoučasná pseudorenesenční podoba zámku pochází z roku 1834, kdy vznikl u zámku pivovar. Zámek je jednopatrová budova s obdélníkovým půdorysem, orientovaná podélně od severu na jih. Na severní straně je třípatrová věž s hodinami. Nádvoří zámku je uzavřené budovami pivovaru. Zámek prošel po roce 2010 rekonstrukcí.\n\n"}
{"id": "923618", "url": "https://cs.wikipedia.org/wiki?curid=923618", "title": "Margherita Hacková", "text": "Margherita Hacková\n\nMargherita Hacková (nepřechýleně \"Hack\", 12. června 1922 Florencie – 29. června 2013 Terst) byla italská astrofyzička a popularizátorka vědy.\n\nNarodila se ve Florencii, vystudovala v roce 1945 fyziku na Florentské univerzitě, její závěrečná práce byla o astrofyzice cefeid. V letech 1964 až 1997 pak byla řádnou profesorkou na Terstské univerzitě.\n\nKromě vědecké práce se angažovala v politice a byla několikrát na kandidátce Italské komunistické strany.\n\nDne 28. května 2012 získala z podnětu italského prezidenta Giorgia Napolitana Řád zásluh o Italskou republiku.\n"}
{"id": "923620", "url": "https://cs.wikipedia.org/wiki?curid=923620", "title": "Návarov (zámek)", "text": "Návarov (zámek)\n\nZámek Návarov stojí ve vsi Návarov, části obce Zlatá Olešnice v okrese Jablonec nad Nisou v Libereckém kraji. Svůj název dostal od nedalekého hradu Návarov. Je chráněn jako kulturní památka České republiky.\n\nHrad Návarov byl v roce 1644 na příkaz pražského místodržícího pobořen a jeho zdivo následně použito na výstavbu zámku. Ten nechala v letech 1664–1666 v duchu baroka vystavět Marie Angela Nounkelová. Již krátce po výstavbě však připomínal spíše úřednický dům. Součástí zámku bývala také kaple Nanebevstoupení Páně. V roce 1775 za hraběte Ehrenburka utrpěl zámek při vzpouře sedláků značné škody, byl však opraven, stejně jako po požáru v roce 1827. Další úpravou prošel v roce 1895 a v roce 1925 necitlivou přestavbou. Od 60. let 20. století sloužil jako rekreační středisko, v 90. letech byl přestavěn na penzion.\n\nNa sever od zámku se nacházejí zbytky pivovaru..\n\n"}
{"id": "923622", "url": "https://cs.wikipedia.org/wiki?curid=923622", "title": "Cosmin Moți", "text": "Cosmin Moți\n\nCosmin Iosif Moți [kosmin josif moci] (* 3. prosince 1984 Reșița, Rumunsko) je rumunský fotbalový obránce a reprezentant, který hraje v bulharském klubu Ludogorec Razgrad.\n\nV Rumunsku působil v klubech FC Universitatea Craiova a Dinamo Bukurešť, v Itálii pak krátce hostoval v AC Siena.\n\n28. června 2012 podepsal smlouvu s bulharským klubem Ludogorec Razgrad. První gól za Razgrad vstřelil 4. listopadu 2012 při výhře 4:0 nad FC Etar 1924 Veliko Tarnovo. S klubem získal titul v nejvyšší bulharské lize (sezóna 2012/13) a triumf v bulharském Superpoháru (2012).\nV prvním zápase druhého předkola Ligy mistrů UEFA 2013/14 17. července 2013 nastoupil proti slovenskému celku ŠK Slovan Bratislava. Ludogorec vedl 1:0, ale Slovanu se povedl obrat a zvítězil 2:1. Do Ligy mistrů se s mužstvem nepropracoval, ale zahrál si v Evropské lize 2013/14, kde Ludogorec vypadl až v osmifinále se španělským celkem Valencia CF.\n\nV roce 2014 vyhrál svůj první bulharský double (tzn. vyhrál v sezoně 2013/14 A Grupu i bulharský fotbalový pohár).\n\nStal se hrdinou odvety play-off předkola Ligy mistrů UEFA 2014/15 27. srpna 2014 proti rumunskému týmu FC Steaua București. Utkání dospělo do penaltového rozstřelu, v němž šel do brány místo vyloučeného brankáře Vladislava Stojanova. Nejenže chytil 2 penalty, ale sám i proměnil svůj pokus a výrazně se přičinil o postup Ludogorce do základní skupiny elitní evropské pohárové soutěže, první v historii klubu. Majitel klubu Kiril Domušjev v euforii navrhl pojmenovat po hráči tribunu domácího stadionu Ludogorec Arena (předkolo se hrálo na Národním stadionu Vasila Levského v Sofii, protože domácí Ludogorec Arena nesplňuje parametry pro evropské poháry).\n\nCosmin Moți působil v letech 2003–2006 v rumunském reprezentačním výběru v kategorii do 21 let.\n\nV A-mužstvu Rumunska debutoval 6. února 2008 v přátelském zápase s domácím Izraelem, který Rumunsko prohrálo 0:1. Dostal se na hřiště v samotném závěru utkání.\n\nV témže roce jej trenér Victor Pițurcă nominoval na EURO 2008 v Rakousku a Švýcarsku, nicméně zde si Cosmin nepřipsal ani jeden start (Rumunsko vypadlo se ziskem 2 bodů již v základní skupině C, což byla tzv. „skupina smrti“ – nejtěžší skupina šampionátu ve složení Francie, Nizozemsko, Itálie a Rumunsko).\n\nTrenér rumunského národního týmu Anghel Iordănescu jej vzal na EURO 2016 ve Francii. Rumuni obsadili se ziskem jediného bodu poslední čtvrté místo v základní skupině A.\n\n"}
{"id": "923625", "url": "https://cs.wikipedia.org/wiki?curid=923625", "title": "Milan Vinopal", "text": "Milan Vinopal\n\nMilan Vinopal (* 15. února 1963) je bývalý český fotbalista, obránce.\n\nV lize hrál za Duklu Praha a SK Hradec Králové. V československé lize nastoupil ve 3 utkáních. Dále hrál ve druhé lize za VTJ Tábor, Škodu Plzeň a DP Xaverov Horní Počernice.\n\n\n"}
{"id": "923626", "url": "https://cs.wikipedia.org/wiki?curid=923626", "title": "S/2004 N 1", "text": "S/2004 N 1\n\nS/2004 N 1 je měsíc Neptunu objevený v roce 2013 v pořadí jako čtrnáctý. Má zhruba 16 až 20 kilometrů v průměru, obíhá mezi Larissou a Proteem a je tak vzdálenostně šestým v pořadí. Má hvězdnou velikost 26,5 a pravděpodobně velmi malé albedo.\n\nMěsíc S/2004 N 1 objevil v červenci 2013 Mark Showalter ze SETI Institute. Zkoumal snímky pořízené v roce 2009 Hubbleovým vesmírným dalekohledem za pomoci techniky podobné švenkování. Při následném zkoumání starších snímků zjistil, že měsíc byl zachycen už na snímcích v roce 2004. Snímky, na kterých měsíc odhalil, byly už dlouho dostupné veřejnosti, takže měsíc mohl objevit kdokoliv.\n"}
{"id": "923628", "url": "https://cs.wikipedia.org/wiki?curid=923628", "title": "Kirovsk", "text": "Kirovsk\n\nKirovsk může být:\n\n"}
{"id": "923631", "url": "https://cs.wikipedia.org/wiki?curid=923631", "title": "Vratislav Rychtera", "text": "Vratislav Rychtera\n\nVratislav Rychtera (* 29. května 1961) je bývalý český fotbalista, záložník. Po skončení aktivní kariéry působí jako trenér na regionální úrovni.\n\nHrál za Zbrojovku Brno, TJ VTŽ Chomutov, TJ Sigma Olomouc a TJ Škoda Plzeň. V československé lize nastoupil ve 31 utkáních a dal 1 gól. V Poháru UEFA nastoupil v roce 1986 za Olomouc v utkání proti IFK Göteborg.\n\n\n"}
{"id": "923632", "url": "https://cs.wikipedia.org/wiki?curid=923632", "title": "Tom Komárek", "text": "Tom Komárek\n\nTomáš Komárek (28. června 1980 Praha − 16. července 2013 tamtéž) byl český hudebník a novinář.\n\nV letech 1992−1995 studoval v Paříži a následně docházel na gymnázium v Praze.\nOd roku 2005 pracoval jako redaktor v časopisu \"Rock & Pop\", kde psal články, recenze a rozhovory. Zaměřoval se hlavně na alternativní, punkovou a rockovou hudbu. Také zpíval a hrál na kytaru v postpunkové skupině \"Secret 9 Beat\".\n\nZemřel za neobjasněných okolností v poledních hodinách v bazénu během rehabilitační procedury na pražské Poliklinice Prosek. Příčinou úmrtí bylo utonutí. \n"}
{"id": "923635", "url": "https://cs.wikipedia.org/wiki?curid=923635", "title": "Holubivka", "text": "Holubivka\n\nHolubivka () je město v Luhanské oblasti na Ukrajině. Leží na řece Luhani ve východní části Donbasu; nedaleko Stachanova a zhruba 55 kilometrů západně od Luhanska, hlavního města oblasti. V roce 2013 žilo v Holubivce bezmála 29 tisíc obyvatel.\n\nOsídlení zde bylo založeno roku 1754 s jménem \"Holubivka\" (). V roce 1962 bylo přejmenována na počest sovětského komunistického funkcionáře Sergeje Mironoviče Kirova na Kirovsk (, ) a v roce 2016 zpět na Holubivku.\n"}
{"id": "923636", "url": "https://cs.wikipedia.org/wiki?curid=923636", "title": "Amélie Orleánská", "text": "Amélie Orleánská\n\nAmélie Orleánská (portugalsky Maria Amélia de Orleães, 28. září 1865 – 25. říjen 1951) byla poslední portugalská královna, manželka Karla I. Portugalského.\n\nAmélie byla nejstarší dcerou hraběte z Paříže Filipa Orleánského a Marie Isabely Orleánské. V roce 1886 se vdala za portugalského prince Karla z dynastie Braganza-Sasko-Koburg-Gotha a spolu pak měli tyto děti:\n\n\nKarel se stal králem v roce 1889. V té době klesala podpora portugalské monarchie vzhledem ke špatnému stavu ekonomiky a průmyslu. Amélie jako královna zastávala aktivní roli a poněkud se jí dařilo zmírnit rostoucí kritiku monarchie díky své osobní popularitě, i když sama někdy sklízela kritiku na vlastní účet.\n\nAktivně se účastnila mnoha sociálních a charitativních projektů, které se například týkaly prevence a léčby tuberkulózy. Byla pokládána za méně formální osobu, než byla její tchyně Marie Pia, a popisována jako vlídná a klidná žena. Naučila se dobře portugalsky. Zajímala se o literaturu, operu a divadlo a sama malovala. Během nepřítomnosti svého manžela v roce 1895 sloužila coby regentka. V roce 1902 podnikla plavbu po Středomoří, která sklidila kritiku jako příliš nákladná.\n\n1. února 1908 se královský pár s oběma syny vracel z vánočního oddechu na venkovském sídle Vila Viçosa do hlavního města. Na Palácovém náměstí zaútočili na jejich vůz automatickými zbraněmi dva revoluční republikáni. Král Karel zemřel na místě a starší syn Ludvík Filip byl smrtelně raněn. Mladší syn Manuel byl zraněn kulkou do ramene, královna (která se mladšího syna snažila chránit) byla jako zázrakem nezraněna. Oba atentátníky na místě zastřelila královská stráž.\n\nHned druhého dnes se tak princ Manuel v 18 letech stal králem Portugalska, ale počátkem října 1910 byl revolučním převratem svržen. Amélie spolu se zbytkem královské rodiny opustila Portugalsko. Většinu zbytku života strávila ve Francii. Během II. světové války ji portugalská vláda pozvala do země zpět, ale Amélie odmítla. Naposledy Portugalsko navštívila v roce 1945.\n\n\n"}
{"id": "923640", "url": "https://cs.wikipedia.org/wiki?curid=923640", "title": "Vůz Btee289 ČD", "text": "Vůz Btee289 ČD\n\nVozy Btee, číslované v intervalu 50 54 21-08 jsou řadou osobních velkoprostorových vozů z vozového parku Českých drah. Jedná se o upravené vozy Bdt v ŽOS České Velenice.\n\nJsou to neklimatizované osobní vozy se skříní typu UIC-Y o délce 24 500 mm. Mají podvozky GP 200 vybavené kotoučovými brzdami. Jejich nejvyšší povolená rychlost je 120 km/h. Při modernizaci v letech 2008 a 2009 byl do vozů doplněn centrální zdroj energie (CZE).\n\nVnější nástupní dveře jsou zalamovací, mezivozové jsou manuálně posuvné do strany. Vozy mají polospouštěcí okna.\n\nInteriér vozu je rozdělen na dva velké velkoprostorové oddíly, z nichž jeden má šest a druhý pět fiktivních oddílů. Celkem mají 88 míst k sezení realizovaných jako dvojmístné lavice potažené červenou koženkou v uspořádání 2 + 2.\n\nNátěr je přes okna zelený a zbytek bílý, nově se vozy lakují do modro-bílého stylu od studia Najbrt.\n\nV letech 2011 až 2013 byly v Pars nova Šumperk dva vozy Btee (č. 057 a 088) a 32 vozů Bdt přestavěny na nové řídicí vozy Bfhpvee. Ve vozech bylo vytvořeno řídicí stanoviště ve stylu lokomotivy 380. Kromě toho byl kompletně modernizován interiér vozu, zřízen víceúčelový oddíl a dvoukřídlé předsuvné vstupní dveře do tohoto oddílu, doplněna klimatizace, vakuové WC, zásuvky 230 V, audio-vizuální informační systém a na konci vozu nové předsuvné dveře. Maximální rychlost byla zvýšena na 140 km/h. Celková cena modernizace činila více jak jednu miliardu korun (přibližně 31 milionů Kč za vůz).\n"}
{"id": "923641", "url": "https://cs.wikipedia.org/wiki?curid=923641", "title": "Supercupa României", "text": "Supercupa României\n\nSupercupa României je rumunský fotbalový Superpohár, jednozápasová soutěž hraná před začátkem sezóny od roku 1994. Proti sobě nastupují kluby, z nichž jeden je vítězem rumunské nejvyšší ligy (Liga I) a druhý vítězem rumunského fotbalového poháru (Cupa României). \n\nJestliže obě soutěže vyhrál jeden klub (čili získal v sezóně tzv. double), Superpohár se nehrál. V roce 2010 se poprvé Superpohár uskutečnil, ačkoli v sezóně 2009/10 vyhrál rumunský pohár i ligu klub CFR Cluj. Soupeřem v Superpoháru mu byl FC Unirea Urziceni, tým, který skončil na konečné druhé příčce v Ligy I. Utkání se odehrálo na stadionu Dr. Constantina Rădulesca, domácím hřišti CFR Kluž, který si toto privilegium vysloužil ziskem double. Od tohoto roku je tedy soupeřem mužstva, které získá double, celek ze druhého místa rumunské nejvyšší ligy.\n\nZdroj:\n"}
{"id": "923645", "url": "https://cs.wikipedia.org/wiki?curid=923645", "title": "Emin zámek", "text": "Emin zámek\n\nEmin zámek (též Emín, Emmahof) stojí v lesích u řeky Jevišovky, asi 4 km na západ od Hrušovan nad Jevišovkou. Nachází se v severním výběžku katastrálního území obce Šanov v okrese Znojmo.\n\nNovobarokní zámek nechal v roce 1882 postavit Edvard Khuen-Belassy a jméno mu dal po manželce Emanuele. Na konci 19. století na něm pobýval Alfons Mucha, který se podílel na jeho výzdobě a namaloval zde několik obrazů. Na začátku 20. století je zničil požár. V roce 1913 jej hrabě Karl Khuen-Belasi nechal opravit a v majetku Khuenů zůstal do roku 1945. To jim byl na základě Benešových dekretů zestátněn a v současnosti je v něm umístěn Ústav sociální péče, ale je veřejnosti přístupný. Na Emině zámku jsou každoročně pořádány dny otevřených dveří a Tradiční společenský ples.\n\nKromě Alfonse Muchy zde na začátku své profesní dráhy pobýval historik umění Max Dvořák. Ten zde také v roce 1921 zemřel a pohřben je v Hrušovanech nad Jevišovkou.\n\nK zámku nevede žádná značená turistická trasa. Nejsnadnější přístup je od vlakového nádraží po silničce přes osadu Nový Dvůr až k Eminu zámku. Silnička dále pokračuje na Pravici.\n\nNa kole se dá k Emině zámku dostat i po cyklostezce Muchova nebo Po rovince podél řeky Jevišovky.\n\n"}
{"id": "923681", "url": "https://cs.wikipedia.org/wiki?curid=923681", "title": "Škoda 30T", "text": "Škoda 30T\n\nŠkoda 30T (obchodní název ForCity Plus) je tramvaj vyráběná společností Škoda Transportation pro slovenské hlavní město Bratislavu a jeho tramvajovou síť. Jedná se o obousměrnou verzi typu Škoda 29T.\n\nKonstrukčně vychází z typu 26T pro Miskolc. Jedná se pětičlánkovou obousměrnou tramvaj, která je z 92 % nízkopodlažní. Disponuje pěti dveřmi na každé straně karoserie a čtyřmi podvozky, z nich oba krajní jsou otočné. Do výbavy je zahrnuta klimatizace prostoru pro řidiče i cestující a kamerový systém s šesti vnějšími a šesti vnitřními kamerami.\n\nDopravný podnik Bratislava v roce 2013 objednal 15 tramvají za 39 milionů eur, které mají být dodány do roku 2015. Smlouva umožňovala také opci na dalších 15 vozidel, kterou DPB využil.\n\nPrvní vyrobený vůz typu 30T byl do Bratislavy dovezen 2. listopadu 2014 a s obdrženým číslem 7501 byl 6. listopadu toho roku slavnostně představen veřejnosti i médiím. V následujících měsících probíhala na tomto vozidle homologace nového typu a také zkušební jízdy. Do zkušebního provozu s cestujícími byla tato tramvaj poprvé vypravena 25. dubna 2015. Dodávky dalších vozů 30T do Bratislavy začaly již v březnu 2015, přičemž na konci dubna disponoval DPB sedmi vozidly. Poslední objednané tramvaje 30T byly dodány v listopadu téhož roku.\n\nV letech 2014 a 2015 bylo vyrobeno celkem 30 vozů ve třech sériích.\n\n"}
{"id": "923690", "url": "https://cs.wikipedia.org/wiki?curid=923690", "title": "Přeměna beta minus", "text": "Přeměna beta minus\n\nPřeměna beta minus (β) je druh radioaktivní přeměny, při které neutron v atomovém jádru vyzáří elektron a elektronové antineutrino, přičemž se změní na proton. Protonové číslo nuklidu se tak zvýší o 1 a nukleonové číslo se nezmění.\n\nNejjednodušším příkladem beta minus přeměny je přeměna tritia na helium-3, která probíhá s poločasem 12,32 roku:\n\nH → He + e,\n\ndalším příkladem je draslík-42 vytvářející vápník-42:\n\nK → Ca + e.\n\nZde je poločas přeměny asi 12,321 h.\n\nÚčast elektronu (pozitronu) při jaderných přeměnách poukazuje na skutečnost, že nukleony nejsou fundamentální částice. Při přeměně beta mínus se totiž uvnitř jádra mění neutron takto:\n\nPodmínka přeměny:\n\nObecně k této přeměně dochází nejčastěji u nuklidů, které jsou těžší než stabilní izotop(y) prvku, u prvků bez stabilních izotopů se takto přeměňují těžší izotopy (může to však být i ten nejstabilnější). \n"}
{"id": "923718", "url": "https://cs.wikipedia.org/wiki?curid=923718", "title": "Ariquemes", "text": "Ariquemes\n\nAriquemes je město ležící v Brazílii, má 84 581 obyvatel a nachází se ve státě Rondônia.\n\n"}
{"id": "923733", "url": "https://cs.wikipedia.org/wiki?curid=923733", "title": "Artinovský okruh", "text": "Artinovský okruh\n\nArtinovský okruh je pojem z oboru abstraktní algebry, přesněji teorie okruhů. Jedná se o takový okruh, který pro ideály splňuje podmínku klesajících řetězců, tedy v kterém neexistuje žádná nekonečná posloupnost ideálů formula_1. Název mají tyto okruhy podle matematika Emila Artina, který první odhalil, že podmínka klesajících řetězců pro ideály představuje zobecnění zároveň pro konečné okruhy a pro okruhy, které jsou konečnědimenzionálními vektorovými prostory nad tělesem.\n\nOkruh se nazývá levě artinovský, pokud splňuje podmínku klesajících řetězců pro levé ideály, pravě artinovský pokud splňuje podmínku klesajících řetězců pro pravé ideály, a artinovský nebo oboustranně artinovský, pokud je levě i pravě artinovský. V případě komutativních okruhů jsou kvůli komutativitě levě artinovské stejné okruhy jako pravě artinovské.\n\n"}
{"id": "923738", "url": "https://cs.wikipedia.org/wiki?curid=923738", "title": "Neritina zebra", "text": "Neritina zebra\n\nNeritina zebra (\"Neritina natalensis\") je sladkovodní plž z čeledi zubovcovití původem v Jižní Africe, který dorůstá délky okolo 3 cm. Jedná se o známého býložravého plže často chovaného v akváriu při 5 - 20 °dGH. Je mírumilovný, ale může se stát, že uteče z akvária, proto je třeba akvárium dobře zakrýt. Jeho ulita je poměrně těžká a při pádu na dno akvária se může poškodit.\n\n\"Neritina zebra\" má oddělené pohlaví (není hermafrodit). Larva, jejíž velikost je cca 1 mm, se po vylíhnutí dostává s proudem voda do moře. Až po ukončení jejího vývoje - přeměna na neplovoucího plže, se vrací zpět do vodního toku. Během života putuje neustále proti proudu.\n"}
{"id": "923739", "url": "https://cs.wikipedia.org/wiki?curid=923739", "title": "Římskokatolická farnost Jenišův Újezd", "text": "Římskokatolická farnost Jenišův Újezd\n\nŘímskokatolická farnost Jenišův Újezd je územní společenství římských katolíků v Jenišově Újezdě a okolí. Organizačně spadá do teplického vikariátu, který je jedním z deseti vikariátů litoměřické diecéze.\n\nV roce 1808 je v Jenišově Újezdě zmiňována lokální duchovní správa, povýšená v roce 1859 na samostatnou farnost. Tato farnost byla inkorporována cisterciáckému klášteru v Oseku. Obec Jenišův Újezd zanikla kvůli těžbě uhlí v 70. letech 20. století, farní kostel sv. Bartoloměje byl zbořen. Na obec a farnost dnes upomíná pouze název jedné z částí města Bíliny – Újezdské Předměstí.\n\n"}
{"id": "923741", "url": "https://cs.wikipedia.org/wiki?curid=923741", "title": "Kniha manželství", "text": "Kniha manželství\n\nKniha manželství je jednou z matričních knih, která slouží k evidenci uzavřených sňatků. Kniha je vedena matričním úřadem v jednotlivých okresech. Zápisy tvoří jednotlivé listy formátu A4 svázané dohromady.\n\nDo knihy manželství se zapisují následující údaje:\n\nKniha manželství musí být uložena na matričním úřadu ze zákona 75 let. Po uplynutí této doby se archivují ve státním okresním archivu v Praze, Brně, Plzni nebo Ústí nad Labem.\n\n"}
{"id": "923742", "url": "https://cs.wikipedia.org/wiki?curid=923742", "title": "Herisau", "text": "Herisau\n\nHerisau je obec (nemá status města) ve Švýcarsku, sídlo vlády a parlamentu kantonu Appenzell Ausserrhoden.\n\nV Herisau se nachází několik významných míst zapsaných jako národní dědictví. Mezi ně patří: Osada v centru a domy okolo náměstí, Protestantský kostel z roku 1580, Dům Wetter a Dům zur Rose (oba z roku 1737), osada Schwänberg a vládní budova zahrnující státní archiv.\n\n837 – Herisau poprvé zmíněno jako \"Herinisauva\".\n\n907 – Poprvé zmíněn kostel.\n\n1084 – Herisau zničeno v bitvě okolo St.Gallenského kláštera.\n\n1248 až 1249 – Opět zničeno, tentokrát samotným klášterem kvůli zajištění loajality.\n\n1401 – Herisau se v rámci Appenzellských válek připojilo k alianci s ostatními obcemi v Appenzellu.\n\n1517 až 1518 – Herisau se rozhodlo vykoupit z nadvlády kláštera.\n\n1601 – Vybudována radnice.\n\n1606 – Město zničeno požárem.\n\n1648 – Schwellbrunn se odděluje a stává se samostatnou obcí.\n\n1798 až 1803 – Herisau sídlem kantonu Säntis.\n\nV roce 2006 tvořilo území obce 25,2 km². Z toho 56,8 % bylo využito k zemědělským účelům, 27,1 % bylo zalesněno a 15,5 % osídleno (budovy a komunikace). Zbylá část území(0,6 %) byla neproduktivní (řeky, jezera a hory).\n\nObec se nachází v bývalém okrese Hinterland na rozcestí dvou významných cest vedoucích skrz oblast. Gallen-Toggenburské a Gossau-Appenzellské cestě. Celá jedna třetina populace z celého polokantonu žije přímo v Herisau. Před rokem 1648 byla rozloha obce dvojnásobná.\n\nHerisau mělo v roce 2008 15 527 obyvatel. 17,9 % obyvatelstva byli lidé cizí národnosti. Růst populace za posledních 10 let dosáhl záporné hodnoty -5,2 %. Většina populace (v roce 2000) mluvila německy (87,0 %), druhým nejčastějším jazykem byla srbochorvatština (3,8 %) a třetím italština (3,4 %) V roce 2000 bylo procentuální zastoupení jednotlivých pohlaví následující: muži 49,6 % a ženy 50,4 %.\n\nVe volbách roku 2007 vyhrála strana FDP, která obdržela 76,7 % hlasů.\n\nV Herisau cca 66,2 % obyvatelstva (v letech 25–64) dokončilo buďto vyšší odbornou školu, nebo mělo vyšší vzdělání (univerzita nebo Fachhochschule).\n\nV roce 2000 tvořilo populaci 1 194 (7,5 %) dětí v rozmezí 0-6 let. 1 175 (11,2 %) dětí v rozmezí 6-15 let a 835 (5,3 %) dětí v rozmezí 16-19 let.\n\nDospělou populaci tvořilo 945 (6,0 %) lidí v rozmezí 20-24 let. 4 760 (30,0 %) lidí v rozmezí 25-44 a 3 831 (24,1 %) lidí v rozmezí 45-64.\n\nDůchodců v letech 65-79 bylo 1 702 (10,7 %). Nad 80 let jich bylo 840 (5,3 %)\nHistorické znázornění vývoje:\nV Herisau proprší průměrně 154 dnů v roce a průměrně spadne 1 413 mm srážek. Nejvlhčí měsíc bývá červenec, během kterého na Herisau spadne v průměru 167 mm srážek. Během nejvlhčího měsíce proprší v průměru 13,9 dne. Měsíc s nejvyšším počtem deštivých dnů je květen s průměrem 15,3 dne, ale pouze se 142 mm srážek.\n\nNaopak za nejsušší měsíc je označován únor s průměrem 82 mm srážek za 13,9 dnů.\n\nHerisau se nachází v samém středu východního Švýcarska. Již v roce 1537 byla obec důležitým centrem obchodu.\n\nHerisau mělo v roce 2005 nezaměstnanost pouze 2,01 %. Ve stejném roce bylo zaměstnáno 340 lidí v primárním ekonomickém sektoru, působilo v něm 115 firem. V sekundárním sektoru bylo zaměstnáno 2 959 lidí a působilo v něm 189 firem. 4 505 lidí bylo zaměstnáno v sektoru terciárním (651 firem).\n\n\n"}
{"id": "923743", "url": "https://cs.wikipedia.org/wiki?curid=923743", "title": "Kostel svaté Markéty (Suchohrdly u Miroslavi)", "text": "Kostel svaté Markéty (Suchohrdly u Miroslavi)\n\nKostel svaté Markéty je římskokatolický chrám v obci Suchohrdly u Miroslavi v okrese Znojmo. Je chráněn jako kulturní památka České republiky.\n\nKostel představuje jednolodní stavbu s kněžištěm zakončeným polygonálním závěrem (pěti stranami osmiúhelníka), s věží před západním průčelím s vyzděným jehlanem, kaplí Božího hrobu, při jižní straně kněžiště s vedlejšími prostorami. Pozdněgotická stavba s účelovými úpravami v 17.století představuje dominantu obce.\nV druhé polovině 17. století je kostel v písemných pramenech zmiňován jako zpustošený. V roce 1663 zažila totiž zdejší krajina vpád Turků a Tatarů, toulavé loupeživé hordy a místní zloději dokonali dílo zkázy, obec úplně zpustla. Při pozdějších opravách došlo k zaklenutí (valenou klenbou), zbudování točitého schodiště a nového vstupu v podvěží a naopak zazdění starého bočního portálu. Zcela obnoven byl až na počátku 19. století.\nV roce 2013 začala oprava vnějších omítek spojená s průzkumem a dokumentací zdiva.\n\nJde o filiální kostel farnosti Miroslav.\n\n"}
{"id": "923751", "url": "https://cs.wikipedia.org/wiki?curid=923751", "title": "Jaroslav Štěpánek (autobusový dopravce)", "text": "Jaroslav Štěpánek (autobusový dopravce)\n\nJaroslav Štěpánek je pražský autobusový dopravce. Působí jako živnostník a patří mezi nejdlouhodobější soukromé dopravce v Pražské integrované dopravě, pro niž má vyhrazeno 16 autobusů a v níž se na autobusových výkonech podílí více než 1 %. Provozoval i dvě dálkové linky převážně rekreačního charakteru.\n\nPrvní živnostenské oprávnění pro nepravidelnou osobní hromadnou veřejnou silniční dopravu získal 21. října 1992, od 16. května 1994 bylo rozšířeno i o pravidelnou dopravu.\n\nSídlo má na adrese svého bydliště Palmovka 889/5, technickou základnu pro běžné ošetření vozidel měl v roce 2000 v Čakovicích a větší opravy si nechává provádět dodavatelsky specializovanými firmami.\n\nProvozovnu měl od 9. září 2002 do 31. července 2004 nahlášenou na adrese Jiřího ze Vtelna 1772 (zřejmě chybně, tato adresa neexistuje a dané hornopočernické popisné číslo přísluší rodinnému domku zcela jinde), od 20. srpna 2005 na adrese Jiřího ze Vtelna 1731/11 v průmyslové zóně areálu Pragorent v Horních Počernicích (asi půl kilometru východně od provozovny dopravce Stenbus), tam uvádí i svou korespondenční adresu.\n\nPlynový autobus TEDOM dopravce tankoval v plnicí stanici v areálu společnosti Pražské služby v Praze 9, dokud ho v roce 2014 neprodal.\n\nV pražské městské hromadné dopravě začínal v roce 1992 ve spolupráci s dopravcem Konečným a jako subdodavatel FEDOSu, který v té době jako subdodavatel jezdil na linkách Dopravního podniku hl. m. Prahy č. 155, 221, 222 a 223. Od 30. srpna 1993 zajišťoval 5. pořadí na lince 110 (na dalších pořadích jezdili dopravci Berka, Koch, Konečný\nNepraš a Šlechta).\n\nV roce 1995, tedy v reakci na nový zákon o silniční dopravě, který liberalizoval veřejnou autobusovou dopravu, získal licenci na linku 110 (tehdy v trase Dolní Počernice – Za Avií) a provozuje ji dosud (od 15. října 2016 v trase Třeboradice – Teplárna Třeboradice – Obchodní centrum Čakovice – Letňany – Hloubětín – Hostavice – Dolní Počernice, všechny spoje jezdí v úseku Dolní Počernice – Obchodní centrum Čakovice, některé vybrané pak přes Teplárnu Třeboradice do Třeboradic). Též provozoval školní linku 408, v roce 2000 přečíslovanou na 557 (původně v trase Hostavice – Škola Kyje v podstatě jako zkrácený spoj linky 110, od 1. září 2005 prodloužena na obou koncích do trasy Dolní Počernice - Černý Most, 2014 zrušena).\n\nOd zřízení 24. září 2000 provozoval i příměstskou linku 386, která byla k 30. srpnu 2008 zrušena, náhradou převzal od 30. srpna 2008 po firmách Hotliner a Veolia Transport Praha regionální linku 302 (Praha, Palmovka – Přezletice, od 9. prosince 2012 prodloužena do nového obratiště, které bylo od 3. března 2013 přejmenováno na Přezletice, Kocanda, o víkendu a ve večerních hodinách jezdí jen z Letňan), jelikož si obec Přezletice vyžádala všechny spoje z Prahy bezbariérové, vydala v 2014 společně s ROPIDem výběrové řízení, při kterém Štěpánek linku ztratil (převedeno na About Me, které nabídlo nejnižší cenu za kilometr).\n\nPodle výroční zprávy organizace ROPID za rok 2011 byl podíl dopravce Jaroslava Štěpánka na autobusových výkonech v rámci celé PID 1,07 %. Za 1. čtvrtletí roku 2013 byl jeho podíl 1,09 %.\n\nDo 1. 8. 2015 provozoval dopravce i dálkové linky:\n\nDopravce provozuje i zájezdovou a smluvní dopravu pro různé objednatele.\n\nSám Jaroslav Štěpánek se dopravě věnoval celý život, v současnosti mu s firmou pomáhá jeho syn Radek.\n\nOd prosince roku 2019 přišel o linky 110 a 257, které získalo ČSAD Střední Čechy. Přesto dlouhý příběh tohoto dopravce v PIDu nekončí, jelikož na zmiňovaných linkách zajišťuje subdodávky vlastními vozy.\n\nV prvním ROPIDem zveřejněném hodnocení standardů kvality, za 1. čtvrtletí 2011, byl zařazen spolu se 4 dalšími dopravci do 3. stupně hodnocení, dopravci s průměrnou kvalitou. Horšího stupně hodnocení dosáhl jen jeden dopravce (Veolia Transport Praha), 7 dopravců bylo v lepších stupních hodnocení. V celoročním hodnocení za rok 2011 dosáhl již 2. stupně (dopravci s vyšší kvalitou). Ani v jednom čtvrtletí nesplnil standardy týkaící se stáří vozidel, přesnosti provozu, informování na zastávkách, několikrát nesplnil standard informování ve vozidlech, funkčnost odbavovacích zařízení a ústrojové kázně.\n\nV hodnocení za rok 2012 se již umístil v nejlepší kategorii hodnocení, tedy mezi dopravce s vysokou kvalitou, jichž bylo 8, zatímco 5 dopravců bylo hodnoceno nižšími stupni (ve čtvrtletních hodnoceních však v prvních třech čtvrtletích dosáhl jen druhého stupně, dopravci s vyšší kvalitou, a teprve v posledním čtvrtletí dosáhl nejlepšího stupně). V celoročním hodnocení nenaplnil standardy v oblasti stáří vozidel, informování ve vozidlech a informování na zastávkách. V některých čtvrtletích nenaplnil standardy ústrojové kázně, funkčnosti odbavovacích zařízení či garance bezbariérových spojů.\n\nV hodnocení ROPIDu za 1. čtvrtletí 2013 se ze 13 dopravců zařadil mezi 6 dopravců hodnocených v nejlepší kategorii, dopravci s vysokou kvalitou. Standardy nenaplnil v kritériích týkajících se stáří vozidel a podílu nízkopodlažních vozidel a standardu informování ve vozidlech.\n\nVe 3. čtvrtletí roku 2016 nesplnil standardy bezbariérovost vozidel, funkčnost odbavovacích zařízení, informování ve vozidlech, přesnost provozu, ústrojovou kázeň, čistotu a stáří vozidel. Podíl nízkopodlažních vozidel ve vozovém parku dopravce činil 53,3 %, podíl vozidel ve vozovém parku mladších 12 let činil 60 %, čímž Jaroslav Štěpánek těsně splnil úroveň náročnosti. Průměrné stáří jeho vozidel činilo 12,4 roku, čím o 3,4 roku nesplnil úroveň náročnosti.\n\nV roce 2000 dopravce disponoval 12 autobusy, a to 9 vozy typu Karosa C 734, dvěma Karosa B 732 a jedním Karosa B 731, z toho 5 autobusů bylo po generální opravě; průměrné stáří vozů v červnu 2000 bylo 6,7 roku.\n\nV roce 2013 tvoří vozový park pro PID 21 vozů, a to 1 vůz Karosa C 734, 3 vozy Karosa B 731, 6 vozů Karosa B 732, 1 vůz Karosa B 931, 1 vůz Karosa B 952 E, 2 vozy Karosa C 934 E, 1 vůz Karosa Citybus 12M, 1 prototypový vůz Iveco Crossway LE 12M, 1 vůz Irisbus Citelis 12M, 2 vozy Mercedes-Benz O 530 Citaro, 1 vůz Tedom 123 D, 1 vůz Tedom C 12 G. Oba své autobusy TEDOM, plynový i dieselový, představil 22. března 2010 na prezentaci soukromých autobusových dopravců PID v Letňanech. 18. ledna 2012 rozšířil dopravce počet svých nízkopodlažních vozů ze 3 (2 Tedomy a 1 Citaro) na 6 zařazením nových vozů Iveco Crossway LE (ev. č. 1027), Mercedes-Benz Citaro (ev. č. 1028) a Irisbus Citelis 12M (ev. č. 1029).\n\nEvidenční čísla vozů v PID jsou z rozmezí 1022–1045.\n\nV 1. čtvrletí 2013 bylo mezi jeho vozidly pro PID bezbariérových 31,8 %. Pouze 31,8 % vozidel bylo mladších 12 let, čímž byl (po Vlastimilu Slezákovi) druhý nejhorší ze 13 autobusových dopravců v PID a zdaleka nedosáhl požadovaného standardu 60 %. Průměrné stáří provozovaných vozidel bylo 13,5 %, což se téměř rovnalo nejhoršímu Vlastimilu Slezákovi a značně to překročilo požadovaný standard průměrného stáří 9 let. Vykázal dokonce 3 vozidla starší 20 let, která standardy PID vylučují.\n\nV 2. čtvrtletí roku 2017 dopravce Štěpánek provozuje celkem 17 autobusů, z toho 16 vozů je používáno do Pražské integrované dopravy. Podíl bezbariérových autobusů v jeho vozovém parku tvoří 63 %. V rámci standardů kvality patří dopravce do skupiny s vyšší poskytovanou kvalitou.\n\nMimo rámec PID vlastní dopravce například autobusy Karosa C 955 Récréo, Mercedes-Benz Intouro nebo Setra S 416 GT-HD, poslední jmenovaný vůz pronajímá firmě Majaagency, kterou vede jeho syn Marek. Ostatní dálkové autobusy, které Jaroslav Štěpánek vlastnil, předal opět svému synu Markovi.\n\n"}
{"id": "923752", "url": "https://cs.wikipedia.org/wiki?curid=923752", "title": "Jaroslav Štěpánek", "text": "Jaroslav Štěpánek\n\nJaroslav Štěpánek je jméno více známých osob:\n"}
{"id": "923755", "url": "https://cs.wikipedia.org/wiki?curid=923755", "title": "Římskokatolická farnost Kadov u Miroslavi", "text": "Římskokatolická farnost Kadov u Miroslavi\n\nŘímskokatolická farnost Kadov u Miroslavi je územní společenství římských katolíků s farním kostelem svatého Filipa a Jakuba v obci Kadov v děkanátu Moravský Krumlov.\n\nPrvní písemná zmínka o Kadově pochází z roku 1235, listina z tohoto roku potvrzuje patronát ženského kláštera v Doubravníku u Tišnova. Farní kostel je gotický, pochází z 15. století. Až do poloviny 16. století byl kostelem farním, poté byl tehdejší katolický farář nahrazen evangelickým. Po bitvě na Bílé hoře se stala fara opět katolickou a osada byla až do roku 1753 přifařena k Hostěradicícm. \n\nDo července roku 2009 spravoval farnost jako administrátor ex currendo R. D. František Sadílek, jenž přešel poté do Netína u Velkého Meziříčí. Od 1. srpna 2009 byl administrátorem excurrendo R. D. Mgr. Pavel Bublan z Moravského Krumlova. S platností od 1. května 2018 se administrátorem excurrendo stal R. D. Mgr. Pavel Vybíhal.\n\nDnem vzájemných modliteb farností za bohoslovce a bohoslovců za farnosti brněnské diecéze je 13. červen. Adorační den připadá na 18. srpna.\n\nVe farnosti se pravidelně koná tříkrálová sbírka. V roce 2016 se při ní vybralo 7 320 korun. Výtěžek sbírky v roce 2018 dosáhl 7 802 korun.\n"}
{"id": "923757", "url": "https://cs.wikipedia.org/wiki?curid=923757", "title": "Alexandre Barthe", "text": "Alexandre Barthe\n\nAlexandre Barthe (* 5. března 1986 Avignon, Francie) je francouzský fotbalový obránce, který hraje od července 2011 v bulharském klubu Ludogorec Razgrad. Od roku 2010 získal pět bulharských titulů v řadě.\n\nV roce 2008 podepsal čtyřletý kontrakt s bulharským klubem Litex Loveč, zde získal dva tituly v nejvyšší bulharské lize (sezóny 2009/10 a 2010/11) a prvenství v bulharském fotbalovém poháru (2008/09) i bulharském Superpoháru (2010). 30. července 2011 podepsal smlouvu s jiným bulharským celkem Ludogorec Razgrad. S ním získal další tř tituly v nejvyšší bulharské lize (sezóny 2011/12 a 2012/13, 2013/14) a triumfy v bulharském fotbalovém poháru (2011/12, 2013/14) i bulharském Superpoháru (2012).\n\n"}
{"id": "923759", "url": "https://cs.wikipedia.org/wiki?curid=923759", "title": "Římskokatolická farnost Josefův Důl", "text": "Římskokatolická farnost Josefův Důl\n\nŘímskokatolická farnost Josefův Důl (Údol sv. Josefa) je územní společenství římských katolíků v Josefově Dole a okolí. Organizačně spadá do libereckého vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nFarnost byla kanonicky zřízena v roce 1865. Od roku 1866 jsou vedeny matriky.\n\n\nZ důvodu efektivity duchovní správy byl vytvořen \"farní obvod\" (kolatura) farnosti Tanvald, jehož součástí je i farnost Josefův Důl, která je tak spravována \"excurrendo\".\n\nŘímskokatolická farnost Josefův Důl\n\n"}
{"id": "923760", "url": "https://cs.wikipedia.org/wiki?curid=923760", "title": "Shanghai Golden Grand Prix 2011", "text": "Shanghai Golden Grand Prix 2011\n\nShanghai Golden Grand Prix 2011 byl lehkoatletický mítink, který se konal 15. května 2011 v čínském městě Šanghaji. Byl součástí série mítinků Diamantová liga.\n"}
{"id": "923763", "url": "https://cs.wikipedia.org/wiki?curid=923763", "title": "Judiceratops", "text": "Judiceratops\n\nJudiceratops („Rohatá tvář od řeky Judith“) byl rodem rohatého dinosaura (ceratopsida), žijícího v období svrchní křídy (stupeň kampán, asi před 80 až 75 miliony let) na území dnešního státu Montana (USA). Typovým druhem je \"J. tigris\", popsaný v roce 2013. Šlo o mohutného čtyřnohého býložravce s masivní hlavou a dlouhými rohy. Zajímavé je, že šlo pravděpodobně o nejstaršího známého zástupce podčeledi Chasmosaurinae. Holotyp nese označení YPM VPPU 022404 a zkameněliny byly objeveny v sedimentech souvrství Judith River.\n\n"}
{"id": "923764", "url": "https://cs.wikipedia.org/wiki?curid=923764", "title": "Shanghai Golden Grand Prix 2012", "text": "Shanghai Golden Grand Prix 2012\n\nShanghai Golden Grand Prix 2012 byl lehkoatletický mítink, který se konal 19. května 2012 v čínském městě Šanghaji. Byl součástí série mítinků Diamantová liga.\n"}
{"id": "923765", "url": "https://cs.wikipedia.org/wiki?curid=923765", "title": "Roman Bezjak", "text": "Roman Bezjak\n\nRoman Bezjak (* 21. února 1989, Slovinský Hradec, Jugoslávie, dnešní Slovinsko) je slovinský fotbalový útočník a reprezentant, který hraje v chorvatském klubu HNK Rijeka.\n\nVe Slovinsku hrál za NK Celje.\n\n22. srpna 2012 podepsal čtyřletou smlouvu s bulharským klubem Ludogorec Razgrad. S ním získal v následující sezóně 2012/13 titul v nejvyšší bulharské lize.\nV prvním zápase druhého předkola Ligy mistrů UEFA 2013/14 17. července 2013 nastoupil proti slovenskému celku ŠK Slovan Bratislava. Ludogorec vedl 1:0, ale Slovanu se povedl obrat a zvítězil 2:1. 19. září 2013 se gólem podílel na výhře 2:0 v Evropské lize 2013/14 proti favorizovanému domácímu nizozemskému celku PSV Eindhoven. Skóroval i v posledním utkání skupiny proti Dinamu Záhřeb, v 72. minutě vstřelil vítězný gól na konečných 2:1. Ludogorec obsadil s 16 body 1. místo ve skupině a postoupil do jarní vyřazovací fáze. V prvním zápase šestnáctifinále 20. února 2014 proti SS Lazio vstřelil vítězný gól. Ludogorec vyhrál nejtěsnějším rozdílem 1:0.\n\nV roce 2014 vyhrál svůj první bulharský double (tzn. vyhrál v sezoně 2013/14 A grupu i bulharský fotbalový pohár). Finále poháru proti PFK Botev Plovdiv skončilo výsledkem 1:0 pro Ludogorec, Bezjak vstřelil vítězný gól.\n\nBezjak působil ve slovinských mládežnických reprezentačních výběrech.\n\nV A-mužstvu Slovinska debutoval 14. srpna 2013 v přátelském zápase v Turku proti domácímu Finsku (porážka 0:2), kdy se dostal na hřiště ve druhém poločase.\n\n"}
{"id": "923767", "url": "https://cs.wikipedia.org/wiki?curid=923767", "title": "Římskokatolická farnost Miroslav", "text": "Římskokatolická farnost Miroslav\n\nŘímskokatolická farnost Miroslav je územní společenství římských katolíků s farním kostelem svatého Petra a Pavla v městě Miroslav v děkanátu Moravský Krumlov.\n\nSoučasný farní kostel v Miroslavi pochází z let 1722 až 1729, vznikl na místě dřívějšího chrámu. Fara byla postavena ve stejné době jako kostel. Známý je přehled duchovních správců v Miroslavi od roku 1624.\n\nV Suchohrdlech u Miroslavi byla fara od 14. století. Ve druhé polovině 17. století obec úplně zpustla a postupně byla obnovena včetně kostela svaté Markéty.\n\nOd 15. září 2005 je farářem R. D. Pavel Merta.\n\nDnem vzájemných modliteb farností za bohoslovce a bohoslovců za farnosti brněnské diecéze je 20. červen. Adorační den připadá 21. srpen. Farnost se zapojuje do projektu Noc kostelů.\n\nVe farnosti se pravidelně koná tříkrálová sbírka. V roce 2016 se při ní vybralo v Miroslavi 47 063 korun.\nOd roku 2000 se na náměstí v Miroslavi každoročně první neděli adventní rozsvěcuje obří adventní věnec, jehož průměr dosahuje až sedmi metrů. Na jeho tvorbě se každoročně podílejí místní firmy i obyvatelé. Na výrobu se spotřebuje 42 metrů trubkového rámu, vlečka slámy, čtyři vlečky smrkového a borového chvojí a 250 metrů světelného kabelu. \n\n"}
{"id": "923771", "url": "https://cs.wikipedia.org/wiki?curid=923771", "title": "BK Häcken", "text": "BK Häcken\n\nBK Häcken (celým názvem Bollklubben Häcken) je švédský fotbalový klub z města Göteborg, který byl založen 2. srpna 1940. Svá domácí utkání hraje na stadionu Rambergsvallen s kapacitou 8 000 míst, z nichž 3 000 je k sezení. Klubové barvy jsou černá a žlutá. V sezóně 2012 (ve Švédsku se hraje liga systémem jaro–podzim) se umístil na druhém místě švédské nejvyšší ligy Allsvenskan, což bylo doposud nejlepší umístění v historii klubu.\n\nK červnu 2013.\n\n"}
{"id": "923773", "url": "https://cs.wikipedia.org/wiki?curid=923773", "title": "Mistrovství Evropy juniorů v plavání 2012", "text": "Mistrovství Evropy juniorů v plavání 2012\n\nMistrovství Evropy juniorů v plavání 2012 proběhlo od 4. do 8. července 2012 v belgických Antverpách. Na tomto mistrovství startovali děvčata narozená v roce 1996 nebo 1997 a chlapci narozeni v letech 1994 a 1995. Šampionát byl organizován evropskou plaveckou federací LEN.\n\nTato stránka je upraveným překladem 2012 European Junior Swimming Championships\n\n"}
{"id": "923775", "url": "https://cs.wikipedia.org/wiki?curid=923775", "title": "Zdeněk Žák", "text": "Zdeněk Žák\n\nJméno a příjmení Zdeněk Žák má více nositelů:\n\n"}
{"id": "923776", "url": "https://cs.wikipedia.org/wiki?curid=923776", "title": "Irina Pressová", "text": "Irina Pressová\n\nIrina Pressová (10. březen 1939 Charkov – 21. února 2004 Moskva) byla sovětská atletka, dvojnásobná olympijská vítězka.\n\nNa olympiádě v Římě v roce 1960 zvítězila v běhu na 80 metrů překážek, o čtyři roky později na olympiádě v Tokiu se stala olympijskou vítězkou v pětiboji. Během sportovní kariéry vytvořila 13 světových rekordů – 6 v běhu na 80 metrů překážek (nejrychleji 10,2 v roce 1965) a 7 v pětiboji (nejvíce 5246 bodů v roce 1964). Vynikající atletkou byla také její sestra Tamara Pressová, specializující se na vrhačské disciplíny. Obě sestry ukončily aktivní činnost poté, co IAAF zavedla pro vrcholové atletky sextesty.\n\n"}
{"id": "923778", "url": "https://cs.wikipedia.org/wiki?curid=923778", "title": "Sarah Jane Morris (herečka)", "text": "Sarah Jane Morris (herečka)\n\nSarah Jane Morris (nar. 12. dubna 1977 v Memphisu ve státě Tennessee v USA) je americká filmová a divadelní herečka a také producentka a režisérka. Z televizních obrazovek je nejvíce známá jako Julia Ridgeová z amerického dramatického seriálu \"Bratři a sestry\".\n\nVyrůstala ve svém rodném městě Memphisu s rodiči Janie (sociální pracovnice) a Walkerem (pilot) a 3 staršími sourozenci. Vystudovala Southern Methodist University v Dallasu a poté se přestěhovala do Los Angeles, aby započala svou uměleckou kariéru a velice rychle obdržela seriózní nabídky na účast v mnoha televizních seriálech. Od roku 2009 je navíc členkou sdružení herců, režisérů, producentů, spisovatelů a dramatiků Echo Theatre Company, kde ji doporučil John Pyper-Ferguson, se kterým se seznámila během natáčení seriálu Bratři a sestry v roce 2006.\n\nKariéru herečky začala v roce 1998, kdy získala roli Zoe Webbové v seriálu \"Felicity\". V roce 2000 se ve vedlejší roli objevila v americké hudební komedii \"Divoké kočky\", o tři roky později – v roce 2003 – pak v oblíbeném seriálu \"Odložené případy\". V roce 2006 se stala jednou z hlavních postav – Juliou Ridgeovou – v již zmiňovaném a veleúspěšném americkém seriálu \"Bratři a sestry\". S Willem Smithem si zahrála v dramatickém celovečerním snímku \"Sedm životů\" z roku 2008. V thrilleru \"Willed to Kill\" (2012) obdržela titulní roli Karyn Mitchellové, zvláštní agentky bostonské policie, jež má za úkol zastavit nebezpečného sériového vraha.\n\n19. února 2005 se provdala za bubeníka a zpěváka americké rockové skupiny Rooney, herce a modela Neda Browera, se kterým se seznámila na univerzitě. 24. ledna 2010 se jim narodil syn Emmet Andrew Brower.\n\n"}
{"id": "923779", "url": "https://cs.wikipedia.org/wiki?curid=923779", "title": "Barka (Omán)", "text": "Barka (Omán)\n\nBarka (: , )\nje město a vilájet (provincie) v Ománu. Nachází se v guvernorátu Jižní al-Batína a leží na pobřeží Ománského zálivu. Na severu sousedí s vilájetem al-Musaná a na jihu s vilájety Síb a Vádí al-Mávil. V celém vilájetu žije přibližně 75 000 obyvatel v 63 obcích.\n\nVe vilájetu stojí známé pevnosti Barka, Bajt al-Núman a al-Felajž a spolu s nimi i další, ačkoliv méně významné. Al-Felajž láká turisty na divadelní představení, jež se zde konají. Pláž al-Savádí, přibližně 20 kilometrů východně od města Barka, patří k nejnavštěvovanějším plážím celé země. Tři ostrovy nedaleko pláže bývají každoročně během ledna a února útočištěm stěhovavého ptactva – racků černohlavých, brodivých ptáků a volavek. Barka je místem častého pořádání býčích zápasů.\n\nHlavní složkou místního hospodářství je rybolov. Zemědělství produkuje zeleninu, datle a citróny. Chov hospodářských zvířat se věnuje skotu, kozám, koním a velbloudům. Průmysl zde tvoří textilní průmysl, kožedělní průmysl a výroba laskomin. Mezi místní tradiční řemesla spadá zlatnictví, stříbrnictví, tkaní palmových listů, kovářství, tesařina a výroba provazů a lan neboli provaznictví.\n\nV dubnu 2013 uveřejnilo ománské Ministerstvo Zdravotnictví své plány na vybudování zdravotnického města, které by se mělo postavit ve vilájetu Barka poblíž místa zvaného al-Felajž. Celý projekt nese název \"Lékařský městský komplex Sultána Kábúse\" a jeho rozpočet přesahuje jednu miliardu amerických dolarů.\nKomplex bude sloužit především obyvatelům guvenorátů Maskat a al-Batína. Po dokončení se očekává navázání spolupráce s Univerzitou sultána Kábúse.\n"}
{"id": "923780", "url": "https://cs.wikipedia.org/wiki?curid=923780", "title": "Claude Gervaise", "text": "Claude Gervaise\n\nClaude Gervaise (kolem r. 1510 — po r. 1558) byl francouzský renesanční hudební skladatel, gambista a editor. Působil v Paříži a spolupracoval zde s vydavatelem Pierrem Attaingnantem a později s jeho vdovou Marií na přípravě hudebnin k tisku. Z jeho kompozic se dochovaly čtyřhlasé šansony a především řada instrumentálních tanců; duchovní hudbu zřejmě neskládal, což jinak tehdejší skladatelé běžně dělali.\n\n"}
{"id": "923792", "url": "https://cs.wikipedia.org/wiki?curid=923792", "title": "Okresní autobusová doprava Kolín", "text": "Okresní autobusová doprava Kolín\n\nOkresní autobusová doprava Kolín, s.r.o. (zkratka OAD Kolín, při zakládání v prosinci 1996 po dobu 1 dne zapsaná jako \"Okresní automobilová doprava Kolín, s.r.o.\") je autobusový dopravce z Kolína, který navazuje na činnost někdejších závodů ČSAD v okresech Kolín a Nymburk ve Středočeském kraji. Její linky spadají do dopravních systémů SID a PID, k tomu provozuje linku městské dopravy v Nymburce a jednu dálkovou linku. Vlastníkem byl od prosince 2002 do června 2016 Ing. Alois Koutek mladší z Prahy, dřívějšími vlastníky postupně byli EGRETTA kolínská dopravní a.s. a Pavel Hron.Od června 2016 je vlastníkem JUDr.ing.Zdeněk Zemek,firma se stala součástí subholdingu ČSAD Invest, jež je součástí holdingu Z-group\n\nDopravní závod 112 státního podniku ČSAD KNV Praha byl v roce 1990 vyčleněn do státního podniku ČSAD Kolín s.p. Ten byl k 1. lednu 1994 transformován do akciové společnosti ČSAD Kolín a.s., která byla založena Fondem národního majetku jako nástupce ČSAD Kolín s. p. a převzala jeho majetek i činnost. V srpnu 1996 ČSAD Kolín a.s. změnila název na EGRETTA, kolínská dopravní a.s.\n\nPoté, co v září 1995 město Kolín pro provozování městské dopravy založilo společnost Městská autobusová doprava Kolín, s. r. o. (tu v září 2005 převzal Connex Východní Čechy a.s.), byla v prosinci 1996 do obchodního rejstříku zapsána Okresní autobusová doprava Kolín, s.r.o., jejímž jediným vlastníkem byla EGRETTA, kolínská dopravní a.s. EGRETTA převedla na svoji dceřinou OAD svoji činnost v autobusové dopravě. 12. září 2000 byla na jediný den zapsána jako vlastník Nákladní automobilová doprava a.s. z Českých Budějovic a ještě téhož dne byl poté jako nový jediný vlastník zapsán Pavel Hron z Prahy. Od 11. prosince 2002 do června 2016 byl vlastníkem Ing. Alois Koutek (nar. 1968) z Prahy.\nOd června 2016 je vlastníkem JUDr. Ing. Zdeněk Zemek,firma se stala součástí subholdingu ČSAD Invest,který je součástí koncernu Z-group. \n\nOAD Kolín navazuje též na činnost ČSAP s.r.o. z Nymburka, kterou rodina Koutků vlastní od roku 2000. Od roku 2002 docházelo k postupnému organizačně-technickému propojování a v roce 2007 vlastníci převedli aktivity ČSAP v autobusové dopravě na OAD Kolín. V roce 1992 vznikla privatizací státního podniku ČSAD Nymburk, vzniklého v roce 1990 osamostatněním dřívějšího dopravního závodu 111 Nymburk státního podniku ČSAD KNV Praha, společnost PROhealth s.r.o., která v roce 1994 byla přejmenovaná na ČSAD PROhealth s.r.o. a v roce 2000 na ČSAP s.r.o. Společnost PROhealth s.r.o. vlastnil původně Karel Procházka z Poděbrad, 10. ledna 1994 se pak stal menšinovým vlastníkem, když tři části jeho původního podílu získali Jan Čermák, Štěpán Ševčík a Lenka Kubátová. 16. března 1994 si podíl Lenky Kubátové rozdělili Jan Čermák a Štěpán Ševčík a výrazným navýšením základního kapitálu se novým, většinovým akcionářem stala AB-cestovní a dopravní agentura s.r.o. z Mělníka, která se v listopadu 1994 přejmenovala na ČSAD - AB spol. s r.o. (v té době k názvu PROhealt přibyla i zkratka ČSAD). Od 25. dubna 1995 si Karel Procházka, Jan Čermák a Štěpán Ševčík rozdělili podíl ČSAD - AB spol. s r.o. Od 22. února 1996, kdy bylo základní jmění více než 300násobně zvýšeno, do 21. června 1999 byl jediným vlastníkem Fond národního majetku České republiky (údajně tento majetek propadl státu proto, že státu nebyla uhrazena kupní cena). Podruhé byl podnik privatizován formou veřejné soutěže. Od 21. června 1999 do 19. dubna 2000 byla stoprocentním vlastníkem Lékárna Na chmelnici spol. s r.o. z Prahy. 19. dubna 2000 společnost získal Ing. Alois Koutek starší (nar. 1944), od 24. července 2000 převedl polovinu na Ing. Aloise Koutka mladšího (nar. 1968) (v srpnu 2000 byla firma přejmenována na ČSAP) a k 7. prosinci 2012 bylo základní jmění sníženo téměř na čtvrtinu a vlastníky jsou polovičními podíly Alois Koutek mladší a Vlastimil Koutek.\nOd června 2016 se firma stává součástí subholdingu ČSAD Invest, který je součástí koncernu Z-group, který vlastní JUDr.ing.Zdeněk Zemek\nDo roku 2007 měla OAD Kolín provozovny v Kolíně (v Polepské ulici), Českém Brodě a Kouřimi a ČSAP Nymburk provozovny Nymburk (v Dopravní ulici), Městec Králové, Poděbrady, Lysá nad Labem a Loučeň. Od 4. března 2007 do 10. června 2007 (linky PID již k 1. lednu 2007) byla autobusová doprava ČSAP Nymburk postupně převedena pod společnost OAD Kolín. ČSAP zůstala servisní společností pro OAD Kolín a provozovatelem nákladní dopravy a cestovní agentury.\n\nV rámci Středočeské integrované dopravy provozuje v roce 2013 OAD 24 linek v oblasti Kolínska (označení SID začínající písmenem G, licenční čísla začínající čtyřčíslím 2300, kromě 22 linek vycházejících přímo z Kolína sem spadají ještě linky G44 Bečváry - Zásmuky a G47 Horní Kruty - Sázava) a 41 linek v oblasti Nymburska (označení SID začínající písmenem H, licenční čísla začínající čtyřčíslím 2700).\n\nDo oblasti IREDO zasahují v okrese Pardubice linky SID, ale v jízdním řádu není uvedeno, že by na nich platil tarif IREDO.\n230021 (G21) Kolín - Hlavečník/Žiželice\n230023 (G23) Kolín - Hlavečník/Radovesnice II\n\nOAD provozuje městskou autobusovou dopravu v Nymburce (linku 275001), kterou 6. května 2007 převzala od sesterské ČSAP, která ji podědila po místním ČSAD.\n\n14. prosince 2003 byla do PID začleněna oblast Českobrodska, 1. září 2006 oblast Kolínska, 4. března 2007 oblast Kolín - Žiželice, 6. května 2007 oblast Nymburk - Milovice - Lysá nad Labem a zbylé části Kolínska a Nymburska.\n\nDo Pražské integrované dopravy je začleněno 15 příměstských linek OAD v západním Kolínsku a Nymbursku včetně linky do Prahy (398). Od 11. prosince 2011 provozuje OAD midibusovou linku 212 v Praze-Klánovicích. 6 linek na Nymbursku (398, 426, 429, 430, 433, 443) provozovala původně ČSAP a OAD je převzala k 1. lednu 2007. Provozované linky PID:\n\nV minulosti provozovala OAD též dnes již zrušené linky PID:\nNyní pod tímto číslem provozována linka Z Kolína přes Polní Voděrady a Toušice do Kouřimi \n\nPodíl OAD na autobusových výkonech PID v 1. čtvrtletí 2011 činil 1,81 %, v 1. čtvrtletí 2013 činil 1,83 %.\n\nSpolečnost provozuje též jednu dálkovou linku:\nDříve provozovala ještě dálkovou linku\nK 10.12.2018 byla tato linka zrušena.\n\nV obsluhovaném regionu užívá (a zřejmě i provozuje) autobusová stanoviště Kolín (19 odjezdových stání), Nymburk (8 odjezdových stání), Městec Králové (6 odjezdových stání), Pečky (2 odjezdová stání), Poděbrady (6 odjezových stání) a Sadská (4 odjezdová stání). V okresech Kolín, Nymburk ani Praha-východ není žádné autobusové nádraží. V pražském terminálu Černý Most odjíždí linka PID 398 ze stání č. 14.\n\nV prvním zveřejněném hodnocení kvality dopravců PID, za 1. čtvrtletí 2011, byl jedním z 5 dopravců, kterým se dostalo 3. stupně ohodnocení (dopravci s průměrnou kvalitou), přičemž 1 dopravce byl hodnocen horším stupněm a 7 dopravců některým z lepších stupňů. Ve 2. čtvrtletí dosáhl na nejvyšší stupeň (dopravci s vysokou kvalitou), ve 3. a 4. čtvrtletí zůstal na druhém stupni (dopravci s vyšší kvalitou), která mu připadla i v celoročním hodnocení. Soustavnější problémy měl v kritériích dodržení kapacity vozidla, funkčnosti odbavovacích zařízení, přesnosti provozu a informování na zastávkách, v jednotlivých čtvrtletích nedodržel ještě standard ústrojové kázně a informování ve vozidlech.\n\nZa rok 2012 patřil podle celoročního hodnocení mezi 4 dopravce na stupni „dopravci s vyšší kvalitou“, 1 dopravce byl hodnocen horším stupněm a 8 dopravců lepším stupněm (v dílčích výsledcích za 3. i 4. čtvrtletí dosáhl nejvyššího stupně, dopravce s vysokou kvalitou). Soustavně nesplňoval standardy stanovené pro dodržení kapacity vozidla a pro bezbariérovost vozidel na příměstských linkách, soustavnější problémy měl s dodržením standardů informování ve vozidlech, v jednotlivých čtvrtletích pak nedodržel standardy přesnosti provozu a čistoty vozidel.\n\nV hodnocení za 1. čtvrtletí 2013 dosáhl opět jen na stupeň „dopravci s vyšší kvalitou“, přičemž žádný dopravce nebyl hodnocen horším stupněm a 6 ze 13 dopravců bylo hodnoceno lepším stupněm. Nedodržel standardy dodržení kapacity vozidla, bezbariérovosti na příměstských linkách, informování ve vozidlech, přesnosti provozu a čistoty vozidel.\n\nOAD provozuje v rámci PID autobusy typů\n\nV minulosti provozoval též například autobusy:\n\nKromě těchto typů měl zapůjčené jako předváděcí vozy například typy SOR NBG 18 (na přelomu let 2011 a 2012, pro PID) či Irisbus Crossway LE 10.8M (v srpnu 2012, mimo PID, provozovna Nymburk).\n\nČSAP je známá svou sbírkou historických autobusů, které OAD nabízí k pronájmu. Jde o renovované autobusy Praga RND, Škoda 706 RO, Škoda 706 RTO LUX, Škoda 706 RTO CAR, Škoda 706 RTO vyhlídkový (kabriolet), návěsový autobus Karosa NO 80 a autobusové osobní přívěsy Jelcz PO-1E a Sodomka PRK 6.\n\n\n"}
{"id": "923793", "url": "https://cs.wikipedia.org/wiki?curid=923793", "title": "Abernathy", "text": "Abernathy\n\nAbernathy může být:\n\n"}
{"id": "923800", "url": "https://cs.wikipedia.org/wiki?curid=923800", "title": "AC Sparta Praha 2013/14", "text": "AC Sparta Praha 2013/14\n\nTento článek se podrobně zabývá sestavou a zápasy týmu AC Sparta Praha v sezóně 2013/14.\n\n\nJeště před sezonou Spartu opustilo několik hráčů. Smlouva skončila Jiřímu Jarošíkovi, který tak opustil letenský celek. Ze Sparty odešel také Vlastimil Vidlička, který zamířil do Olomouce a také Léonard Kweuke, ten přestoupil do tureckého Rizesporu. Další čtyři hráči z prvního týmu byli posláni na hostování, konkrétně Jakub Podaný, Manuel Pamić, Martin Zeman a Bekim Balaj. Naopak do Sparty ze Slovanu Bratislava přišel Lukáš Pauschek a také Costa Nhamoinesu, ten dříve působil v polském Zagłębie Lubin. Do Sparty se také vrátil Kamil Vacek, který přišel na hostování z italské Verony.\n\nVstup do ligové sezony se Spartě povedl, když letenský celek vyhrál v Jihlavě 1–4, v Evropské lize ale Sparta vypadla hned ve 2. předkole, poté, co nestačila na švédský tým BK Häcken celkovým skóre 2–3. V průběhu prvních kol domácí soutěže kádr mužstva dále posiloval: do obrany přišel Tomáš Ujfaluši, zálohu posílili Bořek Dočkal z norského Rosenborgu a Lukáš Mareček z belgického Anderlechtu Brusel. Letnou naopak opustili Václav Kadlec, který posílil německý bundesligový Eintracht Frankfurt a Tomáš Zápotočný, jež se vrátil do Příbrami.\n\nV podzimní části zůstal letenský celek v lize neporažený, doma navíc neztratil ani bod. Sparťané vedli tabulku o 5 bodů před druhou Viktorií Plzeň a o 14 bodů před třetími Teplicemi. Během zimní přestávky nastaly drobné změny v řadách obránců: do Bohemians Praha 1905 odešel na hostování Pauschek, který se nedokázal na Letné prosadit do základní sestavy, naopak na hostování s opcí přišel z Teplic Marek Krátký. Definitivní konec kariéry oznámil Ujfaluši, kterému problémy s kolenem dovolily odehrát za Spartu celkem pouze čtyři zápasy (dva přípravné a dva v poháru).\n\n (Zástupce kapitána)\n\n"}
{"id": "923801", "url": "https://cs.wikipedia.org/wiki?curid=923801", "title": "Stevan Jovetić", "text": "Stevan Jovetić\n\nStevan Jovetić (černohorskou cyrilicí Cтeвaн Joвeтић; * 2. listopadu 1989, Titograd, SFR Jugoslávie) je černohorský fotbalový útočník, od léta 2017 hráč klubu AS Monaco.\nV roce 2009 získal v Černé Hoře ocenění Fotbalista roku. Stylem hry bývá přirovnáván k italskému šutérovi Roberto Baggiovi.\n\nDne 9. dubna 2006 ve věku 16 let debutoval za celek FK Partizan pod hlavním trenérem Jürgenem Roberem během zápasu ligy proti FK Vozdovac. První vstřelené branky za FK Partizan si Jovetić připsal během utkání kvalifikace Poháru UEFA proti celku Zrinjski a to 2. srpna 2007. Zápas FK Partizan vyhrál 5:0 a 17letý Stevan Jovetić si připsal hattrick ve svém nízkém věku. V říjnu 2007 byl spojen s několika velkokluby jako Manchester United a Real Madrid. Jovetić se stal kapitánem svého klubu ve věku 18 let (leden 2008) poté, co bývalý kapitán Antonio Rukavina byl prodán do německé Bundesligy do klubu Borussia Dortmund. To ho učinilo nejmladšího kapitána Partizanu v historii. Překonal klubovou legendu Alberta Nady, který se stal kapitánem ve věku 19 let.\n\nDne 10. května 2008 přestoupil do Serie A hrajícího celku ACF Fiorentina za 8 milionů liber. Svůj první gól za Fiorentinu dal v zápase ligy proti Atalantě v podobě pokutového kopu dne 5. dubna 2009.\n\nSezónu 2009/10 začal brankou proti Sportingu Lisabon na 1-1 a následná remíza při zpáteční cestě na Stadio Artemio Franchi byla velmi důležitá, neboť dala Fiorentině možnost vstupu do skupinové fáze Ligy mistrů. Další rozhodující góly byly proti Palermu, Sampdorii a Livornu. Dne 29. září 2009, když vstřelil oba góly a rozhodl prakticky zápas sám, AC Fiorentina zvítězila nad 2:0 nad Liverpoolem ve skupinové fázi Ligy mistrů. Dne 9. března 2010 Jovetič vstřelil dva góly a Fiorentina tak porazila 3:2 FC Bayern Mnichov. 28. března také skóroval v zápase proti Udinese, který nakonec jeho celek zvládl poměrem 4:1.\n\nBěhem předsezónní přípravy pro sezónu 2010/11 utrpěl zranění vazu v pravém koleně, kvůli kterému nakonec zmeškal celou sezónu.\n\nJovetić se vrátil po zranění ve skvělé formě do sezóny 2011/12, vstřelil 2 branky v zápase s Parmou a Fiorentina tak zvítězila 3:0. Dne 15. října 2011 Jovetić podepsal smlouvu do roku 2016.\n\nAnglický vicemistr koupil třiadvacetiletého hráče v létě 2013 za 22 milionů £. V klubu dostal dres s číslem 35. V sezoně 2013/14 byl často zraněný a proto mu náležela pozice až čtvrtého útočníka.\n\nJovetić hrál v reprezentaci Černé Hory do 21 let.\n\nV A-mužstvu Černé Hory debutoval 24. 3. 2007 v přátelském zápase v Podgorici proti reprezentaci Maďarska.\n\n"}
{"id": "923804", "url": "https://cs.wikipedia.org/wiki?curid=923804", "title": "Římskokatolická farnost Smržovka", "text": "Římskokatolická farnost Smržovka\n\nŘímskokatolická farnost Smržovka (lat. \"Morchensterna\") je územní společenství římských katolíků ve Smržovce a okolí. Organizačně spadá do libereckého vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nMatriky jsou v místě vedeny od roku 1689. Farnost byla kanonicky zřízena od roku 1732.\n\n\nZ důvodu efektivity duchovní správy byl vytvořen \"farní obvod\" (kolatura) farnosti Tanvald, jehož součástí je i farnost Smržovka, která je tak spravována \"excurrendo\".\n\n\n"}
{"id": "923805", "url": "https://cs.wikipedia.org/wiki?curid=923805", "title": "Svišť tatranský", "text": "Svišť tatranský\n\nSvišť tatranský (\"Marmota marmota latirostris\") je poddruh sviště horského z čeledi veverkovití. Jedná se o endemit žijící v Tatrách v nadmořských výškách mezi 1350 a 2300 m.\n\n"}
{"id": "923809", "url": "https://cs.wikipedia.org/wiki?curid=923809", "title": "Kostel Nanebevzetí Panny Marie (Číhošť)", "text": "Kostel Nanebevzetí Panny Marie (Číhošť)\n\nKostel Nanebevzetí Panny Marie v Číhošti na Havlíčkobrodsku je jedním z nejznámějších venkovských kostelů v České republice. V roce 1949 se totiž stal dějištěm tzv. číhošťského zázraku. Od roku 1958 je zapsán v seznamu kulturních památek.\n\nPrvní zmínky o kostele pocházejí z roku 1350, původně kolem něj býval hřbitov. Po husitských válkách tu působili utrakvističtí faráři. Tehdy filiální kostel spadal pod ledečskou farnost. Svého faráře získal až v roce 1856.\n\nV neděli, 12. července 2015, se zde konala velká slavnostní mše, při které zde došlo k uložení ostatků umučeného pátera Josefa Toufara. Mši před chrámem, celebrovanou Janem Vokálem, biskupem královéhradeckým, za účasti tisíců věřících i zahraničních hostí, přenášela Česká televize v přímém přenosu (ČT2). Nad stříbrnou rakví mučedníka promluvil arcibiskup pražský a primas český Dominik kardinál Duka, který připomenul život, umučení i 113. výročí narození pátera Josefa Toufara (14. července 1902 - 2015).\n\nOd roku 1948 v kostele sloužil farář Josef Toufar. Při jeho kázání se o 3. adventní neděli 11. prosince 1949 údajně několikrát pohnul asi půl metru vysoký kříž nad svatostánkem na hlavním oltáři. Sám farář se o události dozvěděl od farníků až několik dní poté. K témuž jevu údajně došlo znovu na Boží hod vánoční a v době postní, kdy již P. Toufar nežil. Byl totiž Státní bezpečností obviněn, že událost označovanou za zázrak zinscenoval. Zemřel na následky mučení při vyšetřování případu 25. února 1950. V roce 1990 byl u kostela odhalen pomník k uctění jeho památky.\n\nPůvodní kříž z kostela StB odvezla neznámo kam, na oltář pak byla umístěna jeho kopie.\n\nSyn odpůrce fašistického a komunistického režimu Františka Zajíčka (popraveného komunisty v Litoměřicích roku 1954) profesor Jeroným Zajíček, někdejší spolužák pátera Josefa Toufara, žijící ve Spojených státech amerických, složil na počest svého popraveného otce a spolužáka mučedníka pátera Josefa Toufara skladbu \"Pater Noster\".\n\nKostel je jednolodní gotická stavba s pětiboce uzavřeným presbytářem se sakristií po severní straně. Loď kostela donedávna zdobila malba „Kristus král a české nebe“, kterou v roce 1946 provedl akademický malíř Rudolf Adámek z Prahy. Technický stav stropu se však stále zhoršoval. Aby nezranil některého z návštěvníků kostela, byl opraven, ale malba přitom nebyla obnovena. Existuje nicméně její fotografická dokumentace.\n\nHlavní oltář pochází z roku 1888 a byl postaven na původní kamenný obětní stůl z doby stavby kostela. Původní postranní oltáře jsou v současnosti v kritickém stavu, na jejich místo byly v roce 1974 přivezeny postranní oltáře z bouraného kostela sv. Jana Křtitele v Dolních Kralovicích. Zvláštností kostela je klasové zdivo na vnější fasádě.\n\nU kostela stávaly tři lípy, jejichž stáří dosahovalo zhruba 300 let. První z nich však byla pokácena v roce 1984 a další dvě v roce 2010, protože představovaly nebezpečí pro kostel i jeho návštěvníky.\n\nV červnu 2012 vznikl \"Nadační fond kostela Nanebevzetí Panny Marie v Číhošti\", jehož smyslem je obnova kostela a jeho údržba v dobrém stavu. Zřizovatelem fondu, ve kterém spolupracují věřící i nevěřící, je obec Číhošť. Nejvíce finančně náročnou položkou bude odhalení a obnova fresek za dva miliony korun, další milion bude stát oprava věže a venkovní nátěr kostela. Potřebná je i renovace oltářů, elektroinstalace a fasády fary.\n"}
{"id": "923810", "url": "https://cs.wikipedia.org/wiki?curid=923810", "title": "Muna (Mikulovice)", "text": "Muna (Mikulovice)\n\nAreál Muna je bývalý zajatecký tábor z druhé světové války, továrna na výrobu munice a muniční sklad v katastru obce Mikulovice nedaleko hranice s Polskem. V současnosti je téměř zcela zalesněný areál částečně využit jako průmyslový park, částečně jako území neformálního spolku neziskových organizací Městečko neziskových organizací. Celkem se na ploše cca 200 hektarů nachází 145 budov různé velikosti a stáří, z toho významná část v dezolátním stavu nebo již zdemolovaných.\n\nV roce 1938 po obsazení československého pohraničí Třetí říší bylo rozhodnuto o vybudování vojenského muničního skladu a továrny v lese mezi obcí Mikulovice a osadou Salisov. První fázi výstavby Heeres-Munitionsanstalt Niklasdorf, jak byla Muna německy pojmenována, zajistili místní (nuceně nasazení) obyvatelé, posléze byli v areálu internováni britští a od roku 1941 pak především sovětští váleční zajatci. Do areálu byla přivedena cca 3 km dlouhá železniční vlečka z nedaleké stanice v Ondřejovicích na trati Mikulovice - Zlaté Hory, končící za nádražím s dlouhou nákladovou rampou kolejovou smyčkou o poloměru 200 m, na které se mohly celé vlaky otáčet. V průběhu války došlo v zajateckém táboře k několika epidemiím mj. skvrnitého tyfu. Od roku 1945 byl areál po osvobození Rudou armádou používán pro shromažďování odsouvaných sudetských Němců před jejich transportem do Německa, kterých Munou prošlo až 52000.\n\nV následujících letech našlo na Muně útočiště výcvikové středisko Sboru národní bezpečnosti, dělostřelecká vojenská posádka, jejímž úkolem bylo přebírat a uskladňovat trofejní (německý) a sovětský dělostřelecký materiál, ale také speciální škola pro přípravu řeckých partyzánů – agentů určených pro zpravodajskou a sabotážní činnost v řecké občanské válce. V průběhu 60. až 90. let působil na Muně vojenský útvar č. 8189 a průběžně docházelo k dostavbě dalších budov (zejm. posádka nedaleko příjezdové cesty od Mikulovic). Nejvyššího počtu budov dosáhla Muna v polovině 90. let 20. století (134 + 11 = 145 budov). Skladovány zde byly náboje do ručních zbraní, dělostřelecká a raketová munice včetně protiletadlové a veškerá podpora (materiál pro dílny sloužící údržbě, železniční přepravě apod.). V 80. letech zde probíhala likvidace nosičů jaderných zbraní podle smlouvy SALT II (pouze automobilní technika, tedy odpalovací zařízení, nabíjecí přepravníky apod). Areál byl obehnán dvojitým plotem s vysokonapěťovým ohradníkem, který však nebyl nikdy spuštěn a řadu jeho pozůstatků lze na hranici areálu nalézt dodnes.\n\nV roce 2005 byly veškeré aktivity armády v areálu Muny ukončeny a objekt přešel do majetku obce Mikulovice. Severní část (hustěji zastavěná a situovaná blíže k centru obce) je dnes částečně využita jako průmyslová zóna, jižní (odlehlejší část) využívá převážně Městečko neziskových organizací. Část budov byla odprodána dalším soukromým majitelům, některé byly zbourány a použity jako zdroj stavebního materiálu.\n\nV roce 2011 bylo z iniciativy Hnutí Brontosaurus Jeseníky založeno neformální sdružení Městečko neziskových organizací, jehož členy mohou být neziskové organizace, které v areálu vlastní a udržují některou z budov. Počet členů Městečka neziskových organizací stále roste, v současnosti v jeho rámci působí:\n\n\nV letech 2010–2012 pořádalo hnutí Brontosaurus ve spolupráci se členskými spolky Městečka neziskových organizací tři ročníky Festivalu na Muně – prvního lesního festivalu v ČR. Účast dosahovala řádově několika set osob. Pro rok 2013 byl festival zrušen.\n\n"}
{"id": "923812", "url": "https://cs.wikipedia.org/wiki?curid=923812", "title": "Laurent Jalabert", "text": "Laurent Jalabert\n\nLaurent Jalabert (* 30. listopadu 1968 Mazamet) je bývalý francouzský cyklista, který profesionálně závodil mezi lety 1989 a 2002.\n\nK jeho největším úspěchům patří vítězství v závodě Vuelta a España v roce 1995. V letech 1995–1997 třikrát vyhrál závod Paříž-Nice.\n"}
{"id": "923813", "url": "https://cs.wikipedia.org/wiki?curid=923813", "title": "Železniční trať Havlíčkův Brod – Žďár nad Sázavou", "text": "Železniční trať Havlíčkův Brod – Žďár nad Sázavou\n\nŽelezniční trať Havlíčkův Brod – Žďár nad Sázavou byla jednokolejná místní dráha o délce 33 km spojující dvě města na Českomoravské vrchovině, Havlíčkův Brod se Žďárem nad Sázavou. Zprovozněna byla v roce 1898, o sedm let později na ni ve Žďáru navázala lokálka do Tišnova. Původní trať mezi Havlíčkovým Brodem a Žďárem byla v provozu do roku 1953, kdy byla uvedena do provozu nová hlavní trať z Brna do Havlíčkova Brodu, která ji nahradila. V úseku mezi Přibyslaví a Sázavou byla však nadále využívána jako vlečka, v letech 1997–2006 i s příležitostným provozem nostalgických vlaků. Poté byla snesena i tato část, místo níž vznikla cyklostezka.\n\nPrvní záměr na postavení železniční tratě mezi Německým (dnes Havlíčkovým) Brodem a Žďárem (nad Sázavou) spadá do roku 1868, kdy byly projednávány trasy plánované dráhy spojující Německý Brod s Brnem. Po několika letech začala v roce 1882 jednání o koncesi pro stavbu této tratě. Zájemci byli dva, Rakouská společnost státní dráhy (StEG) a Rakouská severozápadní dráha (ÖNWB), koncesi získal StEG, avšak pouze pro úsek mezi Brnem a Tišnovem, který byl zprovozněn v roce 1885. O další pokračování do Německého Brodu již neměla Rakouská společnost státní dráhy zájem, neboť tato trasa by mohla konkurovat její hlavní dráze z Brna přes Českou Třebovou do Prahy.\n\nSpojení mezi Německým Brodem a Žďárem nakonec vzniklo na konci 19. století v podobě svépomocné místní dráhy. Koncese na stavbu této lokálky byla místní zájemcům vydána 8. listopadu 1897, později vznikla akciová společnost Místní dráha Německý Brod – Žďár se základním kapitálem 3 576 000 korun, která byla majitelem tratě. Financování výstavby dráhy bylo částečně garantováno státem (77,63 % základního kapitálu). Převzetím kmenových akcií přispěla i země Česká (akcie v hodnotě 360 000 korun) a země Moravská (akcie v hodnotě 90 000 korun; posledních pět kilometrů dráhy leželo na Moravě), zbylou částku 440 000 korun zajistili místní zájemci.\n\nKe zprovoznění dráhy došlo 22. prosince 1898, provozována byla Rakouskou severozápadní dráhou. Osobní dopravu tvořily v počátcích provozu tři páry smíšených vlaků denně. V roce 1902 došlo k navýšení akciového kapitálu společnosti o 1 740 000 korun a ke změně jejího názvu. Pod jménem Místní dráha Německý Brod – Tišnov získala koncesi na výstavbu navazující trať ze Žďáru do Tišnova, která byla uvedena do provozu v roce 1905. Tím bylo vytvořeno spojení mezi Německým Brodem a Brnem; v této relaci jezdily denně dva páry osobních vlaků, o nedělích a svátcích se k nim připojil třetí pár. Po zestátnění Rakouské severozápadní dráhy převzaly v roce 1909 provoz rakouské státní dráhy a po nich v roce 1918 Československé státní dráhy. Trať byla zestátněna v roce 1925 podle zákona č. 156/1925 Sb., následně proběhla likvidace akciové společnosti Místní dráha Německý Brod – Tišnov. Po roce 1925 se začalo uvažovat o zdvojkolejnění tratě. Podle jízdního řádu z roku 1927 byla dráha součástí tratě č. 221 Brno – Německý Brod a v pracovní dny úsekem Žďár na Moravě – Německý Brod projížděly tři páry osobních vlaků, v roce 1938 se jednalo každodenně o tři páry osobních vlaků mezi Brnem a Německým Brodem. Ve 30. letech 20. století došlo k rekonstrukci svršku dráhy, po které bylo umožněno zvýšení maximální rychlosti na 50 km/h.\n\nNa podzim 1938 byla záborem sudetských oblastí Německou říší na několika místech přerušena hlavní trať mezi Prahou a Brnem. Proto již v listopadu 1938 rozhodla česko-slovenská vláda, že bude postavena nová rychlíková trať z Brna do Havlíčkova Brodu, odkud již byla dráha směrem k Praze kvalitnějšího charakteru. Práce na její stavbě byly zahájeny v roce 1939 a pokračovaly i za protektorátu. K jejich přerušení došlo roku 1942, po skončení druhé světové války ale byly opětovně zahájeny. V úseku z Havlíčkova Brodu do Žďáru nad Sázavou byla nová dráha trasována přibližně ve směru původní lokálky, nikde však nevyužila jejího tělesa, klikatícího se podél řeky Sázavy, které naopak dvanáctkrát křížila. Kromě Havlíčkova Brodu byla rovněž na odlišných místech postavena nová nádraží.\n\nNa staré trati jezdilo podle jízdního řádu 1950/1951 mezi Žďárem a Havlíčkovým Brodem (součást tratě 25m Brno – Havlíčkův Brod) denně šest osobních vlaků a jeden rychlík, opačným směrem sedm osobních vlaků a jeden rychlík. Poslední vlaky na dráhu vyjely 30. listopadu 1953, následovala týdenní výluka, kdy byla napojována nová trať, jež byla zprovozněna 6. prosince téhož roku. Stará trať mezi Havlíčkovým Brodem a Přibyslaví byla zrušena, desetikilometrový úsek Přibyslav (napojení na novou trať) – Sázava u Ždáru sloužil jako vlečka, kterou jako cvičnou dráhu využívalo železniční vojsko sídlící na starém sázavském nádraží. Krátký úsek ze Sázavy směrem na Žďár sloužil navíc jako vlečka do dřevozpracujícího závodu, zbytek trati byl snesen. V 80. letech došlo v Sázavě k vybudování strojírenského areálu pro opravu železniční techniky, po zrušení železničního vojska v roce 1992 se trať dostala do správy Stavební obnovy železnic.\n\nV roce 1999 byl zrušen koncový vlečkový úsek ze Sázavy přes nadjezd silnice I/19 do průmyslového závodu, na části jeho trasy ale byla v roce 2003 vybudována zkušební širokorozchodná trať.\n\nOd 90. let 20. století působí na starém nádraží v Sázavě firma SaZ Invest, jež vlastnila i zachovanou část dráhy. Na ní byly v letech 1997–2006, kdy byla v jízdním řádu označena číslem 903 (Přibyslav, vlečka SaZ – Sázava u Žďáru, závod SaZ), pořádány Klubem přátel kolejových vozidel příležitostné jízdy historických vlaků pro veřejnost. V roce 2001 zprovoznil klub na trati původní zastávku Nížkov-Nové Dvory. Společnost SaZ Invest se rozhodla starou trať (nadále vedenou jako vlečku) demontovat, snaha starostů okolních obcí o její odkoupení nebyla úspěšná. Poslední vlak s cestujícími po dráze projel 22. dubna 2006, v roce 2007 byla trať snesena a na jejím tělese vznikla ve většině délky její trasy cyklostezka otevřená v roce 2011.\n\n"}
{"id": "923816", "url": "https://cs.wikipedia.org/wiki?curid=923816", "title": "Josef Čihák (kněz)", "text": "Josef Čihák (kněz)\n\nJosef Čihák (1. dubna 1912, Slavětín nad Metují – 25. srpna 2003, Dolní Újezd) byl český římskokatolický kněz, politický vězeň komunistického režimu a od roku 1990 kanovník Katedrální kapituly při chrámu Svatého Ducha v Hradci Králové.\n\nV letech 1924 až 1931 vystudoval pražské arcibiskupské gymnázium a po maturitě vstoupil do Arcibiskupského semináře v Praze. Dne 29. června 1936 přijal v katedrále sv. Ducha v Hradci Králové kněžské svěcení a poté působil jako kaplan v Chocni, administrátor v Petrovicích u Nového Bydžova a Lochenicích a farář v Dolním Újezdě.\n\nDne 4. dubna 1956 byl zadržen Státní bezpečností a následně odsouzen pro trestný čin sdružování proti republice k tříapůlletému trestu odnětí svobody, později byl ještě 26. února 1957 odsouzen za údajné odrazování zemědělců od společného hospodaření v JZD. Z vězení byl propuštěn až 9. května 1962 na amnestii. Než mu byl v roce 1968 navrácen státní souhlas k výkonu duchovenské činnosti, pracoval v Litomyšli nejprve jako dělník v panelárně a později jako přidavač. Plně rehabilitován byl až v roce 1991.\n\n\n"}
{"id": "923824", "url": "https://cs.wikipedia.org/wiki?curid=923824", "title": "Tisíc podzimů Jacoba de Zoeta", "text": "Tisíc podzimů Jacoba de Zoeta\n\nTisíc podzimů Jacoba de Zoeta (: ) je postmoderní historický román Davida Mitchella. Román vyšel roku 2010, česky v roce 2013 v překladu Petry Diestlerové s doslovem Petra Matouška.\n\nNázev románu je odvozen od jedné z přezdívek Japonska coby \"země tisíce podzimů\" a sleduje na přelomu 18. a 19. století holandského úředníka Jacoba de Zoeta během jeho pobytu na obchodní faktorii Dedžima sousedící s městem Nagasaki. Kniha je rozdělena do pěti kapitol a její rozsah činí 504 stran.\n\nV první kapitole se seznamujeme s holandským úředníkem Jacobem de Zoetem, který roku 1799 připlouvá na umělý ostrůvek Dedžima připojený k japonskému Nagasaki, aby zde sloužil coby asistent zástupce Nizozemské východoindické společnosti Unica Vorstenbosche. Zásadový de Zoet se podílí na téměř každém obchodě s japonským místodržitelstvím a přesto, že je Dedžima nekompromisně odtržena od sousedního Nagasaki, aby se zamezilo pronikání barbarské křesťanské kultury, podaří se Jacobovi navázat kontakt s japonským tlumočníkem Ogawou Uzaemonem a porodní asistentkou Orito Aibigawou, které má jako jediná žena možnost vzdělávat se v Dedžimě u holandského lékaře jménem Marinus. Jacob se do Aibigawy zamiluje a v krátké době se jí pokusí požádat o ruku skrze tlumočníka Ogawy. Situace se však zkomplikuje, když se rozhodne Vorstenbosch odplout s nizozemskou lodí Shenandoah do Batávie, aby zde osobně dohlédl na probíhající obchody, čímž přenechává ředitelský dohled nad Dedžimou Melchioru van Cleefovi a Jacoba ustanovuje jeho dočasným zástupcem. Ten, když zjistí, že je doposud důvěryhodný Vorstenbosch zkorumpovaným člověkem, který si pro sebe hodlá s pomocí van Cleefa ukořisti část nákladu, místo odmítne a je nahrazen Peterem Fischerem. Ve stejnou dobu umírá slečně Aibigawě její otec a jeho dlouholetý přítel opat Enomoto tak využívá situace, aby dívku unesl do svého kláštera. De Zoet tomu již nedokáže zabránit.\n\nV druhé kapitole sledujeme Orito Aibigawu, která je držena v opevněném kláštere na hoře Širanui. Ten slouží zvrhlému Řádu opata Enomota a jsou v něm umístěny různě znetvořené ženy (Aibigawa má popálenou část obličeje), které jsou podle vůle Bohyně náhodně oplodňovány místními mnichy. Jejich narozené děti pak slouží pro domnělé udržování Enomotovy nesmrtelnosti, který je nechává topit, přestože je jeptiškám sdělováno, že žijí jejich dcery a synové spokojeně v nejrůznějších rodinách. Když se podaří jednomu z mnichů uprchnout, dostává se jeho sepsané svědectví o fungování chrámu až do rukou Ogawy Uzaemona, který tento svitek svěří de Zoetovi a sám se vydá se skupinkou žoldáku Orito zachránit. Ta se pokusí ještě před rituálem Obdarování (tedy dobrovolného znásilnění) z chrámu uprchnout a ačkoli se jí to podaří, nakonec se vrací, aby pomohla bezpečně přivést na svět dvojčata šestnáctileté jeptišky Jajoi. Ogawa Uzaemon se společně se skupinkou deseti žoldáku dostává ke chrámu, ale je zrazen zosnovatelem plánu Šuzajem. Ten ho předhodí opatu Enomotovi, který Ogawu zastřelí.\nVe třetí kapitole se opět vracíme do Dedžimy, kde se Jacob de Zoet snaží pomocí vlastních sil přeložit klíčový svitek. Je však vyrušen příjezdem anglické lodi Phoebus, které velí kapitán Penhaligon. Angličané se na doporučení holandského zrádce Snitkera vydali k Dedžimě, aby zde ukořistili holandské zboží a v nejlepším případě ustanovili první britskou kolonii na japonské půdě. Kapitán Penhaligon tedy zajme ředitele van Cleefa a jeho pobočníka Fischera a pokouší se s Holanďany a Japonci vyjednávat. Jacob de Zoet se tím pádem stává dočasným ředitelem Dedžimy a přesto, že se dozvídá o krachu společnosti a obsazení Nizozemska Napoleonem, doporučuje svým zbývajícím mužům a japonskému místodržitelství, aby neustupovali. Penhaligon se tedy rozhodne na Dedžimu, kde zůstává pouze Jacob a doktor Marinus, zaútočit, ale před třetí salvou děl s lodí odplouvá. Tento čin posílí vztah mezi de Zoetem a místodržitelem Širojamou, kterému Jacob svěří klíčový svitek, jenž může usvědčit opata Enomota. Širojama přejímá za napadení odpovědnost a chystá se spáchat seppuku, ale pomocí lsti nakonec otráví jak sebe, tak Enomota.\n\nČtvrtá kapitola se odehrává až v roce 1811. Jacob de Zoet pohřbívá doktora Marina a ve stejný den se setkává i s Aibigawou, která se stala uznávanou porodní bábou poté, co byl chrám na hoře Širanui srovnán se zemí. Jacob jí podrobně sděluje všechny činy, které pro její záchranu s Ogawou učinili a oba se následně rozloučí.\n\nZávěrečná kapitola se věnuje de Zoetovu odjezdu z Dedžimy v roce 1817. Faktorie, která zde byla po zbývající léta pod Jacobovou správou zaniká a Jacob sám se hodlá navrátit na palubě Věštkyně do holandské domoviny. Jak odplouvá, přemítá nad svým životem a my můžeme společně s ním rekapitulovat jeho budoucí roky až do jeho smrti v rodném Zeelandu.\n\n"}
{"id": "923825", "url": "https://cs.wikipedia.org/wiki?curid=923825", "title": "RAVAK", "text": "RAVAK\n\nRAVAK a.s. je česká akciová společnost vyrábějící vybavení koupelen. RAVAK vyrábí koupelnové koncepty, umyvadla, sprchové kouty, vany, vanové zástěny, sprchové dveře, koupelnový nábytek, baterie, vaničky, vpusti, odtokové žlaby i čisticí prostředky. V České republice firma provozuje ještě strojírnu v Rožmitále pod Třemšínem zabývající se výrobou zemědělských strojů a vlastní galvanovnu v Příbrami jako součást výroby sanitárních výrobků.\n\nSpolečnost RAVAK byla založena v roce 1991, v roce 1997 se stala akciovou společností. V názvu firmy se kloubí jména zakladatelů, rodiny Vařekových a Kreysových, které firmu stále aktivně řídí.\n\nPůvodně výrobní sortiment firmy tvořily sprchové kouty a sprchové vaničky v licenci francouzského výrobce. V roce 1993 začala firma RAVAK investovat do vlastního vývoje a o rok později představila vlastní sprchové kouty Supernova. Česká firma od roku 1996 expanduje do zahraničí, zejména do Evropy, Asie a Afriky. V roce 1997 firma rozšiřuje výrobu o řady sprchových koutů s povrchovou úpravou skla AntiCalc. V roce 1998 začíná vyrábět dnes velmi oblíbené akrylátové vany. V roce 1999 RAVAK uvedl na trh asymetrickou vanu Rosa, která se stala nejprodávanější v Evropě. V roce 2004 RAVAK představil sklopné sedátko Ovo, které dodnes tvoří zákaznicky nejoblíbenější součást sortimentu. Předěl v historii vývoje výrobků RAVAK znamenal rok 2005, kdy český výrobce koupelen ve spolupráci s designérem Kryštofem Nosálem vyvinul výraznou vanu Evolution. Od té doby začal RAVAK masivně investovat do vývoje vlastních originálních řešení a začal se profilovat zejména přes koupelnové koncepty, které představují vybavení celé koupelny.\n\nOd roku 2000 spolupracuje s rakouskou firmou Design Storz a od 2004 s českým designerem Kryštofem Nosálem.\n\nV květnu 2011 byli manažeři společnosti RAVAK zvoleni do orgánů společnosti Oleo Chemical, Jindřich Vařeka se stal členem představenstva a Jiří Kreysa předsedou dozorčí rady.\n\nOd roku 2014 se RAVAK orientuje i na luxusnější segment a sbírá odborná ocenění za vlastní originální design.  \n\nDíky spolupráci s designérem Kryštofem Nosálem firma v posledních letech sbírá prestižní ocenění v oblasti designu. Nosál byl v roce 2013 za koupelnové koncepty Chrome a BathGallery pro RAVAK nominován v soutěži Czech Grand Design v kategorii Designer roku a stejně tak i RAVAK v kategorii Výrobce roku v letech 2013 a 2015. Mezinárodní cenu odborníků Red Dot za excelentní design získal koupelnový koncept 10° v roce 2015 a v roce 2016 stejná koupelna získala i cenu iF Design Award.\n\n"}
{"id": "923831", "url": "https://cs.wikipedia.org/wiki?curid=923831", "title": "Christoffer Källqvist", "text": "Christoffer Källqvist\n\nChristoffer Källqvist (* 26. srpna 1983) je švédský fotbalový brankář, který v současné době hraje ve švédském klubu BK Häcken.\n\nZa BK Häcken hraje od juniorských let. V prvním utkání druhého předkola Evropské ligy 2013/14 18. července 2013 chytal proti domácímu českému celku AC Sparta Praha a v prvním poločase se prezentoval několika nejistými zákroky. Švédský klub remizoval nakonec 2:2 a odvezl si nadějný výsledek do odvety.\n\n"}
{"id": "923834", "url": "https://cs.wikipedia.org/wiki?curid=923834", "title": "Kari Arkivuo", "text": "Kari Arkivuo\n\nKari Arkivuo (* 23. června 1983 Lahti, Finsko) je finský fotbalový obránce (nebo záložník) a reprezentant, který hraje ve švédském klubu BK Häcken.\n\nKari hrál za kluby FC Lahti (Finsko), Sandefjord Fotball (Norsko) a Go Ahead Eagles (Nizozemsko). Během léta 2010 přestoupil do švédského celku BK Häcken, kde podepsal roční smlouvu s opcí. V prvním utkání druhého předkola Evropské ligy 2013/14 18. července 2013 nastoupil proti domácímu českému celku AC Sparta Praha, švédský klub remizoval 2:2 a odvezl si nadějný výsledek do odvety.\n\nHrál za finský reprezentační výběr v kategorii do 21 let.\n\nV A-týmu Finska debutoval 12. listopadu 2005 v přátelském střetnutí v Helsinkách proti Estonsku, odehrál kompletní střetnutí a při svém debutu i skóroval. Finsko zápas remizovalo 2:2.\n\nV roce 2011 jej finský trenér Mixu Paatelainen začal využívat v kvalifikaci na EURO 2012, kde Finsko nakonec obsadilo nepostupovou 4. příčku kvalifikační skupiny E.\n\n"}
{"id": "923839", "url": "https://cs.wikipedia.org/wiki?curid=923839", "title": "Verneřické středohoří", "text": "Verneřické středohoří\n\nVerneřické středohoří je jedním ze dvou geomorfologických podcelků Českého středohoří v severní části České republiky, převážně v Ústeckém kraji. Je členěno do dvou okrsků. Nejvyšším bodem je vrchol Sedla (726 m n. m.) nedaleko města Úštěku, nejnižším bodem podcelku pak je hladina Labe v Děčíně (121,9 m n. m.).\n\nČeská republika se rozkládá na území čtyř geomorfologických oblastí. Jednou z nich je Krušnohorská soustava (též zvaná subprovincie). Ta se člení na oblasti, jednou z nich je Podkrušnohorská hornatina. Oblasti se dále člení na geomorfologické celky, jedním z nich je České středohoří (dle Demka IIIB-5). České středohoří má dva podcelky, severnější Verneřické středohoří (IIIB-5A)í, více na jihu je Milešovské středohoří (IIIB-5B).\n\nPodcelky se dále dělí na okrsky a podokrsky. Podcelek Verneřického středohoří se dělí na čtyři okrsky: Ústecké středohoří, Bukovohorské středohoří, Benešovské středohoří a Litoměřické středohoří. \n\nKompletní geomorfologické členění celého Českého středohoří uvádí následující tabulka:\nTato severní část Českého středohoří má rozlohu 732 km. Nejvyšším bodem je vrchol Sedla 726 m n. m., nejnižším hladina Labe v Děčíně s nadmořskou výškou 121,9 metrů. Složení hornin je různorodé – především jsou to magmatické horniny čedič, znělec a trachyt, dále pískovec a vzácněji třetihorní tufity, jíly a písky. Vyskytuje se zde řada magmatických suků, četné geomorfologické tvary byly formovány mrazovým zvětráváním a odnosem vulkanitů. Krajinu výrazně zformovala řeka Labe svou erozívní činností, hřbety a zarovnané povrchy jsou v této oblasti střídány hlubokými údolími řek (Labe, Ploučnice). \n\nTéměř celý podcelek je v péči CHKO České středohoří. Je zde řada zvláště chráněných maloplošných území. V Ústeckém středohoří je to PP Divoká rokle, PP Jílovské tisy, PR Kozí vrch, PR Bohyňská lada, v Benešovském NPP Panská skála a NPP Březinské tisy, v Bukovohorském PR Kamenná hůra, NPP Dubí hora, v Litoměřickém NPR Sedlo, NPP Vrkoč, PP Magnetovec - Skalní hřib. \n\n\n\n"}
{"id": "923840", "url": "https://cs.wikipedia.org/wiki?curid=923840", "title": "René Makondele", "text": "René Makondele\n\nRené Muzola Makondele (* 20. dubna 1982, Kinshasa, Zaire, dnešní DR Kongo) je fotbalista, útočník nebo ofenzivní záložník z Demokratické republiky Kongo. V současnosti působí ve švédském klubu BK Häcken.\n\nRené Makondele začínal s fotbalem ve své vlasti v klubu Kinshasa City, odkud jej společně s Yannickem Bapupou a Blaise Mbembou zlanařili do Švédska skauti klubu Djurgårdens IF. Během působení v Djurgårdenu většinou střídal (ale získal zde dva ligové a dva pohárové triumfy); a v roce 2005 odešel na hostování do klubu Gefle IF. Zde zaujal trenér Pera Olssona natolik, že se uskutečnil jeho přestup z Djurgårdenu. V klubu zůstal další rok a půl.\n\nV polovině sezóny 2007 (ve Švédsku se liga hraje systémem jaro–podzim) podepsal smlouvu s konkurenčním klubem Helsingborgs IF. V roce 2010 se z důvodu malé herní vytíženosti rozhodl změnit angažmá. Jeho předchozí kluby Djurgårdens IF i Gefle IF projevily zájem, ale hráč nabídky odmítl a odešel do BK Häcken, kde podepsal tříletou smlouvu. V sezóně 2012 skončil s BK Häcken na druhé příčce v konečné tabulce Allsvenskan.\n\n18. července 2013 nastoupil v prvním utkání druhého předkola Evropské ligy 2013/14 proti domácímu českému celku AC Sparta Praha a v 77. minutě vstřelil vyrovnávající branku na konečných 2:2, švédský klub si tak odvezl nadějný výsledek do odvety, kterou nakonec zvládl díky výhře 1:0 a postoupil do třetího předkola.\n\n"}
{"id": "923842", "url": "https://cs.wikipedia.org/wiki?curid=923842", "title": "Římskokatolická farnost Šumburk nad Desnou", "text": "Římskokatolická farnost Šumburk nad Desnou\n\nŘímskokatolická farnost Šumburk nad Desnou je územní společenství římských katolíků v Šumburku nad Desnou a okolí. Organizačně spadá do libereckého vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nFarnost byla kanonicky zřízena od roku 1903.\n\n\nZ důvodu efektivity duchovní správy byl vytvořen \"farní obvod\" (kolatura) farnosti Tanvald, jehož součástí je i farnost Šumburk nad Desnou, která je tak spravována \"excurrendo\".\n\n\n"}
{"id": "923843", "url": "https://cs.wikipedia.org/wiki?curid=923843", "title": "Kostel svatého Michaela archanděla (Otročín)", "text": "Kostel svatého Michaela archanděla (Otročín)\n\nŘímskokatolický kostel svatého Michaela archanděla v Otročíně byl postaven klášterem Teplá v letech 1834 až 1838 na místě staršího kostela Božího Těla, který vyhořel v roce 1782, podle projektu dvorského stavebního úřadu ve Vídni vedeného architektem Petrem Nobilem. Jednolodní klasicistní stavba s půlkruhově uzavřeným presbytářem a neomítanou věží čtvercového půdorysu nad západním průčelím stojí u západního konce návsi a tvoří dominantu vesnice. Zdejší farnost zanikla v roce 2005 sloučením s bečovskou farností, bohoslužby se zde konají každou neděli.\n"}
{"id": "923849", "url": "https://cs.wikipedia.org/wiki?curid=923849", "title": "Římskokatolická farnost Velké Hamry", "text": "Římskokatolická farnost Velké Hamry\n\nŘímskokatolická farnost Velké Hamry je územní společenství římských katolíků ve Velkých Hamrech a okolí. Organizačně spadá do libereckého vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nFarnost byla kanonicky zřízena od roku 1937. Od tohoto roku jsou také vedeny matriky.\n\n\nZ důvodu efektivity duchovní správy byl vytvořen \"farní obvod\" (kolatura) farnosti Tanvald, jehož součástí je i farnost Velké Hamry, která je tak spravována \"excurrendo\".\n\n\n"}
{"id": "923850", "url": "https://cs.wikipedia.org/wiki?curid=923850", "title": "GATE Galerie a informační centrum", "text": "GATE Galerie a informační centrum\n\nGATE Galerie a informační centrum je multifunkční komplex, který provozuje Středočeská turistická a informační služba, a.s, vlastněná Středočeským krajem. Centrum sídlí v komplexu tří navzájem propojených budov na rohu Karlovy a Husovy ulice na Starém Městě, Husova ul. čp. 19-21 v Praze. Poskytuje kulturně-komerční prostor jako prodejní galerie a slouží jako turistické informační středisko a denní veřejná kavárna. Součástí komplexu je také art shop a sklepy vyhrazené pro stálou multimediální projekci, zbytek tvoří administrativní místnosti, z nichž část je nabízena ke komerčnímu využití. Centrum slavnostně otevřel hejtman David Rath v březnu 2012; po jeho zatčení v květnu 2012 rozhodla rada Středočeského kraje o zrušení této organizace, na konci roku 2013 pak byli opoziční i koaliční zastupitelé překvapeni, že nejen není zrušena, ale dokonce si v rozpočtu nárokuje peníze pro rok 2014.\n\nStředočeská turistická a informační služba, a.s (STIS) vznikla v roce 2008 za hejtmana Petra Bendla a sídlo s turistickým propagačním střediskem měla v Říčanech. Do obchodního rejstříku byla zapsána k 1. únoru 2008 a jejím stoprocentním vlastníkem je po celou dobu Středočeský kraj.\n\nS nástupem hejtmana Davida Ratha přesídlila do Prahy do Husovy ulice, kde vznikl prostor i pro přidruženou galerii GATE; rekonstrukce sídla stála 60 milionů korun.Galerii GATE slavnostně otevřel hejtman David Rath 27. března 2012. Ředitelem galerie byl Jiří Doležal. V těchto budovách od roku 1971 sídlila a působila Středočeská galerie. V letech 1993 až 2009 na stejné adrese působila Středočeská galerie pod změněným názvem České muzeum výtvarných umění v Praze, aby se distancovala od normalizační minulosti. Na tomto místě nyní funguje v přízemí bývalého domu \"U Zlaté slámy\" Středočeská turistická a informační služba, a.s (STIS), která je nynějším provozovatelem centra, zbytek objektu je v komerčním pronájmu. \n\n21. května 2012, týden po zatčení hejtmana Davida Ratha, rozhodl kraj o zrušení STIS, ředitel krajského úřadu Zdeněk Štětina však tento úkol ani do konce roku 2013 nesplnil a MF Dnes se nepodařilo od něj získat odpověď na dotaz, proč nebylo uzavřeno hned v květnu 2012. Na rok 2014 Středočeský kraj plánuje zrušení STIS. Na rok 2014 pro ni vyčlenila krajská rada složená ze zástupců ČSSD a KSČM v rozpočtu 10 milionů Kč, což se stalo předmětem kritiky ze strany zastupitelů opoziční ODS; nebylo prý uspokojivě vysvětleno, na co mají být tyto peníze určeny; prý mají být na umoření dluhů z jeho provozu, například jde o dluhy vůči Ústavu archeologické památkové péče. Bývalý hejtman a předseda středočeské organizace ODS Petr Bendl to interpretuje tak, že si někdo ze STIS udělal „doslova dojnou krávu“. Bendl řekl, že ODS bude požadovat detailní zveřejnění výdajů za poslední nejméně tři roky. I pro náměstka pro regionální rozvoj Marcela Chládka (ČSSD) je prý záhadou, jak je možné, že i po rozhodnutí rady o likvidaci centra do něj šly další peníze, ačkoliv se nepamatuji, že by se něco takového na krajské radě řešilo, natož že by to bylo schváleno. Náměstka překvapilo, že centrum není již dávno zrušené. Informační služby centra označil Chládek za nadbytečné, tyto funkce prý zastanou sama středočeská města a Galerie Středočeského kraje v Kutné Hoře.\n\n\"GATE Galerie – brána do středních Čech – není pouze galerií, ale také informačním střediskem Středočeského kraje. Jeho posláním je upozorňovat cizince, že Česká republika není jen Praha.\"\n\nInstituce sídlí v historickém jádru pražského Starého Města po trase Královské cesty, a to na nároží ulic Husova–Karlova. Své interiéry tak rozprostírá celkem ve třech domech z raného středověku – v nárožním U Zlaté slámy (čp. 156/I) s kancelářemi a gotickými sklepy, jenž je z celé skupiny také nejstarší, v prostředním zvaném U Černého hada (dříve U Klíčů, čp. 156/I), v němž má hlavní výstavní prostory, a ve vedlejším měšťanském domě (čp. 229/I) včetně jeho dvorního prostranství.\n\n\nPodle informací zveřejněných na oficiálních internetových stránkách Středočeského kraje je primárním posláním galerie GATE představovat především „umělce s vazbou na Středočeský kraj“, proto galerie předpokládá úzkou spolupráci se sesterskou Galerií Středočeského kraje (GASK) v Kutné Hoře, která disponuje rozsáhlejší výstavní plochou i sbírkami moderního umění v depozitářích. Ročně kalkuluje s 5 až 6 výstavami, a to:\n\nVysvětlivky: označuje kolektivní výstavy.\n\n\n"}
{"id": "923854", "url": "https://cs.wikipedia.org/wiki?curid=923854", "title": "Mika Ojala", "text": "Mika Ojala\n\nMika Ojala (* 21. června 1988, Paimio, Finsko) je finský fotbalový záložník a reprezentant, který hraje ve švédském klubu BK Häcken.\n\nOjala hrál ve Finsku za klub FC Inter Turku. Po skončení kontraktu s Interem na konci roku 2012 přestoupil do švédského celku BK Häcken, kde podepsal tříletou smlouvu. Setkal se zde s krajanem Kari Arkivuoem.\n\nHrál za finský reprezentační výběr v kategorii do 21 let.\n\nV A-týmu Finska debutoval 18. ledna 2010 v přátelském střetnutí ve španělské Málaze proti reprezentaci Jižní Koreje. Nastoupil na hřiště v 68. minutě. Finsko zápas prohrálo 0:2.\n\n"}
{"id": "923856", "url": "https://cs.wikipedia.org/wiki?curid=923856", "title": "Bože, před tvou velebností", "text": "Bože, před tvou velebností\n\nBože, před tvou velebností (anglicky \"Holy God, We Bow Before You\") je známá česká mešní píseň. Její text pochází z kancionálu Radostná cesta, nápěv ze začátku 19. století. V jednotném kancionále, v němž má přepracovaný text a upravenou melodii, je označena číslem 512. Na Slovensku je známa jako \"Bože, tvojej velebnosti\" (v Jednotném katolickém zpěvníku má číslo 239).\n\nMá dvě sloky pro vstup, po jedné před evangeliem a při obětním průvodu, dvě k přijímání a jednu na závěr. Patřila k oblíbeným písním Antonína Dvořáka, který ji při svém pobytu ve Spojených státech hrál na varhany v kostele sv. Václava ve Spillville.\n\n"}
{"id": "923859", "url": "https://cs.wikipedia.org/wiki?curid=923859", "title": "Adidas Grand Prix 2011", "text": "Adidas Grand Prix 2011\n\nAdidas Grand Prix 2011 byl lehkoatletický mítink, který se konal 11. června 2011 v americkém městě New Yorku. Byl součástí série mítinků Diamantová liga.\n"}
{"id": "923863", "url": "https://cs.wikipedia.org/wiki?curid=923863", "title": "Římskokatolická farnost Dlouhý Most", "text": "Římskokatolická farnost Dlouhý Most\n\nŘímskokatolická farnost Dlouhý Most (lat. \"Langenbruka\"; něm. \"Langenbrück\") je územní společenství římských katolíků v Dlouhém Mostě a okolí. Organizačně spadá do libereckého vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nOd roku 1787 byla v místě lokálie. Od tohoto roku jsou také vedeny matriky. Farnost byla kanonicky zřízena od 15. července 1849.\n\n\"Začátek působnosti jmenovaného v duchovní správě farnosti od:\"\n\n"}
{"id": "923864", "url": "https://cs.wikipedia.org/wiki?curid=923864", "title": "Leonard Žuta", "text": "Leonard Žuta\n\nLeonard Žuta (makedonsky Леонард Жута; * 9. srpna 1992, Göteborg, Švédsko) je švédsko-severomakedonský fotbalový záložník a reprezentant Severní Makedonie. V současnosti působí v klubu HNK Rijeka.\n\nNastupoval za severomakedonskou jedenadvacítku.\n\nV A-mužstvu Severní Makedonie debutoval 14. 6. 2015 v kvalifikačním utkání v Žilině proti týmu Slovenska (porážka 1:2).\n\n"}
{"id": "923866", "url": "https://cs.wikipedia.org/wiki?curid=923866", "title": "Jistota", "text": "Jistota\n\nJistota je nepochybná pravda, pevné přesvědčení o něčem, nepochybnost. Jistota je stav mysli toho, kdo s plným souhlasem považuje nějaký soud za jistý a na základě toho věří, že má pravdu. Jistota je pevný souhlas odůvodněn evidencí stavu věci.\n\nZákladní filozofickou jistotou je jistota nejistoty. \n\nDescartes tvrdí o \"jistotě\" toto: \" Pravá jistota je formální jistota rozumu, jistota očištěna od nejistoty skutečnosti. Tato rozumová jistota je odvozena z modelu matematické jistoty, matematika je základní forma všeho rozumového myšlení. Pokud chceme získat jistotu, musíme vyloučit všechny skutečnosti.\"\n\n"}
{"id": "923869", "url": "https://cs.wikipedia.org/wiki?curid=923869", "title": "Quézac (Lozère)", "text": "Quézac (Lozère)\n\nQuézac je francouzská obec v departementu Lozère v regionu Languedoc-Roussillon. V roce 2010 zde žilo 348 obyvatel.\n"}
{"id": "923870", "url": "https://cs.wikipedia.org/wiki?curid=923870", "title": "Tibor Joza", "text": "Tibor Joza\n\nTibor Joza ( Tibor Józa; * 10. srpna 1986, Halmstad, Švédsko) je švédský fotbalový obránce maďarského původu, který hraje ve švédském klubu BK Häcken.\n\nJoza hrál ve Švédsku profesionálně za kluby Halmstads BK a Falkenbergs FF. V listopadu 2010 přestoupil do švédského celku BK Häcken.\n\n18. července 2013 nastoupil v prvním utkání druhého předkola Evropské ligy 2013/14 proti domácímu českému celku AC Sparta Praha a byl při remíze 2:2, Bollklubben Häcken si tak odvezl nadějný výsledek do odvety.\n\n"}
{"id": "923873", "url": "https://cs.wikipedia.org/wiki?curid=923873", "title": "Mocha Dick", "text": "Mocha Dick\n\nMocha Dick byl legendární samec vorvaně obrovského, který v první polovině 19. století „terorizoval“ velrybáře v Pacifiku a jižním Atlantiku a stal se předlohou pro Bílou velrybu z románu Hermana Melvilla.\nPrvní zmínky o existenci velkého vorvaního samce pocházejí zhruba z roku 1810, kdy ho velrybáři poprvé spatřili u ostrova Mocha, který leží asi 6 mil od pobřeží Chile (38°22′15″jižní šířky 73°54′51″západní délky). Podle tohoto ostrova byl i později pojmenován. Vorvaň byl netradičně zbarven - jednalo se o částečného albína, měl bíle zbarvenou hlavu a část hřbetu. Byl to obrovský samec, jehož délka dosahovala 25,7 metru a jen samotná spodní čelist měla přes 6 metrů. Tyto údaje se z dnešního pohledu jeví nadsazené, neboť ve 20. a začátkem 21. století dorůstali vorvani maximálně okolo 20 metrů. To je však dáno tím, že současná populace je tak „prolovená“, že velryby nedokáží dorůst do svých maximálních rozměrů. Z 19. století existuje bezpočet hodnověrných zpráv o vorvaních, jejichž velikost výrazně přesahovala současných maximálních 20 metrů (absolutní maximum mezi vorvani je 28 metrů).\nMocha Dicka se velrybáři několikrát pokusili ulovit, přičemž ho jen poranili, a tím v něm vypěstovali agresivní chování vůči lodím a člunům. Kromě barvy se jeho poznávacím znamením stala přes dva metry dlouhá jizva na přední části hlavy, kterou si zřejmě udělal při nárazu do některé z lodí. S postupujícími léty a s rostoucím počtem neúspěšných pokusů vorvaně ulovit rostla i sláva tohoto zvířete. Navíc se mu podařilo potopit i množství člunů a menších lodí a zabít několik námořníků. Například v květnu 1841 zničil dva harpunářské čluny vyslané proti němu z lodi \"John Day\" poblíž Falkland. Třetí vyslaný člun pronásledování vzdal.\n\nNejslavnější „bitva“ mezi ním a velrybáři se odehrála roku 1842 ve vodách Japonského moře. Mocha Dick zde napadl nákladní loď, jíž nárazem zdemoloval příď. Náhodou se na scénu dostaly tři velrybářské lodě - americká \"Yankee\", anglická \"Dudley\" a skotská \"Crieff\". Námořníci vycítili šanci se proslavit a hned vyslali několik člunů obřího vorvaně ulovit. Jednomu z nich se ho podařilo harpunovat, ale to samce jen rozlítilo. Mocha Dick následně potopil tři čluny, dodělal poškozenou nákladní loď a poškodil loď \"Crieff\". Šlo o nejslavnější „vítězství“ velryby nad svými lovci.\n\nJelikož se o ulovení této legendy snažilo velké množství velrybářů, bylo jen otázkou času, kdy i tento velikán podlehne. Prameny z 19. století udávají několik ulovených Mocha Dicků. J. N. Reynolds tvrdí, že se tak stalo už roku 1838 (což by vylučovalo, že onu nejslavnější bitvu svedl právě Mocha Dick). Další možností je, že ho harpunoval wampanoažský indián a velrybář Amos Peter Smalley až roku 1902. Nejpravděpodobnější variantou je, že ho ulovila švédská velrybářská loď u pobřeží Brazílie roku 1859. Podle dobové zprávy šlo o bělavě zabarveného starého vorvaního samce plného jizev, zaseklých harpun a s jedním okem slepým. Rovněž vyloučit se nedá možnost, že takových obřích světle zbarvených vorvaňů existovalo v 19. století několik. A Mocha Dick mohl být průmětem všech jejich činů a charakteristik.\n\nAčkoliv se údaje rozcházejí, předpokládá se, že Mocha Dick měl na svědomí 31 zabitých lidí, 14 potopených člunů, jednu nákladní a dvě obchodní lodě, tři velmi vážně poškozené velrybářské lodě a několik dalších lehce poškozených. Tyto údaje jsou velmi střízlivé, pokud se vezmou v potaz všechny dobové zprávy, počet obětí a množství potopených a poškozených lodí výrazně vzroste.\n\nV roce 1839 vyšla v newyorském Knickerbockeru povídka Jeremiaha N. Reynoldse \"Mocha Dick: Or The White Whale of the Pacific: A Leaf from a Manuscript Journal\", která na základě zpráv velrybářů popisovala osudy této legendy mezi vorvani. Je jisté, že o této velrybě přinejmenším četl a slyšel Herman Melville (vyloučit se nedá ani přímé setkání), jemuž se stala inspirací pro jeho Moby Dicka - Bílou velrybu. Z osudů této skutečné bílé velryby je zjevné, že Melville v zásadě nepřeháněl, když popisoval, jakých činů je velký vorvaní samec schopen. V 19. století je zaznamenáno mnoho případů útoků vorvaňů na lodě. Jedním z nejznámějších, jenž rovněž inspiroval Melvillovu knihu, je potopení velrybářské lodi \"Essex\" v roce 1820. V tomto případě však s největší pravděpodobností nešlo o Mocha Dicka. Ve 20. století s nástupem moderních technologií, harpunových děl a kovových velrybářských lodí skončilo toto legendární období střetů vorvaňů a odvážných velrybářů na člunech. Velké velryby byly vyloveny (průměrná délka vorvaňů klesla od roku 1937 do roku 1970 o 2,5 metru) a žádný byť sebevětší vorvaň již nemohl soupeřit s likvidační technologií lidí.\n\n"}
{"id": "923874", "url": "https://cs.wikipedia.org/wiki?curid=923874", "title": "Alain Juppé", "text": "Alain Juppé\n\nAlain Marie Juppé (* 15. srpen 1945, Mont-de-Marsan) je francouzský konzervativní politik, bývalý premiér Francie a od roku 2006 starosta Bordeaux.\n\nV letech 1995–1997 byl premiérem Francie. Vedl dva kabinety. Zastával ovšem i řadu dalších vládních funkcí: ministr rozpočtu (1986–1988), ministr zahraničních věcí (1993–1995, 2011–2012), ministr životního prostředí (2007), ministr obrany (2010–2011). Od roku 1995 je s výjimkou let 2004 až 2006 nepřetržitě starostou města Bordeaux, tj. i v době, kdy byl francouzským premiérem a kdy vykonával další ministerské funkce.\n\nByl představitelem konzervativní politické strany \"Rassemblement pour la République\", kterou v letech 1994–1997 i vedl. Strana pak roku 2002 spoluvytvořila nový pravicový subjekt \"Union pour un Mouvement Populaire\", který Juppé vedl v letech 2002-2004, než ho vystřídal Nicolas Sarkozy. Juppé patřil k hlavním bojovníkům za sjednocení pravicových sil ve Francii.\n\nJeho návrh na redukci sociálního státu vyvolal ve Francii roku 1995 mohutnou vlnu protestů, včetně série generálních stávek. Šlo o největší sociální nepokoje od roku 1968.\n\nNa přelomu 80. a 90. let jako zástupce pařížského starosty kryl fiktivní zaměstnávání sedmi osob, které ve skutečnosti pracovaly pro politickou stranu, jejíž byl generálním tajemníkem. V roku 2004 za to byl odsouzený pro trestný čin zneužívání veřejných prostředků města Paříže na 18 měsíců podmínečného vězení a dostal zákaz 10 let vykonávat veřejné funkce. Při odvolání mu byl snížen trest na 14 měsíců a zákaz vykonávat politické funkce omezen na jeden rok.\n\n"}
{"id": "923875", "url": "https://cs.wikipedia.org/wiki?curid=923875", "title": "Adidas Grand Prix 2012", "text": "Adidas Grand Prix 2012\n\nAdidas Grand Prix 2012 byl lehkoatletický mítink, který se konal 9. června 2012 v americkém městě New Yorku. Byl součástí série mítinků Diamantová liga.\n"}
{"id": "923876", "url": "https://cs.wikipedia.org/wiki?curid=923876", "title": "Lichtentanne", "text": "Lichtentanne\n\nLichtentanne je obec v německé spolkové zemi Sasko, u jihozápadní hranice zemského okresu Cvikov. Sousední obce jsou Fraureuth, Hirschfeld, Werdau a Cvikov (okres Cvikov) a Heinsdorfergrund a Neumark (okres Vogtland). V roce 2011 zde žilo 6 645 obyvatel.\n\n"}
{"id": "923879", "url": "https://cs.wikipedia.org/wiki?curid=923879", "title": "Peter Appleyard", "text": "Peter Appleyard\n\nPeter Appleyard (26. srpna 1928 Lincolnshire, Anglie − 17. července 2013 Eden Mills, Kanada) byl kanadský jazzový vibrafonista a hudební skladatel. Začínal počátkem čtyřicátých let jako bubeník v různých tanečních skupinách. Roku 1949 se z rodné Anglie přestěhoval na Bermudy, kde několik let žil. Když byl na dovolené v Kanadě, sehnal si svůj první vibrafon a následně se sem přestěhoval natrvalo. během následujících let spolupracoval například s Benny Goodmanem, Skitchem Hendersonem nebo Melem Tormé. Zemřel přirozenou smrtí ve svých čtyřiaosmdesáti letech.\n\n"}
{"id": "923880", "url": "https://cs.wikipedia.org/wiki?curid=923880", "title": "Vladislava Hujová", "text": "Vladislava Hujová\n\nVladislava Hujová (* 26. července 1963 Ústí nad Labem) je česká politička a ekonomka, v letech 2014 až 2018 zastupitelka hlavního města Prahy, v letech 2010 až 2018 starostka městské části Praha 3, bývalá členka TOP 09. Je členkou správní rady Vysoké školy ekonomické v Praze.\n\nVystudovala VŠE v Praze, obor ekonomicko-matematické výpočty. Po ukončení studia pracovala v letech 1986–1990 v Bytovém podniku Praha 3 jako systémová inženýrka. Od počátku devadesátých let do roku 2011 podnikala v oboru ekonomického a organizačního poradenství. Před vstupem do TOP 09 v roce 2009 nebyla členkou žádné politické strany.\n\nV roce 2010 byla za stranu TOP 09 zvolena do Zastupitelstva městské části Praha 3, kde byla zastupiteli zvolena do funkce starostky. V září 2013 se stala místopředsedkyní pražské organizace TOP 09.\n\nV komunálních volbách v roce 2014 obhájila za TOP 09 mandát zastupitelky MČ Praha 3. Zároveň byla zvolena do Zastupitelstva hlavního města Prahy.\n\nV květnu 2018 oznámila odchod z TOP 09 kvůli neshodám se svými spolustraníky. Dne 12. června 2018 byla odvolána z funkce starostky městské části Praha 3, v tajné volbě ji sesadilo 32 zastupitelů z 35 možných. Jejím nástupcem se stal Alexander Bellu.\n\nVe volbách do Senátu PČR v roce 2018 kandidovala jako nestraník za hnutí Pro Prahu (HPP) v obvodu č. 26 – Praha 2. Se ziskem 4,43 % hlasů skončila na 7. místě.\n\nJako nestranička za hnutí Pro Prahu (HPP) kandidovala na kandidátce subjektu s názvem \"„STAROSTOVÉ PRO PRAHU“\" také v komunálních volbách v roce 2018 do Zastupitelstva hlavního města Prahy, ale neuspěla a mandát zastupitelky tak neobhájila. Neuspěla ani na Praze 3, kde vedla jako nezávislá kandidátku subjektu s názvem \"„STAROSTOVÉ PRO PRAHU“\" (tj. nezávislí kandidáti a hnutí HPP). \n\n"}
{"id": "923881", "url": "https://cs.wikipedia.org/wiki?curid=923881", "title": "Björn Anklev", "text": "Björn Anklev\n\nBjörn Anklev (* 13. dubna 1979) je švédský fotbalový záložník, který hraje ve švédském klubu BK Häcken.\n\nAnklev hrál ve Švédsku profesionálně za kluby Nyköpings BIS, Halmstads BK a Örgryte IS. V roce 2011 přestoupil do švédského celku BK Häcken.\n\n18. července 2013 nastoupil v prvním utkání druhého předkola Evropské ligy 2013/14 proti domácímu českému celku AC Sparta Praha a byl při remíze 2:2, Bollklubben Häcken si tak odvezl nadějný výsledek do odvety.\n\n"}
{"id": "923882", "url": "https://cs.wikipedia.org/wiki?curid=923882", "title": "Muzeum Hlučínska", "text": "Muzeum Hlučínska\n\nMuzeum Hlučínska bylo založeno k 1. lednu 2005 jako příspěvková organizace města Hlučína. Od svého vzniku sídlí v historické budově hlučínského zámku na ulici Zámecká 4, v těsném sousedství Mírového náměstí a kostela sv. Jana Křtitele v centru města. \n\nDnešní muzeum navazuje na činnost Městského muzea Hlučín, založeného roku 1948 místním kronikářem a archivářem Andělínem Novákem a v roce 1954 přeměněného na Okresní muzeum v Hlučíně. Jeho činnost však byla přerušena delimitací (převedením) sbírek do Slezského zemského muzea v Opavě v roce 1962.\n\nSoučasným ředitelem muzea je Mgr. Metoděj Chrástecký. Muzeum je zároveň členem Asociace muzeí a galerií České republiky a jeho sbírka je zapsána v Centrální evidenci sbírek (CES).\n\nČinnost muzea je zaměřena na město Hlučín a region Hlučínska v jeho historických hranicích. Posláním muzea je shromažďování a ochrana sbírkových předmětů a vytváření, rozšiřování, spravování a evidování sbírek muzejní povahy za účelem jejich prezentace veřejnosti.\n\nMuzeum se prezentuje následujícími formami:\n\nVědeckovýzkumná činnost muzea je zaměřena především na zachování a rozvíjení identity Hlučínska jeho etnografii, umění, přírodovědu a vlastivědu. Muzeum provozuje turistické informační centrum, jehož prostřednictvím poskytuje informace o regionu pro potřeby obcí, turistického ruchu, literatury, umění a dalších kulturních aktivit.\n\nMuzeum slavnostně zpřístupnilo veřejnosti ve dnech 10.–11. ledna 2014 svou expozici věnovanou celému Hlučínsku, která nese název \"„Kdo jsou lidé na Hlučínsku“\". Je rozdělena do šesti oddílů:\nSoučástí expozice je audiovizuální dokument, zaznamenávající vzpomínky pamětníků z regionu.\n\nPři muzeu vzniklo v roce 2010 občanské sdružení Společnost přátel Muzea Hlučínska. Hlavním posláním občanského sdružení je uchovat originální identitu hlučínského regionu ve všech různých podobách (zvyky, tradice, historie, folklor, materiální dědictví apod. …). Společným jmenovatelem všech aktivit je osvěta a šíření správného povědomí o Hlučínsku nejen pro návštěvníky, kteří přicházejí do regionu, ale především u místních obyvatel.\n\n\n\n"}
{"id": "923883", "url": "https://cs.wikipedia.org/wiki?curid=923883", "title": "Adelaida Löwenstein-Wertheim-Rosenberg", "text": "Adelaida Löwenstein-Wertheim-Rosenberg\n\nAdelaida Löwenstein-Wertheim-Rosenberg (3. duben 1831 Kleinheubach – 16. prosinec 1909 Ryde, ostrov Wight, Velká Británie) byla hesenská kněžna, vévodkyně z Braganzy a titulární portugalská královna, manželka Michala I. Portugalského, avšak až po jeho sesazení z trůnu.\n\nJejím otcem byl kníže Konstantin Josef z Löwenstein-Wertheim-Rosenbergu (1802-1838), prvorozený syn knížete Karla Thomase Löwensteina z hesenské větve Wittelsbachů, rodu Wertheim-Rosenberg. Byl majitelem panství v Hesensku a v západních Čechách na Tachovsku, kde obýval zámek v Boru u Tachova a k Bezdružicku přikoupil po něm nazývané Konstantinovy Lázně. Jeho matka, Adelaidina babička, byla Žofie kněžna Windischgrätzová (1784-1848). \nAdelaidina matka byla kněžna Marie Agnes Henrietta, zkráceně Anežka Hohenlohe-Langenburská (1804-1835). Za Konstantina se provdala 31. května roku 1829 na zámku Kleinheubach, Adelaida byla jejich první dítě. Zemřela půl roku po narození druhého dítěte, syna Karla Heinricha (1834–1921), a byla pohřbena v Bavorsku, ve františkánském klášteře Engelberg v dolních Frankách. \n\nAdelaida s rodiči žila na zámku v Boru u Tachova, kde ve čtyřech a půl letech přišla o matku v sedmi jí zemřel i otec. Po té ji a bratra Karla převzali do péče prarodiče, kníže Karl Thomas Löwenstein-Wertheim-Rosenberg (1783-1849) a jeho žena Žofie (1784-1848).\n\n24. září 1851 se na zámku Kleinheubach v Bavorsku provdala za bývalého portugalského krále Michaela I., který o trůn přišel v roce 1834. Nevěstě bylo dvacet let, ženichovi téměř 49. Z manželství vzešlo sedm potomků.\nMichal zemřel v roce 1866, dříve, než jejich děti dosáhly dospělosti. Následující desetiletí Adelaida strávila na svém prosperujícím panství, víceméně úspěšným zajištěním vhodných sňatků pro své děti. Mezi její vnoučata patřila belgická královna Alžběta Gabriela Bavorská, císařovna Zita Bourbonsko-Parmská Marie-Adéla Lucemburská, nebo Felix Bourbonsko-Parmský. Většina z jejích potomků podědila její dlouhověkost.\n\nV roce 1895 oddaná katolička Adelaida vstoupila do kláštera sester Sv. Cecílie z kongregace Sainte-Cécile de Solesmes, a to v jižní Anglii. V tomto anglickém opatství v Apply Rise, v městě Ryde na ostrově Wight ve věku 78 let zemřela 16. prosince 1906. Její ostatky byly převezeny do Portugalska, kde byla pohřbena vedle svého manžela v panteonu dynastie Braganza v klášteře sv. Vincence v Lisabonu.\n\n (částečně)\n"}
{"id": "923885", "url": "https://cs.wikipedia.org/wiki?curid=923885", "title": "Hapoel Ironi Kirjat Šmona FC", "text": "Hapoel Ironi Kirjat Šmona FC\n\nHapoel Ironi Kirjat Šmona Football Club, ( מועדון כדורגל הפועל עירוני קרית שמונה), je izraelský fotbalový klub. Sídlí v severoizraelském městě Kirjat Šmona, které má 23 000 obyvatel. Vznikl roku 2000 sloučením dvou starších klubů, Hapoelu Kirjat Šmona a Maccabi Kirjat Šmona. V současnosti hraje izraelskou nejvyšší soutěž.\n\nNejvětšího úspěchu ve své historii klub dosáhl v sezóně 2011/12, kdy nečekaně vyhrál izraelskou ligu. Do evropských pohárů se klub prvně podíval v sezóně 2008/09, kdy v Poháru UEFA v prvním předkole vyřadil černohorský FK Mogren, aby vypadl ve druhém předkole s bulharským Litexem Loveč. Po vítězství v izraelské lize klub hrál i Ligu mistrů. Vyřadil MŠK Žilina i ázerbájdžánský Neftçi Baku, ale do základní skupiny Ligy mistrů mu zahradil cestu FK BATE Borisov. Vypadnutí ve čtvrtém předkole znamenalo nicméně postup do základní skupiny Evropské ligy, kde Hapoel skončil na 4. místě, když uhrál dva body, za remízy s pražskou Spartou a Athleticem Bilbao.\n"}
{"id": "923888", "url": "https://cs.wikipedia.org/wiki?curid=923888", "title": "Thomas Benjamin Cooray", "text": "Thomas Benjamin Cooray\n\nThomas Benjamin Cooray (28. prosince 1901 Periyamulla Negombo – 29. října 1988 Tewate Ragama) byl srílanský římskokatolický kněz, arcibiskup Kolombo, kardinál.\n\nStudoval v rodné zemi a poté také na Papežské univerzitě Angelicum. Vstoupil do řádu oblátů. Kněžské svěcení přijal 23. června 1929, působil jako kněz v arcidiecézi Kolombo. V prosinci 1945 byl jmenován titulárním arcibiskupem a současně biskupem-koadjutorem v Kolombo. Biskupské svěcení přijal 7. března 1946. Dne 26. července 1947 se stal arcibiskupem Kolombo. Účastnil se jednání Druhého vatikánského koncilu. Při konzistoři 22. února 1965 ho papež Pavel VI. jmenoval kardinálem. V září 1976 rezignoval na správu arcidiecéze. Účastnil se obou konkláve v roce 1978.\n\n\n"}
{"id": "923889", "url": "https://cs.wikipedia.org/wiki?curid=923889", "title": "Juliusz Erazm Bolek", "text": "Juliusz Erazm Bolek\n\nJuliusz Erazm Bolek (* 25. listopadu 1960 ve Varšavě) je polský básník, prozaik, publicista, autor divadelních her.\n\nDebutoval v roce 1980. Rozvíjí milostnou, filozofickou, reflexní a satirickou poezii.\n\nJe známý pro nekonvenční způsoby prezentaci poezii: básnické plakáty - umělecký manifest: „Od dětství jsem trpěl gigantomanii”, básně na ubrouskách, básně-samolepky, show ze zvukem a světlem, poezie na autobusových zastávkách, promítání básní pomocí laserů. Knihou „Tajemství života. Kalendář básnický” zlomil Guinessovy světový rekord pro největší sbírku básní. Tato báseň je nejznámější dílo básníka. Vytvořil nové literární žánry: dialogovou báseň a EFP - tzv. emailované poetické fejetony. Vynálezce nové, patentované podoby knihy - bodybook, která umožňuje zavěšení knihy na krku. Zajímá se o hledání smyslu a obsahu slov a zároveň stylistickou formou, jako v povídce “Serpentyna” napsané ve druhé osobě jednotného čísla.\nVelmi aktivní v literárních kruzích v 80. letech. Člen literárních skupin “Rdzeń”, “Ecce” a situační skupiny Niegocin. Od roku 1986 vede nezávislý umělecký magazín „Enigma. Lide * Umění * Myšlenky”. Založil festival poezie „Báseň Tisíci Nocí”. Zakladatel básnické knižní edici Staroměstského Domu Kultury ve Varšavě ”Dvanáct stránek básni uvádí...”, ve které publikovalo mnoho známých básníků.\nNapsal několik básnických sbírek. Jeho básně jsou publikovány v různých almanachách a antologiích, včetně „Antologie tisíciletí”. Jeho díla byly přeložené, mimo jiné do angličtiny, bulharštiny, češtiny, francouzštiny, španělštiny, litevštiny, latiny, lotyštiny, nizozemštiny, makedonštiny, němčiny, portugalštiny, ruštiny, srbštiny, slovenštiny, švédštiny, ukrajinštiny, vietnamštiny a italštiny. Zakladatel programu „Porazit Babylonskou věž”. O jeho osobě natočeno dva dokumentární filmy.\n"}
{"id": "923890", "url": "https://cs.wikipedia.org/wiki?curid=923890", "title": "Ty jsi, Pane, v každém chrámě", "text": "Ty jsi, Pane, v každém chrámě\n\nTy jsi, Pane, v každém chrámě (slovensky \"Ty si, Pane, v každom chráme\") je původně slovenská mešní píseň, převzatá do českého jednotného kancionálu, kde má číslo 523, ze slovenského Jednotného katolického zpěvníku (číslo 257). Melodii složil Mikuláš Schneider-Trnavský, slovenský text napsal Ladislav Hohoš a pro českou verzi byl upraven. V české podobě má po jedné sloce pro vstup, před evangeliem a při obětním průvodu, dvě k přijímání a jednu na závěr.\n\n"}
{"id": "923894", "url": "https://cs.wikipedia.org/wiki?curid=923894", "title": "Hugo Toxxx", "text": "Hugo Toxxx\n\nHugo Toxxx (Hack, Hacker, Bauch808), rodným jménem Jan Daněk (* 16. září 1982 v Praze) je český rapper, bývalý člen labelu Bigg Boss a zakladatel labelu Hypno 808.\n\nSpolu s Jamesem Colem (Phat) založili kolem roku 1998 K.O. Kru a kolem roku 2004 dnes již legendární Supercrooo. Byl také členem projektu Dixxx (James Cole, Hugo Toxxx, Risto, Lucas Skunkwalker)\n\n\nV roce 2011 založil label Hypno 808 kam přijal rappery Marata a Igora (White Russian). První vydané album pod tímto labelem bylo double CD s názvem Legální drogy / Ilegální kecy (2011).\n\nFilmografie:\n\n"}
{"id": "923896", "url": "https://cs.wikipedia.org/wiki?curid=923896", "title": "Vyšneve", "text": "Vyšneve\n\nVyšneve (; – \"Višňovoje\") je město v Kyjevské oblasti na Ukrajině. Jedná se o satelitní město Kyjeva, od kterého leží pouhé dva kilometry na jihozápad. V roce 2013 v něm žilo skoro 37 tisíc obyvatel.\n\nDějiny města začínají v roce 1886 vybudováním železniční stanice, která se tehdy jmenovala \"Žuljany\" () podle nedaleké vesnice. Osídlení kolem železniční stanice získalo vlastní název \"Vyšneve\" až v roce 1961 a to podle zdejších višní.\n\nV roce 1971 se stalo Vyšneve městem.\n"}
{"id": "923898", "url": "https://cs.wikipedia.org/wiki?curid=923898", "title": "ČSAP", "text": "ČSAP\n\nČSAP s.r.o. (v letech 1992–1994 PROhealth s.r.o., v letech 1994–2000 ČSAD PROhealth s.r.o.) je nymburská dopravní a servisní společnost, která vznikla transformací a privatizací nymburského závodu ČSAD. Původně ji ovládal Karel Procházka, poté mělnická ČSAD - AB spol. s r.o. a další s ní spojené osoby. Poté v roce 1996 společnost propadla státu kvůli neuhrazení kupní ceny jejími vlastníky. Po druhé privatizaci v roce 1999 patřila nejprve pražské Lékárně na Chmelnici, v roce 2000 ji pak koupil Ing. Alois Koutek starší, jehož podíl byl postupně rozdělen mezi členy jeho rodiny. Původně společnost provozovala autobusovou i nákladní dopravu. V roce 2002 rodina Koutků získala i společnost Okresní autobusová doprava Kolín s.r.o., s níž se ČSAP postupně technicko-organizačně propojovala a na niž v roce 2007 převedla autobusovou dopravu z ČSAP. ČSAP nyní provozuje zejména nákladní dopravu, stavební práce (včetně pronájmu a prodeje stavebních strojů) a servisní činnosti včetně parkování, likvidace vozidel, čerpacích stanic apod. ČSAP je také majitelem sbírky historických autobusů, které nabízí k pronájmu, a to sama i prostřednictvím OAD.\n\nV roce 1992 vznikla privatizací státního podniku ČSAD Nymburk, vzniklého v roce 1990 osamostatněním dřívějšího dopravního závodu 111 Nymburk státního podniku ČSAD KNV Praha, společnost PROhealth s.r.o., která v roce 1994 byla přejmenovaná na ČSAD PROhealth s.r.o. a v roce 2000 na ČSAP s.r.o.\n\nSpolečnost PROhealth s.r.o. vlastnil původně Karel Procházka z Poděbrad, 10. ledna 1994 se pak stal menšinovým vlastníkem, když tři části jeho původního podílu získali Jan Čermák, Štěpán Ševčík a Lenka Kubatová. 16. března 1994 si podíl Lenky Kubatové rozdělili Jan Čermák a Štěpán Ševčík a výrazným navýšením základního kapitálu se novým, většinovým akcionářem stala AB-cestovní a dopravní agentura s.r.o. z Mělníka, která se v listopadu 1994 přejmenovala na ČSAD - AB spol. s r.o. (v té době k názvu PROhealt přibyla i zkratka ČSAD). Od 25. dubna 1995 si Karel Procházka, Jan Čermák a Štěpán Ševčík rozdělili podíl ČSAD - AB spol. s r.o. (Jan Čermák a Štěpán Ševčík figurovali o několik let později ve společnostech ČSAD Střední Čechy spol. s r. o. a ČSAD Střední Čechy a.s.)\n\nOd 22. února 1996, kdy bylo základní jmění více než 300násobně zvýšeno, do 21. června 1999 byl jediným vlastníkem Fond národního majetku České republiky (údajně tento majetek propadl státu proto, že státu nebyla uhrazena kupní cena).\n\nPodruhé byl podnik privatizován formou veřejné soutěže. Od 21. června 1999 do 19. dubna 2000 byla stoprocentním vlastníkem Lékárna Na chmelnici spol. s r.o. z Prahy. 19. dubna 2000 společnost získal Ing. Alois Koutek starší (nar. 1944), od 24. července 2000 převedl polovinu na Ing. Aloise Koutka mladšího (nar. 1968) (v srpnu 2000 byla firma přejmenována na ČSAP) a k 7. prosinci 2012 bylo základní jmění sníženo téměř na čtvrtinu a vlastníky jsou polovičními podíly Alois Koutek mladší a Vlastimil Koutek.\nDo roku 2007 měla ČSAP Nymburk provozovny Nymburk (v Dopravní ulici), Městec Králové, Poděbrady, Lysá nad Labem a Loučeň. Od roku 2002 docházelo k postupnému organizačně-technickému propojování s Okresní autobusovou dopravou Kolín s.r.o. Od 4. března 2007 do 10. června 2007 (linky PID již k 1. lednu 2007) byla autobusová doprava ČSAP Nymburk postupně převedena pod společnost OAD Kolín. ČSAP zůstala servisní společností pro OAD Kolín a provozovatelem nákladní dopravy a cestovní agentury.\n\nČSAP byla do roku 2007 dominantním autobusovým dopravcem v okrese Nymburk. V roce 2002 se začala zapojovat Pražské integrované dopravy, první a jedinou linkou ČSAP v SID byla od 10. prosince 2006 linka 270010 (H10) Nymburk - Kolín. V roce 2007 byly integrované i dosud neintegrované linky ČSAP nahrazeny integrovanými linkami OAD Kolín.\n\nČSAP provozovala i městskou autobusovou dopravu v Nymburce (linku 275001), kterou podědila po místní ČSAD. 5. května 2007 ji převzala OAD Kolín.\n\n14. prosince 2003 byla do PID začleněna oblast Českobrodska, 1. září 2006 oblast Kolínska, 4. března 2007 oblast Kolín - Žiželice, 6. května 2007 oblast Nymburk - Milovice - Lysá nad Labem a zbylé části Kolínska a Nymburska.\n\n6 linek na Nymbursku (398, 426, 429, 430, 433, 443) provozovala původně ČSAP a OAD je převzala k 1. lednu 2007, datum a okolnosti převedení linky 427 nejsou ze zdrojů zřejmé.\n\n\nČSAP je známá svou sbírkou historických autobusů, které vystavuje a provozuje na různých akcích a nabízí k pronájmu. Jde o renovované autobusy Praga RND, Škoda 706 RO, Škoda 706 RTO LUX, Škoda 706 RTO KAR, Škoda 706 RTO vyhlídkový (kabriolet), návěs pro přepravu osob Karosa NO 80 a autobusové osobní přívěsy Jelcz PO-1E a Sodomka PRK 6.\n\n\n"}
{"id": "923905", "url": "https://cs.wikipedia.org/wiki?curid=923905", "title": "Střelba na Letní univerziádě 2013", "text": "Střelba na Letní univerziádě 2013\n\nSoutěže ve střelbě na letní univerziádě 2013 probíhaly na dvou místech Kazaně v období 2. až 6. července 2013. Kulová střelba se odehrávala v Komplexu kulové střelby (Mirnyj-Kazaň) a broková střelba se odehrávala v Komplexu brokové střelby Svijaga (Vvedenská osada).\n\n\n\n"}
{"id": "923910", "url": "https://cs.wikipedia.org/wiki?curid=923910", "title": "Pat Patrick", "text": "Pat Patrick\n\nPat Patrick (23. listopadu 1929 East Moline, Illinois, USA − 31. prosince 1991 Moline, Illinois, USA) byl americký jazzový saxofonista (baryton a alt) a baskytarista, otec guvernéra státu Massachusetts Devala Patricka. Od roku 1950 až do své smrti byl s několika přestávkami členem skupiny Arkestra, kterou vedl Sun Ra. Mimo to doprovázel na turné Babatunde Olatunji a Thelonia Monka. Rovněž spolupracoval s mnoha hudebníky při studiovém nahrávání, řadí se mezi ně například Blue Mitchell, Jimmy Heath, Sam Jones nebo James Moody.\n\n"}
{"id": "923911", "url": "https://cs.wikipedia.org/wiki?curid=923911", "title": "Tři bratři (film)", "text": "Tři bratři (film)\n\nTři bratři (2014) je český hudební pohádkový film režiséra Jana Svěráka. Jedná se o filmovou adaptaci dětských minioper Jaroslava Uhlíře a Zdeňka Svěráka (\"Šípková Růženka\", \"Karkulka\", \"O dvanácti měsíčkách\"), které vznikly v rámci televizního pořadu Hodina zpěvu a dostaly se do repertoáru řady dětských sborů, mimo jiné i na jeviště Národního divadla v Praze. Úvodní píseň miniopery Šípková Růženka byla rozvinuta do příběhu o třech bratrech, který trojici pohádek propojuje. To vše je zarámováno výstupy Zdeňka Svěráka v roli uvádějícího písmáka, který svou komunikací se stínovými dětmi v sále prostupuje čtvrtou stěnu. V množství cameo rolí vystupuje široká plejáda známých herců. \n\nTitulní trojici bratrů hrají Tomáš Klus, Vojtěch Dyk a Zdeněk Piškula, dále pak účinkují Jiří Lábus, Zuzana Norisová, David Matásek, Ivana Chýlková, Sabina Rojková, Oldřich Kaiser, Miroslav Táborský a Zdeněk Svěrák v roli vypravěče. V roli dvanácti měsíců se objevili mj. Bolek Polívka, Miroslav Vladyka, Miroslav Hanuš, Oldřich Vlach, Václav Helšus. Jde o první film, ve kterém má malou roli i Jaroslav Uhlíř.\n\nFilm byl vyroben v koprodukci společnosti Biograf Jan Svěrák, dánské společnosti Phoenix Film a slovenské společnosti Novinski. Natáčení probíhalo od června do října 2013 mj. v obci Ledčice, na zámku Žleby, také u Čestic, v Hluboké nad Vltavou, ve Velharticích a na Děčínském Sněžníku. Na přelomu ledna a února 2014 se dotáčel příběh \"O dvanácti měsíčkách\" na Ještědu.\n\nPři natáčení herci zpívali živě, hudbu měli v malých sluchátkách. Soundtrack nahrál Český národní symfonický orchestr.\n\nFilm byl uveden do českých kin 14. srpna 2014.\n\nTři použité miniopery jsou zredukovanými úpravami klasických pohádek, jen s drobnými obměnami a specifickými stylizacemi. Všechny tři miniopery jsou do filmu zahrnuty v kompletní podobě, s téměř nepozměněnými texty a zpěvy, avšak v novém hudebním a scénickém aranžmá, jehož autorem je Michal Novinski. Vlastní děje těchto pohádek včetně dialogů jsou tedy kompletně v operetním stylu zpívané, zatímco v rozšířeném a rámcujícím ději dostává prostor i mluvené slovo. \n\nÚvod a vstupy Zdeňka Svěráka v roli vypravěče, písmáka a malíře vykazují jistou podobnost se semináři tvořícími tradiční součást cimrmanovských vystoupení. \n\nPropojení tří příběhů je provedeno expanzí motivu tří bratrů z úvodní písně miniopery Šípková Růženka. Zatímco v původní miniopeře se nejstarší bratr nevzdává, zatímco role mladších dvou bratrů končí konstatováním, že „je to prostě zbytečný usilovat o slečny“, ve filmovém zpracování po prvotním společném neúspěchu rezignují všichni tři bratři, avšak následně jsou vysláni do světa znovu, a tentokrát putuje každý samostatně do jiné pohádky. \n\nDo rámcující funkce expanduje z původní Šípkové Růženky též postava zlé sudičky, Báby z mokřin, ve filmu pojaté jako ježibaba. Zatímco v miniopeře stejně jako v klasické verzi pohádky je její motivace bez bližšího vysvětlení pojata pouze jako pomsta za to, že ji nepozvali, ve filmu je příběh rozšířen o téma léčby neplodnosti královského páru a zlá kletba v tomto kontextu je krutým, ale spravedlivým trestem za lehkomyslné zanedbání závazků plynoucích z asistované reprodukce, která je ve filmu symbolizována léčebným lektvarem od báby z mokřin. Přesto král zůstává ve filmu kladnou postavou, zatímco Bába z mokřin se v dalším ději mění v karikaturu samolibého zla, které je nejprve přelstěno a nakonec zničí samo sebe. S Bábou z mokřin se v úvodní části setkají i Tři bratři při své první cestě do světa, čímž Bába spolu s nimi překračuje rámec své domovské pohádky. Jinak na sebe jednotlivé pohádky navazují jen volně, například nejmladší bratr Matěj se stal královským myslivcem poté, co se jeho nejstarší bratr Jan ujal vlády. \n\nFilm po svém uvedení pětkrát po sobě vyhrál statistiku víkendové návštěvnosti a za první měsíc v kinech získal 404 tisíc diváků a 51 milionů korun na tržbách. S celkovým počtem téměř 670 000 diváků se stal nejnavštěvovanějším filmem roku 2015 v Česku.\n\nPozornost recenzentů vzbuzovaly například tyto aspekty: \n\nNa cenách Český lev 2014 získal film 10 nominací včetně hlavních za nejlepší film a režii, proměnil ale jen nominace za masky, kostýmy a filmovou scénografii.\n\nKe konci roku 2015 vyšla pohádka \"Tři bratři\" namluvená Zdeňkem Svěrákem na 2CD. Vyprávění doplňují stejně jako ve filmu písničky. Celková stopáž je 134 minut.\n\n"}
{"id": "923912", "url": "https://cs.wikipedia.org/wiki?curid=923912", "title": "Finský fotbalový pohár", "text": "Finský fotbalový pohár\n\nFinský fotbalový pohár (finsky \"Suomen Cup\") je pohárová vyřazovací soutěž ve finském fotbalu, která se pořádá od roku 1955. \n\nAktuálním vítězem ze sezóny 2016 je SJK Seinäjoki.\n\nPozn.: vítěz je uveden tučně\nZdroj:\n\n"}
{"id": "923913", "url": "https://cs.wikipedia.org/wiki?curid=923913", "title": "Římskokatolická farnost Rynoltice", "text": "Římskokatolická farnost Rynoltice\n\nŘímskokatolická farnost Rynoltice (lat. \"Ringelshaina\") je územní společenství římských katolíků v Rynolticích a okolí. Organizačně spadá do libereckého vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nOd roku 1364 byla v místě plebánie a od roku 1786 lokálie. Matriky jsou vedeny od roku 1809. Farnost byla kanonicky zřízena od roku 1858.\n\n\n\n"}
{"id": "923914", "url": "https://cs.wikipedia.org/wiki?curid=923914", "title": "Tři bratři", "text": "Tři bratři\n\nTři bratři můžou být:\n\n"}
{"id": "923915", "url": "https://cs.wikipedia.org/wiki?curid=923915", "title": "John Carter (hudebník)", "text": "John Carter (hudebník)\n\nJohn Carter (24. září 1929 Fort Worth, Texas, USA − 31. března 1991 Inglewood, Kalifornie, USA) byl americký jazzový saxofonista, klarinetista a flétnista. Začínal ve čtyřicátých letech spolu se svými spolužáky, saxofonistou Ornette Colemanem a bubeníkem Charlesem Moffettem. V šedesátých letech se začal soustředit na západní pobřeží, kde v roce 1965 potkal Bobbyho Bradforda. Od sedmdesátých let vydával vlastní alba. Rovněž spolupracoval s dalšími hudebníky, mezi něž patří Perry Robinson, Harold Land nebo Hampton Hawes.\n"}
{"id": "923917", "url": "https://cs.wikipedia.org/wiki?curid=923917", "title": "Gruff Rhys", "text": "Gruff Rhys\n\nGruff Rhys, rodným jménem Gruffydd Maredudd Bowen Rhys (* 18. července 1970 Haverfordwest, Wales) je velšský zpěvák a kytarista. V letech 1988 až 1992 působil ve skupině Ffa Coffi Pawb, ve které hrál i bubeník Dafydd Ieuan. Společně s ním v roce 1993 založil skupinu Super Furry Animals, se kterou do roku 2009 natočil devět studiových alb. Od roku 2006 je spolu s producentem Boom Bip členem dua Neon Neon, se kterým v letech 2008 a 2013 vydal dvě studiová alba. V roce 2005 rovněž vydal své první sólové album \"Yr Atal Genhedlaeth\", následovalo jej \"Candylion\" v roce 2007 a \"Hotel Shampoo\" v roce 2011; jeho zatím posledním studiovým albem je \"Pang!\" z roku 2019.\n\nGruff Rhys svou kariéru zahájil v roce 1985 jako bubeník ve skupině Machlud, později vystupoval − rovněž jako bubeník − se skupinou Emily. Roku 1986 založil skupinu Ffa Coffi Pawb, ve které zpíval a hrál na kytaru; doprovázeli jej zde bubeník Dafydd Ieuan, baskytarista Rhodri Puw a Dewi Emlyn. Poté, co skupina podepsala nahrávací smlouvu s hudebním vydavatelstvím Ankst, vydala roku 1988 své debutové album nazvané \"Dalec Peilon\"; následovala ještě alba \"Clymhalio\" (1991) a \"Hei Vidal!\" (1992) a téhož roku se skupina rozpadla. Po ukončení její činnosti založil Rhys spolu s Dafyddem Ieuanem skupinu Super Furry Animals, ke které se později přidali ještě kytarista Huw Bunford, baskytarista Guto Pryce a hráč na klávesové nástroje Cian Ciarán.\n\nV roce 2001 zpíval v písni „Dial: Revenge“ z alba \"Rock Action\" skotské kapely Mogwai. Následujícího roku pak svým vokálem přispěl do skladby „Fear of Guitars“ z desky \"Machine Says Yes\" dua FC Kahuna. V roce 2003 napsal předmluvu ke knize \"\" od Tima Mitchella. Počátkem roku 2005 vydal první sólovou nahrávku, album \"Yr Atal Genhedlaeth\", které celé nazpíval ve velšském jazyce (v minulosti nahrál několik velšskojazyčných písní i s kapelou Super Furry Animals). Po dvou letech následovalo druhé sólové album \"Candylion\". V březnu 2008 vyšla první spolupráce s producentem Boom Bipem (duo vystupuje pod názvem Neon Neon) pojmenovaná \"Stainless Style\". V roce 2009 vydala skupina Simian Mobile Disco své druhé album \"Temporary Pleasure\", na němž se nachází také píseň „Cream Dream“. Právě do této skladby přispěl svým zpěvem Gruff Rhys.\n\nRoku 2010 natočil režisér Dylan Goch dokumentární film \"Separado!\", který mapuje Rhysovu cestu do Patagonie. Téhož roku vydal společné album s brazilským hudebníkem Tonym Da Gatorrou nazvané \"The Terror of Cosmic Loneliness\". Roku 2010 také zpíval v písni „Just War“ z desky \"Dark Night of the Soul\", což je spolupráce producenta Danger Mouse a skupiny Sparklehorse. Další spoluprací byla toho roku píseň „Superfast Jellyfish“ z alba \"Plastic Beach\" projektu Gorillaz, na které se vedle Rhyse podílela ještě skupina De La Soul. V roce 2011 vydal své v pořadí třetí sólové album \"Hotel Shampoo\", na němž se vedle jiných podílel také kytarista Miles Kane. Rhys téhož roku hrál na jeho albu \"Colour of the Trap\". Téhož roku složil hudbu k hře pro Android a iOS nazvané \"Whale Trail\". V roce 2013 vydalo duo Neon Neon druhou spolupráci, album \"Praxis Makes Perfect\".\n\nRoku 2014 vydal čtvrté sólové album \"American Interior\", které mapuje život velšského objevitele Johna Evanse. Stejnému tématu se rovněž věnuje kniha, film a aplikace pro Android, které jsou rovněž Rhysovým dílem. Téhož roku složil hudbu k filmu \"Rozzářit hvězdy\", který pojednává o velšském básníkovi Dylanu Thomasovi. Za hudbu k tomuto snímku získal ocenění BAFTA Cymru. Roku 2016 vydal píseň „“. Následujícího roku v květnu vystoupil jako jeden z hostů při koncertu Johna Calea v Liverpoolu. V červnu 2018 vydal nové sólové album \"Babelsberg\" a následující měsíc zveřejnil u příležitosti sedmdesátého výroči National Health Service novou píseň „No Profit in Pain“. Rovněž si ve velštině zazpíval část písně „Daromres y'n Howl“ zpěvačky Gwenno Saunders na jejím albu \"Le Kov\". Roku 2019 zpíval v písni „Johannesburg“ projektu Africa Express.\n\n\n\n"}
{"id": "923922", "url": "https://cs.wikipedia.org/wiki?curid=923922", "title": "Týmová klasifikace (Tour de France)", "text": "Týmová klasifikace (Tour de France)\n\nTýmová klasifikace je cena udělována pro nejlepší tým v celkovém pořadí na Tour de France. Kategorie se na Tour uděluje od roku 1930. Od roku 2011 se vítězný tým určuje sečtením časů tří nejlepších jezdců v každém týmu v jednotlivých fázích etap. Pokud má tým méně než tři závodníky, je z klasifikace vyřazen. Až do roku 1990 musel lídr týmu nosit rozlišovací žlutou čepici. Od roku 2006 nosí závodníci vedoucího týmu na trikotu černé čísla na žlutém pozadí. Od roku 2012 získal vedoucí tým právo, ale ne povinnost, nosit žluté přilby.\n"}
{"id": "923923", "url": "https://cs.wikipedia.org/wiki?curid=923923", "title": "Howard Roberts", "text": "Howard Roberts\n\nHoward Roberts (2. října 1929 Phoenix, Arizona – 28. června 1992 Seattle, Washington) byl americký kytarista a pedagog. Na kytaru začal hrát ve svých osmi letech a od patnácti hrál v lokálních klubech. V roce 1950 se přestěhoval do Los Angeles, kde začal díky pomoci kytaristy a skladatele Jacka Marshalla hrát s takovými hudebníky, jakými byli například Barney Kessel, Chico Hamilton nebo Bobby Troup. V roce 1956 podepsal smlouvu s vydavatelstvím Verve Records a začal vydávat vlastní alba. Mimo to působil jako studiový hudebník, díky čemuž hrál například s Eddie Cochranem, Peggy Lee nebo Deanem Martinem. Zemřel na rakovinu prostaty ve věku dvaašedesáti let.\n"}
{"id": "923925", "url": "https://cs.wikipedia.org/wiki?curid=923925", "title": "Synagoga v Rakovníku", "text": "Synagoga v Rakovníku\n\nSynagoga stojí 150 m severně od Husova náměstí města Rakovník ve Vysoké ulici jako čp. 232. Je chráněna jako kulturní památka České republiky a je využívána Rabasovou galerií.\n\nBudova synagogy vznikla v letech 1763–1764 přestavbou původního obytného domu, který sloužil od roku 1736 i jako modlitebna. O třicet let později došlo k další přestavbě a jejímu zvětšení, v roce 1865 pak byl zvětšen hlavní sál. Roku 1917 byla budova modernizována, takže se v přízemním patře nacházela předsíň, modlitební sál a pokoj s kuchyní pro šámese, o patro výše pak měl byt rabín a nacházela se tam galerie pro ženy a zasedací síň. V roce 1920 byla poškozena požárem a o sedm let později byla zrekonstruována do současné podoby. V její těsné blízkosti stála budova chederu a rabinátu, která je také využívána Rabasovou galerií.\nBohoslužby se zde konaly do druhé světové války, přičemž se zde na základě zcela unikátní dohody mezi židovskou obcí a církví československou husitskou už od roku 1938 pravidelně střídaly sobotní bohoslužby židovské s křesťanskými v neděli. Během nacistické okupace místní židovská obec zanikla a k jejímu obnovení již nedošlo. Tóra ze synagogy byla už před válkou odvezena do USA, kde byla rekonstruována a dnes je uložena v New Yorku, jehož židovské obci byla darována.\n\nSbor čs. církve husitské pak budovu využíval do začátku 50. let 20. století, pak však byla dlouho opuštěna. Až v 90. letech byla postupně rekonstruována, nicméně galerie zůstala oddělena od modlitebního sálu a začala se využívat k výstavám.\n\nModlitební sál v současnosti slouží jako koncertní sál, v jehož přední části se zachoval rokokový aron ha-kodeš. Z předsíně se do něj vstupuje kamenným portálem, jež nese pozlacený hebrejský nápis „\"Toto je brána k Bohu, kterou vcházejí spravedliví\"“ datující se lety 1887–1888. V interiéru je zrekonstruovaná barokní výzdoba, v tomto typu budovy zcela ojedinělá.\n\n"}
{"id": "923927", "url": "https://cs.wikipedia.org/wiki?curid=923927", "title": "Světlá nad Sázavou (zámek)", "text": "Světlá nad Sázavou (zámek)\n\nZámek Světlá nad Sázavou stojí v Zámecké ulici ve Světlé nad Sázavou, na levém břehu Sázavy, několik metrů od centra města. Od roku 1963 je chráněn jako kulturní památka.\n\nPravděpodobně v roce 1385 získal Světlou od kláštera ve Vilémově do zástavy Albert ze Šternberka, jehož syn Štěpán zde v roce 1393 nechal postavit tvrz. Po zániku kláštera v roce 1421 přešly veškeré majetky na českého krále, od něhož Světlou v roce 1429 získal Mikuláš Trčka z Lípy. V roce 1567 ji Burian Trčka z Lípy nechal přestavět na lovecký zámeček. Další úpravy pak provedli v letech 1668–1672 Jan Bartoloměj z Vernieru a především okolo roku 1737 hrabě František Antonín Černín z Chudenic, od něhož jej v roce 1748 zakoupil Filip Krakovský z Kolovrat. Během napoleonských válek sloužil zámek jako lazaret, mrtvý bývali pohřbíváni na pastvině u nedaleké Dolní Březinky. Po roce 1817 za Františka Josefa Zichyho z Vazsonykeö přibylo západní, empírové, křídlo, které uzavíralo nádvoří, a také štuková erbovní výzdoba v rytířském sále. Současnou podobu zámku vtiskl František Josef ze Salm-Reifferscheidtu během novorenesanční přestavby v letech 1868–1873, na které se podílel vídeňský sochař Josef Gasser a vedl ji vídeňský architekt Svatoš. Za druhé světové války jej využívala německá armáda, po konfiskaci v roce 1945 ji nahradila československá armáda. Od 50. let zde bývala zemědělská škola, která v roce 2011 na zámku skončila. Dnes se v části zámku nachází Muzeum Světelska. Kromě toho však zámek nabízí 4 prohlídkové okruhy: I. Expozice historického skla odkazuje na bohatou tradici sklářství na Světelsku. II. okruh představuje expozici historických hodin, obrazů a plastik.\n\nV červnu 2012 se město domluvilo s vedením Kraje Vysočina o výměně zámku za jednu z bytovek v areálu uměleckoprůmyslové akademie a doplacení 12 milionů Kč za rozdíl v ceně nemovitostí. V listopadu téhož roku projevila o zámek zájem společnost Ithaka Development, která v něm chtěla vytvořit domov důchodců. Zároveň přislíbila městu zaplatit potřebných 13 milionů na odkup zámku. V prosinci však společnost nabídku stáhla a do hry vstoupila pardubická stavební firma Ingbau CZ, resp. jeden z jejích jednatelů Igor Malý. V únoru 2013 však z svou nabídku stáhla i pardubická firma a město nabídlo kraji prodloužení pronájmu do září toho roku. Kraj se však rozhodl pronájem prodloužit jen do března. Jelikož se mezitím finanční situace města zlepšila, rozhodlo se jej již odkoupit. V červnu se pak objevili noví zájemci o odkup zámku. Jednou z nich byla i rodina Degerme, která za něj nabídla 17 milionů, druhou pak (opětovně) společnost Ithaka Development s nabídkou 12 milionů. Vedení města dalo přednost právě rodině Degerme, která plánovala zámek zrekonstruovat a vytvořit v něm dvě prohlídkové trasy a část zámku upravit na penzion s restaurací. Na konci července pak transakci posvětilo i městské zastupitelstvo.\n\nOd června 2014 je zámek přístupný veřejnosti. Ve stejném roce byla zpřístupněna \"Expozice historického evropského skla\" s předměty ze sbírek Uměleckoprůmyslového muzea v Praze. V červnu roku 2015 byl pro veřejnost otevřen nový prohlídkový okruh \"Expozice historických hodin obrazů a soch\", která je sestavena ze sbírek Uměleckoprůmyslového musea Praha a Muzea Vysočiny Třebíč. Pro děti jsou připraveny dva dětské prohlídkové okruhy - \"Dětské království\" a pohádkový okruh \"Na Sázavě\".\n\nMimo prohlídkové okruhy jsou na zámku připraveny dvě únikové místnosti pro únikovou hru. Místnosti jsou ve stylu starověkých bájí určené převážně pro děti a mládež. Cílem je vyřešit všechny nástrahy, vyluštit šifry a dostat se ze zamčené místnosti.\n\nKromě prohlídkových okruhů se v areálu zámku nachází \"zámecká kavárně Ladurée\", která nabízí kávu, dezerty a další pamlsky. Návštěvníci zámku mohou navštívit upravený 18 hektarový anglický parku s kaskádou rybníků.\n\nZámek se postupně stává kulturním centrem regionu, každoročně se zde koná celá řada kulturních akcí.\n\nV roce 2018 obdržel zámek třetí místo v kategorii zvláštní cena ministryně pro místní rozvoj za nejlepší turistickou prezentaci na webových stránkách v kategorii turistické atraktivity. Dne 2. června bude otevřena nová prohlídková trasa.\n\n"}
{"id": "923928", "url": "https://cs.wikipedia.org/wiki?curid=923928", "title": "Seznam dánských komun", "text": "Seznam dánských komun\n\nToto je seznam současných komun v Dánsku. Počet komun byl 1. ledna 2007 změněn z původních 270 na současných 98.\n\n"}
{"id": "923929", "url": "https://cs.wikipedia.org/wiki?curid=923929", "title": "Miroslav Pelta", "text": "Miroslav Pelta\n\nMiroslav Pelta (* 27. listopadu 1964 Varnsdorf) je bývalý český fotbalový brankář, podnikatel, v letech 2011 až 2017 předseda Fotbalové asociace ČR, od roku 1994 zastupitel města Jablonec nad Nisou, bývalý člen ODS. Je zetěm bývalého fotbalisty, trenéra a současného vedoucího A-mužstva Jablonce Petra Majera.\n\nS fotbalem začal v šesti letech v TJ Krásná Lípa, z které přešel do žákovského týmu Slovanu Varnsdorf. Při studiu Střední průmyslové školy stavební v Liberci se na internátu seznámil s vychovatelem Vlastimilem Caklem, jedním ze zakladatelů jablonecké ODS. Díky němu ve věku patnácti let začal působit jako brankář v TJ LIAZ Jablonec. V dresu Jablonce odchytal 25 druholigových utkání (1982/83 – sestup 1985/86), jedno další si připsal během vojny ve VTJ Tábor (1983/84). Hráčskou kariéru ukončil předčasně kvůli zdravotním problémům.\n\nPo vojně se usadil v Jablonci, kde žije dodnes.\n\nRoku 1991 byl zvolen do čela představenstva FK Jablonec, který vedl až do roku 1999. Pod jeho vedením se Jablonec dostal ze třetí ligy do nejvyšší české soutěže Gambrinus ligy. Poté přešel do Sparty Praha, kde v letech 1999 až 2005 zastával funkci generálního ředitele. Po odchodu ze Sparty pracoval dva roky jako obchodní ředitel marketingové společnosti svazu STES. V roce 2007 se vrátil do představenstva FK Jablonec, kde jako místopředseda působí dodnes. \n\nPo odchodu Ivana Haška z čela FAČR v červnu 2011 oznámil Pelta svoji kandidaturu na předsedu. Na valné hromadě 17. listopadu 2011 byl předsedou zvolen (protikandidáty byli Jindřich Rajchl a Tomáš Paclík). V červnu 2013 svoji pozici obhájil, jeho protikandidátkou měla být Markéta Haindlová, která ale nakonec ve volbách nefigurovala, neboť neobdržela dostatečné množství nominací od klubů.\n\nBěhem Peltova předsednictví bylo zaznamenáno několik úspěchů, mj. zisk pořadatelství mistrovství Evropy do 21 let v roce 2015 a projekt Členství oceněný Evropskou fotbalovou unií UEFA coby nejlepší počin za rok 2012 v kategorii speciálních projektů. Také za jeho předsednictví započala výstavba nového sídla FAČR. V listopadu 2013 vyřešil spor dvou pražských klubů s názvem Bohemians, jenž se vlekl osm let. Po neúspěšné kvalifikaci na MS 2014 v Brazílii, v jejímž průběhu odstoupil trenér Michal Bílek, předložil nabídku trenérovi Pavlu Vrbovi, který se v lednu 2014 stal novým hlavním trenérem českého národního týmu.\n\nNa konci října 2016 byl Miroslav Pelta hladce zvolen místopředsedou pro sport Českého olympijského výboru, v působnosti má práci se sponzory.\n\nPelta je často kritizován za své údajné napojení na fotbalové podsvětí. \nProslulým se stal především jeho výrok „všechno bylo cinklý“, na základě kterého byl vyšetřován pro podezření z uplácení. Řízení však bylo zastaveno a Pelta vystupoval v kauze Synot pouze jako svědek. Sám Pelta se v online rozhovoru vyjádřil, že si tento výrok již v českém fotbale tvrdě odpracoval. Kritizován je také silný vliv místopředsedy asociace a údajného představitele fotbalového podsvětí Romana Berbra. V červnu 2013 v Jablonci nad Jizerou, kde Miroslav Pelta předával cenu pro vítěze krajského poháru, ho napadl opilý soukromý zemědělec Pavel Janata, který jako důvod svého útoku uvedl, že není spokojen s tím, „jací lidé zastupují český sport“. Výsledkem nebylo žádné zranění (nepočítaje poškrábanou ruku předsedy FA ČR).\n\nMiroslav Pelta je letitý člen Občanské demokratické strany, kam ho dostal stejně jako do fotbalu Vlastimil Cakl. Od roku 1994působí jako zastupitel města Jablonec nad Nisou, do roku 2012 působil i jako radní. V roce 2012 neúspěšně kandidoval do zastupitelstva Libereckého kraje. V komunálních volbách v říjnu 2014 kandidoval opět v Jablonci za ODS a byl zvolen do obecního zastupitelstva. V současnosti již není členem. \n\nPelta po revoluci začal kupovat nemovitosti, na což si dle svých slov půjčil od bank. V roce 2010 mu patřilo šest domů a dvě haly. Má podíl ve společnosti Prosečská investiční.\n\nObjevují se názory, že „skoupil celý Jablonec za babku a město mu šlo při prodejích na ruku.“ Podezření si získal především nákup nevyužitých luk a polí od města na Prosečí v roce 2008. S těmito pozemky územní plán města z roku 2011 počítá, že se změní na parcely. Hodnota Peltových pozemků se tímto plánem ztrojnásobila.\n\nPolicie provedla 3. května 2017 razii v sídle asociace a dalších institucí v souvislosti s přerozdělení státních dotací ze strany ministerstva školství pro rok 2017. Během akce byl kromě jiných zadržen i Pelta. Byla na něj uvalena vazba, z níž byl propuštěn 7. června.\n\nJe ženatý, má tři děti. Nejstarší Kateřina se narodila v roce 1987, prostřední Dominika v roce 1993 a nejmladší syn Adam v roce 1997. Ve svém volném času se věnuje houbaření.\n\n"}
{"id": "923931", "url": "https://cs.wikipedia.org/wiki?curid=923931", "title": "Židovský hřbitov v Rakovníku", "text": "Židovský hřbitov v Rakovníku\n\nŽidovský hřbitov leží ve východní části města Rakovník v ulici Františka Diepolta, je zamčený a přístupný pouze po dohodě se správci uvedenými vedle vchodu do areálu. Hřbitov je chráněn jako kulturní památka.\n\nHřbitov byl založen v roce 1635 a v letech 1745, 1856 a 1886 byl dále rozšiřován do současné rozlohy přes 4000 m². Areál je dnes rozdělen na tři části, z nichž nejstarší je ta spodní.\n\nZ první poloviny 19. století pochází klasicistní domek hrobníka (čp. 20), kde je po rekonstrukci z 90. let 20. století umístěna výstava s expozicí o dějinách Židů na Rakovnicku. V horní části areálu stojí obřadní síň s dochovanou výmalbou, k jejímž exponátům patří mj. máry, čtecí pult nebo svícny.\nDo dnešní doby se na hřbitově dochovalo přes 400 náhrobků obrácených především směrem k východu, s nejstarším čitelným z let 1656–1657; starší náhrobky z červeného vápence již čitelné nejsou. Pohřbívalo se zde do roku 1979.\nNa hřbitově se nachází speciální dětské, uprchlické a urnové oddělení.\nOd roku 1996 se o areál stará Židovská obec v Praze a postupně v něm probíhají rekonstrukční a údržbové práce, např. oprava obvodní zdi a vztyčování náhrobků.\nNejstarší písemné zmínky o usídlení Židů v Rakovníku jsou z roku 1441, dvě století se však jednalo pouze o několik rodin. Židovská náboženská obec byla oficiálně založena až v roce 1796, ve třicátých letech 19. století zde pobývalo už na tři desítky židovských rodin i krajský rabinát. Obec měla také vlastní synagogu. Během nacistické okupace místní židovská obec zanikla a k jejímu obnovení již nedošlo.\n\n"}
{"id": "923934", "url": "https://cs.wikipedia.org/wiki?curid=923934", "title": "Městské muzeum", "text": "Městské muzeum\n\nMěstské muzeum je název mnoha muzejních institucí:\n\n"}
{"id": "923935", "url": "https://cs.wikipedia.org/wiki?curid=923935", "title": "Zlatý glóbus za nejlepší film", "text": "Zlatý glóbus za nejlepší film\n\nOznačení Zlatý glóbus za nejlepší film mají 2 kategorie:\n\n"}
{"id": "923936", "url": "https://cs.wikipedia.org/wiki?curid=923936", "title": "Zlatý glóbus za nejlepší mužský herecký výkon", "text": "Zlatý glóbus za nejlepší mužský herecký výkon\n\nOznačení Zlatý glóbus za nejlepší mužský herecký výkon mají 2 kategorie:\n\n\n"}
{"id": "923937", "url": "https://cs.wikipedia.org/wiki?curid=923937", "title": "Zlatý glóbus za nejlepší mužský herecký výkon v seriálu", "text": "Zlatý glóbus za nejlepší mužský herecký výkon v seriálu\n\nOznačení Zlatý glóbus za nejlepší mužský herecký výkon v seriálu nesou 2 kategorie:\n\n\n"}
{"id": "923938", "url": "https://cs.wikipedia.org/wiki?curid=923938", "title": "Zlatý glóbus za nejlepší ženský herecký výkon v seriálu", "text": "Zlatý glóbus za nejlepší ženský herecký výkon v seriálu\n\nOznačení Zlatý glóbus za nejlepší ženský herecký výkon v seriálu nesou 2 kategorie:\n\n\n"}
{"id": "923939", "url": "https://cs.wikipedia.org/wiki?curid=923939", "title": "Zlatý glóbus za nejlepší ženský herecký výkon", "text": "Zlatý glóbus za nejlepší ženský herecký výkon\n\nOznačení Zlatý glóbus za nejlepší ženský herecký výkon nesou 2 kategorie:\n\n\n"}
{"id": "923942", "url": "https://cs.wikipedia.org/wiki?curid=923942", "title": "Zlatý glóbus za nejlepší seriál", "text": "Zlatý glóbus za nejlepší seriál\n\nOznačení Zlatý glóbus za nejlepší seriál nesou 2 kategorie:\n\n"}
{"id": "923944", "url": "https://cs.wikipedia.org/wiki?curid=923944", "title": "Okrouhlice (zámek)", "text": "Okrouhlice (zámek)\n\nZámek Okrouhlice stojí v centru obce Okrouhlice, v okrese Havlíčkův Brod, na pravém břehu Sázavy. Od roku 1963 je chráněn jako kulturní památka.\n\nPrvní konkrétní zmínka o Okrouhlici se nachází v knihách vilémovského kláštera k roku 1388. Tehdy opat Petr prodal Okrouhlici a Chlístov Bernardovi, jenž se následně po Okrouhlici i psal. On či některý z jeho příbuzných vystavěl nad řekou Sázavou tvrz. Tehdy se zřejmě jednalo o obytnou věž s dřevěnými přístavbami. Na západě a severu, kde stály domy obce, musely být vybudovány hradby či alespoň palisády, které přiléhaly až k budově tvrze. Přístupová cesta vedla od brodu okolo mlýna ke tvrzi.\n\nV roce 1454 je jako majitel uváděn Tomek z Kněnic, zakladatel vladyckého rodu Okrouhlických z Kněnic. Následně zřejmě došlo k rozdělení statku, neboť k roku 1527 je jako majitelka uváděna Lidmila z Libodršic a krátce i Mikuláš mladší z Dobřenic. Ve stejném roce Okrouhlici zřejmě držel i Václav Okrouhlický z Kněnic, připomínán je ovšem až o rok později. V roce 1539 je jako majitel uváděn Jan Okrouhlický z Kněnic. Tyto časté změny majitelů vedly zřejmě k neplnění povinnosti platit daně, takže Adam z Dobřenic byl v roce 1542 přinucen Okrouhlici zastavit. Za husitských válek však zájem postupně upadal.\n\nKolem roku 1590 přešla Okrouhlice spolu s nedalekou Světlou do majetku Mikuláše Trčky z Lípy. Obec i tvrz tehdy byly ve velmi špatném stavu. Mikuláš Trčka tedy statek vyplatil a připojil ke světelskému panství. Tvrz se tehdy ponechala a vlastní obec byla svedena pod dvůr, který v ní stával, a prostřednictvím toho připojena ke Světlé. V držení Trčků z Lípy zůstal do roku 1634, kdy byl Adam Erdman Trčka z Lípy zavražděn v Chebu.\n\nV roce 1680 nechal zřejmě hrabě Ferdinand z Waldsteinu postavit na místě tvrze dvoukřídlý zámek s kaplí sv. Anny a míčovnou. Okolí zámku nechal upravit do podoby zahrady, kterou doplňoval altán a rybníček. Od návsi jej pak oddělovala zeď s předsunutým stavením, tzv. Drábovnou. Po jeho smrti v roce 1696 koupil okrouhlické zboží hrabě Kornel, ovšem už v roce 1708 jej kupuje svobodný pán Michal Asháč Kirchner. Ve stejném roce je však jako majitele uveden i císařský tajný rada a od roku 1692 hrabě Jan Petr Straka z Nedabylic a Libčan, jenž jej zakoupil za 120 000 zlatých. Ten nechal zámek upravit, stejně jako jeho okolí – např. na sever od něj postavil na místě zaniklého ovčína pivovar. Jeho lokalizace je dnes již obtížná, zřejmě ale stával pod Hyršovým statkem. Ve stejné době byl zřejmě vystavěn i zámecký špýchar a v roce 1848 na nádvoří kašna s vodovodem vedeným z rybníka na severním okraji obce.\n\nDne 7. ledna 1861 zasáhl zámek požár, jenž se rychle rozšířil na okolní budovy. Tehdy již sice nebyl obydlen šlechtou, přesto došlo k rychlé obnově zámku a to s využitím tzv. Strakovy nadace. Rekonstrukci vedl Martin Urban z Německého Brodu, jak dokládá zápis nalezený v makovici věže. Tentýž záznam dokládá umístění nové plechové věžičky 6. srpna 1861 na opravnou věž. Tuto věžičku vyrobil Matěj Skala taktéž z Německého Brodu. V roce 1883 pak byla věž znovu opravena. Během oprav bylo sneseno jedno patro věže, takže zámek již nedosahoval své původní monumentálnosti. Obnovení se nedočkala ani původní báň s věžními hodinami, ani štukatura. V roce 1847 byla odsvěcena zámecká kaple, prošla postupnou likvidací a nějakou dobu sloužila jako kancelář. V zámku byl na čas umístěn útulek pro zchudlé šlechtičny. Ve 20. století tvořil součást provozu nedalekého lihovaru, byla zde pobočka podniku Karlovarský porcelán (do roku 2003) a byly zde i byty. Nyní (2016) je zámek opuštěn a připravuje se jeho rekonstrukce.\n\n"}
{"id": "923945", "url": "https://cs.wikipedia.org/wiki?curid=923945", "title": "První plavba", "text": "První plavba\n\nPrvní plavba nebo také Má první plavba je název českého vydání románu \"Redburn: His First Voyage\" (1849) amerického spisovatele Herman Melvilla. Autor jej napsal na základě vlastních zážitků, když se nechar roku 1839 najmout na obchodní trojstěžník jako plavčík a absolvoval plavbu do Liverpoolu.\n\nRomán je založený na romantickém motivu rozporu mezi krásným osobním snem hlavního hrdiny (láska k moři a lodím a touha po neznámých zemích) a drsnou skutečností, když se mu jeho sen „vyplní“ (tvrdá, namáhavá a nebezpečná práce, obtížné podmínky života na lodi, ponižování od starších námořníků atp.). Vypravování, které má vnější charakter dobrodružného příběhu, je však velmi realistické.\n\nHlavním hrdinou románu a také jeho vypravěčem je mladík, vlastně ještě chlapec Wellingborough Redburn, který se od malička chtěl stát námořníkem. Nechal se proto najmout jako plavčík na obchodní loď \"Horal\", plující z New Yorku do Liverpoolu. Hned na začátku plavby ale zjistil, že jeho představy o romantické plavbě byly velmi naivní. Námořníci vypadali zdivočele a posmívali se mu, přičemž nejhorším z nich byl Jackson, skutečný tyran, kterého se všichni báli. Důstojníci byli hrubí a neurvalí a dali mu potupnou přezdívku Knoflík. Byl komandován jako otrok, musel dělat podřadné i nebezpečné práce bez ohledu nato, že neměl žádné zkušenosti. Jídlo bylo často nechutné a zpočátku také trpěl mořskou nemoci.\n\nPo doplutí do Liverpoolu poznal Redburn otřesnou bídu lidí žijících v přístavních čtvrtích a seznámil se s mladíkem Harrym Bollonem. Ten pocházel z aristokratické rodiny, ale prohýřil celé své dědictví. Nyní se chtěl dostat do Ameriky, protože doufal, že tam zbohatne. Nechal se proto na Redburnovu radu přijmout také jako plavčík na \"Horal\". Ale v okamžiku, kdy se mu naskytla pochybná možnost získat zpět větší sumu peněz, přesvědčil Redburna, aby s ním zběhl z lodi a odjel do Londýna. Když jeho plány selhaly, vrátili se zpátky do Liverpoolu na \"Horal\", kde byli s posměchem přijati zpět.\n\nNa zpáteční cestě se Harry Bolton stal terčem nesnesitelných šprýmů, protože se bál šplhat do lanoví. Jackson onemocněl a očividně slábl. Odmítal pracovat a byl ještě násilničtější. Na lodi se do Ameriky plavili také vystěhovalci, kteří se však nedostatečně vybavili potravinami. Protože se cesta protáhla díky bouři, začali trpět téměř hladomorem. Z osobní nečistoty a z pobytu v páchnoucím, těsném, nevětraném a přeplněném podpalubí u nich propukli nemoci a mnoho z nich zemřelo.\n\nKdyž se \"Horal\" přiblížil k domovskému přístavu, rozhodl se Jackson znovu pracovat, zřejmě aby mu kapitán vyplatil jeho mzdu. Vylezl do lanoví, ale díky svému špatnému zdravotnímu stavu se zřítil z ráhna do moře a zmizel pod hladinou.\n\nPo přistání v New Yorku došlo k výplatě mzdy posádce. Jaké bylo Redburnovo překvapení, když mu kapitán sdělil, že útěkem z lodi do Londýna přišel o právo na svou mzdu a že mu ve skutečnosti dluží peníze za zničené nářadí.\n\nRedburn se šťastně vrátil domů a ztratil s Harrym Boltonem kontakt. Po letech, když sloužil jako námořník na lodi v Pacifiku, se dozvěděl, že Harry se nalodil na velrybářskou loď, spadl nešťastnou náhodou do moře a zahynul.\n\n\n"}
{"id": "923946", "url": "https://cs.wikipedia.org/wiki?curid=923946", "title": "Chválu vzdejme, ó křesťané", "text": "Chválu vzdejme, ó křesťané\n\nChválu vzdejme, ó křesťané, v původní podobě Chválu vzdejme, Moravané, je česká mariánská poutní píseň, kterou v roce 1858 složil Ferdinand Pátek za pomoci Roberta Bauera jako písňovou parafrázi loretánských litanií. V jednotném kancionále, v němž má přepracovaný text, je označena číslem 802.\n\n"}
{"id": "923949", "url": "https://cs.wikipedia.org/wiki?curid=923949", "title": "Římskokatolická farnost Žibřidice", "text": "Římskokatolická farnost Žibřidice\n\nŘímskokatolická farnost Žibřidice (lat. \"Seifersdorfium\") je územní společenství římských katolíků v Žibřidicích a okolí. Organizačně spadá do libereckého vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nFarnost existovala již před rokem 1350. Matriky jsou vedeny od roku 1651.\n\n\n\n"}
{"id": "923953", "url": "https://cs.wikipedia.org/wiki?curid=923953", "title": "Prefontaine Classic 2011", "text": "Prefontaine Classic 2011\n\nPrefontaine Classic 2011 byl lehkoatletický mítink, který se konal 3. června a 4. června 2011 v americkém městě Eugene. Byl součástí série mítinků Diamantová liga.\n"}
{"id": "923957", "url": "https://cs.wikipedia.org/wiki?curid=923957", "title": "SOR EBN 9,5", "text": "SOR EBN 9,5\n\nSOR EBN 9,5 je elektrobus českého výrobce SOR Libchavy. Oproti dosavadním typům autobusů SOR má pozměněný design, na němž se podílel Patrik Kotas.\n\nPrototyp představil výrobce SOR 19. července 2013 v areálu společnosti Arriva Východní Čechy v Chrudimi. Poté byl prototyp převezen do Hradce Králové, kde by měl být během září testován a případně pronajmut (dostal evidenční číslo 173).\n\nZačátkem září 2013 předvedla Arriva Morava a. s. spolu s výrobcem autobus zástupcům Moravskoslezského kraje, Správy Chráněné krajinné oblasti Jeseníky a státu. Dopravce s podporou kraje usiluje o získání dotace na nákup elektrobusu, který by využíval ke speciální dopravě zdravotně postižených osob a jejich doprovodu na Praděd, k čemuž od roku 2012 využívá naftový minibus.\n\nOd 3. února 2016 byly dva vozy nasazeny na bezplatné městské linky v Praze od stanice Budějovická k BB Centru. Nasazení je společným projektem společným projektem developerské a investiční společnosti PASSERINVEST GROUP, Skupiny ČEZ a dopravní společnosti ARRIVA. Jeden elektrobus zde ujede denně v průměru 100 km a přepraví na 1800 cestujících během 50 jízd, za rok najel každý z nich přes 20 tisíc kilometrů. Po celodenním provozu má elektrobus z této trasy (při nabíjení 3×400 V/32 A) opět plné baterie za 6 hodin.\n\nJeště počátkem února 2016 neměla společnost SOR tento typ v nabídce vyráběných elektrobusů na svém webu.\n\nDélka autobusu je 9790 mm, šířka 2525 mm a výška 2 920 mm, provozní hmotnost 9600 kg, má 26 míst k sezení a 43 k stání (u vozidel nasazených na linky k BB Centru je uváděna celková kapacita 73 cestujících). Autobus je dvoudveřový. Je až na schůdky v zadní části v podstatě nízkopodlažní. Má mechanickou plošinu pro nástup vozíčkářů nebo kočárků má jeden bezbariérový prostor pro jejich přepravu. Vozy mají nové řešení oken a reklamních ploch na okny a nově sendvičový strop. Osvětlení je řešeno LED technologií. Klimatizace je pouze v prostoru u řidiče. Vozidlo má i možnost přitopit naftou. Baterie jsou umístěny v zadní části stejně jako u předchozích typů elektrobusů SOR. Příslušenstvím při předváděcí jízdě byla dobíječka, které se dá zapojit do běžné zásuvky na 230/400 V. Má rotační elektrický motor o maximálním výkonu 180 kW a minimálním 120 kW, na jedno nabití ujede 140 až 160 kilometrů v závislosti na profilu cesty. Akubaterie se 180 lithium-iontovými články mají celkovou kapacitu 172 kWh.\n\n"}
{"id": "923959", "url": "https://cs.wikipedia.org/wiki?curid=923959", "title": "Rotten Tomatoes", "text": "Rotten Tomatoes\n\nRotten Tomatoes je internetový agregátor filmových recenzí, který kromě recenzí zveřejňuje i další informace o filmech. Název, který v překladu do češtiny znamená \"shnilá rajčata\" vychází z klišé, podle kterého obecenstvo hází na špatné vystupující shnilá rajčata nebo obecně zeleninu. Server byl založen v roce 1998 Senhem Duongem. Jeho cílem bylo vytvořit \"stránku, kde budou mít lidé přístup k recenzím mnoha kritiků z USA\". Od roku 2011 stránky patří společnosti Warner Bros.\n\n\n"}
{"id": "923962", "url": "https://cs.wikipedia.org/wiki?curid=923962", "title": "Dánské komuny", "text": "Dánské komuny\n\nDánsko je rozděleno do pěti regionů a 98 komun (dánsky: \"kommune\", mn. č. \"kommuner\"). Byly založeny administrativní reformou ze dne 1. ledna 2007. Nahradily tak původních 270 menších správních jednotek, které pak tvořily okresy (\"Ämter\") a byly přeskupeny do 98 větších jednotek, z nichž většina má alespoň 20 000 obyvatel.\n\nDůvodem pro změnu byla snaha poskytnout nově vzniklým komunám větší finanční a profesionální stabilitu. Mnoho kompetencí původních krajů přešlo na nově vzniklé komuny.\n\nNěkteré z dřívějších jednotek (32) však nepřešly transformací do větších celků, a to buď proto, že už splynuly dříve, nebo z důvodu populace početnější než 20 000 obyvatel, nebo proto, že podepsaly smlouvu o spolupráci s větší komunou.\n\n\n"}
{"id": "923965", "url": "https://cs.wikipedia.org/wiki?curid=923965", "title": "Bože, cos ráčil", "text": "Bože, cos ráčil\n\nBože, cos ráčil, někdy označovaná jako velehradská hymna, je moravská poutní píseň ke sv. Cyrilu a Metodějovi, jejíž text napsal Vladimír Šťastný v roce 1893 na nápěv polské lidové písně \"Boże, coś Polskę\" (česky \"Bože, cos Polsku\"). V jednotném kancionále je označena číslem 828. Je oblíbená zejména na Moravě. Během velehradské pouti v roce 1985 ji věřící zpívali včetně její poslední sloky, která byla za komunistického režimu pro svůj obsah zakázaná:\n\n<poem class=\"odsad\" style=\"font-style: italic\">\nI když se pyšná nevěra kol vzmáhá\na peklo seje koukol nových zmatků\nnebudem dbáti odvěkého vraha\nnedáme sobě bráti věčných statků\nVíře vždy věrní budou Moravané:\nDědictví otců zachovej nám, Pane!\n</poem>\n\nNelze ji zaměňovat se slovenskou písní \"Bože, čos’ ráčil\" z roku 1917 (zařazenou do Jednotného katolického zpěvníku pod číslem 524), jejíž text napsal Tichomír Milkin a melodii složil Mikuláš Schneider-Trnavský.\n\n\n"}
{"id": "923968", "url": "https://cs.wikipedia.org/wiki?curid=923968", "title": "Musée Pierre Marly", "text": "Musée Pierre Marly\n\nMusée Pierre Marly (\"Muzeum Pierra Marlyho\") nebo Musée des Lunettes et Lorgnettes Pierre Marly (\"Muzeum brýlí a lorňonů Pierra Marlyho\") bylo soukromé muzeum v Paříži. Nacházelo se v 1. obvodu v ulici \"Rue Saint-Honoré\". Muzeum brýlí bylo přesunuto z Paříže do města Morez v departementu Jura.\n\nMuzeum založil francouzský optik Pierre Marly. Sbírku koupila v roce 2000 společnost \"Essilor\" a muzeum přesunula v roce 2002 do města Morez, kde bylo v následujícím roce otevřeno \"Musée de la lunette\".\n\nMuzeum vlastní téměř 3000 předmětů, od brýlí ze 13. století přes dřevěné sluneční brýle Eskymáků až po lorňony, brýle, dalekohledy a triedry všech tvarů a velikostí. K nejzajímavějším exponátům patří brýle vyrobené pro kočky a psy, kontaktní čočky Marie Callas, brýle princezny Viktorie Francouzské (dcery Ludvíka XV.), dalajlámy, Marlene Dietrichové, Sammyho Davise Jr., Eltona Johna nebo Sarah Bernhardt.\n\n"}
{"id": "923969", "url": "https://cs.wikipedia.org/wiki?curid=923969", "title": "Malga Ciapela", "text": "Malga Ciapela\n\nMalga Ciapela je lyžařské turistické středisko na úpatí Marmolady v provincii Belluno oblast Benátsko v Dolomitech, které patří k obci Rocca Pietore.\n\nZ Malga Ciapela vede na Marmoladu kabinová lanovka. Stanice lanovky jsou:\n\nSkiareál Marmolada, jehož součástí je Malga Ciapela, obsahuje 89 kilometrů upravovaných sjezdových tratí. Kromě toho vedou lyžařské směry na severním úbočí z Punta Rocca neupravovaným ledovcovým terénem k jezeru Lago Fedaia a skialpinistické trasy vedou z nejvyššího vrcholu Punta Penia přes Marmoladský ledovec také k jezeru Fedaia.\n\nMístem prochází Dolomitská horská cesta č. 2 (něm. \"Dolomiten-Höhenweg 2\", ital. \"Alta Via delle Dolomiti n. 2\") z Brixenu do Feltre.\n"}
{"id": "923973", "url": "https://cs.wikipedia.org/wiki?curid=923973", "title": "Římskokatolická farnost Vítkov u Chrastavy", "text": "Římskokatolická farnost Vítkov u Chrastavy\n\nŘímskokatolická farnost Vítkov u Chrastavy (lat. \"Wittigium\") je územní společenství římských katolíků v Dolním Vítkově i Horním Vítkově a okolí. Organizačně spadá do libereckého vikariátu, který je jedním z deseti vikariátů litoměřické diecéze.\n\nDo farnosti náleží území obce:\n\nVe farnosti se nacházejí také další drobné sakrální stavby a pamětihodnosti.\n\nDatum založení farnosti není známo. Nově byla farnost založena od roku 1676. Od tohoto roku jsou také vedeny matriky.\n\n\"Začátek působnosti jmenovaného v duchovní správě farnosti od:\"\nZ důvodu efektivity duchovní správy byl vytvořen \"farní obvod\" (kolatura) farnosti Hrádek nad Nisou, jehož součástí je i farnost Vítkov u Chrastavy, která je tak spravována \"excurrendo\".\n\n\n"}
{"id": "923974", "url": "https://cs.wikipedia.org/wiki?curid=923974", "title": "Toivo Salonen", "text": "Toivo Salonen\n\nToivo Kostia Salonen (21. května 1933 Pälkäne – 28. října 2019 Muhos) byl finský rychlobruslař.\n\nNa mezinárodní scéně debutoval na Zimních olympijských hrách 1952, kde skončil v závodě na 1500 m na 25. místě, na pětistovce dojel osmý. O rok později se premiérově zúčastnil mistrovství světa (13. místo) i Evropy (17. místo), v roce 1954 poprvé vyhrál finský šampionát. Na zimní olympiádě 1956 startoval ve třech disciplínách, v závodě na 10 000 m dobruslil na 24. příčce, na půlkilometru byl pátý a na patnáctistovce získal svou jedinou olympijskou medaili – bronzovou. Dalších cenných kovů se dočkal v roce 1959, kdy vybojoval bronz na evropském mistrovství a stříbro na světovém šampionátu. Zúčastnil se ZOH 1960 (závody na 500 m a 1500 m dokončil na sedmé příčce) a ZOH 1964 (500 m – 23. místo, 5000 m – 21. místo). Od roku 1964 se již nepohyboval v prostředí velkých mezinárodních závodů a naposledy startoval na finském šampionátu 1968.\n\nZemřel 28. října 2019 ve věku 86 let.\n"}
{"id": "923984", "url": "https://cs.wikipedia.org/wiki?curid=923984", "title": "Adela Ostrolúcka", "text": "Adela Ostrolúcka\n\nAdela Ostrolúcka (31. března 1824 Ostrá Lúka – 18. března 1853 Vídeň) byla slovenská šlechtična, která vynikala vzdělaností a inteligencí. Pocházela z rodu Ostrolúckých, jemuž patřila Ostrá Lúka (v letech 1636–1641 si tam nechali postavit renesanční kaštel).\nAdela se v Zemianském Podhradí na moravsko–slovenském pomezí seznámila s Ľudovítem Štúrem, kterého okouzlila svým rozhledem a vědomostmi, a stala se jeho životní láskou. Seznámil je tehdy Ľudovítův mladší bratr Samuel Štúr, který v Podhradí působil jako evangelický farář. Když Ľudovít Štúr upadl v nemilost tehdejšího panovníka, ukryl se právě v Zemianském Podhradí na půdě kostela a Adela sem za ním chodila. Podle legendy vyznal Ľudovít Štúr Adele lásku na plese uspořádaném v bratislavském Grasalkovičově paláci. Jejich vztah ale netrval dlouho, neboť Adela onemocněla a ve věku 28 let ve Vídni zemřela. Její ostatky převezli do rodné Ostré Lúky, kde je uložili do rodinné hrobky. Vztah Adely a Štúra spolu se životem šlechtičny samotné je námětem knihy Ľuda Zúbka pojmenované \"Jar Adely Ostrolúckej\".\n"}
{"id": "923998", "url": "https://cs.wikipedia.org/wiki?curid=923998", "title": "Equatorius africanus", "text": "Equatorius africanus\n\nEquatorius africanus je druh vyhynulých úzkonosých primátů, žijících ve středním miocénu (před 14 – 15,5 miliony let) na území dnešní Keni. Zachycen byl na ostrově Maboko na Viktoriině jezeře i na nedalekých lokalitách Ombo, Majiwa, Kaloma a Nyakach. Klíčový je rovněž objev na lokalitě Kipsaramon v pohoří Tugen hills u jezera Baringo. Jméno tohoto primáta je odvozeno z faktu, že veškeré ostatky byly zachyceny velmi blízko rovníku na africkém kontinentu.\n\nDruh \"Equatorius africanus\" byl popsán v roce 1999 na základě nálezů z lokality Kipsaramon. Větší množství volně roztroušených zubů tu bylo na povrchu nalézáno již počátkem 90. let 20. století a relativně kompletní kostru Equatoria pak odhalil výzkum v letech 1993–1994. Kosti však byly hodně porušené, a proto jejich preparace v laboratořích Keňského národního muzea i následný průzkum zabraly mnoho času. Nález tak mohl být publikován právě až v roce 1999. Zároveň s prezentací nového primáta byly do druhu \"Equatorius africanus\" přesunuty i starší nálezy, určované do té doby jako \"Kenyapithecus africanus\". Již v dřívějších dobách se totiž objevovaly pochyby, zda oba druhy rodu \"Kenyapithecus\" (stávající \"Kenyapithecus wickeri\" a zrušený \"Kenyapithecus africanus\") nepatří k rozdílným rodům. Až do objevu v Kipsaramon však chyběly pro toto oddělení jistější podklady. Ačkoliv někteří odborníci rody Kenyapithecus a Equatorius považují za synonyma, většina je rozlišuje a pokládá rod Kenyapithecus za mírně pokročilejší.\n\nEquatorius byl středně velký primát, dosahující váhy okolo 30 kg. Vyznačoval se silným pohlavním dimorfismem. Stavbou těla se příliš nelišil od větších primátů časného miocénu, například od zástupců rodu \"Proconsul\". Jednalo se rovněž o stromového kvadrupedního tvora, ale podle utváření chodidel pravděpodobně trávil část života také přímo na zemi, nikoliv jen ve větvích.\n\nOproti časně miocénním primátům již měl stoličky opatřeny silnou vrstvou skloviny, což spolu s mikroskopickými stopami na zubech naznačuje konzumaci tvrdé, tuhé potravy (plody s tužší slupkou, hlízy, oddenky). Pohyb zčásti po zemi i tužší strava souvisí s předpokladem, že životním prostředím Equatoria už kvůli postupnému vysušování klimatu nebyly husté tropické lesy, ale sušší, otevřenější porosty.\n"}
{"id": "924000", "url": "https://cs.wikipedia.org/wiki?curid=924000", "title": "Rita Jasinská", "text": "Rita Jasinská\n\nRita Jasinská (* 9. května 1968 Magadan) je rusko-česká divadelní režisérka, divadelní a televizní herečka, hlásící se k polské národnosti.\n\n\n\n\n\n\n\n"}
{"id": "924002", "url": "https://cs.wikipedia.org/wiki?curid=924002", "title": "Pervomajskyj", "text": "Pervomajskyj\n\nPervomajskyj (; – \"Pervomajskij\") je páté největší město Charkovské oblasti na Ukrajině. Leží na železniční trati z Moskvy do Simferopolu ve vzdálenosti zhruba 86 kilometrů jižně od Charkova. V roce 2013 v něm žilo bezmála třicet tisíc obyvatel.\n\nDějiny města začínají v roce 1869, kdy zde byla postavena železniční stanice na trati z Kursku do Sevastopolu pojmenovaná \"Lychačove\" (). K přejmenování na počest svátku práce došlo 24. června 1952.\n"}
{"id": "924006", "url": "https://cs.wikipedia.org/wiki?curid=924006", "title": "XRumer", "text": "XRumer\n\nXRumer je program, který se za pomoci komentářového spamu snaží dosáhnout pro stránky lepšího umístění v internetových vyhledávačích. Dokáže překonat řadu překážek běžně používaných proti takovému chování, umí se sám zaregistrovat, vyplnit mnoho druhů zábran typu CAPTCHA, aktivovat založený účet e-mailem a podobně. Umí používat proxy servery a protokol SOCKS, aby správcům fór ztížil obranu pomocí blokování IP adres a dokonce obsahuje software, kterým si testuje kvalitu a anonymitu proxy serverů.\n\nDalším trikem, který využívá, je poslat první příspěvek ve formě otázky zmiňující propagovaný produkt (\"„Kde se dá sehnat …?“\") a sám si odpovědět z později založeného účtu i s reklamním odkazem.\n"}
{"id": "924007", "url": "https://cs.wikipedia.org/wiki?curid=924007", "title": "1975 ve fotografii", "text": "1975 ve fotografii\n\nTento článek obsahuje významné fotografické události v roce 1975.\n\n\n\n\n\n\n\n\n\nPřehled vybraných významných výstav:\n\n\n\nČeské země\n\nSvět\n\nČeské země\n\n"}
{"id": "924010", "url": "https://cs.wikipedia.org/wiki?curid=924010", "title": "Římskokatolická farnost Uherčice u Hustopečí", "text": "Římskokatolická farnost Uherčice u Hustopečí\n\nŘímskokatolická farnost Uherčice u Hustopečí je územní společenství římských katolíků s farním kostelem svatého Jana Křtitele v rámci děkanátu Hustopeče brněnské diecéze.\n\nPrvní doložená písemná zpráva o Uherčicích pochází z roku 1220. V té době zde již byl farní kostel náležející vilémovskému klášteru benediktinů. Za husitských válek přesídlili vilémovští mniši do Uherčic, založili zde proboštství a sídlo opata. Poslední uherčický opat Petr byl donucen evangelíky uprchnout do Rajhradu, kde roku 1541 zemřel.\n\nAdministrátorem excurrendo je od 1. července 1995 R. D. Mgr. Petr Havlát z Velkých Němčic.\n\nVe farnosti slavili primice tito novokněží:\nDnem vzájemných modliteb farností za bohoslovce a bohoslovců za farnosti brněnské diecéze je 4. duben. Adorační den připadá na 24. června.\n\nKaždoročně se zde koná tříkrálová sbírka. V roce 2015 se při ní vybralo 48 737 korun. Při sbírce v roce 2016 činil výtěžek 53 327 korun. V roce 2018 dosáhl výtěžek sbírky 60 000 korun.\n\nPravidelně při bohoslužbách vystupuje farní sbor a schola.\n\n"}
{"id": "924011", "url": "https://cs.wikipedia.org/wiki?curid=924011", "title": "Prefontaine Classic 2012", "text": "Prefontaine Classic 2012\n\nPrefontaine Classic 2012 byl lehkoatletický mítink, který se konal 1. června a 2. června 2012 v americkém městě Eugene. Byl součástí série mítinků Diamantová liga.\n"}
{"id": "924012", "url": "https://cs.wikipedia.org/wiki?curid=924012", "title": "Édouard Balladur", "text": "Édouard Balladur\n\nÉdouard Balladur (* 2. května 1929, İzmir) je francouzský konzervativní politik arménského původu narozený v Turecku. Jeho rodina emigrovala do Francie roku 1935, v jeho šesti letech. V letech 1993–1995 byl premiérem Francie. V letech 1986–1988 byl ministrem financí ve vládě Jacquese Chiraca. Byl představitelem konzervativní politické strany \"Rassemblement pour la République\" (která roku 2002 spoluvytvořila nový pravicový subjekt \"Union pour un Mouvement Populaire\"). Roku 1995 kandidoval na prezidenta, skončil na třetím místě. Byl považován za politika, který na francouzské pravici oslabil gaullismus.\n\nSvou politickou kariéru začínal po boku Georgese Pompidoua, nejprve byl jeho poradcem, když zastával funkci premiéra, poté, co se Pompidou stal prezidentem, stal se Balladur zástupcem jeho kancléře a nakonec i kancléřem (1973–1974). Po angažmá v prezidentském paláci se z politiky načas stáhl, ale vrátil se do ní v 80. letech jako podporovatel a poradce Jacquese Chiraca, který formoval novou stranu. To mu zajistilo i funkci v první vládě, kterou Chirac sestavil.\n\nObě pravicové vlády, jejichž byl členem, musely vládnout pod levicovým prezidentem Françoisem Mitterrandem a Balladur byl považován za specialistu na tuto situaci. Jako premiér se vyznačoval umírněným přístupem, zpětně byla ovšem kritizována především jeho role při genocidě ve Rwandě roku 1994.\n\nO jeho politickém osudu nakonec rozhodl především vztah se Chiracem. Roku 1995, kdy Balladur vedl vládu jako premiér, nejprve Chiracovi slíbil podporu v prezidentských volbách. Později se ale rozhodl, že bude kandidovat sám. Chirac však ve volbách zvítězil a Balladura ihned odvolal z funkce premiéra. Chirac si spor vzal velmi osobně, zrušil s Balladurem přátelství a pravicové politiky, kteří ve volbách roku 1995 podporovali Balladura, tzv. Balladuriens (k nimž patřil mj. i Nicolas Sarkozy), odstavil z funkcí.\n\n"}
{"id": "924014", "url": "https://cs.wikipedia.org/wiki?curid=924014", "title": "Golden Gala 2011", "text": "Golden Gala 2011\n\nGolden Gala 2011 byl lehkoatletický mítink, který se konal 26. května 2011 v italském městě Řím. Byl součástí série mítinků Diamantová liga. Výkon Sandry Perkovičové (65,56 m) v hodu diskem byl anulován z důvodu dopingu.\n"}
{"id": "924015", "url": "https://cs.wikipedia.org/wiki?curid=924015", "title": "You're Under Arrest", "text": "You're Under Arrest\n\nYou're Under Arrest je studiové album amerického trumpetisty Milese Davise. Nahrané bylo od ledna 1984 do ledna následujícího roku v newyorském studiu Record Plant Studio a o produkci se starali Davis a Robert Irving III. Album vyšlo v září 1985 a jde o jeho poslední album vydané u vydavatelství Columbia Records. Vedle nových písní obsahuje i několik coververzí, například „Human Nature“ od Michaela Jacksona\n\n"}
{"id": "924016", "url": "https://cs.wikipedia.org/wiki?curid=924016", "title": "Golden Gala 2012", "text": "Golden Gala 2012\n\nGolden Gala 2012 byl lehkoatletický mítink, který se konal 31. května 2012 v italském městě Řím. Byl součástí série mítinků Diamantová liga.\n"}
{"id": "924018", "url": "https://cs.wikipedia.org/wiki?curid=924018", "title": "John Scofield", "text": "John Scofield\n\nJohn Scofield (* 26. prosince 1951 Dayton, Ohio, USA) je americký jazzový kytarista a hudební skladatel. Studoval na Berklee College of Music a profesionálně začínal v první polovině sedmdesátých let, kdy hrál například s Gary Burtonem, Billy Cobhamem nebo Charlesem Mingusem. V roce 1976 podepsal smlouvu s vydavatelstvím Enja Records a začal vydávat vlastní alba.\n\nV osmdesátých letech hrál s trumpetistou Milesem Davisem, se kterým nahrál alba \"Star People\" (1983), \"Decoy\" (1984) a \"You're Under Arrest\" (1985). V roce 1984 se vrátil k nahráváním sólových alb u nového vydavatele Gramavision, kde vydával až do konce osmdesátých let; na počátku následující dekády přešel k Blue Note Records. Mimo svá alba, kterých vydal již několik desítek, občas vystupuje s triem Medeski, Martin & Wood. Rovněž spolupracoval s mnoha dalšími hudebníky, mezi které patří Miroslav Vitouš, Ron McClure, Chet Baker, Jack DeJohnette, Larry Coryell nebo Herbie Hancock.\n\nJohn Scofield vystoupil v rámci Mezinárodního jazzového festivalu v Praze na koncertu dne 24. října 1986 ve velkém sále Lucerny.\n\n"}
{"id": "924020", "url": "https://cs.wikipedia.org/wiki?curid=924020", "title": "Loučka (přítok Morávky)", "text": "Loučka (přítok Morávky)\n\nPotok Loučka je levostranný přítok Morávky v okresech Olomouc a Přerov v Olomouckém kraji. Délka toku činí 11,8 km. Plocha povodí měří 31,3 km².\n\nPotok pramení pod vesnicí Přestavlky a teče přes les Chlum. Leží na ni dva rybníky (Přestavlcký a Krčmaňský). Loučka protéká obcí Krčmaň a u Citova se vlévá do Morávky.\n"}
{"id": "924021", "url": "https://cs.wikipedia.org/wiki?curid=924021", "title": "Košetice (starý zámek)", "text": "Košetice (starý zámek)\n\nStarý košetický zámek stojí na okraji obce Košetice v okrese Pelhřimov, naproti novému zámku. Nedaleko nich stojí kostel sv. Jana Křtitele. Od roku 1963 je chráněn jako kulturní památka.\n\nPrvní písemná zmínka o Košeticích pochází z roku 1352. V roce 1596 se košetický statek osamostatnil. Jako majitel je uváděn Mikuláš Beřkovský ze Šebířova, jenž na místě dnešního starého zámku vystavěl renesanční tvrz, v obci již třetí. V roce 1667 přešel do majetku Karla Parise z Lodronu, jenž ji rozšířil. Od druhé poloviny 17. století docházelo k rychlému střídání majitelů, dokud tvrz v roce 1725 neodkoupil Josef Jaroslav Věžník. Ten ji nechal přestavět na barokní zámek. Po jeho smrti v roce 1740 docházelo opět k rychlému střídání vlastníků. Roku 1787 panství zakoupil Antonín Mořic z Böhmu, který jej nechal o tři roky později opravit. Böhmové jej v roce 1848 prodali Josefu Stanglerovi, který v 60. letech 19. století provedl rozsáhlé úpravy okolí zámku, při nichž zrušil i park. Roku 1910 jej zakoupil politik Karel Prášek a přestavěl jej v duchu secese do současné podoby. V roce 1949 přešel do vlastnictví státu a byl přestavěn pro potřeby školy. V současné době jako nevyužívaný chátrá.\n\nZámek je pro turisty dostupný po modré turistické značce od Košetické obory, která dále pokračuje směrem na Křelovice. Od centra města pak přichází zeleně značená turistická stezka pokračující okolo nového zámku směrem na Krasolesí.\n\n"}
{"id": "924022", "url": "https://cs.wikipedia.org/wiki?curid=924022", "title": "Medeski, Martin &amp; Wood", "text": "Medeski, Martin &amp; Wood\n\nMedeski, Martin & Wood je americké jazzové trio, jehož členy jsou John Medeski (klávesové nástroje), Billy Martin (bicí) a Chris Wood (baskytara, kontrabas). Skupina vznikla v roce 1991 v Brooklynu. Mimo koncertování a nahrávání v triu se ke skupině občas přidal i kytarista John Scofield. V roce 2008 trio nahrálo skladby skladatele Johna Zorna a vydala je na albu \"\".\n\n"}
{"id": "924024", "url": "https://cs.wikipedia.org/wiki?curid=924024", "title": "Gary Burton", "text": "Gary Burton\n\nGary Burton (* 23. ledna 1943 Anderson, Indiana, USA) je americký jazzový vibrafonista. Studoval na Berklee College of Music, kde později i přes třicet let vyučoval. Své první album vydal již v roce 1961; neslo název \"New Vibe Man in Town\" a vyšlo u vydavatelství RCA Records, doprovázel jej na něm bubeník Joe Morello a kontrabasista Gene Cherico. Později vydal řadu dalších alb, jak u RCA, tak od roku 1969 u Atlantic Records a následně řadu let u ECM Records. Rovněž spolupracoval s dalšími hudebníky, mezi něž patří Chick Corea, Dave Holland, Roy Haynes, Pat Metheny nebo Stan Getz.\n"}
{"id": "924025", "url": "https://cs.wikipedia.org/wiki?curid=924025", "title": "Košetice (nový zámek)", "text": "Košetice (nový zámek)\n\nNový košetický zámek stojí na okraji obce Košetice v okrese Pelhřimov, naproti starému zámku. Nedaleko nich stojí kostel svatého Jana Křtitele. Od roku 1963 je zámek chráněn jako kulturní památka.\n\nNa místě nového zámku původně stávala fara, kterou nechal ve druhé polovině 18. století hrabě Josef Jaroslav Věžník přestavět v duchu baroka a připojit k areálu starého zámku. V 19. století prošla klasicistní přestavbou a posléze budova sloužila jako zámeček. Po výstavbě silnice na Buřenici došlo k oddělení nového zámku od starého a majitelé o něj přestali mít zájem. Následně byl často pronajímán, až byl nakonec prodán do soukromého vlastnictví. V soukromých rukách je i v současné době a pro veřejnost je nepřístupný.\n\nZámek je pro turisty dostupný po zelené turistické značce od centra obce a starého zámku, která dále pokračuje směrem na Krasolesí.\n\n"}
{"id": "924036", "url": "https://cs.wikipedia.org/wiki?curid=924036", "title": "Ástor Piazzolla", "text": "Ástor Piazzolla\n\nÁstor Piazzolla (11. března 1921 Mar del Plata, Argentina − 4. července 1992 Buenos Aires, Argentina) byl argentinský hudební skladatel a hráč na bandoneon. Zahrnutím prvků jazzu i klasické hudby přetavil tradiční tango do nového stylu nazvaného tango nuevo. Mimo několika desítek alb, která vydal pod svým jménem, spolupracoval například s Gary Burtonem, Gerry Mulliganem nebo Lalo Schifrinem a složil hudbu k řadě filmů. V roce 1991 nahrál album s Kronos Quartetem.\n\nPiazzolla se narodil roku 1921 v Mar del Plata v Argentině. Byl jediným dítětem italských imigrantských rodičů, Vicente \"Nonino\" Piazzolla a Assunta Manetti. Jeho dědeček z otcovy strany, námořník a rybář Pantaleo (později Pantaleón) Piazzolla, se na konci 19. století přistěhoval do Mar del Plata z Trani (přístav v jihovýchodním italském regionu Apulie). Jeho matka byla dcera dvou italských přistěhovalců z Lucky v Toskánsku.\n\nV roce 1925 se rodina přestěhovala do Greenwich Village v New Yorku. Doma poslouchal nahrávky tangového orchestru Carlosa Gardela a Julia de Cara a od raného věku byl vystaven vlivům jazzu a klasické hudbě, např. J. S. Bacha. Později v roce 1929 začal hrát na bandoneon, který mu jeho otec koupil v newyorské zastavárně.\n\nV roce 1932 složil Piazzolla své první tango \"La Catinga\". Následující rok absolvoval hudební lekce s maďarským klasickým klavíristou Bela Wildou, žákem Rachmaninova, který ho naučil hrát Bacha na jeho bandoneon. V roce 1934 se seznámil s Carlosem Gardelem, jedním z nejdůležitějších osobností v historii tanga a hrál v jeho filmu El día que me quieras. Gardel pozval mladého Piazollu, aby se k němu připojil na turné jako hráč na bandoneon. To mu pro nízký věk zakázal jeho otec, což se nakonec ukázalo jako velké štěstí - sestava celého orchestru bohužel zahynula při leteckém neštěstí.\n\nV roce 1936 se vrátil se svou rodinou do Mar del Plata, kde začal hrát v různých orchestrech. Tou dobou objevil hudbu Elviina Vardara. Vardarova romantická interpretace tanga Piazzollu ovlivnila (o pár let později dokonce přijme Vardara jako houslistu do svého Orquesta de Cuerdas a také kvintetu).\n\nInspirován Vardarovým stylem tanga se v 17 letech Piazzolla přestěhoval do Buenos Aires (1938), kde o rok později vstoupil do orchestru Anibal Troilo - jednoho z největších tango orchestrů té doby. Piazzolla v něm původně hrál jako dočasná náhrada za nemocného Rodrígueze, ale i po jeho návratu zůstal Piazzolla čtvrtým bandoneonistou. \n\nKromě hraní na bandoneon se Piazzolla věnoval hudebnímu aranžmá a hře na klavír. V roce 1941 si mohl dovolit zaplatit významného argentinského skladatele klasické hudby Alberto Ginastera jako svého učitele hudby. Během pěti let studia s Ginasterou se naučil psát pro orchestr a v roce 1943 začal studovat argentinským pianistou Raúlem Spivakem klavírní hru.\n\nV roce 1946 založil Piazzolla svůj vlastní orquesta típica, který, i když měl podobnou formu jako jiné tangové soubory, mu dal první příležitost experimentovat s vlastním přístupem k aranžmá a hudebnímu vyjádření podstaty tanga.\n"}
{"id": "924040", "url": "https://cs.wikipedia.org/wiki?curid=924040", "title": "Litohoř (zámek)", "text": "Litohoř (zámek)\n\nZámek Litohoř stojí v centru obce Litohoř, téměř na křižovatce silnice I/38 se silnicí II/151. Od roku 1968 je chráněn jako kulturní památka.\n\nOd roku 1190 patřila Litohoř do majetku louckého kláštera, který nechal v obci na začátku 18. století postavit barokní zámek. Ten mu sloužil jako letní sídlo opatů. Poté, co došlo v roce 1789 ke zrušení kláštera, byl Wallisi připojen k budečskému panství. Na počátku 19. století byl upraven pro hospodářské účely a zároveň zde bývaly kanceláře. Dnes jej využívá Šlechtitelský a semenářský podnik v Litohoři. V roce 2005 prošel rekonstrukcí, při které dostal novou fasádu. V roce 2019 je na prodej za 12 milionu korun.\n\n"}
{"id": "924042", "url": "https://cs.wikipedia.org/wiki?curid=924042", "title": "RPD", "text": "RPD\n\nRPD (rusky: ручной пулемёт Дегтярёва \"Ručnoj Pulemjot Degťjarjova\") je lehký kulomet ráže 7,62 mm vyvinutý v SSSR pod vedením Vasilije Degťjarjova pro náboj 7.62x39mm M43 a jako náhrada za původní lehký kulomet DP, který používal náboj 7,62×54mmR. Jde o předchůdce většiny lehkých podpůrných zbraní. V sovětské armádě byl později nahrazen typem RPK.\nZbraň funguje na principu odběru prachových plynů z hlavně, které jsou vedeny kanálkem pod hlavní na dlouhý píst, který je pevně spojen s nosičem závorníku. Uzamykání závěru je řešeno stejně jako u kulometu DP 27 destičkami, které se vyklápějí do boků a zapadají do vybrání v rámu. Kulomet střílí pouze dávkou a z otevřeného závěru. Kontejner s nábojovým pásem je ke zbrani připevněn zespoda a pás se do zbraně vkládá zleva. Hlaveň je ve zbrani napevno a není možné ji v bojových podmínách vyměnit při přehřátí.\n\n"}
{"id": "924044", "url": "https://cs.wikipedia.org/wiki?curid=924044", "title": "Bislett Games 2011", "text": "Bislett Games 2011\n\nBislett Games 2011 byl lehkoatletický mítink, který se konal 9. června 2011 v norském městě Oslo. Byl součástí série mítinků Diamantová liga.\n"}
{"id": "924046", "url": "https://cs.wikipedia.org/wiki?curid=924046", "title": "Billy Hart", "text": "Billy Hart\n\nBilly Hart (* 29. listopadu 1940 Washington, D.C.) je americký jazzový bubeník. Svou kariéru zahájil počátkem šedesátých let, kdy hrál například s Otisem Reddingem. Později doprovázel například zpěvačku Shirley Horn, varhaníka Jimmyho Smithe nebo kytaristu Wese Montgomeryho, se kterým hrál od roku 1966 až do jeho smrti o dva roky později. Následně se usadil v New Yorku, kde působil jako studiový hudebník a hrál tak například na albech Joe Zawinula nebo Wayne Shortera. V letech 1969 až 1973 byl členem sextetu Herbieho Hancocka. V roce 1972 hrál na albu \"On the Corner\" trumpetisty Milese Davise. V následujících letech působil jako studiový hudebník, tak vydával i vlastní alba. V březnu 2012 vydal album \"All Our Reasons\".\n"}
{"id": "924048", "url": "https://cs.wikipedia.org/wiki?curid=924048", "title": "Lonnie Liston Smith", "text": "Lonnie Liston Smith\n\nLonnie Liston Smith (* 28. prosince 1940 Richmond, Virginie, USA) je americký jazzový klavírista. Přestože již na universitě působil v různých jazzových uskupeních, hudbě se začal věnovat na plno až po přestěhování do New Yorku v roce 1963. Nejprve jeden rok doprovázel zpěvačku Betty Carter a počátkem roku 1965 začal hrát s Rolandem Kirkem. Později v roce 1965 nastoupil do skupiny Jazz Messengers bubeníka Arta Blakeyho. V pozdějších letech vydal řadu vlastních alb a hrál na albech jiných hudebníků, jako byli například Red Holloway, Pharoah Sanders, Stanley Turrentine nebo Miles Davis.\n"}
{"id": "924050", "url": "https://cs.wikipedia.org/wiki?curid=924050", "title": "1977 ve fotografii", "text": "1977 ve fotografii\n\nTento článek obsahuje významné fotografické události v roce 1977.\n\n\n\n\n\n\n\n\n\n\n\n\nČeské země\n\n\n"}
{"id": "924051", "url": "https://cs.wikipedia.org/wiki?curid=924051", "title": "1976 ve fotografii", "text": "1976 ve fotografii\n\nTento článek obsahuje významné fotografické události v roce 1976.\n\n\n\n\n\n\n\nPřehled vybraných významných výstav:\n\n\n\n\nČeské země\n\nSvět\n\nČeské země\n\n"}
{"id": "924052", "url": "https://cs.wikipedia.org/wiki?curid=924052", "title": "Bislett Games 2012", "text": "Bislett Games 2012\n\nBislett Games 2012 byl lehkoatletický mítink, který se konal 7. června 2012 v norském městě Oslo. Byl součástí série mítinků Diamantová liga.\n"}
{"id": "924053", "url": "https://cs.wikipedia.org/wiki?curid=924053", "title": "Fotovoltaická elektrárna Letkov", "text": "Fotovoltaická elektrárna Letkov\n\nFotovoltaická elektrárna Letkov s výkonem 10MW se nachází v Plzeňském kraji poblíž obce Letkov. Elektrárna je rozdělena na dvě části 5 a 5 MW. Svým výkonem se řadí na jedenácté místo v České republice. Do distribuční sítě byla připojena v prosinci 2010.\n\nFotovoltaickou elektrárnu Letkov financovala a vlastní firma SPL, a.s. Společnost má od počátku akcie na majitele v listinné podobě, v roce 2011 byla jediným akcionářem česká společnost Technoexport, v letech 2011 - 2013 švýcarská společnost Petofin AG a od roku 2013 je jediným akcionářem švýcarská společnost SAFICHEM GROUP AG. Elektrárna je připojená do sítě přes distribuční síť společnosti ČEZ Distribuce, region západ.\n\nŽádost o povolení výstavby podala firma SPL, a.s. 2. února 2009. Se samotnou výstavbou se poté začalo na konci roku 2009. Dokončena byla v prosinci 2010. Licence číslo 111016523 od Energetického regulačního úřadu byla firmě SPL, a.s. byla udělena 8. října 2012. Na výstavbu přispěl také stát a to částkou 68 milionů korun. \n\nMenší část solárních panelů dodala firma Americal Way Solar větší část poté společnost Nobility Solar Projects.\nInstalované fotovoltaické panely jsou SOLARFUN SF 220-30-P (poly), měniče SOLARMAX 27x 300C,9x 100C. Datová komunikace je realizována technologií MaxWeb.\n"}
{"id": "924054", "url": "https://cs.wikipedia.org/wiki?curid=924054", "title": "Papežská univerzita Urbaniana", "text": "Papežská univerzita Urbaniana\n\nPapežská univerzita Urbaniana byla založena roku 1627. Tehdy papež Urban VIII. bulou s názvem \"Immortalis Dei Filius\" () založil Papežské Ateneum Propaganda fide s teologickou a filozofickou fakultou. Papež Jan XXIII. listem Motu proprio \"Fidei Propagandae\" z 1. října 1962 udělil Ateneu titul Papežská univerzita.\nV současnosti sídli na vršku Janikulu v Římě a má teologickou, filozofickou, misiologickou a právnickou fakultu. Univerzita má výrazně misiologický charakter, studují na ní zejména misionáři a duchovní pocházející z misijních zemí. Počet studentů je přibližně 1400.\nUniverzita podléhá Kongregaci pro evangelizaci národů, jejíž prefekt je z titulu své funkce kancléřem univerzity. V současnosti (2020) jím je kardinál Luis Antonio Tagle.\n"}
{"id": "924055", "url": "https://cs.wikipedia.org/wiki?curid=924055", "title": "Abacaxis", "text": "Abacaxis\n\nAbacaxis ( ) je řeka v povodí Amazonky v Brazílii. Je dlouhá zhruba 610 kilometrů, pramení v jihovýchodní části Amazonasu nedaleko hranice s Pará a ústí přibližně 160 kilometrů jihovýchodně od Manausu do Paraná Urariá, vedlejšího ramene Madeiry obtékajícího ostrov Tupinambarana a ústícího do Amazonky. Jejím nejvýznamnějším přítokem je Marimari. Protéká Gauribské jezero.\n"}
{"id": "924056", "url": "https://cs.wikipedia.org/wiki?curid=924056", "title": "Kanoistika na Letní univerziádě 2013", "text": "Kanoistika na Letní univerziádě 2013\n\nSoutěže v rychlostní kanoistice na letní univerziádě 2013 probíhaly na veslařském kanálu v Kazani v období 13. až 15. července 2013.\n\n\n\n"}
{"id": "924058", "url": "https://cs.wikipedia.org/wiki?curid=924058", "title": "Abakainon", "text": "Abakainon\n\nAbakainon ( , ) bylo starověké město na Sicílii. Leželo poblíž dnešní obce Tripi mezi Tyndarem (dnešní Tindari) a Mylaem (dnešní Milazzo), zhruba 6,5 kilometrů od severního pobřeží ostrova a zhruba 13 kilometrů od Tyndaru. Bylo významné především v době syrakuských vládců Dionysia Staršího, Agathokla a Hiera II., tedy v čtvrtém a třetím století před naším letopočtem.\n"}
{"id": "924059", "url": "https://cs.wikipedia.org/wiki?curid=924059", "title": "Vůz Bt277 ČD", "text": "Vůz Bt277 ČD\n\nVozy Bt, číslované v intervalu 50 54 21-18, původně dodané jako Bai, také známé pod označením Bh, v 80. letech Bhm, byly řadou velkoprostorových osobních vozů z vozového parku Českých drah. Všechny tyto vozy (000–917) vyrobila v letech 1966–1974 pro tehdejší Československé státní dráhy vagonka MVG Györ.\n\nByly to neklimatizované osobní vozy se skříní typu UIC-Y o délce 24 500 mm. Měly podvozky Görlitz V vybavené špalíkovými brzdami. Jejich nejvyšší povolená rychlost byla 120 km/h. Vytápění těchto vozů bylo jak parní nízkotlaké, tak elektrické s odporovými topnicemi v oddílech.\n\nVnější nástupní dveře byly zalamovací, mezivozové byly manuálně posuvné do strany. Vozy měly polospouštěcí okna. Zavazadlové police byly příčné.\n\nInteriér vozu byl rozdělen na dva velké velkoprostorové oddíly, z nichž jeden měl šest a druhý pět fiktivních oddílů. Celkem měly 88 míst k sezení realizovaných jako dvojmístné lavice potažené zelenou koženkou v uspořádání 2 + 2.\n\nNátěr byl celozelený, ve schématu ČSD, později přes okna zelený a zbytek bílý.\n\nV půlce 90. let si České dráhy objednaly u DVJ Dunakeszi a MOVO Plzeň modernizaci starších vozů, ze kterých měly vzniknout vozy vhodné pro vlaky vyšších kategorií s maximální rychlostí 160 km/h. Modernizace proběhla v letech 1996–1998. Z vozů Bt vznikl jeden vůz Aee, šest vozů Apee, tři vozy Bee a 20 vozů Bpee.\n\nMezi roky 2001 a 2005 bylo 25 vozů převedeno k armádě, kde do nich byla doplněna kamna na tuhá paliva, a bylo jim změněno označení na \"Btk\".\n\nV 80. letech 20. století se vozy vyskytovaly na vlacích všech kategorií – od osobních vlaků po expresy.\n\nPoslední provozní vůz (č. 530) sloužil pro rozvážení pracovníků po železničním uzlu Ostrava. 9. března 2011 byl převeden, jako exponát, do železničního muzea Lužná u Rakovníka.\n\n"}
{"id": "924060", "url": "https://cs.wikipedia.org/wiki?curid=924060", "title": "Kdo přežije: Tocantins", "text": "Kdo přežije: Tocantins\n\nKdo přežije: Tocantins (v anglickém originále Survivor: Tocantins – The Brazilian Highlands či jednoduše Survivor: Tocantins) je osmnáctá sezóna televizní reality show \"Kdo přežije\".\nSérie byla vysílána roku 2009\n\n\n"}
{"id": "924064", "url": "https://cs.wikipedia.org/wiki?curid=924064", "title": "Nemausus 1", "text": "Nemausus 1\n\nNemausus 1 je komplex dvou obytných budov ve francouzském městě Nîmes. Autorem je architekt Jean Nouvel. O svém projektu později prohlásil, že je mu jedno, jestli minul dobu, ale důležité je, že člověk, který si prohlédne jeho stavbu prohlásí „Tak tohle byla 80. léta“.\n\nNouvel si bere vzor v sociálních bytech 18. století a staví na principu \"světlo – vzduch – prostor\". Byty procházejí celou konstrukcí „ode zdi ke zdi“. Zároveň procházejí dvěma nebo rovnou všemi třemi patry budovy. Chodby jsou řešeny vnější konstrukcí, která prochází kolem staveb na severní straně a je z vrchu krytá. Na jižní straně obepíná budovy obdobná konstrukce, která slouží jako terasa jednotlivých bytů. Zeď mezi obytným prostorem a terasou je zcela odstranitelná. Vzorem byla hangárová vrata, a i konstrukce je podobná.\n\nInteriéry bytů vypadají záměrně „nehotově“, autor chtěl zdůraznit průmyslový vzhled celé stavby. Tím sjednocuje snahu ušetřit (levné a jednoduché konstrukce) s estetickým vnímáním budov. Obě stavby tak nejvíce připomínají dvě lodě na suchu.\n\nJižní budova je kvůli tvaru terénu kratší, má zhruba poloviční délku. Mezi budovami byly ponechány původní stromy, čímž vzniklo zastíněné prostranství, připomínající park.\n\nParkování je vyřešeno pod domy. Terén byl snížen a objem budov naopak nadzvednut pilíři, čímž vznikl parkovací prostor a budovy zůstaly opticky v terénní výšce. Pod každou 5metrovou šířkou bytu je prostor pro 2 osobní automobily. Šířka 5 metrů prochází navýšku celou budovou, jelikož jde o rozestup betonových nosníků a zároveň o základní šířku bytů.\n\n"}
{"id": "924066", "url": "https://cs.wikipedia.org/wiki?curid=924066", "title": "Jonas Furrer", "text": "Jonas Furrer\n\nJonas Furrer (3. března 1805 Winterthur – 25. července 1861 Bad Ragaz) byl švýcarský politik, člen švýcarské federální rady (1848–1861) a první prezident švýcarské konfederace (1848). Zastupoval stranu FDP.\n\nJonas Furrer se narodil 3. 3. 1805 Anně Magdaleně Hanhartové (1770–1821) a otci Jonasi Furrerovi (1772–1833). Jeho otec byl povoláním zámečník. Vyrůstal ve skromných poměrech. Na otcovo doporučení šel studovat práva, i když on sám chtěl raději studovat chemii nebo medicínu.\n\nStudoval na univerzitách v Curychu, Heidelbergu a Göttingenu, kde se připojit k bratrství Zofinger.\n\n1828 přijal pozici prokurátora v kantonu Curych.\n\n1830 se stal členem zednářské lóže v \"Akaziu\".\n\n1832 získal advokátní licenci a otevřel si svou vlastní advokátní kancelář ve Wintherthuru. Ve stejném roce se oženil s Friederike Sulzer a napsal knihu Das Erbrecht der Stadt Winterthur (\"Dědické právo ve městě Winterthur\")\n\n1834 byl zvolen do Kantonálního parlamentu, který bývá také nazýván \"Velká rada\".\n\n1836 se přestěhoval do Curychu a přesunul i svou advokátní kancelář.\n\n1837 byl poprvé zvolen předsedou kantonálního parlamentu\n\n1838 obdržel čestný doktorát od univerzity v Curychu\n\n1839 byl podruhé zvolen předsedou kantonálního parlamentu. Konflikt mezi liberalisty a konzervativci vyvrcholil svržením vlády. Furrer ztratil své místo a nakrátko poté se stal vůdcem liberální opozice.\n\n1842 se vrátil do Kantonálního parlamentu a získal pozici velvyslance.\n\n1844 spoluzakládal Velkou lóži Alpina a stal se jejím prvním hlavním řečníkem\n\n1845 se stal prezidentem kantonální sněmovny \"\"Tagsatzung\"\"\n\n16. listopadu 1848 byl zvolen do první švýcarské federální rady skládající se ze sedmi členů.\n\n21. listopadu 1848 byl ve druhém kole hlasování, celkovým počtem 85 ze 132 dostupných hlasů zvolen prvním prezidentem švýcarské konfederace. První kolo muselo být zrušeno kvůli procesní chybě.\n\n1849 byl podruhé zvolen prezidentem švýcarské konfederace.\n\n1852 byl potřetí zvolen prezidentem švýcarské konfederace.\n\n1855 byl počtvrté zvolen prezidentem švýcarské konfederace.\n\n1858 byl popáté zvolen prezidentem švýcarské konfederace.\n\n1861 zemřel ve věku 56 let při pobytu v lázních Bad Ragaz na následky onemocnění ledvin.\n"}
{"id": "924067", "url": "https://cs.wikipedia.org/wiki?curid=924067", "title": "Sähkönsinistä Sinfoniaa", "text": "Sähkönsinistä Sinfoniaa\n\nSähkönsinistä Sinfoniaa je debutové album finské heavy metalové skupiny Kilpi. Albu předcházel singl \"Nerokasta Ikävää\", který dostal kapelu do finských rádií.\n"}
{"id": "924068", "url": "https://cs.wikipedia.org/wiki?curid=924068", "title": "Gaspar Ruiz a jiné povídky", "text": "Gaspar Ruiz a jiné povídky\n\nGaspar Ruiz a jiné povídky je název českého výboru kratších próz anglického spisovatele polského původu Josepha Conrada. Kniha vyšla v roce 1957 ve Státním nakladatelství dětské knihy jako 16. svazek jeho edice Knihy odvahy a dobrodružství. Výbor uspořádal a přeložil Aloys Skoumal.\n\nKniha obsahuje tři autorova díla:\n\n\n"}
{"id": "924069", "url": "https://cs.wikipedia.org/wiki?curid=924069", "title": "ASTROS II", "text": "ASTROS II\n\nASTROS II je brazilský dělostřelecký raketometný systém umístěný na nákladním automobilu. Irák zakoupil mnoho těchto zbraní během irácko-íránské války.\n\n\"Zbraně 20. století : 600 nejznámějších zbraní světa\". Praha : Ottovo nakladatelství, 1997. .\n"}
{"id": "924070", "url": "https://cs.wikipedia.org/wiki?curid=924070", "title": "Metacritic", "text": "Metacritic\n\nMetacritic je internetový agregátor recenzí hudebních alb, videoher, filmů, televizních pořadů, DVD a dříve také knih. Pro každý produkt je určeno z každé recenze numerické skóre, z nichž je pak vytvořen aritmetický průměr. U každého díla je také zobrazen výňatek z každé recenze a je uveden odkaz na zdroj. Server založil v roce 2001 Marc Doyle se svou sestrou Julie Roberts a spolužákem Jasonem Dietzem z Univerzity Jižní Kalifornie. V té době již existoval server Rotten Tomatoes, ale zakladatelé chtěli pokrýt větší škálu médií, ne pouze filmy. V roce 2005 prodali Metacritic společnosti CNET, která patří pod CBS Corporation.\n\nMetacritic se v mnohém podobá Rotten Tomatoes, ale výsledky obou se někdy dost liší kvůli metodologii použité Metacriticem - provedou konverzi každé recenze na procenta. Pokud je sama neobsahuje, tak procenta určí sami tvůrci serveru bez ohledu na renomé daného kritika.\n\nSeznam nejlepších videoher dle roku vydání (od roku 1995).\n\nSeznam nejlepších hudebních alb dle roku vydání (od roku 2000). V žebříčku jsou pouze originální studiová alba bez EP, box-setů, reedicí, remasterů, živých alb apod.\n\nSeznam nejlepších filmů dle roku vydání (od roku 1995).\n\n\n"}
{"id": "924071", "url": "https://cs.wikipedia.org/wiki?curid=924071", "title": "Seznam prezidentů Švýcarska", "text": "Seznam prezidentů Švýcarska\n\nSeznam všech švýcarských prezidentů.\n\n\n\n\n\n\n\n"}
{"id": "924073", "url": "https://cs.wikipedia.org/wiki?curid=924073", "title": "Box Office Mojo", "text": "Box Office Mojo\n\nBox Office Mojo je internetová stránka, která systematicky sleduje tržby filmů v kinech a v distribuci. Stránka byla založena v roce 1999 Brandonem Grayem a v roce 2002 se jeho partnerem stal Sean Saulsbury. V roce 2008 byl server odkoupen internetovým obchodem Amazon.com přes dceřinou společnost Internet Movie Database. Server sleduje tržby filmů podrobně, často den po dni, což umožňuje sledovat i trajektorii tržeb.\n\n"}
{"id": "924076", "url": "https://cs.wikipedia.org/wiki?curid=924076", "title": "Římskokatolická farnost u kostela sv. Mikuláše, Znojmo", "text": "Římskokatolická farnost u kostela sv. Mikuláše, Znojmo\n\nŘímskokatolická farnost u kostela sv. Mikuláše, Znojmo je územním společenstvím římských katolíků v rámci děkanátu Znojmo brněnské diecéze s farním kostelem svatého Mikuláše.\nNejstarší zmínku o kostele svatého Mikuláše najdeme na denárech knížete Litolda z roku 1103. Po zničení ohněm byl roku 1338 založen nový gotický chrám,\nFarářem je od 1. července 1993 Mons. Mgr. Jindřich Bartoš. Od 29. června 2014 byl do farnosti ustanoven farní vikář R. D. Martin Hönig.Ten zde působil do července 2017.\n\nDnem vzájemných modliteb farností za bohoslovce a bohoslovců za farnosti brněnské diecéze je 17. březen. Adorační den připadá na nejbližší neděli po 25. říjnu.\n\nVe farnosti se pravidelně koná tříkrálová sbírka. V roce 2017 činil její výtěžek na území Znojma 147 365 korun.\n\nFarní kostel je možné si prohlédnout během každoroční Noci kostelů.\n\nV roce 2018 se farnost rozhodla koupit od státu bývalý kapucínský klášter na Masarykově náměstí. Ve výběrovém řízení podala nejvyšší nabídku. Úmyslem je vznik pastoračního střediska, případně i křesťanské školky. Po téměř rok trvajících administrativních záležitostech znojemská farnost budovu od státu fyzicky převzala 7. srpna 2019. Díky mnoha dárcům také mohla zaplatit celou kupní cenu 7 800 100,- Kč bez potřeby nějaké půjčky.\n\nVe farnosti slavili primice tito novokněží:\n\n"}
{"id": "924078", "url": "https://cs.wikipedia.org/wiki?curid=924078", "title": "British Grand Prix (atletika) 2011", "text": "British Grand Prix (atletika) 2011\n\nBritish Grand Prix 2011 byl lehkoatletický mítink, který se konal 26. srpna 2011 v anglickém Birminghamu. Byl součástí série mítinků Diamantová liga.\n"}
{"id": "924080", "url": "https://cs.wikipedia.org/wiki?curid=924080", "title": "Lukavec (zámek, okres Pelhřimov)", "text": "Lukavec (zámek, okres Pelhřimov)\n\nZámek Lukavec stojí na okraji městyse Lukavec v okrese Pelhřimov. Součástí zámeckého parku je i altán zv. \"Hříbek\", v němž je umístěn Památník Antonína Sovy. Od roku 1963 je zámek chráněn jako kulturní památka.\n\nPrvní písemná zmínka o Lukavci pochází z roku 1360, kdy je zmiňován Dluhomil z Lukavce. Na přelomu 14. a 15. století je pak uváděn Zdeněk z Lukavce, předek Lukaveckých z Lukavce. Zda již v té době stála v městysu tvrz, není známo; s určitostí ji můžeme doložit k roku 1543, kdy došlo k dělení majetku mezi Adama a Štilfrýda Lukavecké. Ti ji ze začátku drželi společně, ovšem v roce 1544 je jako jediný majitel uváděn Štilfrýd. Po jeho smrti v roce 1578 zdědila Lukavec jeho manželka Dorota ze Solopysk a od ní jej roku 1582 zakoupil Adam Lukavecký. Ovšem už o rok později podstoupil statek svému strýci Štilfrýdovi Lukaveckému. V roce 1609 přešel na Mikuláše mladšího Lukaveckého, který pro účast na stavovském povstání v roce 1623 o třetinu majetku přišel. Tu získala královská komora. Té v roce 1578 připadl i zbytek Mikulášova majetku a ve stejném roce jej zakoupil Wolf Jiří z Pöttingu. Po jeho smrti v roce 1650 docházelo k rychlému střídání majitelů, až v roce 1707 zakoupil zadlužený Lukavec v dražbě od Devaldů Josef Stockhammer.\n\nV držení Stockhammerů zůstal do roku 1769. Právě za jejich vlastnictví byla tvrz přestavěn na barokní zámek. Zároveň také rozšiřovali lukavecké panství – v polovině 18. století do něj spadalo kromě vlastního Lukavce další osm vsí. V roce 1769 jej zakoupil Štěpán Briffaut ze Slavětína, přičemž v majetku Briffautů zůstal do roku 1831. Ti nechali na konci 18. století postavit v zámeckém parku klasicistní pavilon zv. Hříbek. Roku 1831 zámek odkoupil Jan Thun-Hohenstein a ten jej roku 1841 postoupil Jiřímu Vilému Löwensteinovi. Od roku 1866 zde pobýval Antonín Sova, jehož otec pracoval jako úředník na lukaveckém velkostatku. Löwensteinové zámek drželi do roku 1899 a využívali jej jako kanceláře a byty úředníků. Následně docházelo k častému střídání majitelů, až jej v roce 1914 zakoupil Alois Brey, který v letech 1915–1917 nechal zámek přestavět v duchu secese podle plánů Ladislava Skřivánka. V roce 1948, kdy patřil Jiřímu Prylovi, byl zkonfiskován a využíval se pro školské potřeby. V letech 1960–1962 se úprav dočkaly interiéry, jejichž součástí bylo i zřízení obřadní síně v západním křídle podle návrhů Činčery. V letech 1972–1975 proběhla generální rekonstrukce zámku. Dnes je chátrající zámek prázdný a hledá se pro něj nové využití.\n\n"}
{"id": "924082", "url": "https://cs.wikipedia.org/wiki?curid=924082", "title": "Buddy Montgomery", "text": "Buddy Montgomery\n\nBuddy Montgomery (30. ledna 1930 Indianapolis, Indiana, USA − 14. května 2009 Palmdale, Kalifornie, USA) byl americký jazzový klavírista, vibrafonista a hudební skladatel. Profesionálním hudebníkem se stal koncem čtyřicátých let, kdy doprovázel zpěváka Big Joe Turnera a později přešel k pozounistovi Slide Hamptonovi. Později vystupoval se svými bratry Monkem a Wesem; druhého jmenovaného doprovázel i při turné v roce 1968, kdy Wes Montgomery zemřel. On sám vydal řadu alb pod svým jménem a hrál i na albech jiných hudebníků, mezi které patří George Shearing, David „Fathead“ Newman nebo Charlie Rouse.\n"}
{"id": "924084", "url": "https://cs.wikipedia.org/wiki?curid=924084", "title": "Prachya Pinkaew", "text": "Prachya Pinkaew\n\nPrachya Pinkaew ( ) (* 2. září 1962) je thajský režisér a prezident Thajské asociace filmových režisérů. Před režírováním filmů dělal režiséra u videoklipů. Za jeho pomoc mu může poděkovat především Tony Jaa, který s jeho pomocí natočil tři díly \"Ong-bak\"u a tím se zviditelnil i za hranicemi Thajska. Pinkaewovi se tato šance zviditelnit se ukáže až při natočení druhého dílu \"Ong-bak\"u.\n\nPrachya vystudoval v roce 1985 Nakhon Ratchasima Technology College v Nakhon Ratčasima na oboru architekt. Svou kariéru začal v roce 1990, pracoval jako umělecký ředitel a později jako kreativní ředitel reklamní firmy Packshot Entertainment. Režíroval videoklipy a získal několik nejlepších televizních cen v Thajsku.\n\nJeho první celovečerní film vznikl v roce 1992 s názvem \"The Magic Shoes\". V roce 1995 následoval romantický thriller \"Dark Side Romance\".\n\nJako prezident Thajské asociace filmových režisérů Pinkaew působí od roku 2007.\n\nPo násilném potlačení protestů v roce 2010 Pinkaew vyprodukoval hudební video se zprávou „Ať se nám vrátí štěstí“, které je zobrazeno na BTS Skytrain.\n\n"}
{"id": "924086", "url": "https://cs.wikipedia.org/wiki?curid=924086", "title": "British Grand Prix (atletika) 2012", "text": "British Grand Prix (atletika) 2012\n\nBritish Grand Prix 2012 byl lehkoatletický mítink, který se konal 26. srpna 2012 v Spojeném království městě Birmingham. Byl součástí série mítinků Diamantová liga.\n"}
{"id": "924087", "url": "https://cs.wikipedia.org/wiki?curid=924087", "title": "Čarodějky z Eastwicku (rozcestník)", "text": "Čarodějky z Eastwicku (rozcestník)\n\nČarodějky z Eastwicku mohou být:\n\n"}
{"id": "924089", "url": "https://cs.wikipedia.org/wiki?curid=924089", "title": "Čarodějky z Eastwicku (film)", "text": "Čarodějky z Eastwicku (film)\n\nČarodějky z Eastwicku, anglicky \"The Witches of Eastwick\", je americký fantasy film s hororovými prvky z roku 1987.\n\nStejnojmenná kniha se dočkala volného filmového zpracování, v roce 1987 ji na filmové plátno přenesl režisér George Miller. Do hlavních rolí obsadil Jacka Nicholsona (Darryl Van Horn), Cher (Alexandra Spofford), Susan Sarandon (Jane Smart) a Michelle Pfeiffer (Sukie Rougemont). Film byl nominován na dva Oscary, za zvuk a hudbu. Hudbu napsal John Williams.\n"}
{"id": "924092", "url": "https://cs.wikipedia.org/wiki?curid=924092", "title": "Lékařská akademie", "text": "Lékařská akademie\n\nLékařská akademie může být:\n\n\n"}
{"id": "924093", "url": "https://cs.wikipedia.org/wiki?curid=924093", "title": "Linie následnictví brunejského trůnu", "text": "Linie následnictví brunejského trůnu\n\nNáslednictví brunejského trůnu je dáno řádem agnatické primogenitury v mužském potomstvu sultána Hašima Jalílula Aláma Akamaddína, ideálně z otce na nejstaršího syna. Pouze mužské potomstvo v mužské linii může být následníkem trůnu (de facto Salické právo, vzhledem k místním podmínkám musí být panovník samozřejmě muslimské sunnitské víry). Tento systém následnictví je typický pro muslimské země. Následnický brunejského trůnu je zakotveno v Brunejské ústavě. Synové sultána, kteří jsou potomky urozených manželek mají v následnictví přednost před syny s prostými ženami.\n\nLinie následnictví brunejského trůnu je následující:\n\nHášim Jalílul Alám Akamaddín Bolkiah → Muhammad Jamalul Alám II. → Omar Alí Saífuddín III. → sultán Hassanal Bolkiah\n\n\nDále v pořadí následnictví jsou sultánovi bratři a synovci.\n\n"}
{"id": "924097", "url": "https://cs.wikipedia.org/wiki?curid=924097", "title": "Zuzana Berešová", "text": "Zuzana Berešová\n\nZuzana Berešová (* 23. února 1980 Pavlovce nad Uhom) je slovenská klavírní virtuoska. V současnosti působí v komorním\nsouboru \"Československé komorní duo\", které založila spolu s českým houslovým virtuosem Pavlem Burdychem v roce 2004.\n\nStudovala hru na klavír na konzervatoři v Košicích, na Vysoké škole múzických umění v Bratislavě (2000 - 2003, titul: Bc.) u Stanislava Zamborského a na Janáčkově akademii múzických umění v Brně (2003 - 2005, titul: MgA.) u Jiřího Skovajsy a Jaroslava Smýkala. V roce 2016 obhájila disertační práci Interpret a mladé publikum v kontextu esteticko-recepční zkušenosti na počátku 21. století na Katedře hudební výchovy Pedagogické fakulty Univerzity Palackého v Olomouci (titul: Ph.D.)\n\n\n\n\n\n\n\n"}
{"id": "924098", "url": "https://cs.wikipedia.org/wiki?curid=924098", "title": "Hodně štěstí, Charlie (3. řada)", "text": "Hodně štěstí, Charlie (3. řada)\n\nTřetí řada televizního seriálu Hodně štěstí, Charlie je pokračování druhé řady téhož seriálu. Má celkem 21 dílů, v českém vysílání rozdělených do 23. Americká televizní stanice Disney Channel je vysílala premiérově v období od 6. května 2012 do 20. ledna 2013. Díly nebyly vysílány podle pořadí produkce.\n\nBridgit Mendler, Jason Dolley, Bradley Steven Perry, Mia Talerico, Leigh Allyn Baker a Eric Allan Kramer účinkovali ve všech dílech.\n\n"}
{"id": "924099", "url": "https://cs.wikipedia.org/wiki?curid=924099", "title": "60 sekund", "text": "60 sekund\n\n60 sekund může být:\n\n\n\n"}
{"id": "924101", "url": "https://cs.wikipedia.org/wiki?curid=924101", "title": "Památník Antonína Sovy", "text": "Památník Antonína Sovy\n\nPamátník básníka Antonína Sovy v Lukavci se nachází v klasicistním pavilonu v areálu zámeckého parku v Lukavci u Pacova. Pro jeho charakteristický tvar se mu říká \"Hříbek\".\n\nŠestiboký pavilon vznikl v poslední čtvrtině 18. století v době, kdy lukavecké panství vlastnili Briffautové ze Slavětína. Pavilon sloužil v různých dobách rozličným účelům, například jako místo pro odpočinek zámeckého panstva i jako technická budova pro skladování ovoce z přilehlých sadů. V roce 1866 v něm na čas bydlela rodina básníka Antonína Sovy (1864–1928). Traduje se také, že zde v létě 1901 strávil Antonín Sova líbánky se svou ženou Marií. Lukavecký zámek včetně pavilonu vlastnilo během staletí několik šlechtických rodů. Na konci 19. století a v 1. polovině 20. století se majitelé rekrutovali z řad bohatších podnikatelů a továrníků. Po roce 1948 byl celý areál zestátněn. Po roce 1989 odkoupilo zámek včetně \"Hříbku\" blízké \"Dřevozpracující družstvo Lukavec\", které je jeho vlastníkem dodnes a společně s městysem Lukavec pečuje o jeho rozvoj a zachování pro další generace.\n\nHříbek je oficiálním památníkem Antonína Sovy od roku 1958, kdy zde expozici otevřela delegace tehdejších básníků a spisovatelů. V roce 2004 prošel pavilon výraznou obnovou a rekonstrukcí. V roce 2014 uplynulo 150 let od básníkova narození. V návaznosti na toto výročí byly pod záštitou lukaveckého starosty Františka Pinkase zahájeny práce na nové expozici. Expozice byla slavnostně otevřena v květnu 2015.\n\nIdeovou a obsahovou složku expozice vytvořili literární historik Jakub Raš a Městské muzeum Antonína Sovy v Pacově. Přízemí se soustřeďuje na básníkovo dětství na Lukavecku a na jeho celoživotní návraty do Lukavce a Pacova. V prvním patře pak na návštěvníky čeká příběh básníkovy lásky k Marii Kovaříkové. Expozice je unikátní celou řadou archivního fotografického materiálu, který poskytlo pacovské muzeum, stejně jako reprodukcemi dobových obrazů a téměř věrnou replikou secesních šatů básníkovy manželky. Podrobné informace o expozici a o dění kolem básníka Antonína Sovy jsou dostupné na oficiálním webu památníku.\n\n\n"}
{"id": "924106", "url": "https://cs.wikipedia.org/wiki?curid=924106", "title": "Slide Hampton", "text": "Slide Hampton\n\nSlide Hampton (* 21. dubna 1932 Jeannette, Pensylvánie, USA) je americký jazzový pozounista a hudební skladatel. Pocházel z hudební rodiny a nejprve začínal hraním v rodinné kapele. V roce 1952 vystupoval s Lionelem Hamptonem, v letech 1955 až 1956 doprovázel Buddyho Johnsona a v letech 1957 až 1959 hrál s Maynardem Fergusonem. Vydal řadu alb pod svým jménem a hrál s mnoha dalšími hudebníky, mezi něž patří Art Blakey, Freddie Hubbard, George Coleman, Max Roach nebo Thad Jones. V roce 2005 získal ocenění NEA Jazz Masters.\n"}
{"id": "924108", "url": "https://cs.wikipedia.org/wiki?curid=924108", "title": "Michel Rocard", "text": "Michel Rocard\n\nMichel Rocard (23. srpna 1930 – 2. července 2016) byl francouzský socialistický politik. V letech 1988–1991 byl premiérem Francie. V letech 1983–1985 byl ministrem zemědělství, v letech 1981–1983 ministrem pro místní rozvoj. Byl představitelem Socialistické strany („Parti socialiste“), kterou v letech 1993–1994 i vedl, a do níž vstoupil roku 1974. K nejdůležitějším příspěvkům jeho vlády patří tzv. \"Revenu minimum d'insertion\", zákon o sociální pomoci pro nezaměstnané, kteří nemají nárok na podporu v nezaměstnanosti. V letech 1977–1994 byl starostou třicetitisícového města Conflans-Sainte-Honorine. Jeho politické názory byly do jisté míry odlišné od jiných proudů v Socialistické straně, a to směrem ke sociální demokracii.\n\n"}
{"id": "924111", "url": "https://cs.wikipedia.org/wiki?curid=924111", "title": "Bobby Hutcherson", "text": "Bobby Hutcherson\n\nBobby Hutcherson (27. ledna 1941 Los Angeles – 15. srpna 2016 Montara) byl americký jazzový vibrafonista a hráč na marimbu. Svou kariéru zahájil počýátkem šedesátých let a už v roce 1963 nahrál s producentem Alfredem Lionem své první album na značce Blue Note Records. Toto album \"The Kicker\" však vyšlo až v roce 1999, jeho prvním vydaným albem je tedy \"Dialogue\" z roku 1965. V roce 1978 přešel k vydavatelství Columbia Records, odkud později k Landmark Records. Mimo několika desítek vlastních alb hrál i na albech jiných hudebníky; řadí se mezi ně například Jackie McLean, Herbie Hancock, Dexter Gordon, Donald Byrd nebo Kenny Barron. V roce 2010 získal ocenění NEA Jazz Masters.\n"}
{"id": "924112", "url": "https://cs.wikipedia.org/wiki?curid=924112", "title": "Françoise Demulder", "text": "Françoise Demulder\n\nFrançoise Demulder (9. června 1947 – 3. září 2008 Paříž) byla francouzská válečná fotografka, která v roce 1976 jako první žena zvítězila v prestižní soutěži World Press Photo.\n\nFrançoise Demulder se narodila 9. června 1947, její přezdívka byla Fifi a byla dcerou elektroinženýra. Hezká a plachá hnědovlasá dívka byla nejdříve modelkou, než následovala kariéra fotografky ve Vietnamu. Právě toto dobrodružství lásky začalo její kariéru válečné fotografky.\n\nV roce 1976 jako první žena zvítězila v prestižní soutěži World Press Photo. Vítěznou fotografií byl černobílý snímek Palestinky, zvedající ruce k maskovanému ozbrojenému muži v Bejrútu. Demulder a Catherine Leroy začaly svou kariéru ve Vietnamské válce a spolu s Christine Spenglerovou se prosadily v profesi, ve které do té doby dominovali především muži. Staly se hvězdami tří pařížských agentur – Sygma, Gamma a Sipa, které v 70. a 80. letech 20. století udělaly z Paříže centrum světové fotožurnalistiky. Ve druhé polovině 20. století Demulder přinášela fotografie ze všech větších válečných konfliktů pro periodika jako \"Time, Stern, Paris Match\" nebo \"Newsweek\". Stejně jako na jihovýchodě Asie a Blízkém východě, dokumentovala události na Kubě, v Pákistánu a Etiopii. Ačkoliv prohlásila, že nesnáší válku, cítila se „nucena dokumentovat to, že jsou to vždy chudí, kteří trpí, když se mocní stávají bohatší a bohatší“.\n\nFrancouzská ministryně kultury Christine Albanelová ji po smrti nazvala \"pozoruhodnou ženou, umělkyní a svědkyní našich časů\".\n\n\n \n"}
{"id": "924120", "url": "https://cs.wikipedia.org/wiki?curid=924120", "title": "Jimmy Owens", "text": "Jimmy Owens\n\nJimmy Owens (* 9. prosince 1943 New York) je americký jazzový trumpetista. Koncem šedesátých let byl členem rockové skupiny Ars Nova. Mimo několika alb, která vydal pod svým jménem, hrál na albech mnoha jiných hudebníky, mezi něž patří například Joe Zawinul, Archie Shepp, Yusef Lateef, Dizzy Gillespie, Milt Jackson nebo Kenny Burrell. V roce 1973 hrál na albu \"Spectrum\" bubeníka Billyho Cobhama. V roce 2012 získal ocenění NEA Jazz Masters.\n"}
{"id": "924123", "url": "https://cs.wikipedia.org/wiki?curid=924123", "title": "Andrew Hill", "text": "Andrew Hill\n\nAndrew Hill (30. června 1931 Chicago, Illinois, USA − 20. dubna 2007 Jersey City, New Jersey, USA) byl americký jazzový klavírista a hudební skladatel. Profesionálně začal hrát v roce 1953 v kapele saxofonisty Paula Williamse. V roce 1963 nahrál své první album pro Blue Note Records; zde pak vydával až do roku 1969, vrátil se v roce 1989, kdy vydal jedno album a další o rok později. Mimo svá vlastní alba hrál i na albech jiných hudebníků, mezi něž patří Jimmy Woods, Rahsaan Roland Kirk, Hank Mobley, Bobby Hutcherson nebo Joe Henderson. V roce 2008 získal ocenění NEA Jazz Masters.\n"}
{"id": "924124", "url": "https://cs.wikipedia.org/wiki?curid=924124", "title": "Lucia Kopsová", "text": "Lucia Kopsová\n\nLucia Kopsová (* 19. října 1986, Bratislava) je slovenská houslistka. V současnosti působí v komorním souboru \"Duo Teres\".\n\nStudovala v letech 1997 – 2001 jako mimořádná žákyně, 2001 – 2005 jako řádná posluchačka na Konzervatoři v Bratislavě (doc. Mgr. art. M. Karlíková, ArtD.). Od školního roku 2005/2006 studovala na Hudební fakultě JAMU v Brně v oboru hra na housle, od školního roku 2008/2009 pokračovala v magisterském studiu u profesora (Novotnýho).\n\nV uplynulých letech absolvovala bohatou koncertní činnost a účinkovala na mnoha festivalech. Zúčastnila se též mnoha interpretačních soutěží, na kterých získala významná ocenění. Na mezinárodní soutěži v Dolnom Kubíně získala v roce 1998 3. místo, v roce 1999 2. místo a v roce 2000 1. místo, Cenu Mladé hodnotící rady a Cenu primátora města Dolný Kubín. V roce 2002 byla semifinalistkou česko-slovenské soutěže Talent roku, v letech 2002 a 2004 získala na soutěži studentů slovenských konzervatoří 1. místo, v roce 2002 získala na Kociánově houslové soutěži čestné uznání, v roce 2004 na soutěži J. Muziky v Nové Pace 1. místo, v roce 2006 na mezinárodní soutěži Beethovenův Hradec 2. místo, v roce 2007 na mezinárodní soutěži Leoše Janáčka 2. místo a Cenu za nejlepší interpretaci houslového koncertu Antonína Dvořáka, v roce 2009 získala na mezinárodní soutěži Beethovenův Hradec 3. místo a v roce 2010 získala stipendium firmy Yamaha.\n\nJako sólistka spoluúčinkovala s orchestrem Slovenské filharmonie, Slovenského rozhlasu, Slovenským komorním orchestrem B. Warchala, orchestrem Capella Istropolitana, Archi di Slovakia, orchestrem Opavského divadla, Moravskou filharmonií, Košickou filharmonií a Brněnskou filharmonií. Spolupracovala s Komorním sborem Konzervatoře v Bratislavě, se kterým absolvovala turné po státech USA.\n\nKoncertovala v různých městech Slovenska, v Česku, Maďarsku, Rakousku, Slovinsku, Německu, Holandsku a Švédsku. Absolvovala mistrovské kurzy u J. Pazdery, V. Hudečka, F. Novotného, J. Čižmaroviče, B. Kotmela, S. Yaroshevicha, E. Perényi, B. Matouška, M. Grabarczika. V dubnu 2006 se zúčastnila projektu Evropského mládežnického komorního orchestru v rakouském Grazu, který vedl člen vídeňských filharmoniků, houslista René Staar. V létě 2006 absolvovala měsíční turné po státech EU, jako členka Orchestru mladých EU, který dirigoval Vladimir Ashkenazy a Andrej Borejko. Uskutečnila nahrávky pro SRo (záznam z koncertů ze Slovenského rozhlasu, nahrávky pro soutěž New Talent).\n\n"}
{"id": "924125", "url": "https://cs.wikipedia.org/wiki?curid=924125", "title": "Tomáš Honěk", "text": "Tomáš Honěk\n\nTomáš Honěk (* 2. června 1985) je český kytarista. V současnosti působí v komorním souboru \"Duo Teres\".\n\nNa kytaru začal hrát v deseti letech na ZUŠ v Semilech. Od roku 2000 studoval na konzervatoři v Pardubicích u prof. Stanislava Juřici. V roce 2004, po ukončení čtvrtého ročníku, složil přijímací zkoušky na Hudební fakultu JAMU v Brně.\n\nPravidelně se účastní kytarových festivalů a mistrovských tříd renomovaných kytaristů a pedagogů v ČR i v zahraničí (Mikulov, Vídeň, Koblenz, Split, Bělehrad, atd.). Studoval v mistrovských třídách Thomase Ofermanna a Jense Wagnera (Duo Sonare), Aniela Desideria, Costase Cotsiolise, Zorana Dukiče, Pabla Marqueze, Leo Brouwera, Marca Sociase a dalších. V roce 2006 ukončil šestý ročník kombinovaného studia konzervatoře v Pardubicích a v roce 2007 úspěšně složil státní zkoušku bakalářského studia JAMU pod vedením prof. Martina Myslivečka a doc. MgA. Vladislava Bláhy, ArtD. Od roku 2008 studoval druhý ročník navazujícího magisterského studia JAMU v Brně rovněž pod vedením těchto pedagogů. Je držitelem několika národních i mezinárodních ocenění.\n\nV roce 1999 získal 1. cenu v ústředním kole celostátní soutěže ZUŠ v Opavě, v roce 2000 získal 3. cenu na Mezinárodním bienále Kutná Hora, v roce 2002 získal 1. cenu na Soutěži konzervatoří České republiky, stal se finalistou Mezinárodního bienále Kutná Hora a získal čestné uznání na mezinárodní soutěži Mladí gitaristi Dolný Kubín (SR), v roce 2003 získal 3. cenu na mezinárodní soutěži Guitarart festival Belgrade (Srbsko). Za rok 2002 a 2003 mu byla udělena cena „Nejlepší student města Pardubic“ od primátora města.\n\n"}
{"id": "924126", "url": "https://cs.wikipedia.org/wiki?curid=924126", "title": "Růže převislá", "text": "Růže převislá\n\nRůže převislá (\"Rosa pendulina\") je druh evropské plané horské růže, která je nápadná tím, že její květní stopky se při dozrávání stáčejí dolů a šípky na nich jsou převislé, podle čehož získala druhové jméno.\n\nTento druh se vyskytuje pouze ve střední, jižní a jihovýchodní Evropě, v jižní Evropě roste obvykle jen v horských oblastech. Jeho areál výskytu je na jihu ohraničen Pyrenejemi, Alpami a Karpaty, severní hranice vede přes Německo a Polsko a na východě zasahuje až na Ukrajinu. V České republice i na Slovensku ( ruža ovisnutá) roste ve vyšších polohách poměrně často, v nižších jen vzácně.\n\nVe srovnání s jinými růžemi je náročná na půdní vláhu a roste v místech s vyššími srážkami nebo podél horských potoků a na březích horních toků řek nebo v jejich naplaveninách. Vybírá si dále vlhká a stinná místa na pasekách, na okrajích lesů, v kosodřevinách nebo bývá součástí subalpínských křovin, často roste až nad horní hranicí lesa.\n\nJe to prutnatý keř, fanerofyt, s četnými podzemními výběžky, které vytvářejí husté polykormony. Pruty víceméně přímé, dorůstající do výše 100 až 200 cm, jsou ve spodní části hustě ostnité a v horní často téměř bezostné. Lichozpeřené 3 až 5jařmé listy mají podlouhlé až eliptické lístky, které jsou po obvodě nejčastěji ostře zubaté, na bázi oblé až klínovité, na konci tupě nebo ostře špičaté a vespod na střední žilce nejčastěji chlupaté. Zelenavé blanité vytrvalé palisty jsou široké, asi z poloviny jsou přirostlé ke stopce listu.\n\nNa hlavních prutech rostou zkrácené ostnité plodonosné větvičky 0,5 až 30 cm dlouhé. Na nich se objevují obvykle jednotlivě, vzácněji v chudokvětých vrcholičnatých květenstvích po 2 až 3, poměrně veliké sytě růžové nebo purpurové jemně vonící pětičetné květy. Vztyčené hustě žláznaté květní stopky se po odkvětu sklápějí a při zralostí plodů jsou nící. Trvalé kališní lístky jsou nedělené a bez přívěsků, holé nebo hustě žláznaté. Korunní lístky bývají růžové až karmínové. Z plochého disku vyrůstá mnoho tyčinek se žlutými prašníky a také čnělek s bliznami. Rozkvétá v květnu a červnu.\n\nPlody jsou drobné, tvrdé, krémově žluté nažky, které se ve velkém počtu vyvíjejí v dužnaté češuli, v  tzv. nepravém plodu – šípku. Lysý nebo častěji žláznatý šípek většinou lahvicovitého nebo hruškovitého tvaru je při zralosti červené barvy a visí na dlouhé stopce směrem dolů, na vrcholu má zaschlé kališní lístky, poměrně brzy měkne.\n\nRůže převislá je tetraploidní růže patřící mezi generativně se rozmnožující druhy. Má standardně širokou vnitropopulační variabilitu, která se projevuje především v hustotě žlázek a trnů a ve tvaru šípků. Její ploidie je 2n = 28. Je to dlouhověká rostlina, roste na vhodném stanovišti i 45 let.\n\n\n \n"}
{"id": "924130", "url": "https://cs.wikipedia.org/wiki?curid=924130", "title": "Macchina di Santa Rosa", "text": "Macchina di Santa Rosa\n\nMacchina di Santa Rosa (italsky \"Stroj Svaté Růženy\") je cca 30 m vysoká věž, jež je každoročně v červnu a v září ve Viterbu (Toskána, Itálie) vybudována a transportována městem na počest patronky města Svaté Růženy.\n\nKaždoročně večer 3. září je stavba věže (\"Macchina\") vyzdvižena stovkou mužů, tzv. „\"Facchini di Santa Rosa (nosiči sv. Rosy)\"“ a nesena předem stanovenou, zhruba 1 200 m dlouhou trasou někdy úzkými a křivolakými uličkami a náměstími středověkého centra města.\n\nTransport Macchiny, oslava tradic a víry, je připomínkou slavnostní přepravy těla Svaté Rosy (1233 – 1251), k němuž došlo 4. září roku 1258 na pokyn papeže Alexandra IV. Intaktní ostatky světice byly přeneseny ze skromného hrobu v tehdejším kostele Santa Maria in Poggio do kostela Santa Maria delle Rose v klášteře klarisek (dnes poutní kaple sv. Rosy). \n\nSvatá Růžena (Santa Rosa di Viterbo), zasvěcená panna, dnes patronka města, zemřela ve víře v 18 letech a je místními obyvateli důvěrně zvána \"\"Bambino di Viterbo (Dítě z Viterba)\"\"\n\nKaždých pět let je vypsána soutěž na návrh nové věže. Podle zadání musí mít být stavba věže výšku 28 m (měřeno od ramenou nosičů)\nKonstrukce může vážit max. 5 tun a mít šířku max. 4,3 m – to proto, že na trase transportu historickým centrem se nacházejí přesahující střechy a balkony a tak úzká místa, že rozměrnější stavba by jimi neprošla.\n\nVzhled Macchiny se v průběhu historie měnil. Jednoduchý baldachýn, pod nímž byly ostatky světice neseny v roce 1258, byly v průběhu let vystřídány oltáři, používanými především v 18. století, jež se postupně vyvíjely stále více do podoby kostelních věží a v 2. polovině 20. století získaly podobu 30 m vysokých skulpturálních věží. Tělo, nesené v prvním průvodu, nahradila socha světice, umístěná na vrcholu Macchiny.\n\nZatímco původně byly macchiny vyráběny z papírmaše, dnes se jako stavební materiál používají nehořlavé lehké materiály jako ocel, hliník a skleněná textilní vlákna.\n\nNejnovější macchina byla vytvořena v roce 2009 s názvem „\"Fiore del Cielo (Květy nebes)\"“. Autory byl architektonický ateliér (Artura Vittoriho a Andrease Voglera). Návrh se vyznačoval zlatými vzhůru se vinoucími šroubovicovými plochami. Oproti předchozím macchinám byla použita řada nových detailů, jako např. zlaté zbarvení a více než 1200 LED světel, které osvětlovaly ručně vyrobené textilní růže. Byla vytvořena i speciální scénografie, jež imitovala déšť růžových lístků, který pršel na diváky.\n\nTransport věže \"Macchina di Santa Rosa\" je v městě Viterbo každoročně hlavní událostí, plnou emocí a víry. Již od odpoledne svátečního dne se zaplňují ulice historického centra obyvateli města i návštěvníky, kteří čekají na transport věže, jenž se koná až večer, za tmy, v potemnělých ulicích. \n\nTransport začíná na prostranství před kostelem sv. Sixta u \"Porta Romana\" (brány v městském opevnění), kde sestavená Macchina čekala v plachtami přikrytém lešení. Kolem 20. hodiny je na Macchině zažehnuto na 800 svící. Osvětlení města je zcela zhasnuto. Kolem 21. hodiny nosiči („i Facchini“), v tradičním kroji (bílý oděv s červenými doplňky, kde bílá symbolizuje čistotu duše jejich patronky a červená kardinály, kteří v roce 1258 nesli její tělo), zvednou 5 tun těžkou Macchinu na ramena a za jásotu publika s ní vykročí na více než jeden kilometr (cca 1 200 m) dlouhou cestu. Před nimi kráčí kapela, jež hraje jejich hymnu.\n\nBěhem transportu je pět zastavení. Během těchto pauz je Macchina postavena na speciální stojany o váze 100 kg. Zastávky jsou na následujících místech:\n\nPoslední úsek ke kostelu Santa Rosa značně stoupá vzhůru. Za pomoc lan a dalších lidí je Macchina vytažena vzhůru a postavena na prostranství před poutním kostelem, kde pak zůstává řadu dní vystavena a přístupna návštěvníkům. \n\nTransport bývá vysílán v přímém přenosu některými italskými televizními stanicemi.\n\n\n"}
{"id": "924131", "url": "https://cs.wikipedia.org/wiki?curid=924131", "title": "Jahodka indická", "text": "Jahodka indická\n\nJahodka indická (\"Duchesnea indica\") je ozdobná, půdopokryvná rostlina která se svými listy, plody i způsobem růstu podobá jahodníku obecnému (lesní jahodě), její plody jsou však zcela bez typické vůně i chuti. Botanicky je řazena do nově vytvořeného rodu jahodka, dříve bývala považována za součást rodu jahodník nebo mochna.\n\nTento rod pochází z jižní a jihovýchodní Asie kde rostl od Indie přes Čínu až po Japonsko, dnes však vyrůstá téměř po celém světě. Do Evropy byla jahodka dovezena koncem 18. století a jako okrasná rostlina pěstovaná v závěsech nebo k lemování zahradních chodníčku. Dnes je používána jako půdopokryvná rostlina jejíž listy za mírné zimy zůstávají stále zelené a snáší i občasné pošlapání. Ze zahrad se semeny zanáší do volné přírody kde ji vyhovuje spíše stinné, vlhčí stanoviště.\n\nRostlina je vytrvalá s chlupatými plazivými lodyhami 20 až 50 cm dlouhými které mají schopnost v uzlinách zakořenit a tak vytvořit novou rostlinu. Lodyžní listy jsou dlouze řapíkaté a trojčetné, jejich zubaté, obvejčité lístky mají krátké řapíčky.\n\nPětičetné květy vyrůstají na dlouhých stopkách z paždí listů. Nápadný pravidelný kalich má plátky trojúhelníkovitého tvaru a kalíšek vejčité plátky rozeklané do 3 až 5 zubů. Korunu tvoří podlouhle vejčité plátky zlatožluté barvy. V květu je 20 až 30 tyčinek s prašníky a hodně pestíků s bliznami. Kvete od května do října.\n\nPlody jsou nažky umístěné na povrchu kulovitého nebo stlačeného rumělkově červeného souplodí (jahody) které mívá v průměru až 1,5 cm. Jahodka indická se rozmnožuje jak šlahouny tak i semeny která roznáší rozličný hmyz nebo ptáci po konzumaci.\n\nPřestože se jahodka svými listy, způsobem růstu i barvou souplodí podobá jahodníku, zásadně se od něho odlišuje nedobrou chutí jahody; lze je ale bez újmy na zdraví konzumovat. Je zde ovšem riziko alergické reakce.\n\nToxikologické informační středisko u plodů uvádí „\"téměř nejedovaté plody – nebezpečná může být dávka nad 20 plodů (bobulí, semen) po větším požitém množství se podává se aktivní uhlí nebývá nutná hospitalizace (jen u mimořádně citlivých osob při závažných příznacích), u zdravých jedinců se objevují nanejvýš zažívací potíže\"“\n\nPěstovány jsou od počátku 19. století jako okrasné rostliny v zahradách, v mnoha lokalitách pěstování rostliny zplaněly a v 21. století je někdy rod označován jako invazívně se šířící.\n\nDruh je v 21. století široce používán jako trvalka okrasná květem a především plody. Intenzivně se rozrůstá do okolí, je vhodnou pokryvnou rostlinou (živý mulč), ale v kompozici (například ve skalce) utlačuje slabší nízké druhy trvalek.\n"}
{"id": "924137", "url": "https://cs.wikipedia.org/wiki?curid=924137", "title": "Simon Scarrow", "text": "Simon Scarrow\n\nSimon Scarrow (* 3. října 1962) je autor anglicky psaných historických románů, který se narodil v Nigérii a nyní žije v Norfolku.\n\nZískal magisterský titul na University of East Anglia, potom začal učit na East Norfolk Sixth Form College a City College Norwich.\n\nZnámým se stal díky sérii Eagle (Orel), řadě románů odehrávajících se na území římské říše v době druhé vojenské invaze do Británie a pozdější kampaně za Julsko-claudiovské dynastie. Zatím tvoří sérii šestnáct knih; poslední, vydaná v roce 2017, se jmenuje Days of the Caesars.\n\nNapsal také sérii nazvanou Revolution (Revoluce) o osudech Wellingtonových a Napoleonových, jejíž první titul, Young Bloods, vyšel v roce 2006. Druhý díl, The Generals, byl vydán o rok později a třetí díl, Fire and Sword, v lednu 2009. Čtvrtá a poslední kniha série je z června 2010 a nese název The Fields of Death. Nová série Gladiator (Gladiátor) začala vycházet v roce 2011.\n\nSérie knih Orel se točí kolem dvou hlavních protagonistů, Quintus Licinius Cato a Lucius Cornelius Macro, kteří jsou oba římskými vojáky. Macro, veterán s téměř 15 let služby (na začátku prvního románu) v římské armádě, byl nedávno jmenován do hodnosti centuriona. Cato, který vyrostl v paláci jako otrok, se na začátku seriálu připojí k II. legii jako optio Macra. První kniha začíná v 42 našeho letopočtu. Knihy pokrývají zkušenosti dvou vojáků, nejprve jako zkušený setník a nový Optio, v bitvách v Germanii a invazi do Británie jako součást Legio II Augusta. V 6. knize Orlí proroctví slouží jako součást císařského námořnictva na východu Itálie. V 7. a 8. knize bojují ve východních provinciích jako zástupci císaře Tiberia Claudia a jeho tajemníka Narcisse. V 9. knize ztroskotají na ostrově Kréta, kde se musí postavit místnímu povstání otroků vedené bojovníkem, který má s Macrem a Catonem nevyřízené účty z minulosti.\n\nV roce 2007 vydavatelství oznámila, že hodlá přestat používat slovo \"orel\" v názvu knihy této řady, počínaje Centurion. Tato změna byla zřejmě proto, že vydavatel chtěl přilákat více nových čtenářů do série.\n\nSérie se soustředí na životy Napoleona Bonaparta a Arthura Wellesleyho, pozdějšího prvního vévody z Wellingtonu. První kniha začíná v roce 1769 a sleduje tyto dvě osobnosti od mládí až po jejich vojenskou kariéru.\n\n\nTato řada je zaměřena na mladé publikum na rozdíl od své série Orla.\n\n\nArena (2013)\n\nPůvodně vyšlo jako pětidílná novela ve formě e-booku.\n\nInvader\n\nPůvodně vyšlo jako pětidílná novela ve formě e-booku.\n\nNíže jsou knihy, které jsou buď samostatné romány, nebo musí být ještě potvrzeny jako série.\n\n\n\nV listopadu 2006 byl Simon Scarrow přijat na pozici spisovatele v rezidenci na Simon Langton gymnázium pro chlapce, pozice, kterou byl \"poctěn přijmout\". Simon navštívuje školu pravidelně, aby udržel tvůrčí psaní u studentů, stejně jako posuzování udílení ceny Scarrow cenu pro beletrii.\n\nAlex Scarrow, bratr Simona Scarrowa, je také autorem řady románů.\n"}
{"id": "924138", "url": "https://cs.wikipedia.org/wiki?curid=924138", "title": "Inuktitutština", "text": "Inuktitutština\n\nInuktitutština je označení podskupiny inuitských jazyků v Kanadě. Je jimi mluveno v oblasti na sever od hranice lesa, v Nunavutu, Québecu, v Severozápadních teritoriích a na Newfoundlandu a Labradoru, dále také na severovýchodě Manitoby a severním pobřeží Yukonu. Jsou oficiálním jazykem v Nunavutu a v Severozápadních teritoriích a jsou uznávány také v Nunaviku v Québecu. Celkem jimi mluví podle oficiálních údajů 36 tisíc obyvatel.\n\nZapisují se jednak latinkou, kterou do oblasti přivezli misionáři Jednoty bratrské v 18. století, jednak vlastním slabičným písmem.\n\nISO kódy: ISO 639-1 iu\n\nISO 639-2 iku (zároveň souhrnný kód pro skupinu jazyků)\n\nISO 639-3 - individuální kódy: ike (východokanadská inuktitutština a ikt (inuinnaqtun)\n"}
{"id": "924141", "url": "https://cs.wikipedia.org/wiki?curid=924141", "title": "Veslování na Letní univerziádě 2013", "text": "Veslování na Letní univerziádě 2013\n\nSoutěže ve veslování na letní univerziádě 2013 probíhaly na veslařském kanálu v Kazani v období 6. až 8. července 2013.\n\n\n\n\n"}
{"id": "924143", "url": "https://cs.wikipedia.org/wiki?curid=924143", "title": "Nollendorfplatz", "text": "Nollendorfplatz\n\nNollendorfplatz je náměstí v berlínské čtvrti Schöneberg, Berlíňany mazlivě nazývané \"Nolle\". Dnešní jméno získalo v roce 1864 podle vsi Nollendorf, místa, kudy přitáhl generál Kleist a rozhodl bitvu u Chlumce v roce 1813.\n\nNáměstí je vymezeno viaduktem U-Bahnu a průčelím Neues Schauspielhaus. Sousední oblast na jihu kolem Motzstraße je berlínskou prominentní gay čtvrtí. Dlouhá historie čtvrti gayů sahá až na přelom 20. století, ve společenství gayů je tato část Berlína vyhlášená darkroom bary. Nedaleko od náměstí se nachází berlínská kancelář Sdružení leseb a gayů v Německu.\n\n\n"}
{"id": "924154", "url": "https://cs.wikipedia.org/wiki?curid=924154", "title": "II Taso", "text": "II Taso\n\nII Taso je druhé album finské heavy metalové skupiny Kilpi.\n"}
{"id": "924159", "url": "https://cs.wikipedia.org/wiki?curid=924159", "title": "Vůz Bdmpee ČD", "text": "Vůz Bdmpee ČD\n\nVůz Bdmpee ČD je označení několika vagónů, velkoprostorových osobních železničních vozů 2. třídy, z vozového parku Českých drah:\n\n"}
{"id": "924167", "url": "https://cs.wikipedia.org/wiki?curid=924167", "title": "Mistrovství Evropy ve fotbale hráčů do 19 let 2013", "text": "Mistrovství Evropy ve fotbale hráčů do 19 let 2013\n\nMistrovství Evropy ve fotbale hráčů do 19 let 2013 se konalo od 20. července do 1. srpna v Litvě. Jednalo se o 28. ročník turnaje v této věkové kategorii, kterého se účastnilo osm týmů. Vítězství obhajovala reprezentace Španělska, která vyhrála poslední dva ročníky. Turnaje se mohli účastnit hráči narození nejdříve 1. ledna 1994. Vítězem se stalo Srbsko, které získalo svůj premiérový titul v této kategorii.\n\nByla sehrána kvalifikace, které se zúčastnilo 51 reprezentací (Litva měla účast na závěrečném turnaji jistou jako pořadatel). V první fázi bylo 48 týmů rozlosováno do 12 skupin po 4 týmech. Ve skupinách se utkal každý s každým jednokolově na stadionech jednoho z účastníků skupiny jako víkendový turnaj. Vítězové skupin, týmy na druhých místech a nejlepší tým ze žebříčku celků umístěných na třetích místech postoupili do druhé fáze. Ve druhé části bylo 28 týmů rozlosováno do 7 skupin po čtyřech. Opět se utkal každý s každým jednokolově na stadionech jednoho z účastníků skupiny jako víkendový turnaj. Všech 7 vítězů skupin postoupilo na závěrečný turnaj.\n\n\n"}
{"id": "924168", "url": "https://cs.wikipedia.org/wiki?curid=924168", "title": "Tereba", "text": "Tereba\n\nPříjmení Tereba nese více různých osobností:\n"}
{"id": "924170", "url": "https://cs.wikipedia.org/wiki?curid=924170", "title": "Bošáčka", "text": "Bošáčka\n\nBošáčka je vodní tok ve Zlínském kraji v České republice a v Trenčínském kraji na Slovensku. Je dlouhý 21,5 km. Rozloha povodí na území Česka činí 38,4 km². V České republice se nazývá také Hrubár, případně \"Březová\".\n\nPramení jako \"Hrubár\" východně od české obce Lopeník pod hlavním hřebenem Lopenické vrchoviny v Bílých Karpatech v nadmořské výšce přibližně 510 m. Severně obec obtéká a následně ze severu vtéká do obce Březová, kde přijímá pravostranný přítok Březová. Následně pokračuje jižním směrem a napájí malou vodní nádrž. Pak se stáčí k východu a směřuje k česko-slovenské státní hranici.\n\nNa Slovensko vtéká u osady Šiance a pokračuje Bošáckou dolinou neustále podél silnice III/06124. Protéká částí obce Nová Bošáca, kde se vyskytují samoty a v těchto místech zleva přijímá Predpolomský potok. Z pravé strany do ní ústí jen krátké, nepojmenované přítoky. Dále teče přes Bošácke bradlá, za nimiž se říční koryto rozšiřuje a Bošáčka vstupuje na území obcí Zemianske Podhradie a následně Bošáca, které se nachází již v Povážském podolí, podcelku Trenčínská kotlina. Za Bošácou vytváří tři výraznější ostré zákruty, napájí malou vodní nádrž a protéká okrajem obce Trenčianske Bohuslavice. Na pravém břehu obtéká masív Tureckého vrchu, pak se prudce stáčí k jihozápadu a přibírá svůj nejvýznamnější přítok, levostrannou Chocholnici. Na krátkém úseku teče souběžně s Biskupickým kanálem, jenž vzápětí podtéká, a jihovýchodně od Trenčianských Bohuslavíc se zprava vlévá do Váhu.\n"}
{"id": "924171", "url": "https://cs.wikipedia.org/wiki?curid=924171", "title": "Bošácká dolina", "text": "Bošácká dolina\n\nBošácká dolina je geomorfologický prvek Bílých Kapat, pohoří na česko–slovenském pomezí. Údolí začíná u hraničního vrcholu Velký Lopeník (912 m n. m.) a táhne se údolím potoka Bošáčky v délce asi 20 kilometrů až k ústí Bošáčky do Váhu v Trenčianských Bohuslavicích. V údolí leží postupně (vedle již uvedené) obce Nová Bošáca, Zemianske Podhradie a Bošáca.\n\n"}
{"id": "924177", "url": "https://cs.wikipedia.org/wiki?curid=924177", "title": "Vyskeřská vrchovina", "text": "Vyskeřská vrchovina\n\nVyskeřská vrchovina je geomorfologický okrsek ve střední části Turnovské pahorkatiny, ležící v okresech Jičín, Mladá Boleslav a Semily. Území okrsku zvenčí ohraničují města Mnichovo Hradiště na západě, Turnov na severu, Rovensko pod Troskami na severovýchodě, Jičín na východě a Sobotka na jihu.\n\nOkrsek Vyskeřská vrchovina náleží do celku Jičínská pahorkatina a podcelku Turnovská pahorkatina. Dále se člení na podokrsky Příhrazská vrchovina na západě, Hruboskalská vrchovina na severu, Kostecká pahorkatina na jihozápadě, Troskovická vrchovina na severovýchodě až jihovýchodě, Prachovskou pahorkatinu na jihovýchodě. Vrchovina sousedí s dalšími okrsky Turnovské pahorkatiny (Turnovská stupňovina na S, Jičínská kotlina na V, Jičíněveská pahorkatina na J, Mladoboleslavská kotlina na JZ, Mnichovohradišťská kotlina na SZ).\n\nNejvyšším vrcholem Vyskeřské vrchoviny jsou Trosky (514 m n. m.). V seznamu jsou uvedené vrcholy nad 350 m.\n\n\n"}
{"id": "924188", "url": "https://cs.wikipedia.org/wiki?curid=924188", "title": "Athletissima 2011", "text": "Athletissima 2011\n\nAthletissima 2011 byl lehkoatletický mítink, který se konal 30. června 2011 ve švýcarském městě Lausanne. Byl součástí série mítinků Diamantová liga.\n"}
{"id": "924189", "url": "https://cs.wikipedia.org/wiki?curid=924189", "title": "Athletissima 2012", "text": "Athletissima 2012\n\nAthletissima 2012 byl lehkoatletický mítink, který se konal 23. srpna 2012 v švýcarském městě Lausanne. Byl součástí série mítinků Diamantová liga.\n"}
{"id": "924190", "url": "https://cs.wikipedia.org/wiki?curid=924190", "title": "Čchen Ting", "text": "Čchen Ting\n\nČchen Ting (; * 5. srpna 1992) je čínský atlet, specializující se na sportovní chůzi, olympijský vítěz z roku 2012.\n\nJeho prvním mezinárodním úspěchem byla stříbrná medaile v chůzi na 20 kilometrů na mistrovství světa juniorů v roce 2008. Ve stejném roce vytvořil časem 39:47,2 světový rekord v chůzi na 10 kilometrů v kategorii juniorů do 17 let.\n\nV roce 2012 zvítězil na olympiádě v Londýně v závodu v chůzi na 20 kilometrů v novém olympijském rekordu 1:18:46.\n\nNa světovém šampionátu v Moskvě v roce 2013 došel do cíle závodu na 20 kilometrů druhý. Po diskvalifikaci Rusa Ivanova v roce 2019 se posunul na první místo a získal zlatou medaili.\n\n"}
{"id": "924193", "url": "https://cs.wikipedia.org/wiki?curid=924193", "title": "Ivano Brugnetti", "text": "Ivano Brugnetti\n\nIvano Brugnetti (1. září 1976 Milán) je bývalý italský chodec, olympijský vítěz a mistr světa.\n\nNa mistrovství světa v Seville v roce 1999 došel do cíle jako druhý za Germanem Skuryginem z Ruska. Ten byl v roce 2001 diskvalifikován kvůli dopingu a IAAF přiznala Brunettimu titul mistra světa. Později se orientoval na chůzi na 20 kilometrů. V této disciplíně zvítězil na olympiádě v Athénách v roce 2004. O čtyři roky později v Pekingu došel v olympijském závodě na této trati do cíle jako pátý. Sportovní kariéru ukončil v roce 2011.\n"}
{"id": "924196", "url": "https://cs.wikipedia.org/wiki?curid=924196", "title": "Kostel svatého Jana Křtitele (Uherčice)", "text": "Kostel svatého Jana Křtitele (Uherčice)\n\nKostel svatého Jana Křtitele je římskokatolický chrám v obci Uherčice v okrese Břeclav. Je chráněn jako kulturní památka České republiky.\n\nKostel je dvoulodní stavba obdélného půdorysu s pětibokým závěrem a mohutnou čtyřbokou věží na severním konci boční lodi s četnými novogotickými prvky (opěráky, fiály). Kvalitní novogotická architektura představuje dominantu obce a důstojný protějšek renesanční radnice.\n\nV letech 1945 a 1962 byl vymalován interiér kostela, v roce 1989 byly zdvojeny dveře a opravena fasáda poškozená vichřicí. Jde o farní kostel farnosti Uherčice u Hustopečí.\n"}
{"id": "924200", "url": "https://cs.wikipedia.org/wiki?curid=924200", "title": "Přes palubu", "text": "Přes palubu\n\nPřes palubu (anglicky \"Overboard\") je americká romantická komedie z roku 1987 režiséra Garyhho Marshalla s Goldie Hawnovou a Kurtem Russellem v hlavní roli.\n\nSnímek vypráví příběh bohaté rozmazlené ženy Joanny Staytonové, která se svým bohatým a znuděným manželem cestuje po světě ve své luxusní jachtě. V jednom malém americkém přístavu si objedná místního chudého truhláře Deana Proffitta kvůli přestavbě nábytku v její ložnici na lodi. Truhlář svoji práci provede, ale Joanna mu za práci vůbec nic nezaplatí, navíc ho velmi arogantně shodí i s jeho nářadím do moře (muž přes palubu poprvé). Nicméně ona sama týž den večer po půlnoci odejde na palubu hledat svůj ztracený prstýnek a poryvem větru, vzedmutím vln a díky své neopatrnosti i ona sama spadne do moře, aniž by si toho kdokoliv všiml (přes palubu podruhé). V moři ji náhodou objeví loď na odpadky, která ji zachrání. Žena však trpí ztrátou paměti, takže je umístěna do místní psychiatrické léčebny. Místní televize ukazuje její fotografii ve vysílání s výzvou, aby se přihlásili její příbuzní. Její bohatý manžel Grant jí v léčebně navštíví, ale neodvede si ji. Když zjistí, že ztratila paměť, nechá ji tam a může si užívat volnosti. Výzvy v televizi si všimne i Dean (je osamělý vdovec) a pojme plán, že Joannu odvede z léčebny pryč pod záminkou, že je jeho manželka Annie a matka jeho 4 synů. Chce se jí pomstít za nezaplacenou práci, což se mu nakonec podaří.\n\nJoanna se na nic nepamatuje, Dean se jí snaží namluvit, že je zvyklá ho obsluhovat a chodit kolem dětí. Joanna se dlouhodobým pobytem v jeho rodině nakonec zcela změní a stane se z ní milující a chápající adoptivní matka i Deanova milující partnerka. Měnit se začne i přístup Deana a jeho dětí, které si ji zamilují.\n\nProblémy nastanou poté, co se rozvzpomene, kdo vlastně doopravdy je. Nicméně příběh končí happyendem, Joanna opustí svého manžela i svojí luxusní loď (skočí přes palubu) a vrátí se k Deanovi.\n\nPremiéra amerického remaku s názvem \"Manžel na zkoušku\" s Annou Faris a Eugeniem Derbezem v hlavní roli, byla stanovena na 13. dubna 2018. Derbez hraje bohatého muže s mexické rodiny, který spadne ze své jachty a přivodí si také amnézii. Faris hraje svobodnou matku, která ho přesvědčí, že je jeho manželka. \n\nFilm má také bollywoodskou verzi s názvem \"Ek Ladka Ek Ladki\", ve které hlavní role hrají Salman Khan a Neelam Kothari.\n\n"}
{"id": "924203", "url": "https://cs.wikipedia.org/wiki?curid=924203", "title": "Ellis Marsalis", "text": "Ellis Marsalis\n\nEllis Marsalis (* 14. listopadu 1934 New Orleans, Louisiana, USA) je americký jazzový klavírista a hudební pedagog. Má celkem šest synů: Branforda (* 1960), Wyntona (* 1961), Ellise (* 1964), Delfeayo (* 1965), Mboya Kinyatta (* 1971) a Jasona (* 1977). Branford, Wynton, Delfeayo a Jason působí jako jazzoví hudebníci. V roce 2011 získal spolu se svými syny ocenění NEA Jazz Masters. Vydal řadu vlastních alb, na kterých často hráli i někteří z jeho synů. Mimo to spolupracoval i s dalšími hudebníky, mezi něž patří například Marcus Roberts, Courtney Pine, Eddie Harris nebo David „Fathead“ Newman.\n\n"}
{"id": "924204", "url": "https://cs.wikipedia.org/wiki?curid=924204", "title": "Čierny Váh (osada)", "text": "Čierny Váh (osada)\n\nČierny Váh (česky \"Černý Váh\") je místní část slovenské obce Kráľova Lehota v okrese Liptovský Mikuláš.\n\nOsada leží na soutoku Černého Váhu s Ipolticí, nad vtokem Černého Váhu do stejnojmenné přehrady v Čiernovážské dolině, v nadmořské výšce 741 m n. m., 11 km východně od Kráľovy Lehoty. Na severu ji obklopují Kozie chrbty, na jihu Nízké Tatry.\n\nLesnícká osada je poprvé připomínána v roce 1808, vedla sem Povážská lesní železnice, která měla v osadě zastávku a od hlavní tratě se zde oddělovala vedlejší trať vedoucí do doliny Ipoltice. V rocu 1944 probíhaly v okolí osady těžké boje mezi partyzány a nacistickou německou armádou. Stojí zde pomník věnovaný padlým partyzánům.\n\nNachází se na silnici, která sleduje tok Černého Váhu z Kráľovy Lehoty do Šuňavy a Liptovské Tepličky, kterou je však průjezd zakázán. \n\nOsadou prochází modře značkovaná turistická cesta, která vychází od železniční stanice Východná, pokračuje přes sedlo Muránsko (1 080 m n. m.), osadu Muránska a dále údolím Ipoltice do sedla Priehybka (1 555 m n. m.) v hlavním hřebeni Nízkých Tater.\n"}
{"id": "924207", "url": "https://cs.wikipedia.org/wiki?curid=924207", "title": "Meeting Areva 2011", "text": "Meeting Areva 2011\n\nMeeting Areva 2011 byl lehkoatletický mítink, který se konal 8. července 2011 v Paříži. Byl součástí série mítinků Diamantová liga.\n"}
{"id": "924208", "url": "https://cs.wikipedia.org/wiki?curid=924208", "title": "Karel Hasch", "text": "Karel Hasch\n\nKarel Hasch (* 29. března 1948 Plzeň) je soudce Nejvyššího soudu České republiky. Je uznáván jako odborník v oboru trestního práva.\n\nKarel Hasch se narodil v Plzni, kde také absolvoval střední všeobecnou vzdělávací školu a střední zdravotnickou školu, poté začal studovat na Právnické fakultě UK v Praze. Během studia získal resortní stipendium, přičemž se zavázal, že po promoci nastoupí jako justiční čekatel do obvodu plzeňského krajského soudu. V roce 1974 byl zvolen soudcem chebského okresního soudu, kde působil jako předseda trestního senátu, už o rok později byl ale přidělen ke krajskému soudu do Plzně a po roční praxi byl zvolen jeho soudcem a zařazen do odvolacího senátu, zaměřeného na trestné činy spáchané v silniční dopravě.\n\nNa základě své erudice byl v roce 1979 zvolen soudcem republikového Nejvyššího soudu, kde se specializoval na hospodářské trestné činy. Mezitím na Právnické fakultě UK složil rigorózní zkoušku a získal titul doktora práv. V roce 1981 byl zvolen soudcem federálního Nejvyššího soudu, díky svému zájmu o teoretickoprávní otázky a tvorbu judikatury začal kromě běžné soudcovské činnosti v pozici předsedy senátu pracovat i v evidenčním senátu a také redigovat trestní část \"Sbírky soudních rozhodnutí a stanovisek\", kterou Nejvyšší soud vydává. Je též členem redakční rady časopisu \"Trestní právo\".\n\nDr. Hasch je ženatý, spolu s manželkou mají dva syny. V letech 1982–1989 byl členem KSČ, nezastával zde žádné politické funkce. Pavel Rychetský jej při porevolučním znovuzvolení soudcem Nejvyššího soudu zhodnotil jako vynikajícího právníka s vysokou odborností, velmi pracovitého a uvážlivého, který i v minulosti prosazoval všeobecně platné principy práva a morálky.\n"}
{"id": "924218", "url": "https://cs.wikipedia.org/wiki?curid=924218", "title": "Eddie Harris", "text": "Eddie Harris\n\nEddie Harris (20. října 1934 Chicago, Illinois, USA − 5. listopadu 1996 Los Angeles, Kalifornie, USA) byl americký jazzový saxofonista. Studoval hudbu na Roosevelt University a během studií začal profesionálně hrát s Gene Ammonsem. Později hrál v armádní skupině, kde vedle něj hráli například i Cedar Walton a Don Ellis. Počátkem šedesátých let podepsal smlouvu s vydavatelstvím Vee-Jay Records a v roce 1961 vydal své první album \"Exodus to Jazz\". Na této značce vydal ještě několik dalších alb a později přešel ke Columbia Records a následně k Atlantic Records. Během své kariéry spolupracoval s dalšími hudebníky, mezi něž patří Les McCann, Leroy Vinnegar nebo Benny Bailey.\n"}
{"id": "924220", "url": "https://cs.wikipedia.org/wiki?curid=924220", "title": "Von Freeman", "text": "Von Freeman\n\nVon Freeman (3. října 1923 Chicago, Illinois, USA − 11. srpna 2012 tamtéž) byl americký jazzový saxofonista, otec saxofonisty Chico Freemana. Profesionální kariéru zahájil již ve svých šestnácti letech v orchestru klavíristy Horace Hendersona. Po návratu z armády, kde rovněž působil jako hudebník, začal vystupovat se svými bratry Georgem (kytara) a Bruzem (bicí). Hráli jako domovská kapela a dělali doprovod například pro Dizzy Gillespieho a Charlieho Parkera. Počátkem padesátých let byl členem doprovodné kapely Sun Ra. Později nahrál řadu vlastních alb a spolupracoval s dalšími hudebníky, mezi něž patří Kurt Elling, Willis Jackson nebo Clifford Jordan. V roce 2012 získal ocenění NEA Jazz Masters.\n"}
{"id": "924223", "url": "https://cs.wikipedia.org/wiki?curid=924223", "title": "Byard Lancaster", "text": "Byard Lancaster\n\nByard Lancaster (6. srpna 1942 Filadelfie, Pensylvánie, USA − 23. srpna 2012 Wyndmoor, Pensylvánie, USA) byl americký jazzový saxofonista. Poté, co se přestěhoval do New Yorku začal vystupovat se saxofonistou Archie Sheppem a bubeníkem Elvinem Jonesem. V roce 1965 nahrával s Sunny Murrayem a o tři roky později vydal své první sólové album. Později nahrál řadu dalších vlastních alb a spolupracoval i s jinými hudebníky, mezi něž patří Odean Pope, Bill Laswell, McCoy Tyner nebo Memphis Slim. Zemřel na rakovinu pankreatu ve svých sedmdesáti letech.\n"}
{"id": "924224", "url": "https://cs.wikipedia.org/wiki?curid=924224", "title": "Nejaktivnější jezdec (Tour de France)", "text": "Nejaktivnější jezdec (Tour de France)\n\nNejaktivnější jezdec na Tour de France je cena udělována pro nejbojovnějšího jezdce, který v průběhu většiny etap ukazuje odvahu, týmového ducha, často útočí a nastupuje. Cenu v každé etapě (kromě rychlostních zkoušek) uděluje speciální porota složené z osmi bývalých cyklistů, novinářů a organizátorů Tour. Nejbojovnější závodník etapy má na trikotu bílá čísla na červeném pozadí.\n"}
{"id": "924226", "url": "https://cs.wikipedia.org/wiki?curid=924226", "title": "Juniorská liga", "text": "Juniorská liga\n\nJuniorská liga je fotbalová soutěž pořádaná na území České republiky. Od července 2016 je pořádána Ligovou fotbalovou asociací (do té doby byla řízena Fotbalovou asociací ČR). Oproti ostatním soutěžím je však jedinečná, protože z ní není možné sestoupit do nižší ani postoupit do vyšší soutěže.\n\nSoutěže se účastní 20 celků (v sezóně 2017/18), které postavilo 16 prvoligových a čtyři druholigové kluby. Pravidla pro start nejsou příliš složitá. Soutěž je určena hráčům do 21 let věku, přičemž do utkání může naskočit až pět starších hráčů, dva mohou být ze soupisky „A–týmu“. K tomu tři cizinci na testování, střídat se může pětkrát, a protože soutěž je uzavřená, nesestupuje se.\n\nOd sezony 2017/18 je soutěž rozdělena na dvě skupiny – Čechy (12 týmů) a Morava (8 týmů). Ročník 2018/19 bude poslední, dojde k návratu B-mužstev do skupin 3. nejvyšší soutěže (Česká fotbalová liga a Moravskoslezská fotbalová liga).\n\nV systému fotbalových soutěží v Česku mají po dlouhou dobu své místo rezervní celky klubů od těch prvoligových až po Okresní přebor. Nazývají se \"B–týmy\" a slouží, při přetlaku v \"A–týmech\", k uplatnění hráčů, kteří se nedostanou do hry právě v \"áčku\" svého klubu nebo k rozehrání po zranění. Mnohdy však účast v \"B–týmech\" brzdila rozvoj mladých hráčů.\n\nProto se po několika letech úvah na jaře 2012 dohodla Ligová fotbalová asociace na založení soutěže \"B–týmů\", aby měli mladí hráči možnost herně i lidsky dozrát. Hlavním smyslem její existence a budoucím mottem bylo: dát prostor mladým hráčům a usnadnit jim tak přechod do \"A týmů\" svých klubů.\n\nUdálosti pak nabraly rychlý spád. Účast prvoligových klubů byla povinná a do soutěže se přihlásily i FC MAS Táborsko a Bohemians Praha 1905, v té době hrající Fotbalovou národní ligu. Soutěž tak pro svůj první ročník měla 18 členů. Před startem představili organizátoři i novou trofej a ambasadora, kterým se stal stříbrný medailista z EURO 1996 Radek Bejbl.\n\nPrvní ročník se podle ohlasů médií i fanoušků vydařil, když na jeho konci zvedli titul pro vítěze této soutěže mladí fotbalisté týmu FC Zbrojovka Brno. Na druhém místě skončil Juniorský tým SK Slavia Praha.\n\nZ soutěže nikdo nesestoupil a do další ročníku přibyly další čtyři týmu. Kromě do Gambrinus ligy postoupivšího týmu 1. SC Znojmo, přihlásily Juniorský tým i FK Pardubice, FK Varnsdorf a FK Fotbal Třinec. Naopak soutěž opustilo SK Dynamo České Budějovice, které sestoupilo z nejvyšší soutěže.\n\n\"Tato tabulka shrnuje medailisty jednotlivých ročníků.\"\n\nV prvním ročníku se nejlepším střelcem stal hráč až 13. celku tabulky, týmu 1. FC Slovácko, Roman Haša, který vstřelil 19 branek a vykročil tak k možná zářné budoucí kariéře, protože si vysloužil místo v \"A–týmu\" svého klubu. Druhý ročník střelecky opanoval hráč vicemistra Stanislav Vávra s 21 trefami. 23 gólů v sezoně 2014/15 vstřelil boleslavský Stanislav Klobása, jenž si také vysloužil místo v A týmu Mladé Boleslavi v sezoně 2015/2016. O rok později rekord v počtu vstřelených branek v jednom ročníku zvýšil na 24 zásahů David Čapek ze Sparty.\n\n\n"}
{"id": "924231", "url": "https://cs.wikipedia.org/wiki?curid=924231", "title": "Admiral Vladivostok", "text": "Admiral Vladivostok\n\nAdmiral Vladivostok ( Адмирал Владивосток) je profesionální ruský hokejový tým ve Vladivostoku, který hraje kontinentální soutěž KHL, do které vstoupil v sezoně 2013/2014. Klub byl založen v roce 2013. Prezidentem klubu je bývalý ruský hokejista a člen Triple Gold Clubu Alexandr Mogilnyj. V první sezóně byl vyřazen až ve čtvrtfinále Metallurg Magnitogorskem.\n\n"}
{"id": "924232", "url": "https://cs.wikipedia.org/wiki?curid=924232", "title": "Stanislav Rizman", "text": "Stanislav Rizman\n\nStanislav Rizman (* 1. října 1949 Bratislava) je soudce Nejvyššího soudu České republiky, kde až do roku 2015 působil v pozici předsedy trestního kolegia.\n\nStanislav Rizman se narodil v Bratislavě, kde také absolvoval střední všeobecně vzdělávací školu a roku 1972 promoval na Právnické fakultě Univerzity Komenského. Pak se stal právním čekatelem u bratislavského městského soudu, vojenskou základní službu vykonal ale u vojenského soudu v Banské Bystrici a po jejím ukončení již ve vojenské trestní justici zůstal. Nastoupil jako voják z povolání – právní čekatel k Vojenskému obvodovému soudu Brno, jehož soudcem byl zvolen v roce 1974. V roce 1980 byl z rodinných důvodů na vlastní žádost převelen k vojenskému soudu v Bratislavě, kde se později stal zástupcem předsedy soudu. V oboru trestního práva také složil na Právnické fakultě Univerzity Komenského roku 1982 rigorózní zkoušku.\n\nSoudcem vojenského kolegia Nejvyššího soudu ČSSR byl zvolen v květnu 1985, byl členem senátu, který projednával především stížnosti pro porušení zákona proti rozhodnutím slovenských vojenských soudů (obvod Vyššího vojenského soudu v Trenčíně). Postupně byl jmenován zástupcem předsedy a roku 1991 předsedou vojenského kolegia, po jeho zániku se stal předsedou trestního kolegia. Spolu s kolegy Františkem Púrym a Pavlem Šámalem jsou známými spoluautory velkých komentářů k trestnímu zákoníku.\n\nS manželkou Márií vychoval dceru Hanu a syna Michala. V letech 1972–1989 byl členem KSČ, ovšem v roce 1992 jej při porevolučním znovuzvolení soudcem Nejvyššího soudu Otakar Motejl zhodnotil jako soudce, který neprokázal jen vysoké odborné znalosti a vynikající soudcovské schopnosti, ale i povahové a charakterové vlastnosti, jaké funkce soudce vyžaduje.\n\n"}
{"id": "924238", "url": "https://cs.wikipedia.org/wiki?curid=924238", "title": "Jo Jones", "text": "Jo Jones\n\nJo Jones (7. října 1911 Chicago, Illinois, USA − 3. září 1985 New York City, New York, USA) byl americký jazzový bubeník. Od roku 1931 hrál s Lloydem Hunterem a v roce 1934 nastoupil do orchestru Count Basieho, kde s dvouletou vojenskou přestávkou působil až do roku 1948. V roce 1944 vystoupil ve filmu \"Jammin' the Blues\". Později vydával vlastní alba a hrál i na albech jiných interpretů, jako jsou například Coleman Hawkins, Charles Mingus nebo Oscar Peterson. V roce 2011 byla posmrtně vydána jeho autobiografie, kterou v letech 1977 až 1985 napsal se spisovatelem Albertem Murrayem. V roce 1985 získal ocenění NEA Jazz Masters.\n"}
{"id": "924240", "url": "https://cs.wikipedia.org/wiki?curid=924240", "title": "Juniorská liga 2012/13", "text": "Juniorská liga 2012/13\n\nJuniorská liga 2012/13 byl premiérový ročník nově vzniklé soutěže nazvané Juniorská liga. Ta byla a je určená hráčům do 21 let s výjimkou startu několika hráčů. Soutěže se zúčastnilo 18 týmů, z nichž 16 musely povinně postavit týmy hrající Gambrinus ligu 2012/13 a další dva týmy přihlásily kluby Bohemians Praha 1905 a FC MAS Táborsko, které působily ve Fotbalové národní lize.\n\nSoutěž odstartovala 24. září 2012 a poslední utkání se odehrálo 10. června 2013. Každý tým odehrál dvě utkání proti všem soupeřům, celkem jich bylo 34 pro každého. Celkovým vítězem a premiérovým držitelem titulu pro mistra Juniorské ligy se stala FC Zbrojovka Brno, která s celkovým počtem 72 bodů o 3 body předstihla tým SK Slavia Praha. Na posledním místě skončil FC Baník Ostrava, ale tato soutěž je uzavřená, tudíž i on pokračoval v následující sezoně.\n\nPoznámky:\n\n"}
{"id": "924241", "url": "https://cs.wikipedia.org/wiki?curid=924241", "title": "Teddy Wilson", "text": "Teddy Wilson\n\nTeddy Wilson (24. listopadu 1912 Austin, Texas, USA − 31. července 1986 New Britain, Connecticut, USA) byl americký jazzový klavírista. Na universitě studoval hru na klavír a housle a začínal v kapele bubeníka Speed Webba, od kterého v roce 1933 přešel k Benny Carterovi. Později doprovázel například zpěvačky Billie Holiday a Lenu Horne. V pozdějších letech měl i své vlastní kapely a hrál s mnoha dalšími hudebníky, mezi něž patří Lester Young, Jo Jones a další. V roce 1986 získal ocenění NEA Jazz Masters.\n\n"}
{"id": "924244", "url": "https://cs.wikipedia.org/wiki?curid=924244", "title": "George Russell", "text": "George Russell\n\nGeorge Russell (23. června 1923 Cincinnati, Ohio, USA − 27. července 2009 Boston, Massachusetts, USA) byl americký klavírista a hudební skladatel. V počátcích své kariéry hrál na bicí v kapele Bennyho Cartera a později, když již hrál pouze na klavír, hrál i s dalšími hudebníky než si sestavil svou vlastní kapelu. V roce 1953 vydal knihu \"Lydian Chromatic Concept of Tonal Organization\". V roce 1990 získal ocenění NEA Jazz Masters. Zemřel na následky Alzheimerovy choroby ve věku 86 let.\n"}
{"id": "924250", "url": "https://cs.wikipedia.org/wiki?curid=924250", "title": "Édith Cressonová", "text": "Édith Cressonová\n\nÉdith Cressonová, rodným jménem Campionová (* 27. leden 1934) je francouzská sociálnědemokratická politička. V letech 1991–1992 byla premiérkou Francie, jedinou ženou, která kdy zastávala tento post. Byla ve funkci po nejkratší dobu v dějinách Páté republiky. Byla představitelkou Socialistické strany.\n\nZastávala i řadu dalších vládních funkcí: ministryně zemědělství (1981-1983), ministryně zahraničního obchodu a turismu (1983-1986), ministryně evropských záležitostí (1988-1990). V letech 1995-1999 byla evropskou komisařkou pro výzkum a vzdělání.\n\nJejí vláda se vyznačovala mimořádně nízkou popularitou. Ona sama též proslula řadou kontroverzních výroků, například o Japoncích (označila je za \"žluté mravence pokoušející se ovládnout svět\") nebo o Angličanech (prohlásila, že každý čtvrtý Angličan je homosexuál).\n\nRoku 2003 byla obviněna z korupce, jíž se měla dopustit ve funkci eurokomisařky. Stala se tak prvním eurokomisařem obviněným z takto závažného zločinu.\n\n"}
{"id": "924251", "url": "https://cs.wikipedia.org/wiki?curid=924251", "title": "Máti Páně přesvatá", "text": "Máti Páně přesvatá\n\nMáti Páně přesvatá (německy \"Mutter Gottes, heilige\") je česká mariánská poutní píseň. Její text napsal Václav Koranda v Horkách nad Jizerou, melodii složil František Musil pro kancionál Cesta k věčné spáse, díky němuž se rozšířila. V jednotném kancionále, v němž má přepracovaný text, je označena číslem 806. Má sedm slok a při mši se může zpívat při vstupu, před evangeliem a při obětním průvodu.\n\n"}
{"id": "924252", "url": "https://cs.wikipedia.org/wiki?curid=924252", "title": "Volby do Senátu Parlamentu České republiky 2014", "text": "Volby do Senátu Parlamentu České republiky 2014\n\nVolby do Senátu Parlamentu České republiky 2014 (senátní volby 2014) se konaly ve dnech 10. a 11. října roku 2014 spolu s volbami do zastupitelstev obcí. Jako obvykle se volila třetina Senátu, došlo tedy k obměně 27 z 81 mandátů. Ve všech obvodech proběhlo také druhé kolo voleb, a to 17. a 18. října. V Senátu dominantní ČSSD ve volbách obhajovala 23 mandátů, ODS 3 mandáty a KSČM 1 mandát.\n\nVedle toho v roce 2014 probíhaly lednové doplňovací volby v senátním obvodu č. 80 – Zlín (za Tomia Okamuru, který byl zvolen poslancem Poslanecké sněmovny PČR) a zářijové doplňovací volby v obvodu č. 22 – Praha 10 (za Jaromíra Štětinu, který byl zvolen poslancem Evropského parlamentu).\n\nVolit do Senátu v každém kole může každý občan České republiky, který aspoň druhý den voleb dovrší 18. rok věku. Senátorem může být zvolen každý občan České republiky, který aspoň druhý den voleb dosáhl věku 40 let.\n\nŽádný z kandidátů nezískal v prvním kole nadpoloviční počet hlasů a nebyl tak zvolen senátorem, proto se ve všech 27 obvodech konalo druhé kolo voleb, do kterého postoupili dva nejúspěšnější kandidáti z prvního kola.\n\nVolby se uskutečnily ve volebních obvodech s číslem dělitelným třemi, tedy ve volebních obvodech:\n\n\n"}
{"id": "924258", "url": "https://cs.wikipedia.org/wiki?curid=924258", "title": "Kristus, příklad pokory", "text": "Kristus, příklad pokory\n\nKristus, příklad pokory je nejstarší česká postní píseň. Její text napsal Lukáš Pražský a byl zařazen do kancionálu Písničky z roku 1501, nápěv pochází z Rohova kancionálu.\n\nStala pevnou součástí písňového fondu protestantů i katolíků. V jednotném kancionále, v němž má upravený text, je označena číslem 307, v Evangelickém zpěvníku má číslo 311. Na Slovensku je známa jako \"Kristus, príklad pokory\" (v Jednotném katolickém zpěvníku má číslo 143).\n\n\n"}
{"id": "924261", "url": "https://cs.wikipedia.org/wiki?curid=924261", "title": "Ricky Martin (album)", "text": "Ricky Martin (album)\n\nRicky Martin má několik významů:\n"}
{"id": "924264", "url": "https://cs.wikipedia.org/wiki?curid=924264", "title": "Východní středohoří", "text": "Východní středohoří\n\nVýchodní středohoří je geomorfologická část Evropy v Německu. Navazuje na Českou vysočinu.\n\nNěmecká část České vysočiny odpovídá přírodnímu regionu \"Östliche Mittelgebirge\" (Východní středohoří), který se dělí na níže uvedené oblasti \"(Haupteinheitengruppen).\" Východní středohoří částečně pokrývají prostor třech subprovincií, definovaných v geomorfologickém členění Česka: krkonošsko-jesenické, krušnohorské a šumavské. \n\nNěmecké oblasti jsou orientačně seskupeny podle příslušných subprovincií.\n\n\nVýchodní středohoří na západě a severozápadě sousedí s regionem Westliche Mittelgebirge (Západní středohoří, od Harzu až po východní Francii a Benelux) a na jihozápadě s regionem Südwestliche Mittelgebirge / Stufenland (Jihozápadní středohoří a stupňoviny, zejména Franská Alba, Švábská Alba a Schwarzwald). Oba tyto regiony také patří do Hercynských pohoří. Na jihu (přibližně za Dunajem) navazuje Alpenvorland (Alpské podhůří), na severu pak Nordostdeutsches Tiefland (Severovýchodoněmecká nížina).\n\n\n\n"}
{"id": "924265", "url": "https://cs.wikipedia.org/wiki?curid=924265", "title": "Žulovo-rulová vysočina", "text": "Žulovo-rulová vysočina\n\nŽulovo-rulová vysočina nebo žulovo-rulová plošina, německy Granit- und Gneishochland nebo Granit- und Gneisplateau, je jeden ze základních krajinných a geomorfologických regionů Rakouska. Nachází se v jeho nejsevernější části a je vlastně přesahem České vysočiny na rakouské území, jehož zabírá asi 11 %. Kulturně a administrativně zhruba odpovídá regionům Mühlviertel a Waldviertel. \n\nNejvyšším bodem je pohraniční vrch Plechý (\"Plöckenstein\", 1378 m n.m.) na severozápadním okraji. Nejníže leží výtok Dunaje u Kremže (okolo 180 m n.m.).\n\nJde o geologicky stará, erozí ohlazená horstva, jejichž nejvyšší partie tvoří přirozenou hranici Čech. Na jihu je zhruba ohraničena Dunajem, i když na řadě míst se Dunaj prolamuje skrz tuto vysočinu (např. kaňonem Wachau). Geologickým podkladem je Český masiv, jehož hmota pod povrchem sahá dále na jih, hluboko pod Alpy, takže se soudí, že poskytovala jakousi oporu při alpském vrásnění.\nTéměř celá oblast patří do povodí Dunaje, a to přímo nebo prostřednictvím přítoků, vesměs levých: Mühl, Rodl, Gusen, Aist, Naarn, Krems, Kamp; severovýchodní partie je odvodňována Dyjí.\n\nOkrajové pohraniční části náleží také do povodí Labe, a to skrze pramenné oblasti Malše a Lužnice.\n\n\n\nÖstliches Niederes Waldviertel zahrnuje Unteres Thayahochland, Horner Mulde (Hornská kotlina, resp. Horner Becken, Hornská pánev) a Manhartsberg. Tato část se táhne až k národnímu parku Podyjí a ke Znojmu, navazuje tedy na Českomoravskou vrchovinu.\n\n(území podél Dunaje, včetně některých na pravém břehu):\n\n\n"}
{"id": "924267", "url": "https://cs.wikipedia.org/wiki?curid=924267", "title": "Carlos Ayala Vargas", "text": "Carlos Ayala Vargas\n\nCarlos de la Cruz Ayala Vargas (* Esplugues de Llobregat 2. dubna 1980) je španělským politikem, spoluzakladatem španělské Pirátské strany a bývalý lídr strany od jejího založení v roce 2006 do září 2010. Ayala studoval na Univerzitě Karla III. v Madridu a žije ve městě Ulea v Murcii.\n\n"}
{"id": "924268", "url": "https://cs.wikipedia.org/wiki?curid=924268", "title": "Eléonore Belgická", "text": "Eléonore Belgická\n\nPrincezna Eléonore Fabiola Victoria Anne Marie (* 16. dubna 2008 Anderlecht) je čtvrtým dítětem belgického krále Phillipa a jeho manželky Mathilde.\n\nJejími staršími sourozenci jsou princezna Elisabeth, princ Gabriel a princ Emmanuel.\n"}
{"id": "924269", "url": "https://cs.wikipedia.org/wiki?curid=924269", "title": "Seznam českých osobních železničních vozů", "text": "Seznam českých osobních železničních vozů\n\nSeznam českých osobních železničních vozů uvádí vozy klasické stavby, které používaly nebo používají české společnosti provozující veřejnou osobní železniční dopravu.\n\n\n"}
{"id": "924277", "url": "https://cs.wikipedia.org/wiki?curid=924277", "title": "Harry Edison", "text": "Harry Edison\n\nHarry „Sweets“ Edison (10. října 1915 Columbus, Ohio, USA − 27. července 1999 tamtéž) byl americký jazzový trumpetista. V roce 1933 nastoupil do orchestru, který vedli altsaxofonista James Jeter a tenorsaxofonista Hayes Pillars. V roce 1937 se přestěhoval do New Yorku a stal se členem orchestru Count Basieho, se kterým hrál do roku 1950. V roce 1944 byl jedním z hudebníků, kteří hráli ve filmu \"Jammin' the Blues\". Později pracoval jako studiový hudebník a hrál například na nahrávkách Franka Sinatry, Ella Fitzgeraldové nebo Billie Holiday. V roce 1992 získal ocenění NEA Jazz Masters.\n"}
{"id": "924284", "url": "https://cs.wikipedia.org/wiki?curid=924284", "title": "Susan Husseyová", "text": "Susan Husseyová\n\nSusan Husseyová, baronka Husseyová z North Bradley, GCVO (narozena 1. května 1939) je dvorní dámou-společnicí (viz úřad \"Woman of the Bedchamber\") na dvoře britské panovnice Alžběty II.\n\nLady Susan Katherine Waldegraveová se narodila jako pátá a nejmladší dcera 12. hraběte Waldegravea. Dne 25. dubna 1959 se provdala za Marmaduka Husseyho (pozdějšího předsedu guvernérské rady BBC) a mají spolu dvě děti, Jamese Arthura (narozen 15. srpna 1961) a Katherine Elizabeth (narozena 1. února 1964). \n\nJejí manžel byl povýšen na doživotního peera jako baron Hussey z North Bradley v roce 1996. \n\nLady Husseyová z North Bradley je sestrou lorda Waldegravea z North Hillu, 13. hraběte Waldegravea, doživotního peera a dřívějšího ministra kabinetu Konzervativců. \n\nJe známá jako Lady Susan Husseyová ve funkci úřadu “Woman of the Bedchamber”, a je kmotrou prince Williama, vévody z Cambridge. \n\nJejí manžel, lord Hussey, zemřel 27. prosince 2006 ve věku 83 let. \n\nJe Dámou-komturem Královského Viktoriánského Řádu (DCVO) a v rámci výročních poct k narozeninám v roce 2013 byla také jmenována Dámou-nositelkou Velkokříže Královského Viktoriánského Řádu (GCVO).\n"}
{"id": "924285", "url": "https://cs.wikipedia.org/wiki?curid=924285", "title": "František Fuksa", "text": "František Fuksa\n\nFrantišek Fuksa (2. února 1859 Horní Lhotka u Chotěboře – 27. prosince 1938 Praha) byl český právník a divadelní ředitel.\n\nVystudoval gymnázium v Německém Brodě, kam docházel každý den pěšky z rodné Horní Lhotky. Stal se úředníkem a později vykonával funkci tajemníka obce v Chlumci nad Cidlinou.. V letech 1884–1915 byl ve službách města Královské Vinohrady, kde vykonával funkci ředitele městských úřadů . Od roku 1907 byl členem správního výboru Spojeného družstva Národního divadla v Praze, jeho jednatelem (1910–1924), místopředsedou (1925–1930) od roku 1931 pak jeho předsedou . Ještě ve své funkci jednatele výboru Družstva pomohl prosadit v roce 1910 u ředitele Štecha Karla Hugo Hilara do funkce režiséra Divadla na Vinohradech.\n\nDne 4. září 1913 se dr. Fuksa stal po Václavu Štechovi třetím ředitelem Městského divadla na Královských Vinohradech a byl jím až do roku 1935, kdy z důvodu věku rezignoval a jeho nástupcem se stal JUDr. Bedřich Jahn. Za ředitelskou funkci dostával reprezentační paušál 60.000 korun ročně.\n\nPo nástupu dr. Fuksy do funkce ředitele se stal K. H. Hilar dramaturgem a v roce 1914 šéfem činohry . Po krizi vinohradských souborů (související s finanční situací divadla, existencí dvou souborů – činohry a opery a s požadavky členů souborů na zvýšení mezd), která vyvrcholila stávkou zpěvohry a zaměstnanců proti vedení divadla a proti uměleckému šéfovi K. H. Hilarovi byla za ředitelování dr. Fuksy rozhodnuto od sezony 1919/1920 provozovat v Městském divadle pouze činohru.\n\nV období, kdy byl ředitelem, byla k Městskému divadlu připojena pobočná scéna – Komorní divadlo – v Hybernské ulici č. 10 (bývalý i pozdější hotel Central). Náklady na adaptaci divadla v letech 1929–1930 činily celkem 2.994.921,95 korun, přičemž dr. Fuksa přispěl z vlastních prostředků částkou 120.000 korun.\n\nPo Hilarově odchodu do ND v roce 1920, přijal dr. Fuksa v roce 1921 do divadla režiséra Jaroslava Kvapila, který se stal od sezóny 1921/1922 i uměleckým šéfem a přivedl si do divadla jako dramaturga Karla Čapka . V roce 1922 na protest proti odchodu předních členů souboru, režisérů Karel Dostala a Václava Vydry do Národního divadla, které jim nabídlo mnohem výhodnější podmínky, než bylo Divadlo na Vinohradech schopno poskytnout, podal ředitel Fuksa spolu s Jaroslavem Kvapilem a Karlem Čapkem demisi, kterou však později odvolali. Po odchodu režiséra Kvapila z Vinohradského divadla v roce 1928 řídil činohru přímo dr. Fuksa . V období, kdy byl Fuksa ředitelem divadla, nastoupili do vinohradského souboru noví členové, mj. Karel Vávra, Bedřich Vrbský, Ludvík Veverka, František Kovářík, František Smolík, Zdeněk Štěpánek, Jaroslav Vojta, Václav Vydra, Míla Pačová, Olga Scheinpflugová, později i Hugo Haas,\nFrantišek Kreuzmann, Gustav Hilmar, Marie Bečvářová a Vladimír Řepa. K režisérům přibyli Jan Bor, Bohuš Stejskal a František Salzer. Dramaturgy se stali dr. Frank Tetauer a dr. František Langer.\n\nSekretářkou ředitele Fuksy byla Lila Bubelová, která byla sama i autorkou divadelních her (např. \"Případ Terezy Málkové, Služka, Slečna Pusta, Pohár,\" aj.), uváděných na scéně Divadla na Vinohradech.\n\nPsal články do časopisu \"Osvěta\", \"Samosprávný obzor\", přispíval do \"Ottova slovníku naučného\".\n\nS manželkou Miroslavou měl syna Jiřího. Jiří Fuksa byl hlavním podílníkem biografu \"Minuta\", provozovaného při Komorním divadle.\n\nFrantišek Kovářík\n\n\nStanislav Lom\n\n\nZdeněk Štěpánek\n\nJan Port\n\nFrantišek Černý\n\n\nBedřich Jahn\n\nOtomar Korbelář\n\n\n"}
{"id": "924286", "url": "https://cs.wikipedia.org/wiki?curid=924286", "title": "VP9", "text": "VP9\n\nVP9 je otevřený formát komprese videa vyvíjený firmou Google. Dříve byl vyvíjený pod názvem Next Gen Open Video (NGOV) a VP-Next. VP9 je nástupcem VP8. Obě normy využívají formátu video souboru WebM. Kodek je již implementován v knihovně libvpx.\n\nVývoj VP9 začal ve třetím čtvrtletí roku 2011. Jedním z cílů VP9 je snížení přenosové rychlosti o 50 % ve srovnání s VP8, při zachování stejné kvality obrazu. V prosinci 2012 byl VP9 dekodér přidán do webového prohlížeče Chromium, o něco později i do prohlížeče Google Chrome ve verzi 25. 8. května 2013 Google oznámil dokončení VP9. 1. července 2013 Google oznámil, že VP9 bylo povoleno ve výchozím nastavení vývojové verze Google Chrome. 3. října 2013 byl přidán VP9 dekodér do FFmpeg a 15. listopadu 2013 do Libav. 7. ledna 2014 společnost Ittiam představila svůj VP9 dekodér na architektuře ARM, postavený ve spolupráci s ARM a Google. 18. března 2014 Mozilla přidala podporu VP9 do Firefoxu verze 28.\n\nPrvní hardwarové dekodéry VP9 ve svých čipech představili Nvidia a MediaTek, během roku 2014 či během dalšího roku tak má učinit ještě několik dalších předních výrobců. Podporu přehrávání VP9 video formátu ve video tagu HTML5 mají prohlížeče Chromium, Chrome, Firefox, Opera. Formát VP9 bude také podporován v rozhraní WebRTC, otevřeném standardu pro komunikaci v reálném čase pomocí webového prohlížeče. WebRTC už podporují webové prohlížeče Firefox, Opera a Chrome. Videoserver YouTube svá videa v rozlišení 4K ukládá do formátu VP9. Podpora VP9 je zahrnuta v některých z nových generací chytrých mobilních telefonů, tabletů a chytrých televizorů. Výrobci kamer Sony, LG a Panasonic představili první produkty umožňující záznam do VP9. VP9 přehrají multimediální přehrávače VLC, KMPlayer, MPlayer, Winamp, Miro. Podpora pro VP9 je zahrnuta i v multimediálních frameworcích FFmpeg a Libav.\n\n\n"}
{"id": "924291", "url": "https://cs.wikipedia.org/wiki?curid=924291", "title": "Antoine Roussel", "text": "Antoine Roussel\n\nAntoine Roussel (* 21. listopadu 1989, Roubaix, Francie) je francouzský hokejový útočník hrající za tým Vancouver Canucks v NHL. V letech 2012, 2013, 2014 a 2015 reprezentoval Francii na mistrovství světa.\n\n"}
{"id": "924296", "url": "https://cs.wikipedia.org/wiki?curid=924296", "title": "Conradin Kreutzer", "text": "Conradin Kreutzer\n\nConradin Kreutzer (22. listopadu 1780, Meßkirch, Fürstenberské knížectví, Svatá říše římská – 14. prosince 1849, Riga, Ruské impérium) byl německý raně romantický hudební skladatel. Složil 50 oper a singspielů, komponoval rovněž komorní hudbu. Je považován – vedle Carla Marii von Webera, Heinricha Marschnera nebo Louise Spohra – za významného tvůrce německé raně romantické opery.\n\nOpery \"Nocleh v Granadě\" (na Braunovo libreto) a \"Meluzína\" (na Grillparzerovo libreto) komponoval Kreutzer v letech 1832 až 1833 v Bílé Lhotě. \"Nocleh v Granadě\" pak dokončil roku 1834 během svého pobytu v Uherském Hradišti.\n\n\n\n"}
{"id": "924297", "url": "https://cs.wikipedia.org/wiki?curid=924297", "title": "Juniorská liga 2013/14", "text": "Juniorská liga 2013/14\n\nJuniorská liga 2013/14 byl druhý ročník soutěže nazvané Juniorská liga. Ta byla a je určená hráčům do 21 let s výjimkou startu několika hráčů. Soutěže se účastnilo 21 týmů, z nichž 16 muselo tým postavit povinně jako týmy hrající Gambrinus ligu 2013/14, mezi nimi nově 1. SC Znojmo, a dalších pět týmů přihlásily kluby FC Hradec Králové, který sestoupil z Gambrinus ligy, FC MAS Táborsko, a nově i FK Varnsdorf, FK Fotbal Třinec a FK Pardubice. Všechny zmíněné týmy působily ve Fotbalové národní lize. Ze soutěže se naopak odhlásilo SK Dynamo České Budějovice.\n\nSoutěž odstartovala v pondělí 29. července 2013 a poslední utkání bylo odehráno 5. června 2014. Každý tým odehrál dvě utkání proti všem soupeřům, a každý tým hrál 40 zápasů, což je o 6 více než v minulém ročníku. Juniorský titul vyhrála SK Slavia Praha, obhájce titulu FC Zbrojovka Brno skončilo na druhém místě.\n\nPoznámky:\n\n \n\nAktualizováno na konci ročníku\nZdroj: Juniorská liga\n\nAktualizováno na konci ročníku\nZdroj: Juniorská liga\n\nV každém utkání Juniorské ligy vybírá \"Hráče utkání\" redaktor webu juniorskaliga.cz přítomný přímo na stadionu. Po odehrání celého kola vybírá redakce juniorskaliga.cz z \"Hráčů utkání\" jednoho Hráče kola.\n\n\n"}
{"id": "924299", "url": "https://cs.wikipedia.org/wiki?curid=924299", "title": "Kaple Panny Marie Pomocnice křesťanů (Hamr na Jezeře)", "text": "Kaple Panny Marie Pomocnice křesťanů (Hamr na Jezeře)\n\nKaple Panny Marie Pomocnice křesťanů se nachází na vrchu Křížovém vrchu v obci Hamr na Jezeře, ve východní části okresu Česká Lípa. Je zrenovovaná a zapsána mezi kulturními památkami od roku 1965.\n\nKaple Panny Marie Pomocnice křesťanů byla postavena v roce 1832. Kameny na její stavbu byly přivezeny z nedalekého hradu Děvín, pro obvodové zdivo byly získány na místě. Ke kapli byly vybudovány dlouhé kamenné schody, po nichž přicházelo procesí poutníků.\n\nPo roce 1945 byla kaple poničena jak lidmi, tak povětrnostními vlivy, zařízení bylo rozkradeno. Až po roce 1992 započaly práce na její opravě. Byla opravena střecha a doplněna obrazová výzdoba.\nV roce 1998 byla kaple znovu vysvěcena.\n\nNáleží k římskokatolické farnosti ve 3 km vzdáleném městě Stráž pod Ralskem. \n\n"}
{"id": "924302", "url": "https://cs.wikipedia.org/wiki?curid=924302", "title": "Michael Rosswess", "text": "Michael Rosswess\n\nMichael Rupert Rosswess (* 11. června 1965 Dudley, West Midlands, Anglie) je bývalý britský atlet, sprinter.\n\nV roce 1988 reprezentoval na Letních olympijských hrách v jihokorejském Soulu, kde postoupil do finále běhu na 200 metrů. V něm obsadil časem 20,51 s 7. místo. Největších úspěchů dosáhl v hale. V roce 1989 vybojoval na halovém ME v nizozemském Haagu bronzovou medaili v běhu na 60 metrů. Stejného výsledku dosáhl rovněž na evropském halovém šampionátu v italském Janově v roce 1992 a bronz získal také na následujícím halovém ME v Paříži o dva roky později.\n\nK jeho úspěchům patří také 5. místo, kterého dosáhl na halovém MS 1989 v Budapešti. V semifinále si zaběhl časem 6,58 s osobní rekord na šedesátimetrové trati. Ve finálovém kole by tento výkon stačil na stříbrnou medaili, avšak ve finále cílem proběhl v čase 6,64 s.\n\n"}
{"id": "924314", "url": "https://cs.wikipedia.org/wiki?curid=924314", "title": "141 (číslo)", "text": "141 (číslo)\n\nSto čtyřicet jedna je přirozené číslo. Následuje po číslu sto čtyřicet a předchází číslu sto čtyřicet dva. Řadová číslovka je \"stočtyřicátýprvní\" nebo \"stojednačtyřicátý\". Římskými číslicemi se zapisuje CXLI.\n\nSto čtyřicet jedna je\n\n\n\n"}
{"id": "924318", "url": "https://cs.wikipedia.org/wiki?curid=924318", "title": "Hostitel (film)", "text": "Hostitel (film)\n\nHostitel (v anglickém originále The Host) je americký romantický science fiction film z roku 2013. Jde o adaptaci stejnojmenné knihy Stephenie Meyerové. Scénář napsal a režíroval Andrew Niccol a v hlavních rolích se objevili Saoirse Ronanová, Max Irons, Jake Abel, William Hurt a Diane Kruger. Film přišel do českých kin dne 28. března 2013, do amerických o den později. U kritiků se s ohlasy příliš nesetkal a ve výdělcích též neměl moc velký úspěch.\n\nV budoucnosti je lidská rasa téměř ovládnuta mimozemskými parazity, kteří jsou nazýváni Duše. Melanie Stryder, jednu z posledních přeživších lidí, zajme Hledačka (Diane Kruger) a vloží do ní duši se jménem Poutnice, aby jim pomohla zjistit místo, kde se schovávají jedni z posledních neovlivněných lidí. Nicméně Melanie proceduru přežije a začíná bojovat o kontrolu nad svým tělem.\n\nPoutnice objeví, že Melanie byla zachycena při hledání potravy pro sebe, svého bratra Jamieho a přítele Jareda Howa a že hledali jejího strýce Jeba, který žije ve srubu na poušti. Poutnice ztrácí kontrolu nad Melanie a Hledačka se rozhodne, že chce být do Melanie vložena sama, aby získala potřebné informace. Poutnici se s pomocí Melanie zdaří utéct a sama se vydává do pouště, kde jí vyčerpanou najde skupina lidí, ve které se nachází i Jeb. Vezmou ji do řady podzemních jeskyní a zjistí, že zde žijí i Jamie a Jared.\n\nPoutnice je od ostatních izolována, protože jsou všichni vůči ní nepřátelští a vidí ji jako cizince a potenciální hrozbu. Nakonec začne s lidmi komunikovat, kteří ji začínají pomalu věřit a zamiluje se do jednoho z nich, Iana O'Shea. Poutnice pomalu začíná věřit, že duše by neměly krást svobodnou vůli lidí. Ačkoliv Melanie nakázala Poutnici, aby nikomu neříkala, že je stále naživu, tak se to lidé dozví od Jamieho (jediné osoby, které to mohla říct). Mezitím se Hledačka dozví, že lidé se nacházejí někde na poušti, ale nenajde je. Poté, co je málem zajala hledačka se Ianův bratr Kyle pokusí Poutnici zabít, ale zastaví ho Ian a další člověk Wes. Po tomto incidentu se Jared také dozví, že je Melanie naživu.\n\nPoutnice je zděšena, když zjistí, že Doktor, lékař celé skupiny, experimentoval s lidmi, kteří byli napadeni dušemi, vyndal duše z jejich těla a zabil je. Poutnice se od ostatních izoluje, ale souhlasí s tím, že pomůže Jaredovi dostat se do lékařského střediska, aby ukradla technologii, která by vyléčila Jamieho. V tomto procesu na ně zaútočí Hledačka, kterou ovšem postřelí a zajme Jeb. Hledačku vezmou do jeskyní, vyjmou ji z jejího hostitele a Poutnice ji pošle na vzdálenou planetu.\n\nPoutnice učí Doktora, jak vyjmout duše z těl lidí, aniž by duším ublížili a požádá o to, aby mohla být vyjmuta z Melanina těla, aby mohla mít Melanie svůj život zpátky. Melanie protestuje a pohádá se s Poutnicí, ale Doktor s procedurou souhlasí. Ale než by nechal Poutnici zemřít, tak ji radši vloží do Pet (Emily Browningová), dívky, které odumřel mozek poté, co z ní byla vyjmuta duše, čímž zajistí, že Poutnice může žít bez toho, že by ublížila jiné duši. Poutnice, která je nyní v těle Pet, začne chodit s Ianem, zatímco Melanie se opět dává dohromady s Jaredem. O několik měsíců později se Poutnice a ostatní setkávají s další skupinou lidí, kteří žijí s dušemi v míru.\n\n"}
{"id": "924321", "url": "https://cs.wikipedia.org/wiki?curid=924321", "title": "Robert Segmüller", "text": "Robert Segmüller\n\nRobert Segmüller (* 9. června 1945) je bývalý český fotbalista, útočník.\n\nV československé lize hrál za Škodu Plzeň a Slavii Praha. Nastoupil ve 134 utkáních a dal 57 gólů. V Poháru vítězů pohárů nastoupil ve 2 utkáních a v Poháru UEFA nastoupil nastoupil ve 4 utkáních. Vítěz Českého a finalista Československého poháru 1973/74. Dále hrál i za VCHZ Pardubice a ČKZ Rakovník.\n\n\n"}
{"id": "924322", "url": "https://cs.wikipedia.org/wiki?curid=924322", "title": "Hvězdná noc", "text": "Hvězdná noc\n\nHvězdná noc ( ) je obraz od nizozemského postimpresionisty Vincenta van Gogha, na němž převládají barvy noci. Olejomalbu namaloval v červnu 1889. Kompozice zachycuje pohled z pokojového okna sanatoria v jihofrancouzském městě Saint-Rémy-de-Provence. Přestože obraz zobrazuje noční výjev, umělec jej vytvořil po paměti během dne. Dílo je od roku 1941 součástí stálé kolekce newyorského Muzea moderního umění, konkrétně je pak zahrnuto do odkazu Lillie P. Blissové.\n\nObraz patří mezi nejznámější malby Van Gogha a v jeho uměleckém vývoji představuje konečný příklon k výraznějšímu imaginativnímu osvobození.\n\nV dopise z dubna 1888 směřovaném příteli Émilu Bernardovi vyjádřil Van Gogh touhu namalovat noční oblohu a vznesl dotaz, zdali by mohl svůj záměr realizovat přímo v přírodě, jak to činili impresionisté.\nV září 1888, před prosincovým zhroucením, které vyústilo v hospitalizaci v Arles, namaloval obraz \"Hvězdná noc nad Rhônou\" (malba vlevo). Dílo vzniklo přímo v přírodě, když maloval v noci pod plynovou lampou. Svému mladšímu bratru Theovi napsal:\n\nV květnu 1889 se Van Gogh rozhodl uchýlit do sanatoria v provensálském Saint-Rémy, kde prožil zbytek roku. Čas naplněný prací byl plodný, přestože docházelo k opakovaným atakám, které pro něj znamenaly neschopnost tvorby. Krajina v okolí sanatoria jej inspirovala ke vzniku \"Hvězdné noci\", obrazu namalovaného v červnu 1889. Na rozdíl od předchozí práce \"Hvězdné noci nad Rhônou\", byla noční scenérie vytvořena za denního světla, z nočních vzpomínek.\n\nUprostřed září 1889, po těžké krizi trvající od poloviny července do konce srpna, uvažoval o tom, že \"Hvězdnou noc\" zahrne do příští série obrazů, které odešle mladšímu bratru Theu van Goghovi do Paříže. Aby snížil přepravní náklady, vyřadil ze zásilky tři díla, včetně \"Hvězdné noci\", již nakonec odeslal až v další várce. Když Theo po doručení nákladu okamžitě neodpovídal, dotázal se Vincent bratra na obrazy ještě jednou, a až následně obdržel jeho komentář ke své poslední práci.\n\nV centrální pozici je zachycena obec a nad ní vířící nebe. Pohled vychází ze sanatoria směrem k severu. Do pravé části je zasazen masiv Alpilles (Alpiček). Přesto se zdá, že na obrazu existuje drobný nesoulad mezi skutečnou scenérií masivu a navazujícími kopci, které jako by pocházely z jiné části okolní krajiny, položené jižně od sanatoria. Do levé části kompozice byl přidán cypřišový strom. Van Gogh již při svém pobytu v Arles přesunul na obrazu \"Hvězdná noc nad Rhônou\" pozici souhvězdí Velké medvědice ze severu na jih.\n\n\n\n"}
{"id": "924324", "url": "https://cs.wikipedia.org/wiki?curid=924324", "title": "Karel Sedláček (fotbalista)", "text": "Karel Sedláček (fotbalista)\n\nKarel Sedláček (* 3. července 1933) je bývalý český fotbalista, útočník.\n\nV lize hrál za Baník Ostrava a Tankistu Praha. V československé lize nastoupil ve 123 utkáních a dal 23 gólů. Za juniorskou reprezentaci nastoupil ve 2 utkáních a za reprezentační B-tým nastoupil v 1 utkání.\n\n\n"}
{"id": "924325", "url": "https://cs.wikipedia.org/wiki?curid=924325", "title": "Synelnykove", "text": "Synelnykove\n\nSynelnykove (, ) je město v Dněpropetrovské oblasti na Ukrajině. Leží na Voroně, 28 kilometrů dlouhém přítoku Dněpru, ve vzdálenosti 48 kilometrů na jihovýchod od Dnipra. Žije v něm obyvatel.\n\nJe zde významný železniční uzel.\n\n"}
{"id": "924328", "url": "https://cs.wikipedia.org/wiki?curid=924328", "title": "Tibor Semenďák", "text": "Tibor Semenďák\n\nTibor Semenďák (* 3. února 1946) je bývalý československý fotbalista, obránce.\n\nV československé lize hrál za Spartu Praha. Nastoupil ve 101 ligových utkáních a dal 1 gól. V Poháru mistrů evropských zemí nastoupil ve 4 utkáních, v Poháru vítězů pohárů nastoupil ve 2 utkáních a v Poháru UEFA nastoupil nastoupil ve 4 utkáních. Vítěz Českého a Československého poháru 1971/72. Dorostenecký mistr Československa 1963/64. V nižší soutěži hrál i za TJ VCHZ Pardubice.\n\n\n"}
{"id": "924333", "url": "https://cs.wikipedia.org/wiki?curid=924333", "title": "Alife", "text": "Alife\n\nAlife je italská obec v provincii Caserta v oblasti Kampánie.\n\nV roce 2010 zde žilo 7 614 obyvatel.\n\nAlvignano, Baia e Latina, Dragoni, Gioia Sannitica, Piedimonte Matese, San Potito Sannitico, Sant'Angelo d'Alife\n"}
{"id": "924338", "url": "https://cs.wikipedia.org/wiki?curid=924338", "title": "Izsófalva", "text": "Izsófalva\n\nIzsófalva (před rokem 1950 Disznóshorvát) je obec v maďarské župě Borsod-Abaúj-Zemplén, v okrese Kazincbarcika. V roce 2011 zde žilo 1 732 obyvatel.\n\nObec se rozkládá v údolí potoka Ormos-patak. Území obce je protáhlé od jihu k severu, údolím prochází silnice č.2609 a souběžně s ní i železniční trať. Obec je vzdálena od okresního města zhruba 8 km směrem na sever.\n\n"}
{"id": "924341", "url": "https://cs.wikipedia.org/wiki?curid=924341", "title": "Pierre Bérégovoy", "text": "Pierre Bérégovoy\n\nPierre Bérégovoy (23. prosince 1925 – 1. května 1993) byl francouzský sociálnědemokratický politik ukrajinského původu.\n\nV letech 1992–1993 byl premiérem Francie. V letech 1982–1984 byl ministrem sociálních věcí, 1984–1986 a 1988–1992 ministrem financí, roku 1993 kráce ministrem obrany. V období 1981–1982 byl kancléřem prezidenta François Mitterranda. V letech 1988–1993 byl starostou třicetitisícového města Nevers. Byl představitelem Socialistické strany. Jeho vláda přijala zákon o sexuálním obtěžování. Přiměl svého ministra městského rozvoje Bernarda Tapieho k rezignaci kvůli korupčnímu skandálu. Roku 1993 spáchal z nejasných důvodů sebevraždu. Média hojně spekulovala i o vraždě.\n\n"}
{"id": "924346", "url": "https://cs.wikipedia.org/wiki?curid=924346", "title": "Synagoga v Kůzové", "text": "Synagoga v Kůzové\n\nBývalá synagoga stojí v severovýchodní části obce Kůzová (Wallisgrün) jako čp. 38.\n\nJedná se o podlouhlou roubenou stavbu, jež byla k náboženským účelům využívána do počátku 20. století. V roce 1949 byla zakoupena do soukromého vlastnictví a v současnosti je po přestavbě využívána jako rekreační obydlí.\n\nMístní židovská obec měla k dispozici templ od roku 1783, k dokončení stavby došlo v roce 1812. Ve stejném roce (1783) byl založen také židovský hřbitov mezi dnešními Kožlany a Strachovicemi, nyní známém jako židovský hřbitov v Kožlanech. Mikve zde byla od založení místní židovské obce.\n\n"}
{"id": "924347", "url": "https://cs.wikipedia.org/wiki?curid=924347", "title": "Bad Wimpfen", "text": "Bad Wimpfen\n\nBad Wimpfen je lázeňské město v Německu. Nachází se ve spolkové zemi Bádensko-Württembersko, v zemském okrese Heilbronn a v metropolitní oblasti Stuttgartu. Leží na levém břehu Neckaru, ve svahu nad řekou, kolem středověkého falce. V roce 1803 se Bad Wimpfen stalo svobodným městem. V roce 2011 zde žilo 6 743 obyvatel.\n\nStarosta je volen přímo oprávněnými voliči na dobu 8 let. Úřad starosty zastávali:\n"}
{"id": "924361", "url": "https://cs.wikipedia.org/wiki?curid=924361", "title": "Nakléřovská výšina", "text": "Nakléřovská výšina\n\nNakléřovská výšina ( ) je hora ve východní části Krušných hor vysoká 703 m n. m.\n\nOkolo Nakléřovské výšiny přitáhl 30. srpna 1813 pruský generál Kleist k bitvě u Chlumce. Jeho vojsko prošlo vsí Nakléřov a uzavřelo napoleonskou armádu vedenou generálem Vandammem. Připomínkou Kleistova vítězství je pomník z roku 1913 stojící při silnici 248 z Nakléřova do Telnice.\nNapoleon se s porážkou a zajetím Vandamma nesmířil, ve snaze pokořit \"Českou armádu\" vtrhl 17. září Nakléřovským průsmykem naposledy do Čech. Z věže později zaniklého kostela svatého Josefa stojícího na úpatí Nakléřovské výšiny údajně pozoroval neúspěšný pokus o rozvinutí vojsk u Varvažova a 18. září 1813 odtáhl.\n\nKe stému výročí bitvy u Chlumce byla na vrcholu postavena 21 m vysoká rozhledna nazvaná k poctě panujícího císaře Franze Josefa I. \"Kaiserwarte\". Po vzniku Československa a rozchodu se vším rakouským a habsburským byla v roce 1921 přejmenována \"Carl-Weis-Warte\" podle ústeckého zakladatele horského spolku. Kamenná rozhledna se 29. ledna 1944 v bouři zřítila a již nebyla obnovena. Její zbytky jsou v terénu stále dobře patrné.\n\nKostel neznámého zasvěcení stával na úpatí výšiny již v době předhusitské. V letech 1679-83 byl na jeho místě postaven kostel Svatého Josefa, který byl přestavěn v roce 1697. Stál až do 28. dubna 1975, kdy byl odstřelen z rozhodnutí ONV Ústí n. L. střelmistry z Výzkumného ústavu hnědého uhlí v Mostě. Na místě kostela měl být postaven obří pomník ke třicátému výročí Osvobození. Zdaleka viditelný pomník měl být podle některých zdrojů ve tvaru svítící rudé hvězdy připomínající příjezd Rudé armády. Po kostelu, po ohradní zdi obklopující hřbitov ani po hřbitovu samotném, se nezachovala v terénu žádná stopa.\n\nOkolo kopce prochází dálnice D8, která se na úpatí stáčí k severozápadu, protíná úbočí tunelem Libouchec, překonává mostem Jílovský potok a pokračuje tunelem Panenská ke státní hranici se SRN.\n\n"}
{"id": "924364", "url": "https://cs.wikipedia.org/wiki?curid=924364", "title": "Synagoga v Lochovicích", "text": "Synagoga v Lochovicích\n\nBývalá synagoga stojí v obci Lochovice, cca 50 m jižně od obecního úřadu v ulici U luhu jako čp. 95 a 124.\n\nBudova byla postavena v roce 1845 a kromě modlitebny měla také prostory sloužící k výuce. Roku 1904 byla zakoupena soukromými majiteli a přestavěna na dílny a byt, do současanosti je využívána jako obytný dům.\n\nK pohřbům místní židovská komunita využívala hřbitovy v Běštíně, Litni a Praskolesích.\n\n"}
{"id": "924366", "url": "https://cs.wikipedia.org/wiki?curid=924366", "title": "GtkRadiant", "text": "GtkRadiant\n\nGtkRadiant je program vyvíjený společnostmi id Software a Loki Software spolu s dalšími dobrovolníky z řady komunity hráčů. Je určený k tvorbě tzv. map do řady počítačových her.\n\nKořeny programu sahají až k id Softwaru. První editor map pro hru Quake a hry založené na její technologii byl QuakeEd. S příchodem hry Quake II byl uvolněn nástroj QE4, s kterým id Software vytvořil mapy pro danou hru. Robert Duffy převzal zdrojové kódy pro nový editor QERadiant, který získal na popularitě. id Software neváhal a vytvořil podobný editor Q3Radiant pro svoji hru Quake III Arena. Tyto programy byly pouze pro operační systémy řady Windows.\n\nV roce 2001 byla uveřejněna první verze programu GtkRadiant, založená na předchozím editoru Q3Radiant. Rozdíl nastal v přenositelnosti mezi platformami. Poprvé vývojáři použili jádro GTK+, což umožnilo uvolnit program také pro operační systémy Linux a Mac OS X. Jako první editor podporoval více her najednou pomocí tzv. \"herních balíčků\" (anglicky game pack). Timothee Besset, který se postaral o přenositelnost na Linux, převzal práva pro správu zdrojových kódů editoru.\n\nGtkRadiant je svobodný software distribuovaný pod licencí GNU GPL. Nějakou dobu byly zdrojové kódy k dispozici na FTP serveru id Softwaru, hlavně kvůli přibaleným částem zdrojových kódů hry Quake III Arena. Tento systém dvojí licence nebyl pro vývoj programu příliš výhodný, což znesnadnilo používání editoru mimo komerční projekty. 19. října 2005 byl zdrojový kód hry Quake III Arena spolu se zdrojovým kódem programu Q3Radiant pod licencí GNU GPL. Licence pro editor GtkRadiant a jeho nástroje (především , program pro tvorbu binárních BSP souborů) byla únoru 2006 změněna a program byl 17. února uvolněn pod licencí GNU GPL.\n\nVedle GtkRadiantu ještě existuje jeden jeho fork: DarkRadiant (stránky projektu jsou v sekci externí odkazy). Ten byl optimalizován pro hry používající engine id Tech 4. Zpočátku byl určen pro level designéry modifikace hry Doom 3: \"The Dark Mod\" (stránky modifikace jsou přiloženy v sekci externí odkazy).\n\nAneb dnešní verze GtkRadiantu. ZeroRadiant bylo pracovní označení pro ohlášení vyvíjené verze GtkRadiantu, 1.6.0. Nové verze jsou postaveny na základech starší verze 1.4, ovšem oproti ní mají i nějaké další vylepšení:\n\nDosavadní verze 1.6.4 je poslední stabilní verzí programu. V současnosti na vývoji programu pracuje řada dobrovolníků spolu se společností id Software. Prozatím není oznámena další verze programu.\n\nÚplný seznam her podporovaných editorem je k nalezení na vývojářském webu projektu. Zde je uveden seznam nejznámějších her, které GtkRadiant v současné době podporuje.\n\n\n"}
{"id": "924368", "url": "https://cs.wikipedia.org/wiki?curid=924368", "title": "Antipop", "text": "Antipop\n\nAntipop je šesté studiové album americké rockové skupiny Primus, vydané v říjnu 1999 u vydavatelství Interscope Records a Prawn Song Records. Jde o poslední album skupiny až do roku 2011, kdy vyšlo \"Green Naugahyde\" a poslední, na kterém hrál bubeník Bryan Mantia.\n\n"}
{"id": "924369", "url": "https://cs.wikipedia.org/wiki?curid=924369", "title": "Andy Serkis", "text": "Andy Serkis\n\nAndrew Clement Serkis (* 20. duben 1964) je anglický herec známý využíváním optických speciálních efektů CGI. Takto ztvárnil například Gluma v Pánovi prstenů, King Konga (2005) nebo Caesara ve \"Zrození Planety opic\". Peter Jackson věděl, že nejde, aby Gluma hrál převlečený herec, ale nechtěl ani použít počítačové efekty. Andy Serkis dokázal, že něco takového je možné. Nasnímali mu různé body na těle, zvláště v obličeji, a pak kolem nich udělali tělo Gluma. Když se do kin dostal , společně s ním se objevil nápad vytvořit novou oscarovou kategorii za nejlepší počítačovou postavu. Stejným způsobem natočil s Peterem Jacksonem King Konga. Kvůli této roli Serkis navštívil Afriku, aby mohl studovat gorily v přirozeném prostředí. V sequelové trilogii Star Wars hrál nejvyššího vůdce Snokea.\n\n\n"}
{"id": "924372", "url": "https://cs.wikipedia.org/wiki?curid=924372", "title": "Les Claypool", "text": "Les Claypool\n\nLes Claypool (* 29. září 1963 Richmond, Kalifornie, USA) je americký baskytarista a zpěvák. V letech 1979−1981 a znovu 1986−1988 byl členem skupiny Blind Illusion. V roce 1984 založil skupinu Primus, kterou vedl až do jejího rozpadu v roce 2000; později ji několikrát obnovil, ale až z obnovení v roce 2010 vzešlo její nové album. V různých obdobích působil v dalších projektech; mimo to hrál na albech dalších interpretů, jako jsou Tom Waits, Metallica nebo Adrian Belew.\n\nV roce 1989 založil vydavatelství Prawn Song Records pojmenované podle vydavatelství Swan Song Records založeného skupinou Led Zeppelin.\n\n"}
{"id": "924374", "url": "https://cs.wikipedia.org/wiki?curid=924374", "title": "Propellerheads", "text": "Propellerheads\n\nPropellerheads bylo britské big beatové duo. Založeno bylo v roce 1995.\n\n\n\n"}
{"id": "924375", "url": "https://cs.wikipedia.org/wiki?curid=924375", "title": "Arabský bublák", "text": "Arabský bublák\n\nArabský bublák je plemeno holuba domácího pocházející z arabských zemí. Do Evropy se dostal po druhé světové válce, nejprve se rozšířil v Německu a v posledních dvaceti letech je chovaný i v České republice. V seznamu plemen EE patří do plemenné skupiny bubláků, jeho patronát drží Německo a je zapsán pod číslem 0514.\n\nNa Blízkém východě jsou tito holubi chováni už velmi dlouho, ale nemají žádný celosvětový standard, v různých zemích se chová v různých podobách. Jeho místní forma je pravděpodobně i siamský bublák nebo holub kokah z Indie. Má proto různá místní pojmenování, jako je syrský hladkohlavý bublák, štěkající jemenský holub nebo súdánský smějící se holub. V Saúdské Arábii je nazýván \"Sanhadži\". Do Evropy byl importován z Mekky v 50. a 60. letech 20. století.\n\nJe to holub tzv. polního typu, velikostí i tvarem těla připomíná menšího holuba skalního. Hlava je poměrně malá, dobře zaoblená, se středně dlouhým světlým zobákem. Oči jsou vždy tmavé, obtažené úzkými šedými až světle masovými obočnicemi. Krk je středně dlouhý, s hrdlem vyplněným lalůčkem. Hruď ptáka je trochu širší a krásně zaoblená, záda se lehce svažují směrem k ocasu, ten je uzavřený a střední délky. Běháky jsou neopeřené.\n\nOpeření arabského bubláka je vždy dobře přilehlé. Chovají se v množství barevných a kresebných rázů: Bílí, černí, modří pruhoví a kapratí, žlutě a červeně atlasoví, dominantně červení a žlutí, červeně a žlutě plaví a jako straky v černé, modré, dominantní červené a žluté barvě. Kresba strakatých ptáků by měla být co nejpravidelnější. Červeně atlasoví mají červený lesk na krku a horní hrudi a šedomodré mourované štíty s tmavými pruhy. Ocasní pruh je též tmavý, naopak vnitřní plocha letek načervenalá. Žlutě atlasoví mají žlutý krk a horní hruď a šedomodré mourované štíty křídel, opět s tmavými pruhy. Ocasní pruh je u žlutě atlasových ptáků tmavý, vnitřní strana ručních letek je nažloutlá.\n\nZvláštním znakem arabského bubláka je jeho hlasový projev. Všichni bubláci se vyznačují vrkáním prodlouženým v dlouhotrvající zvuk. Z Evropy pocházející plemena bubláků mají však společné dvě věci: vycházejí z bucharského bubláka a jejich bublání se plemeno od plemene příliš neliší, a hlavně se u nich šlechtění zaměřilo spíše na vylepšení barvy či rozvoj pernatých ozdob. Arabský bublák získává popularitu právě proto, že pořád opravdu bublá. Jeho bublání se podobá smíchu či zpěvu.\n\nJeho chov je snadný, arabský bublák je temperamentní a přitom krotký, vhodný do voliérového i volného chovu. Je velmi plodný a dobře odchovává holoubata.\n"}
{"id": "924377", "url": "https://cs.wikipedia.org/wiki?curid=924377", "title": "Seznam měst v Kazachstánu", "text": "Seznam měst v Kazachstánu\n\nToto je seznam měst v Kazachstánu:\n\n"}
{"id": "924378", "url": "https://cs.wikipedia.org/wiki?curid=924378", "title": "Hnilec", "text": "Hnilec\n\nHnilec může být:\n"}
{"id": "924379", "url": "https://cs.wikipedia.org/wiki?curid=924379", "title": "Aidone", "text": "Aidone\n\nAidone je italská obec v provincii Enna na ostrově Sicílie.\n\nV roce 2011 zde žilo 4 929 obyvatel.\n\nEnna, Mineo (CT), Piazza Armerina, Raddusa (CT), Ramacca (CT)\n"}
{"id": "924381", "url": "https://cs.wikipedia.org/wiki?curid=924381", "title": "Pavel Svoboda (fotbalista)", "text": "Pavel Svoboda (fotbalista)\n\nPavel Svoboda (* 14. srpna 1965 Praha) je český fotbalový trenér a bývalý obránce.\n\nHrál za Sigmu Olomouc, FC Lerk Brno, FC Slovácká Slávia Uherské Hradiště, SK LeRK Prostějov a FK Baník Ratíškovice. V československé a české lize nastoupil celkem ve 12 utkáních a dal 1 gól.\n\nPo skončení hráčské kariéry se stal trenérem. V sezoně 2016/17 vedl TJ Dražovice v I. A třídě Jihomoravského kraje - sk. B.\n\n"}
{"id": "924384", "url": "https://cs.wikipedia.org/wiki?curid=924384", "title": "Luther Henderson", "text": "Luther Henderson\n\nLuther Henderson (14. března 1919 − 29. července 2003) byl americký hudební skladatel a klavírista. Narodil se v Kansas City ve státě Missouri, ale ve svých čtyřech letech se s rodiči přestěhoval do Sugar Hill v newyorském Harlemu. Nejprve studoval matematiku na City College of New York a později přešel na uměleckou školu Juilliard School. po krátké epizodě v americké armádě se začal na plno věnovat hudbě a pracoval například s Duke Ellingtonem nebo zpěvačkou Lenou Horne. Později se staral o orchestraci různých divadlech na Broadwayi. Zemřel na Manhattanu ve svých čtyřiaosmdesáti letech po boji s rakovinou. V roce 2004 získal ocenění NEA Jazz Masters.\n\n"}
{"id": "924387", "url": "https://cs.wikipedia.org/wiki?curid=924387", "title": "Sokol (příjmení)", "text": "Sokol (příjmení)\n\nPříjmení Sokol nosí více osobností:\n\n"}
{"id": "924389", "url": "https://cs.wikipedia.org/wiki?curid=924389", "title": "Železný potok", "text": "Železný potok\n\nŽelezný potok může být:\n\n"}
{"id": "924391", "url": "https://cs.wikipedia.org/wiki?curid=924391", "title": "Seznam měst v Černé Hoře", "text": "Seznam měst v Černé Hoře\n\nToto je seznam měst v Černé Hoře.\n\nData na City Population.de\n"}
{"id": "924392", "url": "https://cs.wikipedia.org/wiki?curid=924392", "title": "Kenny Barron", "text": "Kenny Barron\n\nKenny Barron (* 9. června 1943 Filadelfie) je americký jazzový klavírista, hudební skladatel a pedagog, o šestnáct let mladší bratr saxofonisty Billa Barrona. Během své kariéry spolupracoval s mnoha hudebníky, mezi něž patří například Stan Getz, George Mraz, Yusef Lateef, Ron Carter, Ella Fitzgeraldová, Dizzy Gillespie a řada dalších. Řadu let se věnoval pedagogické činnosti na Rutgers University v New Jersey a později i na Juilliard School.\n\nDevětkrát byl nominován na cenu Grammy a v roce 2010 získal ocenění NEA Jazz Masters.\n"}
{"id": "924396", "url": "https://cs.wikipedia.org/wiki?curid=924396", "title": "Hodně štěstí, Charlie (4. řada)", "text": "Hodně štěstí, Charlie (4. řada)\n\nČtvrtá řada seriálu Hodně štěstí, Charlie je pokračování třetí řady téhož seriálu a současně jeho finální řadou. Má celkem 20 dílů. Americká televizní stanice Disney Channel je vysílala v premiéře od 28. dubna 2013 do 16. února 2014, její česká mutace je pak odvysílala od 10. listopadu 2013 do 24. srpna 2014. Díly nebyly vysílány podle pořadí produkce.\n\nBridgit Mendler, Jason Dolley, Bradley Steven Perry, Mia Talerico, Leigh Allyn Baker a Eric Allan Kramer zatím účinkovali ve všech dílech.\n\n"}
{"id": "924400", "url": "https://cs.wikipedia.org/wiki?curid=924400", "title": "Hnilec (řeka)", "text": "Hnilec (řeka)\n\nHnilec (, ) je slovenská řeka, největší pravostranný přítok Hornádu, která protéká Volovskými vrchy.\n\nPramení na východním svahu masivu Kráľovy hole, blízko se nacházejí prameny dalších významných slovenských řek: Hron, Černý Váh a Hornád. Řeka protéká Slovenským rájem a Volovskými vrchy, do Hornádu se vlévá u Margecan. Nejvýznamnějšími přítoky jsou levostranný Železný potok a pravostranné Smolník a Kojšovský potok.\n\nNa svém horním toku má ráz horské bystřiny, která se prodírá malebným údolím na rozhraní Slovenského ráje a Slovenského rudohoří (Volovských vrchů). Na svém horním toku nad obcí Stratená řeka vytváří tiesňavu (říční soutěsku) Stratenský kaňon. Stratenská dolina je krajinářsky velmi atraktivní – po celé délce jí lemují skalní srázy okolních vrchů, leží v ní dvě národní přírodní rezervace – NPR Hnilecká jelšina a NPR Stratená, světoznámá Dobšinská ledová jeskyně a veřejnosti nepřístupná Stratenská jeskyně.\n\nU Dedinek byla na řece vybudována přehrada Dedinky – Palcmanská Maša, která slouží jako přečerpávací vodní elektrárna. V době provozu elektrárny je voda přesměrována do elektrárny Vlčia dolina-Dobšiná, kde uměle zlepšuje průtok Dobšinského potoka, přítoku Slané. Pod Dedinkami je proto Hnilec často nesplavný kvůli nedostatku vody. Od Dedinek řeka teče prudkým tokem s ostrými kameny na dně širokého, většinou zalesněného údolí přes vesnice Mlynky, Hnilec, Nálepkovo, Mníšek nad Hnilcom. Pod Mníškem nad Hnilcem řeka mohutní, spád ale neklesá, teče početnými kamenitými peřejemi. U Prakovců se údolí opět zužuje a řeka si zde udržuje svůj peřejnatý a prudký tok až po ústí do Hornádu\nu Margecan.\n\n\nHnilec je splavný od Dobšinské ledové jeskyně po přehradu\nDedinky – Palcmanská Maša. Tento úsek nazýváme také Horní Hnilec. Vodoměr pro tento úsek\nse nachází u mostu pod obcí Stratená vpravo na říčním kilometru 75,4, měl by ukazovat alespoň 90 cm, doporučený stav\nje 130 cm.\n\nDolní Hnilec je splavný za VV od Hnilce, za SV od Mníšku nad Hnilcem. Splavení úseku\nMníšek nad Hnilcom – Margecany trvá 5 hodin, úsek Hnilec – Margecany 1 až 2 dny, podle překážek na řece. Plavba po úseku nad přehradou trvá 2 až 3 hodiny. Minimální stav ve Švedláru by měl dosahovat 220 cm.\n\n\nŘeka protéká hlubokým údolím se strmými stěnami spadajícími přímo do vody. Nebezpečná místa však nemá. Pozor na popadané stromy a některé umělé stupně, některé jsou nesplavné (nutno si přečíst kilometráž).\n\n\n\n"}
{"id": "924402", "url": "https://cs.wikipedia.org/wiki?curid=924402", "title": "Kudrnáč", "text": "Kudrnáč\n\nKudrnáč je plemeno holuba domácího charakteristické bohatě zkadeřeným peřím na křídlech. Je to středně velký holub připomínajícími tělesnými tvary zvětšeného holuba skalního, většinou nemá chocholku a nohy jsou pokryté krátkými rousky. Kudrnáč je významný představitel strukturových holubů, oblíbený a rozšířený po celém světě. V seznamu plemen EE patří do plemenné skupiny strukturových holubů, patronát drží Německo a plemeno je zapsáno pod číslem 0601.\n\nJe to staré plemeno pocházející z Přední Asie, které bylo dále prošlechtěno v Anglii a v Německu. \n\nTypem i velikostí odpovídá polnímu holubovi, je však trochu delší, mohutnější a kvůli zkadeřenému peří se zdá větší. Hlavu má malou, oblou a nízce klenutou, s poněkud delším zobákem, který je na špičce mírně zahnutý. Barva zobáku odpovídá barvě opeření, u černých a modrých ptáků je černý, u červených a žlutých rohový a u bílých ptáků a štítníků je světlý. Oči jsou vždy oranžové až oranžově červené a jsou orámované úzkými a jemnými obočnicemi bledé barvy. Většina kudrnáčů je hladkohlavá, ale v záhlaví může vyrůstat úzká lasturovitá chocholka. Krk je kratší s krátce vykrojeným hrdlem a plynule přechází v širokou a zaoblenou hruď. Hřbet se mírně svažuje k ocasu, který je nesený téměř vodorovně a je úzce složený. Křídla jsou velká, s letkami v klidu složenými na ocase. Nohy jsou krátké a opeřené krátkým zkadeřeným rouskem.\n\nNejvýraznějším znakem kudrnáče je jeho peří. Je dlouhé, úzké, uvolněné a zvláště na křídelních štítech bohatě zkadeřené do té míry, že jednotlivá pera vytvářejí uzavřené prstence. Zvlnění per by mělo být patrné i na letkách, rýdovacích perech a opeření nohou.\n\nPodle přídatných pernatých ozdob se kudrnáč dělí na jednotlivé rázy, maďarský kudrnáč je hladkohlavý, má krátce opeřené běháky a nejčastěji je barevný, milánský kudrnáč má naproti tomu lasturovitou chocholku a bohatě opeřené nohy s kratšími rousky. Milánský kudrnáč je většinou bílý.\n\nBarva opeření nebývá důležitým znakem. Kudrnáči jsou nejčastěji chováni jako tzv. bělouši modří, popelavě červení a popelavě žlutí, u kterých je barva opeření vybělená dominantním faktorem G (grizzly) v heterozygotní formě. Dále se vyskytují štítníci, bílí ptáci, kteří mají vybarvené pouze štíty křídel, a to ve výše uvedených barvách. Bílí kudrnáči bývají homozygotní bělouši v různých barevných řadách. Vzácně se vyskytují i holubi bez faktoru grizzle a holubi černí. Celkem existuje 18 barevných rázů.\n\nKudrnáč je okrasné plemeno holubů, vhodné do volného i voliérového chovu. Ze všech strukturových holubů je kudrnáč jediné, u kterého přichází do úvahy i užitkovo-okrasný chov. Na chov není náročný a dobře se rozmnožuje.\n\n"}
{"id": "924403", "url": "https://cs.wikipedia.org/wiki?curid=924403", "title": "Italský chrtík", "text": "Italský chrtík\n\nItalský chrtík (italsky: Piccolo Levriero Italiano, anglicky: Italian Greyhound) je drobné společenské plemeno psa. Má velmi rádo svého majitele a v jeho přítomnosti je veselý, hravý a nadmíru mazlivý. Je také bystrý a velmi inteligentní.\n\nJedná se o plemeno, jehož původ spadá již do starého Egypta, pravděpodobně vznikl výběrem malých kusů faraonských psů nebo jiných chrtů. Tehdejší vysoko postavení lidé své psy nechávali i mumifikovat a několik nalezených exemplářů se velmi podobá dnešním italským chrtíkům. Také je nalezneme na nástěnných malbách v hrobkách nebo v pyramidách, kde doprovázejí své pány. Také je nejmenším ze všech chrtů. Vyšlechtěno bylo nejspíše jen jako společenský pes a dodnes se spekuluje o tom, že je to nejstarší společenské plemeno na světě.\n\nDalší informace o tomto plemeni nalézáme až v 15. století, kdy se objevují i na obrazech významných umělců, nebo na obrazech společně s Karlem I. či královnou Viktorií, oba dva tito panovníci měli totiž hned několik psů tohoto plemene a nechávali se s nimi portrétovat.\n\nKvůli tehdejší módě se chovatelé snažili docílit toho, aby psy byli co nejmenší a nejlehčí. Tímto \"zmenšováním\" ale dosáhli i velice chatrného zdraví a tak se na toto \"přerostlejší\" společenské plemeno zapomnělo, až ke konci viktoriánské doby okolo roku 1890 se povedlo skupině chovatelů plemeno opět vzkřísit a po několika letech mu navrátit jeho původní vzhled i velikost.\n\n\"Italský\" se tomuto plemeni říká proto, že do Evropy přišel přes Itálii a ta jej \"přijala za své\".\n\nV současné době zastřešuje toto plemeno v České republice jeden chovatelský klub a to je Klub chovatelů italských chrtíků. Oficiální značka pro toto plemeno je IT. FCI i UKC či AKC je uznávají.\n\nV České republice toto plemeno již uvidíte běžně. Je zde mnoho chovatelských stanic. Poslední dobou velmi nabírá na oblíbenosti a alespoň malou populaci italských chrtíků naleznete i v Austrálii nebo Americe, i tam je potkáte běžně. Největší populace je v Německu a Francii.\n\nTento pes je kompaktní, téměř obdélníkového formátu a malý. Má jemnou konstrukci těla a velmi lehkou kostru. Srst je jemná, krátká a rovná, na celém těle stejná. Standardní barvy jsou šedá, břidlicová, žlutá a černá v nejrůznějších odstínech. Hlava je podlouhlá, tlama špičatá s tenkými, přiléhajícími pysky, čelisti jsou podlouhlé se silnými zuby. Oči jsou velké, zaoblené a vypouklé. Barva duhovky může být od zeleno-hnědé až po tmavě hnědou. Bělmo není vidět. Stop je mírný až výrazný. Uši jsou velmi vysoko posazené, velké a polovzpřímené, nekupírují se.\n\nKrk je velmi dlouhý, rovný a dobře osvalený. Hřbet je také dlouhý a rovný, ale je úzký a žebra by měla být vidět. Ocas je středně dlouhý, nízko nasazený; již u kořene je tenký a ke špičce se výrazně zužuje. V první polovině nesený nízko a rovně, ve druhé polovině se zakřivuje.\n\nVýška v kohoutku je 32 až 38 cm u psa i feny a váha maximálně 5 kg.\n\nItalský chrtík je podobně jako velcí chrti aktivní a má rád závody. Má velmi rád teplo, ale chlad snáší také celkem dobře, je však třeba dát pozor na prochladnutí. Je také hravý a mazlivý, a přes to bystrý a velmi učenlivý. Je tvrdohlavý a má dlouhou paměť. K cizím se chová rezervovaně; spíše je ignoruje, ale po čase si na ně zvykne. Nesmí na ně být agresivní či příliš bázlivý; to je považováno za vadu a takoví psi se vyřazují z chovu, aby nedošlo k tomu, že by štěňata podědila špatné chování.\n\nK ostatním zvířatům mají dobrý vztah, ale všichni chrti mají jednu vlastnost — mají tendenci pronásledovat rychle se pohybující předměty, nevyjímaje auta nebo cyklisty. Stejně tak i zvířata; pokud uvidí utíkající kočku, okamžitě se za ní rozběhne. Říká se, že „loví očima“, tedy nepoužívají moc čich a běží si prohlédnout vše zajímavé, co vidí. Mají tedy velmi dobrý zrak.\n\nDěti mají také rádi, ale mají nízký práh bolesti a tak jim některé dětské hrátky mohou být nepříjemné, proto je dobré dítě seznámit s tím, co se psem smí nebo nesmí dělat.\n\nJsou to psi spíše pro jednoho pána a jiné lidi nerespektují ani neposlouchají. Tohoto svého „vyvoleného“ brání a velmi ho milují. Naopak je prokázáno, že až 90% italských chrtíků je na svém pánovi závislých.\n\nToto plemeno nepotřebuje zvláštní péči, jeho srst je krátká a lesklá, tedy ani moc nelíná a stačí ji jen 1x za týden pročesat. Mytí šamponem se co nejvíce vyvarujte, protože příliš časté mytí šamponem způsobuje, že ztratí svoji přirozenou mastnotu i lesk, což způsobí problémy s kůží a srst již nebude tak dobře krýt proti vodě.\n\nVycházky toto plemeno vyžaduje, a to i přes to, že je společenské. Nezapře svůj chrtí původ a proto je dobré jej pouštět z vodítka, pokud jste na velké louce. Toto plemeno psa nemá rádo když se vzdálí od pána v divočině, jednoduše řečeno, chrti se rádi proběhnou, ale rádi vás mají neustále v dohledu. Chrti mají tendenci se jít podívat na to, co vidí a i většina zkušených chovatelů j od tohoto záměru nedokáže odlákat. Je pro ně vhodný jakýkoliv pohyb, ale většina z nich nemá ráda vodu.\n\nDrápky se moc nemusí zastřihávat a vhodné prostředí může být jakékoliv; městský byt i rodinný dům se zahradou u lesa. Dokáže se velmi dobře přizpůsobit, ale v zimě je nejlepší dát mu psí obleček či deku, protože by mohl prochladnout.\n"}
{"id": "924406", "url": "https://cs.wikipedia.org/wiki?curid=924406", "title": "Slaná (rozcestník)", "text": "Slaná (rozcestník)\n\nSlaná může být:\n\n\n\n"}
{"id": "924407", "url": "https://cs.wikipedia.org/wiki?curid=924407", "title": "Richard Davis", "text": "Richard Davis\n\nJméno a příjmení Richard Davis nosí více osobností:\n\n"}
{"id": "924408", "url": "https://cs.wikipedia.org/wiki?curid=924408", "title": "Sitia", "text": "Sitia\n\nSitia (řecky: ) je přístavním městem na Krétě v regionální jednotce Lasithi v Řecku.\n\nPrvní osídlení v místech dnešního města se datuje ještě před mínojským obdobím. Vykopávky v blízém městě Petras objevily architektonické pozůstatky pravděpodobně z konce neolitu okolo roku 3 000 př. n. l. a dále z doby bronzové 3 000 - 1 500 př. n. l..\n\nMěsto bylo později rozšířeno a opevněno Benátčany, kteří jej použili jako základnu operací ve východním Středomoří. Během okupace bylo město zničeno celkem třikrát. Poprvé při zemětřesení v roce 1508, podruhé při pirátském útoku v roce 1538 a nakonec Benátčany sami v roce 1561. Nakonec byla Sitia dobyta Osmanskou říší. V období Benátského vlivu byla ve městě postavena pevnost Kazarma.\n\nPo odchodu Benátčanů z Kréty, město bylo opuštěné po dvě století, než to bylo obnoveno zemědělci v roce 1869.\n\n\n"}
{"id": "924409", "url": "https://cs.wikipedia.org/wiki?curid=924409", "title": "Richard Davis (hudebník)", "text": "Richard Davis (hudebník)\n\nRichard Davis (* 15. dubna 1930 Chicago) je americký jazzový kontrabasista a hudební pedagog. Vydal několik alb pod svým jménem, ale převážnou část jeho diskografie tvoří nahrávky, které nahrál jako sideman. Spolupracoval tak s mnoha hudebníky, mezi které patří Elvin Jones, Freddie Hubbard, Andrew Hill, Chico Hamilton, Dizzy Gillespie nebo Lou Donaldson, ale také hudebníci z jiných žánrů, jako například Bruce Springsteen, Van Morrison nebo Paul Simon. Řadu let působil jako pedagog na universitě University of Wisconsin v Madisonu, kde vyučoval hru na kontrabas, historii jazzu a improvizaci.\n"}
{"id": "924419", "url": "https://cs.wikipedia.org/wiki?curid=924419", "title": "Lucky Town", "text": "Lucky Town\n\nLucky Townje desáté studiové album amerického zpěváka Bruce Springsteena. Album vyšlo v březnu 1992 pod značkou Columbia Records, ve stejný den jako album \"Human Touch\". Album spolu se Springsteenem produkovali Jon Landau a Chuck Plotkin.\n\nAutorem všech skladeb je Bruce Springsteen.\n"}
{"id": "924422", "url": "https://cs.wikipedia.org/wiki?curid=924422", "title": "Pandoravirus", "text": "Pandoravirus\n\nPandoravirus je rod virů s dvouvláknovou DNA, výjimečných svým tvarem, velkými rozměry i velikostí a strukturou genomu. V r. 2013 byly objeveny 2 druhy, pro oba jsou hostitelem měňavky.\n\nPandoraviry objevil výzkumný tým, vedený Chantal Abergelovou a Jeanem-Michelem Claveriem z Laboratoře strukturní a genomové informace francouzského národního výzkumného centra CNRS. Objev byl publikován v r. 2013. Claverie tak navázal na svůj předchozí objev mimiviru a využil i obdobnou metodu. Odebrané vzorky sedimentů ze dna vystavil působení antibiotik, aby zahubil obsažené bakterie. Vzorky poté aplikoval k laboratorním měňavkám a zjišťoval, zda nehynou. Měňavky zahubené replikujícími se viry poskytly velké množství pandoravirů pro podrobnou analýzu.\n\nPandoraviry mají na viry mimořádně velké rozměry – jejich velikost je přibližně 1 mikrometr, takže je možné je spatřit pouhým optickým mikroskopem. Neobvyklý je i kapkovitý tvar, připomínající spíše bakterie. Mají také nebývale velký genom.\n\nDosud (2013) byly popsány 2 druhy:\n\nPandoraviry patří k virům s dvouvláknovou DNA, tedy do skupiny (třídy) I. Baltimorovy klasifikace. V systému Mezinárodního výboru pro taxonomii virů (ICTV) pro ně byla navržena nová čeleď \"Pandoraviridae\" (dosud nebyla uznána ICTV). Genetické analýzy ukazují, že se však může jednat o hodně odvozené druhy zavedené čeledi \"Phycodnaviridae\".\n\nRod \"Pandoravirus\" patří stejně jako např. \"Mimivirus\" či \"Megavirus\" do skupiny tzv. jaderně-cytoplazmatických virů s velkou DNA, označované NCLDV (z anglického \"nucleocytoplasmic large DNA viruses\"). Ta je někdy považována za novou, čtvrtou doménu živých organismů. Právě neobvyklý tvar a velký genom pandoravirů opět oživil tuto hypotézu, dosud přijímanou skepticky. Navíc bylo zjištěno, že celých 93% genů u pandoravirů je dosud neznámých a velká odlišnost od dříve známých NCLDV nabízí hypotézu, že takových domén by mohlo být více.\n"}
{"id": "924427", "url": "https://cs.wikipedia.org/wiki?curid=924427", "title": "Meeting Areva 2012", "text": "Meeting Areva 2012\n\nMeeting Areva 2012 byl lehkoatletický mítink, který se konal 6. července 2012 v francouzském městě Paříž. Byl součástí série mítinků Diamantová liga.\n"}
{"id": "924429", "url": "https://cs.wikipedia.org/wiki?curid=924429", "title": "Petr Mašek", "text": "Petr Mašek\n\nPetr Mašek se jmenuje (jmenovalo) více osobností:\n\n"}
{"id": "924430", "url": "https://cs.wikipedia.org/wiki?curid=924430", "title": "Vůz BRcm831 ČD", "text": "Vůz BRcm831 ČD\n\nVozy BRcm, číslované v intervalu 51 54 85-40, byly řadou osobních lehátkových vozů s barovým oddílem z vozového parku Českých drah. Všech 20 těchto vozů (000–019) pro tehdejší Československé státní dráhy vyrobila vagonka VEB Vaggonbau Bautzen v roce 1984. Po rozdělení připadlo Českým drahám sedm těchto vozů.\n\nByly to neklimatizované typu UIC-Z o délce 26 400 mm. Vozy měly podvozky GP 200 S 25 vybavené kotoučovými brzdami. Jejich nejvyšší povolená rychlost byla 140 km/h.\n\nVnější nástupní dveře těchto vozů byly předsuvné, ovládané pákou. Přechodové mezivozové byly manuálně posuvné do strany. Vozy měly polospouštěcí okna.\n\nVozy měly pět oddílů po osmi sedačkách, celkem tedy 40 míst předělatelných na 30 lehátek. Mimo to ještě disponovaly dalšími 24 místy k sezení v barové části.\n\nPůvodní nátěr byl celomodrý ve stylu restauračních vozů ČSD, později byl přes okna červený a zbytek bílý.\n\nVůz č. 008 byl upraven pro zájezdovou dopravu. Nejvyšší povolená rychlost byla zvýšena na 160 km/h. Přestože v označení vozu bylo vynecháno písmeno „\"R\"“, ve voze zůstal barový oddíl. Nové označení tohoto vozu je \"Bcm\".\n\nV roce 1994 bylo pět vozů v ŽOS České Velenice zmodernizováno na řadu BRm. Do vozů byly dosazeny nové sedačky, které již neumožňovaly přestavění na lehátka, byly vyměněny zavazadlové police a podlahové krytiny. Zbývající vůz BRcm byl také přeznačen na BRm ačkoli úpravou neprošel, nicméně tento vůz již do provozu nezasahoval.\n\nV září 2008 bylo vypsáno výběrové řízení na modernizaci pěti vozů BRm a jednoho vozu BRcm, získaného od ZSSK (viz dále), na vozy ARmpee, jehož vítězem se staly ŽOS Vrútky. V únoru 2009 byly k modernizaci přistaveny první čtyři vozy, všechny vozy pak byly modernizovány v letech 2009 až 2010. Ve vozech byl při modernizaci vybudován velkoprostorový oddíl první třídy, doplněn centrální zdroj energie (CZE), klimatizace, vakuové WC, zásuvky 230 V a elektronický informační a rezervační systém.\n\nVozy se vyskytovaly hlavně na významných rychlících, a Expresech, např. mezi Prahou a Košicemi, případně i Varšavou.\n\nV roce 2002 vůz BRm č. 001 vyhořel v Žilině a České dráhy tak získaly, jako náhradu, další vůz řady BRcm.\n\n\n"}
