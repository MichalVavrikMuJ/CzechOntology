{"id": "765367", "url": "https://cs.wikipedia.org/wiki?curid=765367", "title": "Interaktivní film", "text": "Interaktivní film\n\nInteraktivní film je druh filmu, který umožňuje filmovým divákům aktivně se zúčastnit v ději filmu a rozhodovat o směřování příběhu. Znamená to, že důležité rozhodnutí v příběhu už nedělá hlavní hrdina, ale divák. Rovněž mizí i tradiční identifikace diváka s hrdinou, která se proměňuje na jednotu diváka a hrdiny.\n\nSkutečně prvním považovaným interaktivním filmem byl Člověk a jeho dům, v projektu Kinoautomat od českého režiséra Radúze Činčery, který byl představen veřejnosti v Montrealu na světové výstavě EXPO ′67. Česká premiéra filmu se konala v kině Světozor, v roce 1971, kdy zaznamenala veliký úspěch. Kinoautomat byl o rok později v roce 1972 z ideologických důvodů zakázán.\n\nPřesný princip Činčerova Kinoautomatu spočíval v tom, že po zastavení několika sekvencí, převážně po těch nejdramatičtějších, vystoupil na pódium herec a zeptal se diváků, co by měl hlavní hrdina udělat. Následně si diváci mohli vybrat ze dvou možností pokračování filmu pomocí tlačítka na ovladači. Samotný systém Kinoautomatu umožňoval divákům v průběhu představení až osm rozhodnutí. \n\nZ ekonomického hlediska je tento koncept spíše nevýhodný. Zvyšuje délku celkové potřebné stopáže k uvedení filmu, protože kino musí mít k dispozici všechny alternativní větve příběhu. Rovněž omezuje i distribuci jen do speciálně vybavených kin. Je ale překvapením, že Kinoautomat zůstal raritou v porovnání s IMAX kiny, které zaznamenaly zvýšený růst. Jedním z důvodů tohoto jevů může být ten, že pasivní filmové publikum raději sedí v kině bez toho, aby muselo do děje filmu nějak zasahovat.\n\nV červnu 2012 vyšel nekomerční český interaktivní film s názvem Interande. Tento film je dostupný skrze webový prohlížeč a využívá pro přehrávání vlastní proprietární technologii, kdy uživatel interaguje přímo s aplikací pomocí klikání myší. Autory projektu jsou Matouš Ježek, Radim Brnka, Pavel Gotthard a Víťa Procházka. Film je dostupný zdarma.\n\nPojem interaktivní film může odkazovat i k videohře, která vyžaduje aktivní zapojení hráče prostřednictvím uživatelského rozhraními. Zpětná vazba hráče se následně projevuje na monitoru počítače.\n"}
{"id": "765379", "url": "https://cs.wikipedia.org/wiki?curid=765379", "title": "Róbert Petrovický", "text": "Róbert Petrovický\n\nRóbert Petrovický (* 26. října 1973, Košice, Československo) je jeden z nejúspěšnějších slovenských ledních hokejistů, který působil v NHL, KHL, ve švédské, švýcarské a finské lize. Reprezentoval také svůj stát. Zúčastnil se na 3 ZOH a to na ZOH 1994, ZOH 1998, ZOH 2002. Hokej začal hrát v rodných Košicích. Poté hrál hlavně v zahraničních soutěžích. Výjimkou byla pouze sezona 2008-2009, kdy působil ve Vítkovicích.\n\nDo české extraligy se vrátil v říjnu 2011, ale tentokrát se upsal Kometě Brno, kde nahradil dlouhodobě zraněného Radima Hrušku. S týmem se dohodl na smlouvě do konce sezony s roční opcí. V základní části odehrál 43 zápasů, ve kterých získal 26 bodů do kanadského bodování (8 branek a 18 nahrávek), v play off odehrál 15 zápasů a získal 7 bodů v kanadském bodování (3 góly a 4 nahrávky). V prvním finálovém utkání s Pardubicemi ho protihráč srazil na mantinel takovým způsobem, že Róbert Petrovický utrpěl otřes mozku a utkání nedohrál. Po skončení sezóny 2011/2012 podepsal s Kometou smlouvu na další sezónu.\n\n\nStatistiky reprezentace na Mistrovstvích světa a Olympijských hrách:\n"}
{"id": "765390", "url": "https://cs.wikipedia.org/wiki?curid=765390", "title": "Svářková ocel", "text": "Svářková ocel\n\nSvářková ocel byla výsledkem dnes již opuštěného způsobu výroby oceli. Vyráběla se v pudlovnách zkujňováním, tedy snižováním obsahu uhlíku působením vzduchu, surového železa v plamenné pudlovací peci. Surové železo a šrot se při míchání (pudlování) a za přístupu vzduchu zpracovával v těstovitou hmotu při 1300 °C (tj. nebyla dosažena teplota tavení; navíc tím, jak postupovalo snižování obsahu uhlíku, teplota tavení rostla). Ze vzniklé ocelové čočky se následně bucharem vykovaly tyče a zároveň se tak odstraňovala struska. Tyče se následně rozválcovaly na tlusté plechy, které se ve svazích na válcích kovářsky nebo tavením svařovaly. Pak se z nich vyválcovala tvarová ocel (profily). Postup byl vynalezen Angličanem Henrim Cortem v letech 1783–1784.\n\nVelký obsah zaválcované strusky způsoboval vrstevnatost materiálu. Pro malý obsah uhlíku dosahuje ocel meze pevnosti v tahu 330 až 400 MPa, tažnost se pohybuje od 12 do 25 %. Vlastnosti oceli jsou značně rozdílné ve směru válcování (vyšší) a kolmo ke směru válcování. Svářková ocel se používala v českých zemích do konce 19. století.\n\nSvářková ocel vyráběná pudlováním měla široký rozsah využití. Byla vyráběna tyčová a profilová ocel, plechy a dráty ale i nástroje. Bylo z ní postaveno nespočetně mostů, mezi jinými např. řetězový most Menai v roce 1826, most Britannia v roce 1850, původní Dombrücke v Kolíně nad Rýnem, viadukt Garabit nebo Ponte Maria Pia a Ponte Dom Luís I v Portu. Také ve své době nejvyšší stavba světa, Eiffelova věž, byla postavena z dílů vyrobených ze svářkové oceli.\n\nV Čechách byl touto metodou výroby zkonstruován např. původní Vyšehradský železniční most v Praze (1871), nahrazený v letech 1900–1901 novým, vyrobeným již z plávkové oceli.\nJeště roku 1903 byla firmou Leon Gottlieb Bondy z Holešovic-Buben postavena ze svářkové oceli ocelová část mostu mezi špitálem Kuks a obcí.\n\n"}
{"id": "765395", "url": "https://cs.wikipedia.org/wiki?curid=765395", "title": "Prázdniny na Zemi", "text": "Prázdniny na Zemi\n\nPrázdniny na Zemi jsou konceptuální album skupiny Olympic z roku 1980. Jde o šesté řadové album skupiny a o první část trilogie, na kterou volně navazují alba \"Ulice\" z roku 1981 a \"Laboratoř\" z roku 1984. Autorem hudby a aranží je Petr Janda, texty napsal Zdeněk Rytíř. Základním a spojujícím tématem písní je ekologie a obecný vztah člověka k životnímu prostředí a okolnímu světu.\n\n\n\nAlbum má svou anglickojazyčnou verzi. „Holidays On Earth“ (vyšlo v roce 1980). Na stejnou hudbu byly anglicky otextovány všechny písně.\n"}
{"id": "765410", "url": "https://cs.wikipedia.org/wiki?curid=765410", "title": "Seznam výskytů a použití JHVH", "text": "Seznam výskytů a použití JHVH\n\nSeznam výskytů a použití JHVH (vlastní jméno Boží, \"יהוה\", česky: \"Jahve\"; \"Jehova\"):\n\n\nDalší způsob pak volí například Katechismus katolické církve, jenž v textu používá formy \"JHVH\" (\"Katechizm Rakowski\").\n\n\n\n\n\n\n\n\n\n\n\n\n\n\n\n\n\n\n\n"}
{"id": "765412", "url": "https://cs.wikipedia.org/wiki?curid=765412", "title": "Mistrovství Evropy ve fotbale žen 2005", "text": "Mistrovství Evropy ve fotbale žen 2005\n\nMistrovství Evropy ve fotbale žen 2005 bylo devátým ročníkem tohoto turnaje. Vítězem se stala německá ženská fotbalová reprezentace, která tak získala čtvrtý titul v řadě.\n\nV kvalifikaci byly týmy rozděleny do dvou výkonnostních skupin, mezi kterými se postupovalo a sestupovalo. Nejvyšší skupiny (ze které jediné se dalo postoupit na závěrečný turnaj) se zúčastnilo 20 týmů rozlosovaných do čtyř skupin po pěti týmech. Ve skupinách se utkal každý s každým dvoukolově (doma a venku). Vítězové jednotlivých skupin postoupili přímo na závěrečný turnaj. Týmy ze druhých míst a nejlepší dva týmy na třetích místech se utkaly v baráži hrané systémem doma a venku o zbylé tři místenky na závěrečném turnaji, na kterém již měla účast zajištěnou pořadatelská Anglie.\n\n"}
{"id": "765413", "url": "https://cs.wikipedia.org/wiki?curid=765413", "title": "Jiří Brauner", "text": "Jiří Brauner\n\nJiří Brauner (9. ledna 1905 Petrohrad – 23. ledna 2008 Brno) byl historicky druhý děkan dnešní Fakulty elektrotechniky a komunikačních technologií Vysokého učení technického v Brně (VUT) a specialista v oblasti elektrárenství a energetického průmyslu.\n\nPo studiích na VUT začal pracovat v obuvnických závodech Tomáše Bati ve Zlíně, kde také učil na místní průmyslové škole. Od roku řídil opravu elektrárny v Chemických závodech v Litvínově. V padesátých letech se stal krátce ředitelem Hlavní správy elektráren, z politických důvodů byl ale odvolán a přeřazen do brněnské teplárny. V roce 1961 přešel na tehdejší nově vzniklou Fakultu elektrotechnickou, kde založil Katedru elektroenergetiky a později v letech 1963–1966 na ní byl také děkanem.\n\nVe svých 102 letech obdržel 27. září 2007 Cenu Jihomoravského kraje v oblasti technického pokroku.\n\nZemřel čtrnáct dní po oslavě svých 103. narozenin.\n"}
{"id": "765415", "url": "https://cs.wikipedia.org/wiki?curid=765415", "title": "Laboratoř (album)", "text": "Laboratoř (album)\n\nLaboratoř je konceptuální album skupiny Olympic z roku 1984. Jde o osmé řadové album skupiny a o poslední část trilogie, která volně navazuje na alba Prázdniny na Zemi z roku 1980 a Ulice z roku 1981. Autorem hudby a aranžmá je Petr Janda, texty napsal Zdeněk Rytíř. Texty se zabývají technickým pokrokem v budoucnosti a jeho vlivem na život lidí. Hudebně se tu mísí Jandovo rockové písničkářství s vlivy nové vlny, v rámci koncepčního charakteru alba se tu (na rozdíl od předchozích dvou dílů) žádná hudební myšlenka neobjevuje ve více písních, neexistuje ani ústřední motiv, který by album zahajoval a uzavíral. Jde spíše o cyklus písní, které volně spojují tematické texty.\n\n\n\n\n\n\nAlbum má svou anglickojazyčnou verzi. „Laboratory“ (vyšlo v roce 198č). Na stejnou hudbu byly anglicky otextovány všechny písně.\n"}
{"id": "765416", "url": "https://cs.wikipedia.org/wiki?curid=765416", "title": "Mistrovství Evropy ve fotbale žen 2009", "text": "Mistrovství Evropy ve fotbale žen 2009\n\nMistrovství Evropy ve fotbale žen 2009 bylo desátým ročníkem tohoto turnaje. Vítězem se stala německá ženská fotbalová reprezentace, která tak získala pátý titul v řadě.\n\nDvacet nejníže nasazených týmů bylo v první fázi rozlosováno do pěti skupin po čtyřech týmech. V nich se tyto celky utkaly jednokolově každý s každým během jednoho týdne na předem určeném jednotném místě. Vítězové skupin postoupili do druhé fáze, kde se přidali k 25 přímo nasazeným týmům. Byli zde rozlosováni do šesti skupin po pěti. Ve skupinách se utkal každý s každým dvoukolově (doma a venku). Vítězové skupin postoupili přímo na závěrečný turnaj, zatímco týmy ze druhých míst a čtveřice nejlepších ze třetích míst se utkala v baráži systémem doma a venku o pět zbývajících místenek na závěrečný turnaj.\n\n"}
{"id": "765424", "url": "https://cs.wikipedia.org/wiki?curid=765424", "title": "Hendrychové", "text": "Hendrychové\n\nHendrychové (též Heinrichové byla sochařská rodina působící v Litomyšli v průběhu 18. století až do roku 1921, kdy zemřel poslední z potomků - Augustin Hendrych, syn pozlacovače Jana Hendrycha. Jejich tvorba je podle O. Blažíčka ovlivněna dílnou Jiřího Františka Pacáka působícího v Litomyšli například v kostele Nalezení sv. Kříže.\n\nNarodil se 28. září 1720 v Litomyšli a 15. října 1806 zemřel v domě na litomyšlském náměstí č.p. 76. Byl sochařem a řezbářem působícím v dílně Jiřího Františka Pacáka a stal se nejproduktivnějším umělcem z rodiny Hendrychů. Působil po většinu svého života v Litomyšli a jejím okolí.\n\n\nSochař narozený v Mladějově.\n\n\nNarodil se 1714 v Litomyšli a zemřel 1772 v domě na litomyšlském náměstí č.p. 70. S největší pravděpodobností byl bratr Václava Hendrycha, který mu byl svědkem na svatbě v Litomyšli roku 1759. Působil v náchodském regionu ve druhé polovině 50. let 18. století.\n\n\n\n"}
{"id": "765426", "url": "https://cs.wikipedia.org/wiki?curid=765426", "title": "Druhá vláda Janeze Janši", "text": "Druhá vláda Janeze Janši\n\nDruhá vláda Janeze Janši fungovala v zásadě od ledna 2012. Janša byl premiérem zvolen 27. ledna 2012 Vláda nabyla mandát 10. února 2012. a působila do 12. března 2013, kdy ji nahradila vláda Alenky Bratušekové.\n\n\n\n"}
{"id": "765427", "url": "https://cs.wikipedia.org/wiki?curid=765427", "title": "Zoe Hauptová", "text": "Zoe Hauptová\n\nZoe Hauptová (9. února 1929 v Brně – 23. ledna 2012 v Praze) byla česká slavistka, paleoslovenistka, editorka, překladatelka, vysokoškolská pedagožka a redaktorka Slovníku jazyka staroslověnského (od roku 1973 jeho hlavní redaktorka).\n\nZoe Hauptová vystudovala Filosofickou fakultu Univerzity Karlovy v Praze (absolutorium v roce 1952, doktorát pak v roce 1953). Roku 1958 získala na téže fakultě titul CSc.\nPřednášela na Pedagogické fakultě Univerzity Jana Evangelisty Purkyně v Ústí nad Labem, kde se v roce 1990 habilitovala.\n\nJejí partnerkou byla Petra Fischerová.\n\n\n\n"}
{"id": "765433", "url": "https://cs.wikipedia.org/wiki?curid=765433", "title": "Vladimír Chvátil", "text": "Vladimír Chvátil\n\nVladimír „Vlaada“ Chvátil (* 14. září 1971 Jihlava) je český vývojář deskových a počítačových her. Autorsky se podílel mj. na počítačových hrách \"Fish Fillets\" (1997) a \"Original War\" (2001), ale pracuje zejména na deskových hrách, kde mezi jeho nejvýznamnější díla patří \"\" z roku 2006, jež se dlouhodobě drží na předních místech v žebříčku BoardGameGeek, \"Galaxy Trucker\" z roku 2007, \"Space Alert\" z roku 2008 a \"Krycí jména\" z roku 2015 (ocenění Spiel des Jahres 2015).\n\nKromě deskových a počítačových her se také podílel na hře na hrdiny Dračí doupě a napsal gamebook \"O Norikovi\" (1997).\n\nJe absolventem Fakulty informatiky Masarykovy univerzity a členem Brněnského klubu deskových her.\n\n\n"}
{"id": "765439", "url": "https://cs.wikipedia.org/wiki?curid=765439", "title": "Anne-Marie Dánská", "text": "Anne-Marie Dánská\n\nAnna Marie, princezna dánská, titulární královna řecká, (celým jménem Anna Marie Dagmar Ingrid Dánská dánsky \"Anne-Marie Dagmar Ingrid prinsesse til Danmark\", řecky: \"Άννα-Μαρία Βασίλισσα των Ελλήνων\") (* 30. srpna 1946, zámek Amalienborg v Kodani) je rodem dánská princezna a sňatkem řecká královna.\n\nAnne-Marie se narodila jako nejmladší ze tří dcer dánského krále Frederika IX. a jeho manželky, švédské princezny Ingrid; je nejmladší sestrou současné dánské královny Markéty II. a sestřenicí současného švédského krále Karla XVI. Gustava. Vdala se za řeckého krále Konstantina II., jenž abdikoval po referendu v roce 1973 a 1974. Její titul \"královna řecká\" (nebo též \"královna Helénů\") není uznáván podle stanov republikánské řecké ústavy, nicméně podle mezinárodních zvyklostí jsou nositelé některých dřívějších postů i nadále jejich držiteli coby čestného titulu po zbytek svého života.\n\nV roce 1959, ve věku 13 let, poznala svého budoucího manžela – vzdáleného bratrance Konstantina, prince Řeckého a Dánského a pozdějšího řeckého krále, který spolu se svými rodiči přijel do Dánska. Podruhé se setkali v roce 1961 opět v Dánsku a tehdy Konstantin sdělil svým rodičům, že se s Anne-Marií hodlá oženit. Potřetí se setkali v květnu roku 1962 v Aténách na svatbě Konstantinovy sestry princezny Sofie s princem Juanem Carlosem, pozdějším španělským králem Juanem Carlosem I., a pak v roce 1963 na oslavách stého výročí řecké monarchie.\n\nV červenci roku 1964 se uskutečnilo oficiální zasnoubení a 18. září téhož roku se Anne-Marie v Athénách za Konstantina (v té době již řeckého krále – jeho otec Pavel I. zemřel půl roku před jejich sňatkem) provdala; je tak švagrovou španělské královny Sofie, starší Konstantinovy sestry.\n\nZ manželství se narodilo pět dětí, tři synové a dvě dcery:\n\nV listopadu roku 1967 došlo ke státnímu převratu a vojenská junta, složená z plukovníků, které sám jmenoval po úspěšném \"coup d‘état\" během předcházejícího dubna, Konstantina zradila a svrhla jej z trůnu. V prosinci téhož roku se král Konstantin pokusil o proti-puč proti vojenské juntě, ten se však nezdařil a a celá rodina musela prchnout do exilu, nejprve do Itálie (kde královna, zřejmě v důsledku těchto dramatických událostí potratila). Rodina žila po dva měsíce na řecké ambasádě a poté dalších pět let v domě na předměstí Říma.\nRoku 1973 přesídlili do Anglie. Žili nejprve v Chobhamu v hrabství Surrey, později se přemístili na předměstí Londýna, do Hampsteadu, kde stále žijí. Když po turecké anexi Kypru v roce 1974 byla vojenská junta svržena, bylo 8. prosince téhož roku vypsáno referendum, v němž se však 68,8% voličů vyjádřilo k monarchii zamítavě.\n\nV roce 1980 založili Anne-Marie a Konstantin v Londýně Řeckou kolej – bilingvní školu, kde studovaly i jejich děti. Anne-Marie je čestnou ředitelkou koleje.\n\nŘecká vláda nedovolila královskému páru návrat do Řecka do roku 1981, kdy jim umožnila vstoupit na několik hodin na řeckou půdu u příležitosti pohřbu bývalé královny Frederiky, Konstantinovy matky. Anne-Marie a její rodina uskutečnily soukromou návštěvu Řecka v roce 1993. Návštěvy jsou častější po roce 2003, kdy byla uzavřena otázka kompenzací soukromého majetku královské rodiny: řecká vláda po svržení monarchie zkonfiskovala jejich palác v Tatoi i další majetek, po úspěšné apelaci k Evropskému soudu pro lidská práva se však zavázala k finančnímu vyrovnání.\n\nTyto finanční prostředky použil královský pár k založení Nadace Anne-Marie, jež poskytuje pomoc obětem přírodních pohrom v Řecku. Anne-Marie je prezidentkou této nadace.\n\n14. srpna roku 2004 Anne-Marie se svým manželem navštívili poprvé od roku 1967 svůj starý domov v Athénách, bývalý královský palác, nyní sídlo prezidenta. Byli přijati tehdejším prezidentem Konstantinem Stephanopoulosem a dalšími členy Mezinárodního olympijského výboru, jehož byl Konstantin čestným členem. V prosinci roku 2004 Anne-Marie a její děti byli pozváni znovu k návštěvě prezidenta Stephanopoulose.\n\nAnne-Marie je stále titulována jako \"královna Anne-Marie Řecká\" většinou panovnických domů (např. britským, španělským, lucemburským či jordánským). Jako \"královna Anne-Marie\" (bez označení země na konci jména) je označována dvorem dánským a švédským. Nizozemský dvůr ji nazývá \"bývalou královnou Anne-Marií z Řecka\". Při zahraničních cestách užívá Anne-Marie dánský pas na jméno \"Anne-Marie de Grecia\", což je španělská forma jejího jména.\n\n"}
{"id": "765445", "url": "https://cs.wikipedia.org/wiki?curid=765445", "title": "Seznam nejdéle vládnoucích britských panovníků", "text": "Seznam nejdéle vládnoucích britských panovníků\n\nSeznam nejdéle vládnoucích britských panovníků uvádí jména nejdéle vládnoucích panovníků Spojeného království a všech jednotlivých zemí, které jsou jeho součástí – Anglie, Walesu a Skotska. Seznam obsahuje jen ty panovníky, kteří překročili dobu čtyřiceti let na trůně.\n\n"}
{"id": "765452", "url": "https://cs.wikipedia.org/wiki?curid=765452", "title": "Kickin' It at the Barn", "text": "Kickin' It at the Barn\n\nKickin' It at the Barn je čtrnácté studiové album americké rockové skupiny Little Feat. Album vyšlo v roce 2003 u Hot Tomato Records.\n\n"}
{"id": "765453", "url": "https://cs.wikipedia.org/wiki?curid=765453", "title": "Jazierce", "text": "Jazierce\n\nJazierce (název je v jednotném čísle) je jedna z osad na jihu Ružomberoka. Nachází se v jedné z početných dolin Velké Fatry. V minulosti tu bylo vybudováno rekreační středisko sloužící jako pionýrský tábor. Později toto středisko sloužilo jako záchytný azylový tábor pro uprchlíky.\n\nZ přírodního hlediska má oblast krasový charakter a patří do Demänovského krasu, podobně jako všechny ostatní oblasti v okolním regionu. Důkazem jsou drobné masivy travertinu, nacházející se v ústí doliny. Na toto podloží se váže zajímavá vegetace typická pro tento biotop. Největší zajímavostí této oblasti jsou však početné vývěry, ponory a drobná jezírka, která dávají celé oblasti typický vzhled a název. Celá oblast je díky svému travertinovému podloží bohatou zásobárnou pitné vody. Svou zásobárnu tu má ružomberská sodovkárna.\n"}
{"id": "765456", "url": "https://cs.wikipedia.org/wiki?curid=765456", "title": "Rohozná (Brezno)", "text": "Rohozná (Brezno)\n\nRohozná je místní část města Brezno. Leží v Breznianské kotlině, na pravém břehu říčky Rohozná, v nadmořské výšce 535 m n. m.\n\nNachází se 7 km východně od centra města na silnici II/530 a u železniční trati č. 163. Je tu železniční zastávka.\n"}
{"id": "765460", "url": "https://cs.wikipedia.org/wiki?curid=765460", "title": "Proud to Be Here", "text": "Proud to Be Here\n\nProud to Be Here je desáté studiové album Trace Adkinse. Album vyšlo v roce 2011 u Show Dog-Universal Music Album vyšlo i ve speciální edici, ve které je například i duet Adkinse s Blakem Sheltonem. V hitparádě Billboard 200 se album umístilo na třetí příčce.\n"}
{"id": "765462", "url": "https://cs.wikipedia.org/wiki?curid=765462", "title": "Skálie (Hnúšťa)", "text": "Skálie (Hnúšťa)\n\nSkálie je průmyslová osada v údolí Rimavy, u silnice II/531 a železniční trati č. 174 (železniční zastávka Hačava-Skálie). Je součástí Hačavy jako místní části města Hnúšťa. Je tu závod na zpracování magnezitu (Slovenské magnezitové závody). Z hlediska životního prostředí je okolní krajina nenávratně znehodnocena imisemi z tohoto závodu.\n"}
{"id": "765465", "url": "https://cs.wikipedia.org/wiki?curid=765465", "title": "Skálie", "text": "Skálie\n\nSkálie má více významů:\n\n\n"}
{"id": "765466", "url": "https://cs.wikipedia.org/wiki?curid=765466", "title": "Kaple Zvěstování Panny Marie (Chlumec nad Cidlinou)", "text": "Kaple Zvěstování Panny Marie (Chlumec nad Cidlinou)\n\nŘímskokatolická kaple Zvěstování Panny Marie v Chlumci nad Cidlinou je zámeckou kaplí nacházející se severně od zámku Karlova Koruna v jeho zámecké zahradě. Celý zámecký areál je chráněn jako kulturní památka České republiky.\n\nJedná se o drobnou stavbu podle staršího projektu, vzniklou po roce 1730, kdy loď kaple byla postavena zřejmě v rozmezí let 1741-1745. Roku 1746 byla vydána licence pro kapli při zámku Karlova Koruna.\n\nV materiálech hradecké biskupské konzistoře z roku 1770 je zápis o tom, že stavbu kaple začal Leopold hrabě Kinský (1741-1760) a dokončil ji jeho syn František Ferdinand hrabě Kinský (1760-1806), nejvyšší kancléř Českého království. Do podoby s věží a s radiálními přízemními hmotami sakristie a oratoře byla kaple dokončena roku 1765. Písemnosti biskupské konzistoře dále uvádí, že kaple je postavena ze štípaného kamene a z kvádrů, zaklenutá je klenbou z cihel a uvnitř má kamennou dlažbu. V době svého vzniku kaple nebyla konsekrována, později bylo uváděno patrocinium Sedmibolestné Panny Marie nebo Zvěstování Panny Marie. V srpnu roku 1999 byla kaple vysvěcena a nyní nese podle oltářního obrazu název sv. Jana Křtitele.\n\nKaple se nachází u hlavní přístupové aleje vedoucí k zámku od severu. Stavba je situována na hraně svahu při kraji poměrně plochého prostranství před hlavní zámeckou budovou, jako protějšek vedlejších zámeckých budov, kterými se areál postupně rozrůstal až do dnešní podoby. Kinským sloužila jako rodinná hrobka.\n\nŘešení drobné centrály s vnitřním prostorem kruhového půdorysu a vnějším čtyřbokým pláštěm s výrazně konkávně skrojenými rohy svědčí pro autorství Jana Blažeje Santiniho-Aichla. K lodi je na východě připojena věž, jejímž přízemím (uvnitř mírně asymetricky řešeným) se do kaple vchází. Na východní straně do centrální hmoty kaple, k věži, vnikaly dvě radiální hmoty, kterými byl rovněž možný vstup do kaple. Severní přístavek byl sakristií, jižní předsíní, v síle jejíž rozšířené severovýchodní zdi stoupalo schodiště na oratoř v lodi, z níž je dále přístupná i komůrka v patře věže. Druhé patro věže pak zabírá prostor pro zvony. Na západní straně lodi se k jejím rohům připojovaly zdobné masivní opěráky. Pro Santiniho je typická celá řada tvaroslovných znaků – jemná rustika fasád celé stavby, mansardová střecha věže, eliptická okénka horní části věže, kasulové okno na věži. Tvarosloví oken lodi se Santininu naopak částečně vymyká. Některé detaily – drobné, ornamentální formy suprafenester, kasulové okno průčelní věže, tvar její střechy – zároveň naznačují, že výchozí Santiniho projekt byl při realizaci poněkud měněn a modernizován.\n\nKaple svou souhrou věže a lodi završené kupolí připomíná spíše zmenšeninu kostela než kapli. Výraznou analogii najdeme v monumentálním poutním kostele ve Křtinách, který je chlumecké kapli příbuzný nejen základní hmotovou sestavou, ale rovněž půdorysným řešením lodi, která je v interiéru kruhová a zevně čtvercová s výrazným konkávním probráním rohů. Na obou stavbách se uplatňuje i Santiniho typická kompozice oken, kdy nad obdélným, půlkruhově sklenutým oknem je okno eliptické.\n\nPokud je Santini autorem projektu kaple, musel jej vytvořit do roku 1723, kdy zemřel. Zároveň s tímto zde existuje předpoklad, že se stavbou kaple bylo počítáno již v době budování zámku, ačkoli uvnitř zámku Karlova koruna se nacházela jiná, menší kaple. Pokud ale existují pochyby o Santiniho autorství, jisté je, že chlumecká kaple musí být dílem architekta značných tvůrčích kvalit. Stavitel, který stavbu kaple prováděl, není s jistotou znám. Byl jím však patrně František Kermer, který je roku 1759 doložen na stavbě zámecké vodárny.\n\nNovodobá celková rekonstrukce, provedená v 60. letech 20. století a později v roce 1999, chybně odstranila nejen drobná křídla sakristie a depozitáře, navazující po stranách hlavního průčelí v diagonálních směrech, ale i opěrné pilíře. Důvodem byla domněnka, že tyto části stavby jsou nepůvodní a že vznikly mezi lety 1880-1890, kdy bylo pořízeno nové zařízení a výmalba kaple.\n\n"}
{"id": "765468", "url": "https://cs.wikipedia.org/wiki?curid=765468", "title": "Indian", "text": "Indian\n\nIndian je značka amerických motocyklů, vyráběných společností Indian Motorcycle International, LLC.\n\nSpolečnost založili v roce 1901 pod názvem \"Hendee Manufacturing Company\" (poté přejmenováno na \"Indian Motocycle Manufacturing Company\") ve Springfieldu v Massachusetts George Mallory Hendee a Oscar Hedstrom. Firma byla jedním z prvních výrobců motocyklů ve Spojených státech a také jedním z největších výrobců motocyklů na světě. Velkou část produkce \"Indian\" tvořily motocykly s velkoobjemovými dvouválcovými motory do V s rozvodem SV. Typickým je pro produkty firmy i nízký posez jezdce. Výroba motocyklů byla ukončena v roce 1953, kdy firma zkrachovala.\n\nPo jejím zániku se o oživení značky pokoušelo s různými úspěchy mnoho firem. V roce 2011 zakoupila společnost Polaris Industries práva Indian Motorcycles, od roku 2013 uvedla na trh tři modely motocyklů v tradičním stylu Indian.\n\nMotocykly byly vyráběny v letech 1901-1953 ve Springfieldu ve státě Massachusetts. Nejúspěšnějšími modely této značky byly Indian Scout (1920-1946) a Indian Chief (1922-1953). Na české území je nejprve dovážely firmy Paleček a Bratři Chladové. Po první světové válce (1919) se generálním obchodním zástupcem stal Ing. František Mařík (1886-1948), přezdívaný \"táta Indiánů\". Ten se zasloužil o zvýšení jejich popularity a prodejnosti v Československu. Zapůjčil například několik kusů pražské policii, která následně objednala a zařadila do policejní služby jedenáct motocyklů. Ing. Mařík začal vydávat i první československý motocyklový časopis - Motocykl, jehož první číslo vyšlo 1. července 1922. \n"}
{"id": "765470", "url": "https://cs.wikipedia.org/wiki?curid=765470", "title": "Súš", "text": "Súš\n\nSúš je jedna z mnoha osad města Stará Turá v Trenčínském kraji. Jde o osídlení v údolí Súšarského potoka, který teče jižním směrem z masivu Veľké Javoriny k severnímu okraji města Stará Turá. Na západě ho ohraničuje Topolecká dolina, na východě je pramenná část doliny Kamečnice s kopaničářskými sídly obce Lubina.\n\nOsídlení má typický kopaničářský charakter, okolní krajina splňuje zemědělskou, lesnickou a rekreační funkci. Celkový počet stálých obyvatel dosahuje několik desítek. Hlavní asfaltová komunikace vede z města Stará Turá a prochází dnem doliny až k její horní části. Hromadnou dopravu zajišťuje pravidelný, ale málo frekventovaný autobusový spoj.\n\nÚzemí je poznamenané úbytkem obyvatel kvůli stěhování za prací. Tradiční kopaničářské hospodářství upadá a to má vliv i na celkový charakter krajiny. Vypuklým projevem jsou v oblasti flóry a fauny skupiny dřevin na loukách, které byly původně pravidelně koseny a dobře udržovány. Výsledkem je úbytek vzácných lučních společenstev rostlin a živočichů. Snižování počtu stálého obyvatelstva je vyvážen nárůstem chalupářů a chatařů, kteří alespoň částečně nahrazují původní způsob hospodaření a údržbu krajiny. V současnosti stále více dominuje rekreační funkce.\n"}
{"id": "765475", "url": "https://cs.wikipedia.org/wiki?curid=765475", "title": "Friedrich Wilhelm Zachow", "text": "Friedrich Wilhelm Zachow\n\nFriedrich Wilhelm Zachow (14. listopadu 1663, Lipsko, Prusko – 7. srpna 1712, Halle) byl barokní varhaník, hudební skladatel a pedagog. Byl učitelem George Friedricha Händela, k jeho žákům patřil i Gottfried Kirchhoff, Johann Krieger a Johann Gotthilf Ziegler.\n\n\n"}
{"id": "765476", "url": "https://cs.wikipedia.org/wiki?curid=765476", "title": "Jaroslav Macoun", "text": "Jaroslav Macoun\n\nJaroslav Macoun (17. července 1930 Osek u Sobotky – 20. prosince 2000) byl český katolický kněz a vědecký pracovník.\n\nNa kněze byl vysvěcen 8. prosince 1973 kardinálem Štěpánem Trochtou bez povolení státními komunistickými úřady. Z důvodu neposlušnosti komunistickému režimu neobdržel státní souhlas pro \"„maření státního dozoru nad církví“\". Svou kněžskou službu tedy vykonával tajně.\n\nBylo mu však dovoleno, vzhledem k jeho odbornému vzdělání přírodních věd, pracovat v Ústředním ústavu geologickém v Praze a věnovat se vědecké činnosti. Z tohoto období pochází řada článků, geologickým map a odborných statí publikovaných v tehdejší odborné literatuře.\n\nStal se také členem České geografické společnosti pod jejíž hlavičkou publikoval.\n\nTeprve po skončení komunistické totality mohl být ustanoven od 1. prosince 1989 do řádné duchovní správy u sv. Anny v Praze.\nOd 15. července 1990 začal působit ve farnosti Jestřebí u České Lípy, dále pak excurrendo ve farnostech: Bořejov, Deštná, Dubá, Kruh, Okna, Pavlovice a Tuháň.\n\nLitoměřický biskup Josef Koukl ho za obětavou práci a věrnou kněžskou službu instaloval 6. listopadu 2000 jako kanovníka Svatoštěpánské katedrální kapituly v Litoměřicích.\n\nZemřel náhle po odsloužení mše 20. prosince 2000. Poslední rozloučení se konalo v kostele sv. Kříže v Dubé, pochován byl na hřbitově v Oseku u Sobotky, odkud pocházel.\n\n\n\n\n"}
{"id": "765478", "url": "https://cs.wikipedia.org/wiki?curid=765478", "title": "Porubský zámek", "text": "Porubský zámek\n\nPorubský zámek je nejstarší stavba na území Poruby. Jedná se o neveliký zámeček, umístěný na severním svahu řeky Porubky, hned naproti rozsáhlého sídliště, které tvoří většinu současné zástavby této části Ostravy. Je chráněn jako kulturní památka České republiky.\nZámek byl vybudován někdy okolo roku 1573 na místech bývalé středověké tvrze jako renesanční sídlo Markvartoviců. V pozdějších stoletích často měnil majitele, až nakonec skončil u rodu Wilczků. Během druhé světové války byla celá oblast včetně zámečku poškozena spojeneckým bombardováním. Po skončení konfliktu byl zámek znárodněn, přestavěn na byty a později zde sídlila škola lidových umění. V roce 1990 značně zpustlý zámek, poničený navíc ještě požárem, který vypukl v témže roce, odkoupil Statis Prusalis a zrekonstruoval jej.\n\nV roce 2009 byla v areálu zámku vytvořena a vysvěcena pravoslavná kaple svatého Jiří. \n\nV současné době existují spekulace, že je zámek propojen s nedalekým kostelem svatého Mikuláše tajnou středověkou chodbou.\n\n"}
{"id": "765480", "url": "https://cs.wikipedia.org/wiki?curid=765480", "title": "The Remo Four", "text": "The Remo Four\n\nThe Remo Four byla britská rock and rollová skupina, založená v roce 1959 v Liverpoolu. Skupina měla stejného manažera jako jejich současníci The Beatles, jejich manažerem byl Brian Epstein. Don Andrew a Colin Manley chodily na škole do stejné třídy jako Paul McCartney.\n"}
{"id": "765485", "url": "https://cs.wikipedia.org/wiki?curid=765485", "title": "Udušení", "text": "Udušení\n\nUdušení (též zadušení, odb. \"suffocatio\") je nepřirozená smrt, jejíž příčinou je zabránění přístupu vzduchu resp. kyslíku do plic neboli dušení. To nastává zejména při utopení, uškrcení, vniknutí cizího tělesa do dýchacích cest či otravou. Samotný proces dušení spouští u normálních jedinců panický strach, který je spouštěn chemickou reakcí při zvýšení koncentrace oxidu uhličitého v krvi. \n"}
{"id": "765487", "url": "https://cs.wikipedia.org/wiki?curid=765487", "title": "Bridgit Mendler", "text": "Bridgit Mendler\n\nBridgit Claire Mendler (* 18. prosince 1992, Washington D.C., Spojené státy americké) je americká herečka a zpěvačka. Nejvíce se proslavila rolí Teddy Duncan v seriálu \"Hodně štěstí, Charlie. \"V roce 2012 vydala své debutové album \"Hello My Name Is.\" V roce 2016 vydala EP \"Nemesis\". Dále se objevila ve filmech s \"Alice Upside Down\" (2007), \"Dívčí parta\" (2008), \"Alvin a Chipmunkové 2\" (2009), \"Šéfe, jsem v tom!\" (2009), \"Lemonade Mouth\" (2011) a \"A zase ti Mupeti!\" (2014). Během let 2015 až 2016 hrála v seriálu stanice NBC \"Neranditelní\" a v roce 2017 hrála v seriálu \"Nashville\".\n\nBridgit se narodila ve Washingtonu D.C. a je dcerou Sandy a Charlese Mendlera. Má bratra mladšího bratra Nicka. Když jí bylo osm let, přestěhovali se s rodiči a sestrou Zoey na západní pobřeží do města Mill Valley blízko San Francisca, kde se začala zajímat o herectví. Stala se nejmladší vystupující na festivalu San Francisco Fringe Festival. V 11 letech si najala agenta. \n\nV roce 2004 získala první roli ve filmu \"The Legend of Buddha\". Ve 13 letech získala hostující Když slavila třinácté narozeniny a krátce nato se dočkala své první role v seriálu \"General Hospital\", ale neprosadila se. V roce 2007 získala roli ve filmu \"Alice Upside Down, \"po boku Alyson Stoner a Lucase Grabeela. V tom samém roce dělala konkurz na roli Sonny do seriálu \"Sonny ve velkém světě\", roli však získala Demi Lovato. S Lindsay Lohan se objevila ve filmu \"Šéfe, jsem v tom!\". V roce 2007 si také zahrála Penny v seriálu \"Jonas L. A.\", kde zpívala a hrála na kytaru s Nickem Jonasem. V roce 2008 si zahrála Kristen Gregory ve filmu \"Dívčí parta\". V roce 2009 získala vedlejší roli v Disney Channel seriálu \"Kouzelníci z Waverly\", po boku Seleny Gomez a Davida Henrieho. Dohromady se objevila v jedenácti epizodách. \n\nV roce 2010 nastal zlom v její kariéře. Začal se totiž točit seriál \"Hodně štěstí, Charlie\" a ona byla první adeptkou na hlavní roli Teddy Duncan. Sitcom měl v USA velký úspěch. Vypráví o jedné normální rodině se čtyřmi dětmi. Nejmladší je právě již zmíněná Charlie a její starší sestra v podání Bridgit ji točí video-deníček, čemu se má v období dospívání pokud možno vyhnout. \n\nV roce 2011 získala roli Olivie White v Disney Channel původním filmu \"Lemonade Mouth\", kde mimo jiné prokázala i svůj pěvecký talent. Pro filmový soundtrack nahrála několik písniček. Písnička \"Somebody\" se umístila na 89. místě v žebříčku Billboard Hot 100. Druhý singl \"Deteminate\" se umístil na 51. místě žebříčku. V \"Lemonade Mouth\" si zahrála s Hayley Kiyoko, Adam Hicks, Naomi Scott a Blake Michael.\n\nV roce 2011 byla obsazena do role Appoline ve filmu \"Čivava z Beverly Hills 2. \"V březnu 2011 bylo oznámeno, že podepsala nahrávací smlouvu s Hollywood Records a začala pracovat na svém debutovém albu. V tom samém roce si zahrála v původním filmu stanice Disney \"\". V roce 2012 si zahrála v jedné epizodě seriálu \"Dr. House.\"\n\nV létě 2012 oznámila, že její debutový singl bude \"Ready Or Not\". Singl byl vydán 7. srpna a umístil se na 49. místě ve Spojených státech a na 53. místě v Austrálii. Vyjela na své první turné po Severní Americe \"Bridgit Mendler: Live in Concert\". Její debutové album \"Hello My Name Is\" bylo vydáno 22. října v roce 2012. Album se umístilo na 30. místě na žebříčku \"Billboard 200\". Vydala dvě promo singly: \"Forgot to Laugh\" a \"Top of the World\".\n\n12. února 2013 vydala svůj druhý singl \"Hurricane\" a umístil se na prvním místě žebříčku Billboard Bubbling Under Hot 100.V červnu vyjela na své druhé turné Summer Tour. 30. dubna vydala EP \"Live in London\". \n\n9. dubna 2013 potvrdila v rozhovoru s Billboard magazínem, že pracuje na druhém studiovém albu. 28. června 2014 začalo pokračování \"Summer Tour\" v Kanadě. V listopadu 2014 bylo oznámeno, že získala hlavní roli v druhé sérii seriálu stanice NBC \"Neranditelní.\" V červenci 2015 bylo oznámeno, že opustila Hollywood Records. V roce 2016 vydala EP \"Nemesis\". V říjnu 2016 byla obsazena do role Ashley Wilkenson v seriálu \"Nashville\".\n\n27. března 2012 potvrdil Shane Harper v rozhovoru, že s Bridget tvoří pár. Dvojice se seznámila na natáčení seriálu \"Hodně štěstí, Charlie\". V listopadu 2015 prozradila, že se dvojice rozešla.\n\nV roce 2017 začal chodit s Griffinem Cleverlym a v dubnu roku 2019 oznámili zásnuby. \n\n\n\n"}
{"id": "765497", "url": "https://cs.wikipedia.org/wiki?curid=765497", "title": "Gabby Gabreski", "text": "Gabby Gabreski\n\nFrancis Stanley Gabreski „Gabby“ (28. ledna 1919 Oil City, Pensylvánie − 31. ledna 2002 Huntington, stát New York) byl předním americkým leteckým esem nasazeným během druhé světové války do bojů v Evropě, leteckým esem korejské války a významným důstojníkem Letectva Spojených států, v jehož řadách odsloužil celkem 26 let.\n\nJelikož byl původem Polák, bojoval ze začátku války v Evropě v řadách 315. polské stíhací perutě ( \"315 Dywizjon Myśliwski \"Dębliński\"\") na strojích Supermarine Spitfire. 27. února 1943 byl přeřazen k 56. stíhací skupině (56th Fighter Group), létajíc na strojích Republic P-47 Thunderbolt pak dosáhl nad Francií a Německem největšího počtu vzdušných vítězství. Během korejské války pak dosáhl úspěchů na proudových strojích North American F-86 Sabre u 51. přepadového stíhacího křídla (51st Fighter-Interceptor Wing). Známým se stal především díky svému celkovému kreditu 34½ sestřelených nepřátelských letadel, navíc se mu jako jednomu z pouhých sedmi amerických pilotů povedlo dosáhnout statusu leteckého esa ve dvou různých válečných konfliktech. Během své kariéry velel dvěma stíhacím letkám, v dočasném měřítku pak velel šesti uskupením typu „křídlo“ a „skupina“. Celkem tedy působil 11 let jakožto velitel jednotky, 15 let jako bojový pilot.\n\nPo ukončení kariéry u letectva působil jako prezident železniční společnosti Long Island Rail Road vlastněné státem New York. Snažil se zlepšit servis pro cestující a celkovou finanční situaci společnosti, po dvou a půl letech však po nátlaku odstoupil a odešel do penze.\n\n\n"}
{"id": "765498", "url": "https://cs.wikipedia.org/wiki?curid=765498", "title": "ATP World Tour 2012", "text": "ATP World Tour 2012\n\nATP World Tour 2012 představoval nejvyšší úroveň mužského profesionálního tenisu v roce 2012. Sezóna trvající od ledna do listopadu zahrnovala turnaje až na výjimky organizované Asociací profesionálních tenistů (ATP).\n\nOkruh zahrnoval čtyři turnaje Grand Slamu – organizované Mezinárodní tenisovou federací (ITF), devět události kategorií ATP World Tour Masters 1000, jedenáct ATP World Tour 500, čtyřicet ATP World Tour 250 , závěrečný Turnaj mistrů, dále pak týmové soutěže pořádané ITF – Světový pohár družstev, Davisův pohár, a také Hopmanův pohár, z něhož si hráči nepřipsali do žebříčku žádné body.\n\nSoučástí kalendáře pro rok 2012 byly i olympijské hry v Londýně. Za zlatou medaili ve dvouhře se ATP rozhodla přidělit 750 bodů.\n\n\"Tabulky měsíců uvádí vítěze a finalisty dvouhry i čtyřhry a dále pak semifinalisty a čtvrtfinalisty dvouhry. Zápis –D/–Q/–Č/–X uvádí počet hráčů dvouhry/hráčů kvalifikace dvouhry/párů čtyřhry/párů mixu. (ZS) – základní skupina.\"\n\n\n"}
{"id": "765504", "url": "https://cs.wikipedia.org/wiki?curid=765504", "title": "Vrbová", "text": "Vrbová\n\nVrbová ( ) je malá vesnice, dnes základní sídelní jednotka obce Nebanice, v okrese Cheb, kraji Karlovarském. Dnes vesnice sestává již jen ze dvou stavení a několika letních chatek. V roce 2011 zde trvale žili čtyři obyvatelé.\n\nVrbová se nachází na vyvýšenině nad řekou Ohře přibližně 1 kilometr západně od Nebanic a leží v nadmořské výšce 427 metrů.\n\nVrbová je prvně zmiňována jako „Fyrbon“ roku 1313. O šest let později věnoval chebský měšťan Gölderl ves své dceři, díky níž se dostala do majetku chebských klarisek. Chebský klášter sv. Kláry byl však roku 1782 v rámci josefínských reforem zrušen a jeho majetek včetně Vrbové zestátněn. V době, kdy vesnici spravovaly chebské klarisky, měl k Vrbové přináležet i mlýn. Roku 1782 o něm již ale není zmínek.\n\nBývalé majetky sekularisovaného kláštera zakoupil roku 1829 ve veřejné dražbě Kaspar Wilhelm von Helmfeld. Vrbová se tak dostala na dvacet let do držení pánů na Starém Rybníce. V rámci nově zřizovaných obecních samospráv byla Vrbová v polovině 19. století přičleněna k obci Nebanice, kam také zdejší děti docházely do školy. V rámci výstavby železničního spojení Karlových Var s Chebem byl v těsné blízkosti vsi navzdory místních obyvatel vyhlouben úvoz pro železniční trať, který přeťal přilehlé zemědělské pozemky.\n\nRoku 1890 byly naopak za účelem rozšíření polních ploch meliorovány okolní nivy při řece Ohři. Důležitějších změn se vesnice dočkala ale až ve stoletím následujícím. Poté, co byli po druhé světové válce vyměněni obyvatelé, došlo i k výrazným změnám v krajině. Pod Vrbovou byl narovnán tok řeky, čímž vznikla dvě slepá ramena, přes která se od roku 2011 klene cyklostezka Ohře. Ještě dříve však ustoupilo pole za tratí rozsáhlému areálu štěrkovny.\n"}
{"id": "765506", "url": "https://cs.wikipedia.org/wiki?curid=765506", "title": "Fakulta výtvarných umění Vysokého učení technického v Brně", "text": "Fakulta výtvarných umění Vysokého učení technického v Brně\n\nFakulta výtvarného umění (FaVU) je nejmenší a druhá nejmladší fakulta Vysokého učení technického v Brně. Vznikla v roce 1993 z Ústavu výtvarných umění, který byl na Fakultě architektury založen o rok dříve.\n\nPřestože je FaVU nejmladší, výtvarné umění má v Brně dlouholetou tradici. Již v roce 1899 byl založen ústav kreslení a od této chvíle se na brněnské technice začínají rozvíjet umělecké obory. Prvním profesorem tohoto ústavu se stal Hanuš Schwaiger, po jeho odchodu na pražskou akademii jej nahradil Felix Jenewein.\n\nFakulta původně sídlila v Rybářské ulici č. 13/15 na Starém Brně, po roce 1999 využívala rovněž budovu bývalé menzy Údolní č. 19. Tento stav ovšem nebyl vyhovující, neboť mezi vzdálenými objekty museli studenti složitě přejíždět. V roce 2016 získala fakulta areál bývalých kasáren v ulici Údolní č. 53, kde do té doby sídlil Ústav soudního inženýrství VUT v Brně a předtím rovněž elektrotechnická fakulta. Areál byl postupně upraven pro potřeby FaVU. Budova v Rybářské ulici a bývalá menza v Údolní zůstaly prázdné a o jejich dalším využití či odprodeji mělo VUT rozhodnout během let 2017 a 2018.\n\nFaVU nabízí studium v bakalářském, magisterském a doktorském studijním programu.\n\nV současné době je na FaVU vyučováno sedm oborů, a to: malířství, sochařství, grafika, grafický design, průmyslový design, konceptuální tendence a VMP (video-multimédia-performance).\n\nVýtvarné umění malířství volná tvorba\nVýtvarné umění sochařství volná tvorba\nVýtvarné umění grafika\nVýtvarné umění grafický design\nPrůmyslový design\nVýtvarné umění konceptuální tendence\nVýtvarné umění video multimédia performance\n\nFaVU také pořádá kurzy kresby pro veřejnost.\n\n"}
{"id": "765508", "url": "https://cs.wikipedia.org/wiki?curid=765508", "title": "Pomořanská kachna", "text": "Pomořanská kachna\n\nPomořanská kachna () je plemeno kachny, která se chová pro maso. V Německu je nejstarším uznaným plemenem. Podle regionu původu a zbarvení je také nazývána Schwedenente, Uckermärker a Duclairente.\nPomořanská kachna je domestikovaná forma kachna divoké (\"Anas platyrhynchos\") ze severoněmeckého pobřeží.\n\nPomořanská kachna masové plemeno kachny s poměrně vysokou snáškou vajec (70-100 vajec ročně). Chová se v černé barvě s bílou náprsenkou.\n\n"}
{"id": "765513", "url": "https://cs.wikipedia.org/wiki?curid=765513", "title": "Krahule", "text": "Krahule\n\nKrahule () jsou obec na Slovensku v okrese Žiar nad Hronom, významné sportovní středisko (872 m n. m.) ležící v centrální části Kremnických vrchů. První zmínka o obci je z roku 1331, obec vznikla během německé kolonizace. Obyvatelé se živili pastýřstvím a taktéž byli zaměstnáni v kremnických dolech na zlato.\n\nNa pláních nad Krahulemi bylo po roce 2000 vybudováno lyžařské středisko. Pod Krahulským vrchem začíná běžkařská trasa \"Biela stopa SNP\" a v okolí obce probíhá i lyžařská závodní dráha. Obyvatelé většinou bydlí v typických dřevěných stavbách, obdělávají vysoko ležící pole a louky. Přes obec prochází jedna silnice – směrem na sever vede na Kremnické Bane okolo kostela sv. Jana a kláštera kapucínů, směrem na jih přímo na Kremnici, popř. lze odbočit na východ do horské vsi Skalka. V Krahulích je kostel, hřbitov, fotbalové hřiště, kravín, salaš s ovcemi, 3 lyžařské vleky, obchod, obecní úřad, požární zbrojnice, hospoda, 2 autobusové zastávky a poštovní schránka.\n\nObec se pyšní tím, že poblíž ní, 2,4 km na severozápad směrem na Kremnické Bane, leží (údajně) geografický střed Evropy.\n\nNěmecká obec ze 14. století; roku 1331 se v kremnických listinách uvádí měšťan Blaufuss, pravděpodobný zakladatel obce. Obec se však poprvé vzpomíná až v letech 1442–43. Církevně spadala do roku 1788 pod Piargy (tehdejší název Kremnických Baní), od tohoto roku tu stála kaple a roku 1788 byla založena samostatná fara. V roce 1806 tu město Kremnica nechalo postavit kostel sv. Jana Nepomuckého. Od roku 1788 má obec vlastní matriku. Škola zde byla zřízena roku 1788, od roku 1881 se nachází v současné budově.\nObec Krahule má nejvyšší podíl obyvatelstva německé národnosti na Slovensku.\n\nVětšina osob, které se hlásí k některé církvi či náboženské společnosti, jsou římští katolíci. Význačnou menšinu tvoří též protestanti.\n\nObcí prochází silnice III. třídy, která směřuje na sever do obce Kremnické Bane. Směrem na jih se napojuje na silnici č. 578 ze Skalky do Kremnice. Autobusovou dopravu zajišťuje SAD Zvolen. Autobusy jezdí pouze v pracovní dny.\n\n"}
{"id": "765522", "url": "https://cs.wikipedia.org/wiki?curid=765522", "title": "Georg Raphael Donner", "text": "Georg Raphael Donner\n\nGeorg Raphael Donner (24. května 1693 Essling (dnešní okrajová část Vídně) – 15. února 1741) byl rakouský sochař, kovorytec a medailér. Pocházel ze sedmi dětí z rodiny tesaře Petra Donnera. Měl dva bratry, kteří byli rovněž umělci, Sebastiana (1707–1763) a Mattäuse (1704–1756). Mattäus byl známý vídeňský sochař a medailér a Sebastian byl také medailérem.\n\nUž v jedenácti letech nastoupil Donner jako učeň do dílny dvorního klenotníka Johanna Franze Prennera, který mu poskytl vyučení v oblasti medailérství a kovorytectví. Dalším učitelem, který ho zasvětil do sochařského řemesla byl Giovanni Giuliani, který v té době byl významným italským sochařem působícím ve Vídni. Donner se začal u něho přibližně učit v r. 1706 – 1707 a setrval u Gulianiho do r 1710. Donner ale nezískal jeho benátský styl tvorby, větší vliv na něho měla antická díla ze sbírek Liechtensteinů. Ve Vídni poté nastoupil i se svým bratrem Matthiasem do dílny švédského medailéra Benedicta Richtera. Ten byl i asi posledním Donnerovým učitelem. Podle některých názorů umělec studoval do roku 1714 na vídeňské Akademii Petera Strudela.\n\nPo vyučení u Giulianiho asi odešel z Vídně a jeho cesta pokračovala do Itálie, možná navštívil Florencii, Řím a Benátky, protože jinak Donnerova samostatná tvorba jde velmi těžko vysvětlit. Jiní odborníci vidí spíše v jeho tvorbě vliv francouzského umění a možná podnikl cestu do Paříže. Záhadou totiž zůstává, kde se naučil tak dobré kovolitecké práci s olovem, protože toto se nemohl naučit v Guilianiho dílně ani v Itálii. Olovo se jako materiál poprvé použil v rozsáhlejších plastikách v parku ve Versailles jako náhrada drahého bronzu. Později se tato technika rozšířila do jiných zemích jako do španělského La Granja nebo německém Nymphenburgu v Mnichově. Tedy se Donner asi nemusel naučit této dovednosti ve Francii, ale i u dvorního sochaře Guillielma de Grof, který působil v Mnichově a je více pravděpodobné, že studoval zde.\nRoku 1715 je opět ve Vídni, kde si vzal za ženu Evu Alžbětu Prechtlovou. Až roku 1725 získává významnější objednávku pro Salzburg. Od jeho svatby není známo, zda něco vytvořil mimo terakotové \"Piety\" z roku 1721, která se nachází v Národní galerii v Praze. Koncem roku 1725 se Donner přestěhoval do Salzburgu, kde uzavřel smlouvu na vytvoření jedenácti nadživotních soch pro zámek Mirabell, který byl letním sídlem arcibiskupa Františka Antonína Harracha. Sochy byly umístěny do výklenků nového reprezentačního sálu a pomáhal mu s nimi jeho spolupracovník, vídeňský sochař Jakub Schletterer. Roku 1726 uzavřel opět smlouvu o vytvoření \"čtyř soch dětí (putti)\" pro zábradlí schodiště podle jeho návrhů a modelů. Jediným signovaným dílem umělce je socha Parida, vytvořená v nadživotní velikosti a nachází se v nice na hlavním schodišti.\n\nJeště téhož roku se snažil dostat místo v salzburské mincovně, kde setrval jen krátký čas, kvůli neshodám se spolupracovníky. Zachovalo se několik \"mincí\" a \"medailí s vyobrazením portrétů\" arcibiskupa Harracha a arcibiskupa Leopolda Antona Firmiana. V roce 1727 ještě dostal objednávku z Mnichova na vytvoření pamětní medaile kurfiřta Karla Albrechta a pracuje i v tomto roce v Linci pro bratra salzburského arcibiskupa, Jana Josefa Harracha. V Linci vytvořil nadživotní sochu Jana Nepomuckého pro rodovou kapli vedle kostela. Donner se poté vrací zpět do Vídně, ale záhy přijímá pozvání od ostřihomského arcibiskupa a uherského primase Imricha Esterházyho do Bratislavy.\n\nJeho přesný příchod do Bratislavy není jistý. Předpokládá se, že přišel na Slovensko okolo roku 1729 ze Salzburgu, protože roku 1728 pracoval ještě pro salzburskou mincovnu. Jediný archivní záznam se zachoval z roku 1731, kdy je zde uvedeno, že zde měl už velmi prosperující dílnu. Z toho vyplývá, že tu musel už delší dobu být. Zatím ještě není také jisté, kdo doporučil arcibiskupovi mladého sochaře, jehož tvorba nebyla v té době skoro známá.\nPrvní jeho velkou prací pro arcibiskupa byla \"výzdoba kaple sv. Jana Almužníka\" při dómu sv. Martina. V kapli měly být uloženy v oltáři relikvie světce, ale rovněž měla být pohřební kaplí pro I. Esterházyho. Arcibiskup se nechal při stavbě inspirovat vzory pohřebních kaplí, které se nacházely v Římě. Pro výzdobu kaple byly použity dva druhy mramoru - z Innsbrucku, Benátek a pro vytvoření sochy arcibiskupa Donner použil mramor kararský. Před vytesáním soch Donner ještě pracuje ve Vídni na modelech.\n\nKaple sv. Jana Almužníka se nachází v závěru boční kaple dómu a vstup je tvořen reprezentačním portálem, který pokrývá řasený závěs přidržovaný andílky a nahoře je umístěna volutová kartuš s nápisem. Oltář se nachází naproti vchodu v nice při východní stěně kaple. Hlavním motivem je zde stříbrná truhla s relikviemi, při které stojí dva andělé v nadživotní velikosti na soklech. Truhla stojí na vysokém podstavci, nad kterým se rozpíná drapérie s korunou ve vrcholu, vytvářející baldachýn, jehož dolní část drapérie je prodloužena pod truhlou a padá dolů k oltáři. Další konce baldachýnu drží smuteční andělé po stranách. U jejich nohou jsou na volutových výběžcích tabernáklu umístěny figury pololežících puttů s biskupskými atributami - berla a mitra. Na predelle oltáře se nachází \"bronzové reliéfy\", které byly původně pozlacené. Zobrazují scény s pašijovými výjevy, zleva doprava: \"Bičování, Kristus na hoře Olivetské, Nesení kříže, Pieta (ústřední motiv), Vztyčování kříže, Kladení do hrobu a Korunování trním\". \"Socha Imricha Esterházyho\" je umístěna v nice po pravé straně oltáře. Arcibiskup klečí na volutovém klekátku z červeného mramoru, je oblečen v kněžském ornátě a vedle nohou mu leží kněžská koruna. Postava je mírně nakloněná dopředu a hlavu má pokorně skloněnou - zbožně se modlí k oltáři sv. Jana Almužníka. Tvář donátora je reálným portrétem a je měkce modelována. Do kaple byly slavnostně přeneseny ostatky sv. Jana Almužníka 28. října 1732.\n\nRoku 1734 vyhotovil z kararského mramoru nadživotní \"sousoší Apoteózy Karla VI.\" pro zámek objednavatele G. W. Kirchnera z Breitenfurte u Vídně. Karla VI. vystihl jako římského vojevůdce s trofejemi (Turků a Francouzů), na kterých stojí a po boku se nachází figura okřídlené Fámy.\n\nNejnáročnějším a největším dílem, který dělal sochař pro Imricha Esterházyho, bylo vytvoření \"hlavního oltáře pro dóm sv. Martina\". Před Donnerovým oltářem zde stál starý gotický, ten už ale nevyhovoval pojetím a době. Arcibiskup si téma sv. Martina vybral záměrně, ne jen kvůli zasvěcení dómu. Hlavním důvodem byla jeho role církevního hodnostáře, mecenáše a dalším důvodem byla politika. V 19. století bohužel padl za oběť puristickému chápání té doby a restaurátoři ho až na pár děl zničili. Roku 1867 ho nahradili nevýznamným negotickým oltářem. Ponechali jen Donnerovy sochy, s kterými ale také zacházeli nešetrně. Sousoší sv. Martina stálo chvíli na volném prostranstvím před dómem. Až v období neobaroka bylo dílo oceněno a ve 20. století bylo dílo opět umístěno do dómu. V 19. století odkoupilo Národní muzeum v Budapešti sochy andělů a tím byla díla zachráněná před zkázou. Sochy se poté roku 1984 dostaly do Maďarské národní galerie. Podobu oltáře známe dnes jen z dochované fotografie, která byla pořízena před rokem 1867 nebo z grafických vyobrazení.\n\nNa díle začal pracovat roku 1734 a dokončil ho roku 1735. Oltář byl vysvěcen 5. listopadu 1735 biskupem Zigmundem Berényi. Oltář se kompozičně rozvíjí do tří plánů. První plán představují adorující klečící andělé, kteří jsou umístěni na soklech při stěnách presbyteria. V druhém plánu se nachází prostorově řešená oltářní architektura, skládající se ze čtyřech sloupů na kterých se tyčí zalamované voluty nesoucí královskou korunu. Posledním plánem a zároveň středem oltáře je \"sousoší sv. Martina\". Olověné sousoší zachycuje světce, jak se dělí s žebrákem o plášť. Jeho vzorem byly možná pomníky se sv. Jiřím nebo jezdecké sochy panovníků. Světec s portrétními rysy Esterházyho je zde zobrazen, jak se naklání a podává žebrákovi plášť. Figura žebráka je zde pojata jako rovnocenná osobnost. Pololežící atletická postava, která je zahalena kouskem látky a pravou rukou se natahuje k plášti. Uprostřed oltáře byla svatozář nad níž se nacházely obláčky s putti a s postavou Boha Otce. Donner si pro sochy vybral v té době netradiční materiál - slitinu olova a cínu. Umělec asi i sochy odléval díky svým zkušenostem a měl i na to dobře uspořádanou laboratoř a pomocníky. Jeho zásluhou se pak ve Vídni stal tento materiál velice oblíbený po celé 18. století.\n\nMimo prací pro bratislavský dóm vytvořil Donner ještě \"čtyři plastiky z olova – Žena s hadem, Pan a Syrinx, Venuše Kallypigos a Bacchantka.\" Dnes se všechny nachází v bratislavském Městském muzeu. V dílech bylo zpracováno mytologické téma a je možné předpokládat, že plastiky byly určené některého příslušníka šlechty z Bratislavy.\n\nRoku 1736 obdržela jeho dílna zakázku na \"oltář v kostele v Marianke\" u Bratislavy. V této době pracoval v jeho dílně Gottfried Fritsch, dalším členem dílny a nejnadanějším žákem byl Jan Mikuláš Moll. Donnerovými žáky byli také Ignác Wurschbauer, bratři Matthias a Sebastian Donnerovi, Ľudovít Gode, František Kohl, F. Anton Sambách a Andrej Berckart.\nOpět zde byl objednavatelem Imrich Esterázy, protože byl v tomto kostele vysvěcen na kněze. Oltář se skládá z tabernáklu, nástavce s glorií a v centru se nacházela středověká soška Panny Marie. Ta je obklopena sedmicípou hvězdou a po stranách ji drží dva andělé. Nahoře se objevují štukové obláčky okolo ústřední scény s puttami a na vrcholu je postava Boha Otce. V dolní části stojí po stranách na samostatných volutách sochy sv. Antonína Velkého a sv. Pavla Poustevníka. Uprostřed niky v tabernáklu je reliéf palmy, na které sedí havran. Celá scéna má evokovat setkání sv. Pavla se sv. Antonínem na poušti.\nPodle kronikářů měla být dolní část oltáře z červeného mramoru, sochy andělů a světců z tvrdého kamene mramorované bílým štukem. Postavy puttů a Boha Otce mohly mít vytvořené kostry ze železa potaženou sádrou - z té měla být i oblaka.\nOltář v Marianke čekal stejný osud jako hlavní oltář dómu sv. Martina. Byl v 19. století zničen díky puristickým názorům té doby. Roku 1877 zůstala jen z celého oltáře na místě soška Madony. Obě sochy světců byly špatně zrestaurovány a přemístěny před vchod kaple Milosti. Sochy byly opět zrestaurovány roku 1978 a nacházejí se ve Slovenské národní galerii.\n\nPosledním významnějším dílem, které vytvořil ještě v Bratislavě je \"kašna Providencie\" na náměstí Neumarktu (Moučném trhu) ve Vídni. Roku 1737 se zapojil do soutěže o návrh kašny s italským sochařem Lorenzem Mattiellim, který pro ni vytvořil kamenné sousoší. Magistrát se rozhodl pro jeho návrh, který přislíbil odlít ze slitiny olova a cínu.\n\nFontána měla mít oválný bazén a měla být zde jen socha Providencie (Prozřetelnosti), kterou by obklopovaly čtyři putti držící každou jinou rybu - charakteristika toku Dunaje. Začátkem roku 1739 se podařilo Donnerovi přesvědčit radní, aby kašna byla doplněna dalšími sochami alegorií řek, které se vlívají do Dunaje - Traun, Enns, Ybbs a Morava. Providencie je znázorněna jako antikizující ženská postava, která drží v jedné ruce štít s dvojitou tváří boha Januse a v druhé drží hada. Řeku Ybbs a Moravu ztvárnil jako ležící nymfy na obrubníku kašny. Sochu řeky Traun reprezentuje mladík, který se snaží přelézt obrubník kašny a řeku Enns představuje sedící stařec, opírající se o skálu.\nFontána byla slavnostně odhalena 4. prosince 1739. Byl to první případ v době baroka, kdy uprostřed důležitého náměstí umístili sochařské dílo, které nemělo sakrální ráz. Dnes se sochy nachází ve sbírkách Rakouské galerie a na místě jsou bronzové kopie.\n\nV letech 1736-1739 vytvořil v českém prostředí pro vévodkyni Marii Terezii Savojskou společně s G. Fritschem hlavní oltář v paulánském kostele ve Vranově u Brna. Stejnou osobou je pak pověřen i vybavením kostela v Kostelci nad Černými lesy, zakázku ale nakonec realizuje samotný Fritsch.\n\nPro vídeňskou radnici opět pracoval v letech 1740–1741. Vytvořil zde \"reliéfní výzdobu\" pro niku nad kašnou, která se nachází ve dvoře staré vídeňské radnice. Námětem díla je mytologický příběh Osvobození Andromedy.\n\nV těchto letech získal i titul „královský komorní sochař“ a díky tomu dostával daleko větší množství zakázek. Své nejlepší dílo vytvořil roku 1740 pro dóm v Gurku. Objednavatelem díla byl probošt Kochler. Donner měl pro dóm vytvořit \"oltář sv. Kříže\", který je umístěn uprostřed lodi dómu. Na oltářním stole spočívá scéna Piety s velkým andělem. Ten podepírá postavu Panny Marie a okolo nich na volutách leží malí andílci. Kompozice je ve tvaru pyramidy a hlavní diagonálou díla je Kristovo tělo. Na tomto díle s ním pracovali jeho pomocníci. Ti také dodělali reliéfy pro kazatelnu, podle jeho návrhů.\n\nGurská Pieta se stala poslední prací Georga Raphaela Donnera, který zemřel 15. února 1741.\n\n\n"}
{"id": "765538", "url": "https://cs.wikipedia.org/wiki?curid=765538", "title": "Kyselina fosforná", "text": "Kyselina fosforná\n\nKyselina fosforná neboli dihydridohydrogenfosforečná HPO je bílá krystalická látka, která vzniká reakcí: \nJe to jednosytná kyselina, není teplotně stabilní, při teplotách vyšších než 130 °C se rozkládá za vzniku fosfanu, fosforu, vodíku a kyseliny fosforité. Má silné redukční vlastnosti a je dobře rozpustná ve vodě a v alkoholech.\n"}
{"id": "765540", "url": "https://cs.wikipedia.org/wiki?curid=765540", "title": "Etihad Stadium", "text": "Etihad Stadium\n\nEtihad Stadium je fotbalový stadion v Manchesteru, na kterém hraje své domácí zápasy tým Manchester City FC. Byl přestavěn z původně atletického stadionu v roce 2003, ještě jako City of Manchester Stadium. V roce 2011 byl po podepsání sponzorské smlouvy se společností Etihad Airways přejmenován na Etihad Stadium .\n\nStadión byl původně postaven jako atletický, pro neúspěšný pokus Manchesteru získat letní olympijské hry v roce 2000. Stál 110 miliónů liber, a otevřen byl v roce 2002, pro hry Commonwealthu, poté přestavěn a rozšířen o 12 000 míst, za dalších 30 miliónů liber do dnešní podoby. V roce 2003 se zde odehrál první fotbalový zápas – přátelské utkání Manchester City – Barcelona, který Citizens vyhráli 2:1. První gól vsítil Nicolas Anelka. Zatím nejdůležitější akcí na Etihad Stadium, kterému se také přezdívá Eastlands, bylo finále Poháru UEFA (dnes Evropské Ligy) v roce 2008, mezi Zenitem Petrohrad a Glasgow Rangers. Dále také již zmiňované hry Commonwealthu v roce 2002, reprezentační zápas Anglie – Japonsko (2004), či zápas rugby league Velká Británie – Austrálie (2004).\n\nNyní, v sezóně 2011/2012 je to pátý největší stadion Premier League, a dvanáctý největší stadion ve Velké Británii. Noví majitelé dále plánují rozšíření kapacity, mluví se až o 60 000 místech.\n\n"}
{"id": "765547", "url": "https://cs.wikipedia.org/wiki?curid=765547", "title": "Maybellene", "text": "Maybellene\n\n„Maybellene“ nebo také „Maybelline“ je první singl Chucka Berryho, vydaný v červenci 1955 u vydavatelství Chess Records. Skladba se stala hitem a v žebříčku Billboardu se držela od 20. srpna 1955 do 15. října téhož roku. Skladbu mimo jiné předělal například Johnny Winter a vydal ji na svém albu \"Roots\" v roce 2011.\n"}
{"id": "765551", "url": "https://cs.wikipedia.org/wiki?curid=765551", "title": "Vincenc Ferrerský", "text": "Vincenc Ferrerský\n\nVincenc Ferrerský (španělsky \"Vincente Ferrer\", 23. ledna 1350, Valencia – 5. dubna 1419, Vannes), byl španělský dominikánský řeholník a kazatel. Římskokatolická církev ho uctívá jako svatého.\n\nByl synem anglického imigranta Williama Ferrera a Španělky Constanzy Miguelové. Stal se v 17 letech dominikánem a začal se intenzivně věnovat kázání. Později odešel do Avignonu a stal se rádcem vzdoropapeže Benedikta XIII. Po odchodu z Avignonu, v roce 1399, procházel Evropou a kázal o hříchu a věčnosti. Významné bylo jeho působení na Iberském poloostrově, kde probíhala rekonkvista a kde údajně (např. v Toledu) přivedl mnoho muslimů a židů ke křesťanské víře. Kolem roku 1414 vyvíjel přes krále Ferdinanda I. snahu o svržení vzdoropapeže. Na závěr života žil ve Francii, v oblasti Bretaně a Normandie.\n\nV roce 1455 jej kanonizoval Kalixt III. Svátek je slaven 5. dubna.\n\nSpolečně se sv. Prokopem je zpodobněn na sousoší od Ferdinanda Brokoffa na Karlově mostě.\n\n"}
{"id": "765552", "url": "https://cs.wikipedia.org/wiki?curid=765552", "title": "Gottfried Fritsch", "text": "Gottfried Fritsch\n\nGottfried Fritsch (českou literaturou někdy uváděný jako Bohumír Frič; 2. února 1706 – 6. října 1750 Tovačov) byl sochař a štukatér, který patřil do skupiny barokních sochařů, působících na Moravě i v zahraničí.\n\nVyučil se asi kolem roku 1733 u Georga Raphaela Donnera, který si ho po vyučení vybral jako schopného spolupracovníka. Poté vstoupil do soutěže, kterou pořádala vídeňská akademie, a jeho schopnosti byly oceněny zlatou medailí.\n\nDonner sám měl od roku 1731 hodně zakázek v Bratislavě i Vídni, proto ho z důvodu časové tísně nechal dokončit několik svých zakázek. Kromě něj měl Donner ještě několik dalších pomocníků na dokončování prací.\n\nO Fritschovi jako takovém se samozřejmě nepíše, všechny spisy se zachovaly pouze o mistrech.\n\nPři práci na Renderových zakázkách obdivoval díla Baldasara Fontany, známého štukatéra, ovlivněného Algardim. Jeho realizace můžeme znát z Arcibiskupského zámku v Kroměříži (1679), výzdoby kostela sv. Michala v Olomouci (1710), výzdoby v zámku Šebetově (1694) a mnoha dalších realizací. Tyto realizace udělaly na Fritsche dojem a hlavně se pro něj staly inspirací a vzorem. Fontanova a Renderova dílna pracovaly v letech 1701–1736 v týchž lokalitách, jako bylo Hradisko u Olomouce nebo Svatý Kopeček.\n\nJe docela možné i dost pravděpodobné, že při oslavách trvání staletého milostného obrazu P. Marie na Svatém Kopečku, které vrcholily korunovací 21. září 1732, byl představen Amandu Antonínu Petřvaldskému. Ten chtěl vyzdobit kostel ve Střílkách, jenž měl v té době teprve základy. Petřvaldský jej přijal na zkušenou, aby se mohl stát mistrem ve svém oboru. Amand Antonín Petřvaldský měl strýce Amanda Ferdinanda, který mu v závěti odkázal všechen svůj majetek. Ovšem v závěti měl k němu i jedno přání, a to přistavět ke stříleckému kostelu kapli s hrobkou.\n\nKostel ve Střílkách byl velmi chatrný, a proto jej nechal Amand Ant. roku 1728 zbořit. Plány na tento kostel doložil Mořic Grimm. Zde měly nalézt uplatnění zmiňované sochy jako zakázka Amanda Antonína. Nyní zde můžeme nalézt sochu sv. Amanda, jenž byl patronem zmiňovaného šlechtice. Tato socha byl jistým díkem šlechtici za poznání umění ve Florencii, Římě a za praxi u mistra G. R. Donnera. Georg Raphael Donner (1693–1741) nebyl učitelem vídeňské akademie, ale jeho dílny byly známé v Bratislavě i ve Vídni. Ochotně a rád přijímal umělce, kteří sdíleli jeho styl vidění výtvarného umění. Jeho cit pro umění ovlivnily sbírky Lichtenštejnů. Zde poznal nejen italské i francouzské umění, ale také antické památky. Vyučil se u B. Richtera, který byl nejdříve zlatníkem, sochařem a pak medailérem. Tato průprava dala Donnerovi dobré základy pro pozdější práce. Zakázek dostával hodně, a proto začal hledat schopné tovaryše pro provedení děl, na kterých pracoval s nimi. V jeho případě, že na nich pracoval sám tovaryš. Do těchto zakázek patří výzdoba oltáře P. Marie v bratislavském kostele Nejsvětější Trojice (1735). Další podobná práce byla v pavlánském kostele Narození P. Marie ve Vranově u Brna. Donátorkou zde byla Marie Terezie z Lichtenštejna, kněžna Savojská. Zde obdržel od Donnera skici a návrhy a celý projekt realizoval sám. On sám se kněžně zalíbil a v témže roce (1739) pro ni vytvořil v Kostelci nad Černými Lesy hlavní oltář kostela sv. Andělů strážných a i dva vedlejší oltáře i kazatelnu. Sochy potvrzují jeho autorstvím stylem jakým sochy pojímal. Jednalo se o sochy sv. Anny a sv. Jáchyma. Andělé ještě nesou znaky z dob kdy tvořil u Donnera. U těchto zakázek začal nacházet své výtvarné vyjádření. Zařadil se mezi umělce, kteří spojují klasiku a barokní nazírání v sochařské tvorbě.\n\nDalší jeho zakázka měla být výzdoba kostela ve Střílkách, jenže Amand Ant. z různých důvodů změnil plány výstavby. V té době se na sochách již pracovalo. K dnešnímu dni můžeme říct, že s ním pravděpodobně spolupracovali jeho bratři Kašpar a Jindřich, Blažej Sturm a Václav Solnický. Amand Ant. mu zadal projekt nikoliv kostela, ale hřbitova. Mělo se jednat údajně o architekta Ignáce Josefa Cyraniho z Bolleshausu (1700–1758), který byl zaměstnán u olomouckého biskupa. Pracoval na úkolech technického typu a znal tvorbu J. L. Hildebranta (1668–1745). Od něj na tomto hřbitově nalezneme vázy „Nebe“ a „Peklo“. Tyto vázy jsou umístěné při vstupu do hřbitova. Andělé, kteří zde jsou, připomínají také, že by mohlo jít o jeho dílo, ale spíše podle jeho skic, či modelu.\n\nPoté obdržel zakázku ve Vídni v kostele Pavlánů (1741), jednalo se o výzdobu bočního oltáře. Ale následně mu byla práce ve štuku ve Vídni zakázána. Kvůli jemnosti jejího provedení. To se nelíbilo jeho kolegům, kteří na něj podali stížnost. Po tomto neúspěšném pokusu o zakázku se ucházel o práci na výzdobě chrámu sv. Petra a Pavla v Brně. Byl odkázán bohužel na pozdější dobu, patrně z důvodu nedostatku financí. V této době, roku 1745, vytvořil patrně dva boční oltáře pro kostel v Kojetíně.\n\nJeho dílna začala pracovat na výzdobě kostela sv. Anny v Holešově a později na výzdobě\nČerné kaple v kostele na Nebevzetí Panny Marie. Objednavatelem byl zde hrabě František Antonín Rottal (1690–1762). Tuto kapli nechal budovat jako hrobku pro sebe a svoji ženu Marii Cecílii z Trautmannsdorfu. Při vchodu do této kaple je vpravo na stěně oltář Smrtelných úzkostí Krista na Olivetské hoře. Reliéf působí divadelně, není komponován v prostoru. Příklady tohoto nalézáme i u Donnera \"„Kristus a Samaritánka“\" či \"„Hagar v poušti“\". Dále v černé kapli jsou dva oltáře proti sobě, na západu je Hora Olivetská a na východní straně je kompozice utrpení Krista a trpících duší v očistci. Před tímto oltářem jsou sloupy s volutami a akantem. A v jejich popředí jsou sochy Panny Marie a Jana Evangelisty. Andělé drží obraz Ukřižovaného Ježíše v krásném pozlaceném rámu. Obraz který je zde umístěn, patří jistě do Tizianovi školy. Při přímém pohledu na oltář je po levé straně socha zmiňované Marie Cecílie, pod touto sochou je latinský nápis a v překladu zní:\nNaproti ní je již zmiňovaný donátor celé kaple František Antonín Rottal. Opět pod sebou má nápis:\nOn sám zde odvedl vskutku mistrovskou práci a celá kaple byla dokončena roku 1748. Téhož roku 1748 pokračoval ve svých zakázkách, ale nyní v kostele v Určicích. Zde realizoval kazatelnu. Ta nese motiv Kázání Jana Křtitele. Reliéf je velice kvalitně proveden, podobná kompozice se nachází na kazatelně v Gurku od Donnera.\n\nDalší práce, která byla realizována, se nachází v prostorách zámku města Holešova. Jedná se o oltář, kde je obraz Panny Marie „Immaculata“ (Neposkvrněná). Tento oltář je situován do zámecké kaple, která vyšší šlechtě a Rottalům sloužila k rozjímání a menším bohoslužbám. Na pravé straně se nachází socha sv. Jana Sarkandera a na levé straně pak sv. Jan Nepomucký. Celý\noltář je vytesán z červeného mramoru, zda se jedná o imitaci, to bohužel prameny neuvádějí. Nad oltářním obrazem je umístěn erb pána holešovského zámku Jana Antonína z Rottalu a jeho manželky Marie Cecilie z Trautmannsdorfu. Vedle erbu lemují kraje dva andílci a na vrcholu celého oltáře je instalován pozlacený kříž, který lemují oblaka.\n\nPokračování jeho práce můžeme sledovat nadále v Lipníku nad Bečvou. Zde oltář pamatuje mnohé, propadla se zde střecha a zničilo se retabulum. Naštěstí se jeho sochy zachovaly, čili nebyla nutná restaurace. Nachází se zde Sv. Petr a Pavel a andělé po obou stranách oltáře. Jeho dílo je patrné taky z důvodu provedení postoje andělů a úpravou draperie.\n\nDochovala se smlouva z roku 1748, která jej zavazovala k rozsáhlé práci pro proboštský poutní kostel v Dubu nad Moravou. Zde měl vytvořit ze štuku 11 andílků, 17 hlaviček andílků a 7 postav světců, kteří měly být v nadživotní velikosti pro výzdobu oltáře. Skici a návrhy vytvářel ve velkém počtu. Bohužel realizace nemohl provést. Při pracích ve velkých, studených a prašných kostelech si přivodil těžkou nemoc a nadále zakázkou pověřil Františka Kohla (1711–1766), který byl jeho nejbližším spolupracovníkem a žákem Donnerovým.\n\nZemřel 6. října 1750 a je pohřben v kryptě kostela sv. Václava v Tovačově, kde jsou pohřbeni ještě jeho dva bratři – Heinrich (1702–1750 a Caspar (1699–1765).\n\n\n\n"}
{"id": "765553", "url": "https://cs.wikipedia.org/wiki?curid=765553", "title": "Fakultní nemocnice Ostrava", "text": "Fakultní nemocnice Ostrava\n\nFakultní nemocnice v Ostravě, nacházející se v městské části Poruba, je centrálním léčebným zařízením pro Moravskoslezský kraj. Její areál, ležící nedaleko Vysoké školy báňské, zabírá plochu západního okraje porubského sídliště a tvoří jej celkem 41 klinik, oddělení, ústavů a center. Celé zařízení má kapacitu okolo 1 200 lůžek a ročně ošetří okolo čtyřiceti tisíc pacientů. Současný porubský areál vznikal postupně; hlavní budova urgentního příjmu byla otevřena v roce 1991 a během následujících let pak byly vystavěny další její objekty. V roce 1992 získala nemocnice statut fakultní. Od roku 2005 je porubský nemocniční areál považován za dokončený.\n\nHistorie FNO začíná roku 1912, kdy byla otevřena Nemocnice v Zábřehu, která se stala základem dnešní nemocnice. Během druhé světové války, sloužila nemocnice pro potřeby Němců. Po druhé světové válce nastala obnova nemocnice. Roku 1992 získala nemocnice statut fakultní nemocnice a o dva roky později byla otevřena nová budova lůžkového monobloku v porubském areálu. Roku 2001 došlo k otevření nové porodnice, Fakultní nemocnice Ostrava.\n\nDne 10. prosince 2019 došlo v této nemocnici ke střelbě, při které na místě zemřely čtyři osoby a další tři podlehly zraněním.\n\nV současnosti (tj. k 2014) k Fakultní nemocnici jezdí tramvajové linky číslo 5, 7, 8, 17 a v nočních hodinách linka číslo 9, na zastávku \"Fakultní nemocnice\". Dále k nemocnici dojíždí autobusy MHD na zastávky \"Domov Sester\" (nedaleko vchodu do polikliniky, a domova sester; linky 37 a 58\"), Pod Nemocnicí\" (za areálem, u skladiště léčiv a infuzních roztoků, linky 37 a 58), \"K Myslivně\" (u budovy Kliniky Onkologické, linky 37 a 58), \"Poruba, U Nemocnice\" (hlavní vjezd do areálu, linky 40 a 58) a \"Fakultní nemocnice\" (u vchodu do polikliniky, linka 40).\n\n"}
{"id": "765558", "url": "https://cs.wikipedia.org/wiki?curid=765558", "title": "Kateřina Karlsdotter", "text": "Kateřina Karlsdotter\n\nKateřina z Bjurum, za svého života zvaná Kateřina Karlsdotter, († 7. září 1450) byla v letech 1448-1450 královnou Švédska a královnou Norska v letech 1449-1450. Byla druhou manželkou, ale první královnou Karla VIII./I.\n\nKateřina byla dcerou Karla Ormssona (Gumsehuvud) a za ovdovělého regenta Švédska Karla Knutssona se provdala 5. října 1438. Stala se první dámou Švédska a v ceremoniálním smyslu nahrazovala královnu až do roku 1440, kdy byl její manžel jako regent nahrazen. Před sňatkem bylo třeba požádat o papežskou dispenz, protože Kateřina byla spřízněna s Karlovou první manželkou.\n\nV roce 1448 se její manžel znovu stal regentem a nechal se korunovat králem. Kateřina byla korunována v katedrále v Uppsale 2. července 1448. O rok později se její manžel stal také králem Norska. Manželství bylo popisováno jako šťastné a vzešlo z něj devět dětí. Královna Kateřina byla údajně krásná a veselá a dokázala prý vytvořit uvolněnou atmosféru. Vstřícná byla i při udílení audiencí.\n\nV roce 1450 se královna stala jednou z mnoha obětí moru, který zasáhl Stockholm, a Karel pro ni prý hluboce truchlil. Pohřbena je v klášteře ve Vadsteně. Její manžel se oženil ještě potřetí, v roce 1470 na své smrtelné posteli se svou finskou milenkou Kristinou.\n\n\n"}
{"id": "765559", "url": "https://cs.wikipedia.org/wiki?curid=765559", "title": "Kostel Zvěstování Panny Marie (Mariánský Týnec)", "text": "Kostel Zvěstování Panny Marie (Mariánský Týnec)\n\nŘímskokatolický kostel Zvěstování Panny Marie v Mariánském Týnci u Kralovic z 18. století se nachází v areálu bývalého proboštství Mariánská Týnice cisterciáckého kláštera v Plasích. Po zrušení kláštera v roce 1785 stavba začala chátrat, takže v roce 1920 došlo ke zřícení kupole kostela i s okulem. V 60. letech 20. století Státní ústav pro rekonstrukci památkových měst a objektů pod vedením Dobroslava Líbala provedl pasportizaci celé stavby Mojmír Horyna a navrhl její rekonstrukci. V letech 1990–1995 vypracoval pražský památkový architekt Ing. Jindřich Rineš (1943–2016) projekt na obnovení kupole a vzápětí byla zahájena celková rekonstrukce kostela, dokončená v roce 2008. Společně s celým areálem je kostel chráněn jako kulturní památka a v roce 2018 byl prohlášen národní kulturní památkou.\n\nKdyž kolem roku 1707 začal plaský opat Eugen Tyttl (1699–1738) na doporučení sedleckého kolegy Jindřicha Snopka spolupracovat s Janem Blažejem Santini-Aichelem, poutní místo v Mariánské Týnici cisterciáky spravované bylo v poměrně dobrém stavu.\n\nProjekt novostavby byl sice hotov již o tři léta později a základní kámen stavby položen 2. července 1711, nicméně k začátku stavby došlo až v roce 1720, a stavební a výzdobné práce trvaly více jak třicet let do roku 1751, respektive 1762, kdy byl kostel vysvěcen. Proboštství bylo dokončeno o dva roky později a teprve v roce 1777 bylo sousoší Zvěstování Panny Marie přeneseno na hlavní oltář nového kostela. Ani ne deset let poté, roku 1785, byl klášter v Plasích, stejně jako jím spravované mariánské poutní místo v Týnici, zrušen. Dlouhodobě neudržovaná stavba tedy výrazně chátrala, což v roce 1920 vyústilo ve zřícení kupole a části kleneb kostela. Díky dobrovolnickému Spolku na záchranu Mariánské Týnice, v jehož čele stál ing. arch. Hanuš Zápal (1885-1954), se podařilo degradaci zastavit. Celý komplex byl postupně (od roku 1996) zrekonstruován a následně v roce 2005 nad křížením kostela opět vztyčena kupole. V současné době slouží místo jako sídlo expozice Muzea a Galerie severního Plzeňska.\n\nSantiniho autorství nepřímo dokládají prameny a taktéž vyplývá z kontextu spolupráce s plaským opatem E. Tyttlem.\nChrám Zvěstování Panny Marie projektoval Santini v roce 1710 jako centrálu na půdorysu řeckého kříže s okosenými rohy. Horyna v tomto případě zdůrazňuje bravurní práci s geometrií, zde konkrétně s metodou „\"kvadriangulace\"“. Tato už od středověku známá metoda pracuje se sítí soustředných kružnic, do nichž je vepisován či jimž je opisován geometrický útvar čtverce, nicméně v každé z nich pootočeném o 45°. Do místa protnutí všech diagonál a os, tedy do středu takto promyšlené kompozice je pak umístěno křížení chrámu, vertikálně završené kupolí, jež ve vrcholu nese mariánskou hvězdu, dominantu stavby a potažmo i celého poutního místa. Ramena kříže osmiúhelníkového půdorysu architekt z jedné šestiny zasunuje do středu, završuje plackovou klenbou nad příčným obdélníkem a v exteriéru uzavírá pro něj typickou mansardovou střechou. Dvojvěží zvonic je pro zachování centrality chrámu vysunuto mimo jeho hmotu. Monumentalita exteriéru kostela je podtržena poměrně skromným členěním pláště, jehož povrch architekt nerozbíjí zdobnými detaily, naopak iónské pilastry, použité v exteriéru i interiéru, vertikalitu stavby jen umocňují. Tradiční schéma centrály na půdorysu řeckého kříže mohl Santini poznat v díle svého učitele Jeana Baptisty Matheye. V tomto kontextu je nezbytné zmínit projekt kostela Panny Marie Božské Prozřetelnosti v Praze, na jehož dostavbě se Santini podílel a jež naznačuje vzhled týnické centrály. Zprostředkovaně jej pravděpodobně poznal i v díle Guarina Guariniho, konkrétně v návrhu kostela Sainte-Anne-la-Royale v Paříži. Toto centrální půdorysné schéma Santini následně využívá i v projektu kostela sv. Václava ve Zvoli (1713) a samozřejmě také při projektování poutního kostela Jména Panny Marie ve Křtinách u Brna (1718). A jak poukazuje Rostislav Švácha, nejen půdorysné řešení sakrální architektury Křtin a Zvole vycházelo z týnického projektu. Celistvěji působící projekty obou mladších areálů obměňují konvexně-konkávním zpracováním jejich starší, lineární předobraz.\n\nAni budova proboštství, jež navazuje na hloubkovou osu kostela, není bez paralel, nejsnáze snad dohledatelných v díle J. B. Matheye. Švácha také v tomto kontextu upozorňuje, že i pro samotné uspořádání, „navléknutí“, jednotlivých budov chrámu a proboštství na jedné ose můžeme nalézt paralelu v původním projektu kláštera v Plasech.\n\nCentrální stavbu chrámu v Mariánské Týnici měly podle originálního projektu symetricky na západní i východní straně provázet ambitové dvory, z nichž byl dokončen pouze jeden stávající. Tříramenná stavba ambitu, obklopuje ve svém nitru čtverec a ze západu nasedá na příčnou osu kostela, v místech kde ramena kostela svírají úhel. Každé z ramen ochozu tvoří pět obdélných polí zaklenutých taktéž plackami. Do nároží ambitu vložil architekt na příčnou osu orientované kaple šestiúhelníkového půdorysu. Kaple jsou mírně vyvýšeny nad hmotu chodeb, zaklenuty plackou nad půdorysem oválu a završeny taktéž mansardovou střechou. Právě půdorysný tvar šestiúhelníku, uvádí Horyna jako „\"dobově poměrně neobvyklý, pro Santiniho naproti tomu však svrchovaně příznačný\"“ a v soudobé tvorbě Santiniho kolegů nemající obdoby. Obdobné kompoziční a půdorysné ztvárnění prostoru můžeme na počátku 18. století najít jednak v Santiniho projektu pro Plasy, kde je šestiúhelníkový půdorys použit v místě styku chodeb cisterciáckého konventu a následně i u ambitu zahrady prelatury, ale zejména v pojetí ambitu poutního místa Panny Marie Vítězné na Bílé Hoře, jehož autorství mu bylo na základě zmíněných paralel připsáno. Inspiračním zdrojem pro mladého architekta snad mohl být Michelangelův nerealizovaný projekt kostela S. Giovanni dei Fiorentini, jenž pracuje s obdobným půdorysným a osově provázaným schématem.\n\nSamotná novostavba poutního kostela Zvěstování Panny Marie a cisterciáckého proboštství v Mariánské Týnici nebyly motivovány, jak zmíněno v úvodu, akutní potřebou obnovy místa, spíše touhou uměnímilovného opata Tyttla oslavit a projevit úctu Panně Marii. Tomuto záměru by snad také odpovídala monumentalita stavby, stejně jako její promyšlené zasazení do krajiny. Novostavba poutního místa je dobře viditelná ze vzdálenosti několika kilometrů a tvoří tak dominantu celého místa. Akcent na gradaci hmot a pohledovost stavby je patrný zejména při příchodu k areálu z jihu. V tomto případě se před návštěvníkem v prvním plánu zjeví podélně pojatá budova proboštství, za kterou se v plánu druhém tyčí vertikální dominanta chrámu Zvěstování Panny Marie.\n\nMonumentálního vyznění stavby se ve své stati nezříká ani Rostislav Švácha, avšak Santiniho tvorbu přibližně kolem roku 1710, kam patří i projekt Mariánské Týnice, označuje termínem „\"vyhroceného dualismu\".“ Tuto jeho část tvorby charakterizuje jako plnou protipólů. Statickou architekturu kostela Zvěstování Panny Marie staví do kontrastu se stavbami kostela Nejsvětější Trojice v Rychnově nad Kněžnou (1710), kaple sv. Bernarda v Plasích (1711), kostela v Jesenci (1711), Jaroměřicích u Jevíčka (1712) a řadí sem i průčelí kostela v Bobrové (1714), jejichž pláště jsou dynamičtěji zvlněny. Nicméně nejen v porovnání mariánského chrámu v Týnici s dalšími stavbami spatřuje Švácha rozpor. Určitou disparátnost pozoruje i ve vyznění stavby samotné, v expresivním pojetí interiéru (originálně pojatý motiv kladí a svazky pilastrů) oproti „\"stroze racionálnímu\"“ exteriéru stavby, což je pro Šváchu charakteristickým znakem Santiniho staveb přelomu prvního a druhého desetiletí 18. století.\n\nZ původní barokní výmalby chrámu se dochovala iluzivní architektonická kulisa hlavního oltáře se čtyřmi iluzivně malovanými figurami řádových patronů cisterciáků, jsou to (zleva) sv. Bernard z Clairvaux s nástroji umučení Krista, sv. Alberik, sv. Robert z Molesme a sv. Štěpán Harding. Uprostřed mezi nimi je malovaný štít se znakem opata Eugena Tyttla. Na stěnách bočních lodí se dochovaly čtyři malované kartuše, dvě se starozákonními scénami a dvě se zlomky neidentifikovaných výjevů.\n\nNa klenbě původní kopule se nacházela malba Oslava Panny Marie od Siarda Noseckého z roku 1750. Malbu holubice Ducha svatého v okulu a věnec s anděly na klenbě nové kupole roku 2008 zhotovily restaurátorky ak. mal. Dagmar a Radana Hamsíkovy.\n\nV době zrušení poutního místa stál v presbytáři před Kramolínovou malbou mramorový oltář od pražského kameníka Josefa Lauermanna z 50. let 18. století se sochařskou výzdobou Ignáce F. Platzera (adorující andělé, sv. Jáchym a sv. Anna. Uprostřed oltáře se v prosklené skříni nacházel pozdně gotický reliéf (sousoší) Zvěstování Panně Marii od Mistra Týnského Ukřižování. V postranních ramenech kostela stály boční oltáře sv. Jana Nepomuckého a Čtrnácti svatých pomocníků z Platzerovy dílny. U severního pilíře byla kazatelna. Po roce 1785 byla většina zařízení kostela a proboštství prodána nebo darována do okolních farností. Gotický reliéf, sochy andělů a svatostánek byl umístěn na hlavní barokní oltář kostela sv. Petra a Pavla v Kralovicích. Stejný kostel obdržel i lavice. Hlavní a boční oltáře se dostaly do kostela sv. Jakuba v Příbrami. Kazatelna a varhany byly darovány do kostela sv. Vavřince v Žebráku.\n\nZ původního zařízení se na místě dochovala dřevořezba jednoho rokokového oltáře (sochy a obraz byly v 90. letech 20. století uloupeny), opatské křeslo Eugena Tyttla s řezaným znakem na zadním opěradle a tři trámy po sňaté kazatelně.\n\n\n"}
{"id": "765567", "url": "https://cs.wikipedia.org/wiki?curid=765567", "title": "Kristina Abrahamsdotter", "text": "Kristina Abrahamsdotter\n\nKristina Abrahamsdotter (1432–1492), , byla finská šlechtična a krátce také švédská královna jako třetí manželka Karla VIII.\n\nChristina Abrahamsdotter byla zřejmě dcerou Abrahama Pederssono, governéra Raseborgu, ačkoliv to není potvrzeno. S bývalým švédským králem Karlem se poznali během jeho exilu ve Finsku v letech 1457–1464. Když se Karel vrátil v roce 1464 do Švédska a znovu získal trůn, následovala ho tam coby jeho milenka. V roce 1465 se jim narodil syn Karel.\n\nV roce 1470, během posledního roku svého života, se s ní Karel oženil. Stala se tak královnou a jejich syn byl legitimizován. Přesné datum sňatku není známé, obvykle se uvádí, že se tak stalo až na Karlově smrtelné posteli. Kristina se tak stala královnou vdovou.\n\nJejich syn, ačkoliv nyní legitimní, byl příliš mladý, aby mohl hrát nějakou politickou roli a byl brzy odstaven od trůnu. Ačkoliv Kristina byla uznána jako královna, švédská vláda princi Karlovi neumožnila stát se otcovým následníkem. Regentem Švédska se stal Sten Sture. Sama Kristina žila po Karlově smrti tichý život.\n\n\n\n"}
{"id": "765569", "url": "https://cs.wikipedia.org/wiki?curid=765569", "title": "Alicyklické sloučeniny", "text": "Alicyklické sloučeniny\n\nAlicyklické sloučeniny jsou organické sloučeniny odvozené od alicyklických uhlovodíků, tedy od uhlovodíků s uzavřeným uhlíkovým řetězcem, nesplňujících pravidla aromaticity. \n\nPatří sem:\n\n"}
{"id": "765571", "url": "https://cs.wikipedia.org/wiki?curid=765571", "title": "Ride činel", "text": "Ride činel\n\nRide činel je součástí většiny bicích souprav. Jeho typickou vlastností je dlouhý sustain, který zůstává po úderu paličkou. Na ride činel se většinou udržuje stále stejná rytmická linka, podobně jako třeba na hi-hat. Ride činel je ale důraznější, proto se používá častěji v refrénech. Činel se často umisťuje vpravo nad floor tom. Ride činelů může být v bicí soupravě i několik.\n\nTypickou rockovou rytmickou linkou hranou na ride činel je jednoduché hraní osminových not. Někteří bubeníci ale dávají přednost hraní různých ostinátních rytmů, kdy jde o nějakou kombinaci osminových not a osminových pomlk.\nV jazzu se na ride činel hraje swingový triolový rytmus nebo různé synkopické rytmy.\n"}
{"id": "765577", "url": "https://cs.wikipedia.org/wiki?curid=765577", "title": "Vélodrome Jacques-Anquetil", "text": "Vélodrome Jacques-Anquetil\n\nVélodrome Jacques-Anquetil (česky \"Velodrom Jacquese Anquetila\") je sportovní stadion v Paříži. Nachází se v jihozápadní části Vincenneského lesíka ve 12. obvodu.\nVelodrom byl otevřen v roce 1894 pod názvem \"Vélodrome municipal de Vincennes\" (Městský velodrom Vincennes), zkráceně \"Vélodrome de la Cipale\". V roce 1900 se zde odehrály 2. letní olympijské hry a v roce 1924 8. letní olympijské hry. V letech 1967-1974 zde končila Tour de France. Od té doby závod končí u Vítězného oblouku na \"Place Charles-de-Gaulle\".\n\nV roce 1987 byl velodrom přejmenován na počest francouzského cyklisty Jacquese Anquetila.\n"}
{"id": "765579", "url": "https://cs.wikipedia.org/wiki?curid=765579", "title": "Antonín Riga", "text": "Antonín Riga\n\nAntonín Riga (1660? Kaliningrad – 1728? Brno) byl brněnský sochař pruského původu.\n\nAntonín Riga pocházel z pruského Královce (Königsberg), kde se narodil pravděpodobně roku 1660. Existuje i hypotéza, že to bylo r. 1659. Pocházel z rodiny truhláře Izáka Rigy, který jej učil svému řemeslu. Jeho matka se jmenovala Anna Rolandová. V letech 1675-1679 se učil sochařství u svého staršího bratra Izáka. Pravděpodobně navštívil z důvodů studia i Itálii. Také je možné, že pobýval i ve Vídni, ale tato informace je jen spekulací. R. 1689 mu byly vydány dva výuční listy v Královci, nejspíš dodatečně, jelikož v tuto dobu už pobýval v Brně.\n\nUsadil se v Brně před r. 1689 a získal brněnské měšťanské právo. Bydlel na Uhelném trhu č. 14 (dnes Kapucínské nám.) vedle domu Baltazara Frobela, který zde vlastnil sochařskou dílnu a pocházel ze stejného kraje jako Riga. Po Frobelově smrti ji Riga převzal a oženil se 17. ledna 1689 s jeho vdovou Annou Kateřinou. Adoptoval i jeho dvě děti a později měl s Annou Kateřinou další tři děti. Roku 1689 se narodil syn František, r. 1691 dcera Marie Alžběta a druhý syn Jan Bernard r. 1694. Po smrti Anny Kateřiny si vzal Helenu, se kterou již pravděpodobně další potomky neměl. Jeho druhá žena zemřela r. 1733. Mezi Rigovy přátele patřil David Sieber. Riga byl kmotrem jeho dětí z prvního manželství s Kateřinou Rosálií. Dalším přítelem byl Antonín Richter. Oba byli významnými varhanáři, což Rigovi zajistilo i spolupráci na varhanech, které stavěli.\n\nÚčastnil se formulace stanov bratrstva sv. Lukáše, které podepsal 18. října 1700. Mezi další umělce, kteří se na tom podíleli, patřil např. Jan Kristián Pröbstl, Josef Mangold a Matouš Thomasberger a dalších 21 malířů. To poukazuje na Rigovo významné postavení v cechovním životě. Pro přijetí do bratrstva, které proběhlo již r. 1689, musel předložit mistrovské dílo, které však není v tomto případě známo. V Rigově dílně se učil sochařem Karel Josef Fruhwirt z Vídně a Antonín Schweigl, který pocházel z Tyrol.\n\nAntonín Riga zemřel v Brně, některé publikace uvádějí rok 1728, ale toto datum není podloženo žádným archivním dokladem, a proto lze spekulovat, že žil i po tomto roce. To by mohlo znamenat, že některá díla vytvořená po r. 1728, která nesou rysy Rigova stylu, jsou opravdu jeho prací.\n\nNěkde býval Riga zaměňován se štukatérem a sochařem Antonínem Riccou a tak mu bylo nesprávně přisuzováno autorství výzdoby kostela P. Marie Sněžné nebo Klášterního Hradiska v Olomouci.\n\nA. Riga pracoval se dřevem i kamenem. Před r. 1700 se zaměřoval zejména na řezbářskou činnost. Mezi řezbářská díla patří především výzdoba varhanních skříní, ale i dalšího vybavení kostelů v Brně. V kamenné podobě vytvořil několik morových sloupů a výzdoby průčelí kostelů nejen v Brně.\n\nVýznamně se podílel na výzdobě chrámu sv. Jakuba. V letech 1691-1693 pracoval Jakub Ryšák na varhanách pro chrám sv. Jakuba v Brně. Existuje smlouva na výrobu varhan s přesným datem 30. ledna 1691. Dílo mělo být dokončeno již r. 1692. Ryšák zemřel r. 1693 a varhany dokončil jeho tovaryš Ondřej Beck r. 1694. Varhany jsou umístěny na hudební kruchtě. Skříň vyzdobil Antonín Riga. Ve středu pod varhanami je vznášející se anděl se strunným nástrojem. Ve střední části podpírají tři mužská poprsí římsu varhan. Dále jsou zde rozmístěny čtyři okřídlené hlavy andělů. Ve středu stojí anděl s hudebním nástrojem, další dva vystupují po stranách z rostlinného ornamentu. V nejvyšší části se nachází postava krále Davida s harfou a po jeho bocích stojí dva andělé s houslemi. Skříň je zdobena akantovými rozvalinami. Riga se také podílel na výzdobě čtyř skupin lavic v tomto kostele. Je na nich využit především rostlinný ornament. Na poslední lavici je největší výzdoba a tou je nástavec s alegoriemi Víry a Lásky s andílky a uprostřed nahoře s kartuší s papežskou tiárou, pod níž je konzola s mužskou hlavou.\n\n1. května 1698 podepsal Riga smlouvu na výzdobu varhan v kostele sv. Tomáše v Brně, které přestavěl varhanář Jan David Sieber r. 1696. Riga zde zhotovil postavy andělů, které jsou rozmístěny především na varhanních římsách a pozlacený akantový dekor.\n\nDalší varhany, které zdobil, zhotovil opět J. D. Sieber r. 1716 v kostele sv. Michala v Brně. Následující dva roky tvořil Riga sochy andělů s hudebními nástroji a pozlacený dekor tvořený akantovými rozvilinami. Obdržel za to 132 zl. V tomto kostele pracoval ještě na několika oltářích. S jistotou víme o jeho autorství sochy sv. Petra Mučedníka z r. 1719 a sv. Dominika (1727). Oltáře byly ještě v 18. stol. vyměněny. Riga je také autorem návrhu dvou intarzovaných skříní v sakristii zhotovených r. 1723.\n\nVarhany v chrámu Nanebevzetí P. Marie, které Riga zdobil ve 20. letech 18. století, byly bohužel zničeny r. 1944 při náletu na Brno. Riga na nich vytvořil osmnáct postav andělů. Nejspíš zhotovil i chórové lavice. Vše bylo darem hraběnky Františky Leslie rozené Dietrichštejnové.\n\nV kostele sv. Janů v Brně se nacházejí varhany vytvořené Antonínem Richterem v r. 1732. Výzdoba varhan je utvořena rovnoměrně symetricky rozmístěnými postavami andílků s hudebními nástroji. V horní části a na bocích jsou situovány větší postavy. Kromě toho zde najdeme zlacené akantové ornamenty, zvonečky a mřížky. Práce je připisována Rigovi.\n\nMezi další řezbářské práce Rigy patří kazatelna v kostele sv. Máří Magdaleny v Brně. Na parapetu se nachází poloplastika pelikána a kartuše s reliéfy Zvěstování, Narození, Ukřižování a Zmrtvýchvstání Krista. Dále na stříšce jsou alegorie čtyř světadílů a na vrcholu Kristus jako Dobrý pastýř. V r. 1767 na ní přibyly ještě rokokové doplňky. Riga je rovněž autorem dvojice nástavců oltářů sv. Františka z Assisi a Neposkvrněného početí P. Marie. Najdeme zde alegorii Naděje, Víry a andělské postavy. Na oltáři sv. Františka vidíme typizované postavy – nejspíš sv. Kláry a Anežky České.\n\nRiga se také podílel na vytvoření kazatelny v kostele sv. Filipa a Jakuba v Pavlově. Řečniště je rozděleno do čtyř polí, objevuje se zde rostlinný motiv s postavičkami putti. V nikách jsou postavy evangelistů v dynamických postojích. Pod nimi najdeme kartuše s jejich pozlacenými jmény.\n\nRiga také získal zakázku na vytvoření hlavního a několika vedlejších oltářů pro chrám na Velehradě. Práci mu zadal opat Nezorin v r. 1702. Hlavní oltář stavěl od 13. května do 11. června 1707. Sochy zde umístil do stojící polohy. Za oltář obdržel 1050 zl. R. 1700 vytvořil oltář sv. Benedikta za 400 zl a deputát. Další vedlejší oltáře udělal r. 1702, a to sv. Václava a Floriána za 260 zl, sv. Cyrila a Metoděje po boku presbytáře, pod ním sv. Anny a za chórem sv. Josefa. Oltáře se nedochovaly, jelikož je zničil požár r. 1719.\n\nK dřevěným plastikám patří ještě skulptura Salvátora, která byla původně na nároží brněnského domu č. 2 v Radnické ulici. Postava oděná do splývajícího roucha je komponována pro podhled. Původně měla polychromii. Dnes je umístěna v NPÚ v Brně.\n\nVedle dřevěných plastik vytvořil Antonín Riga i významná sochařská díla v kameni. První zakázka, na které se podílel jen málo, je kašna Parnas na brněnském Zelném trhu. Autorem návrhu byl Jan Bernard Fischer z Erlachu. Práce byly zahájeny r. 1691. Existuje i smlouva s A. Rigou a kameníky Bernhardem Högerem a Wolfgangem Steinböckem na pomocné práce. Nevíme, co přesně Riga vytvořil.\n\nDalší společnou prací bylo zhotovení výzdoby na fasádě kostela sv. Anny v Mikulově. Zde však Riga získal konkrétní zadání a sochy tvořil samostatně. Práce proběhly zhruba v letech 1701-06. Rigovým dílem je socha sv. Jáchyma a sv. Zachariáše. Umístěny jsou v nikách nad bočními vstupy do kostela. Kromě toho vytvořil i pět andělů na atice kostela, kteří byli později odstraněni. Za vše obdržel 385 zl. Obě figury jsou kompozičně podobné, stojí v mírném prohnutí, výrazná je rozevlátá draperie i detailně propracované vlasy a vousy. Sv. Jáchym drží v pravé ruce pozlacený meč a v levé knihu. Před ním sedí andílek s dvojicí obětních holubů v rukách. Sv. Zachariáš drží pisátko a andílek před ním svitek.\nMezi nejmonumentálnější díla A. Rigy patří bezesporu morové sloupy. Jako první zhotovil sloup v Hodoníně, dnes na Masarykově náměstí u kostela sv. Vavřince. Pracoval na něm v letech 1716-18. Základnu tvoří čtyřboký sokl s hranolovitými předsunutými podstavci na nárožích, na kterých stojí sochy morových patronů – sv. František Xaverský, sv. Roch, sv. Rozálie a sv. Karel Boromejský. Ve středu mezi sochami je hranolový sloup, ze kterého vyrůstá obláčkový, z jehož nitra vystupují andílci a na vrcholu stojí P. Maria Immaculata. Na čelní straně soklu najdeme erb připomínající donátorku. Pod ním se nachází deska s nápisem, který poukazuje na první restaurování r. 1856. Další restaurování proběhlo r. 1939 díky faráři Antonínu Pekárkovi. R. 1972-73 bylo uskutečněno také restaurování. Oba tyto zásahy připomínají desky vsazené na zadní a boční straně soklu. Poslední opravy sloupu byly provedeny r. 1997 Josefem Krososkou.\n\nPo r. 1715 dodělal Riga čtyři sochy patronů na morovém sloupu na Velehradě poblíž cisterciáckého kláštera. Objednavatelem byl opat kláštera Florian Nezorin. Původně byl zhotoven jako mariánský sloup, který vytvořil Michael Zürne v r. 1676. Skládal se z čtyřbokého soklu, na kterém vyrůstá sloup a na jeho vrcholu stojí P. Maria Immaculata. Po stranách sloupu jí adorují dva andělé. Při úpravě po r. 1715 se přidala předsunutá jeskyně pro sv. Rozálii, balustráda kolem podstavce a na jejích nárožích čtyři sochy – moroví patroni sv. Roch, sv. K. Boromejský, sv. Šebestián a zástupce cisterciáckého řádu sv. Bernard z Clairvaux. Autorství určujeme podle analogií s morovým sloupem v Hodoníně a Uherském Hradišti, na kterých Riga pracoval, protože nemáme o velehradském sloupu žádné archivní záznamy. Podobnost můžeme vidět hlavně v provedení draperie a v podobě postav světců, kteří se opakují.\n\nV r. 1715 také započaly přípravy na výstavbu morového sloupu v Uh. Hradišti na Mariánském náměstí. Původně na tomto místě stála kašna, kterou přemístili o pár metrů dál. Nejdříve postavili dřevěný stánek se sochou P. Marie jako provizorium. Až r. 1718 byl položen základní kámen a definitivně byl sloup dokončen v listopadu 1721. Město dodalo materiál – cetechovský mramor. Riga za dílo obdržel 856 zl. Záznamy o průběhu stavby morového sloupu najdeme i v historických textech Jana Františka Corvina. Základnu tvoří hranolovitý sokl, konkávně prohnutý se zkosenými rohy. Je umístěn na dvou stupních schodů, které mají stejný půdorys jako sokl. V čelní straně soklu je zabudovaná grota se sv. Rozálií. Na nárožích podstavce jsou sochy morových patronů – sv. František Xaverský, sv. K. Boromejský, sv. Petr z Alkantary a sv. Florián. Podstavec je zakryt plechovou stříškou a z jeho středu vyrůstá sokl s obláčkovým sloupem s anděly a na jeho vrcholu stojí P. Maria Immaculata. Grota je zakryta kovovou mříží. Nad ní nesou dva andílci kartuš s nápisem: DEI MATRI PVRAE VIRGINI SANCTI SQVE PATRONIS SENATVS ET POPVLVS HVIVS VRBIS VOTIVE POSVIT. Nápisové kartuše jsou i pod čtyřmi patrony. Pod P. z Alkantary je nápis: IN VIRTUTE TUÁ SALVAMUS DOMINE. Pod K. Boromejským stojí: FAMEM, PESTEM, BELLAQUE AMOVE. Pod Fr. Xaverským je: DISCORDIAS CONCORDIA COMPRIME. A pod Floriánem: HIC ET AETERNOS EXTINGUE IGNES. Na čelní straně horního soklu je umístěna kartuše s bustou sv. Viktorie. Celý objekt byl několikrát restaurován. První a nejrozsáhlejší práce, při kterých byly sochy sneseny ze sloupu, proběhly v letech 1988-1992. Další restaurování bylo provedeno v r. 1996 a poslední v r. 2002.\n\nRigovou inspirací pro toto dílo byl pomník nejsvětější Trojice z Am Graben ve Vídni. Riga dosáhl výrazné uvolněnosti v řešení hmoty i propojení figur s architekturou. Tento sloup má nejvyšší sochařské kvality z těch, které Riga vytvořil.\n\nKromě morových sloupů vytvořil Riga i dvě sousoší Nejsvětější Trojice, nejprve r. 1715 v Náměšti nad Oslavou na Masarykově náměstí. Objednavatelem byla hraběnka Isabela z Verdenberka, rozená hraběnka z Lamberka. To dokládá i nápis na zadní straně podstavce s datem a erbem donátorky. Jako materiál byl použit pískovec a pozlacené doplňky. Základ sousoší utváří podstavec s volutovými křídly po stranách. Na něm spočívá zeměkoule s Kristem a Bohem Otcem, kteří sedí vedle sebe. Kristus drží kříž a Bůh Otec žezlo. Nad nimi se vznáší holubice. Z čelní plochy soklu vystupuje volutová konzola, na níž stojí P. Maria Immaculata. Je zde zajímavé netradiční spojení svatotrojiční tematiky s Immaculatou.\n\nDruhé sousoší Nejsvětější Trojice vytvořil v Brně – Líšni za kostelem sv. Jiljí. Toto sousoší je značně poškozeno, tudíž nelze dobře popsat styl a původní vzhled díla. Riga ho nejspíš vytvořil r. 1725 ve spolupráci s dalším sochařem, možná to byl Antonín Schweigl, který v této době pracoval v Rigově dílně. Opět využil hranolovitý podstavec s volutovými křídly, kolem něj je balustráda. Ze soklu vyrůstá oblačný sloup s andílky, na jehož vrcholu spočívá sousoší Boha Otce, Syna a holubice. U paty sloupu stojí P. Maria Immaculata a po jejích bocích klečí andělé.\n\nV Brně najdeme také sochy sv. Floriána u kostela sv. Máří Magdaleny a sv. Martina (Rosice), obojí z ruky Rigovy. Socha u kostela M. Magdaleny je zasazena do niky. Florián zde stojí na nízkém podstavci, oděn do vojenského šatu s pláštěm a přilbou s chocholem. V ruce drží korouhev a hledí k nebi. Po stranách niky jsou dva andílci, jeden vylévá vodu z mušle na hořící dům a druhý drží mlýnské kolo. Socha v Rosicích je samostatná na podstavci. Florián je stejně oděn, zde však sám hasí hořící dům vodou z vědra. Původně byl na soklu erb. Dílo bylo restaurováno r. 1997-98.\n\nDalším tematicky stejným okruhem jsou sochy sv. Jana Nepomuckého. Riga vytvořil celkem čtyři. Dvě zdobí Brno – u kostela sv. Michala a u sv. Jiljí. Sochu u sv. Michala si objednal r. 1718 purkrabí Jan Václav Říkovský z Říkovic za 225 zl. Socha je na kruhovém podstavci obehnaném balustrádou. J. Nepomucký se jakoby vznáší na obláčcích, ze kterých vykukují andílci. V rukách drží kříž. Je to netradiční zobrazení tohoto světce, možná způsobené tím, že socha byla vytvořena v době, kdy ještě nebyl kanonizován.\nSochu můžeme porovnat s druhým Janem Nepomuckým, který stojí před líšeňským kostelem sv. Jiljí. Zde již můžeme pozorovat tradičnější kompozici, kde J. Nepomucký stojí na hranolovitém soklu, nejspíš držel kříž a hledí k nebi. Vznikl pravděpodobně r. 1721.\n\nS obdobnou koncepcí se setkáme i u J. Nepomuckého ve Šlapanicích, kde se nachází u kostela Nanebevzetí P. Marie. Socha stojí na podstavci, J. Nepomucký shlíží na nás, levou ruku má vztyčenou k nebi a v pravé drží kříž. Socha je komponována diagonálně. Riga zde pečlivě zpracoval výraz hluboce věřícího. Vznikla nejspíš v období, kdy probíhaly práce na morovém sloupu v Uh. Hradišti.\n\nPoslední socha J. Nepomuckého stála u obce Moravec, byla ale odcizena. Na místě zůstal jen hranolový podstavec. Socha vypadala podobně jako předchozí. Riga ji vytvořil nejspíš ke konci svého života.\n\nR. 1728 vytvořil Riga sochařskou výzdobu fasády kostela sv. Michala v Brně. Uzavřel smlouvu v březnu toho roku s převorem Adeodatem Pěnčičkou na pět soch s podstavci za 500 zl. Na průčelí jsou čtyři niky a v nich jsou sochy. V přízemí po stranách vchodu je sv. Dominik a sv. Vincenc Ferrerský. Nad nimi se nachází sv. Hyacint a sv. Tomáš Akvinský. Patřil k nim ještě archanděl Michael, který byl umístěn na vrcholu štítu. Postavy si jsou podobné, všechny oděny do řádového roucha a se stejným účesem. Dolní sochy jsou odvráceny do stran a horní natočeny ke středu. Hlavním rozeznávacím prvkem jsou atributy. Dominik má zlatou hvězdu na čele, v pravé ruce drží berlu a v levé knihu. U jeho nohou je pes s hořící pochodní. Vincenc sklání hlavu, v pravici drží kříž, kterým žehná a levicí drží knihu. Hyacint pozvedá sošku P. Marie, na kterou se dívá. Levou ruku má volně pozvednutou. Tomáš Akvinský má zářící slunce na hrudi a dívá se na monstranci, kterou drží v pravici a v levici otevřenou knihu s perem.\n\nNejvýraznější sochou je Vincenc. Je plasticky mohutný, ale povrch je zpracován jemně. Roucho má úsporně zřaseno. Tvář má výrazově prohloubenou.\n\nJe možné, že Riga zhotovil i busty antických imperátorů na průčelí zahradního zámku v Líšni a alegorické ženské postavy na bráně do druhého nádvoří na zámku v Mikulově. Tyto spekulace však doposud nejsou potvrzeny.\n\n\n"}
{"id": "765581", "url": "https://cs.wikipedia.org/wiki?curid=765581", "title": "Mistrovství Evropy v rychlobruslení 2003", "text": "Mistrovství Evropy v rychlobruslení 2003\n\nMistrovství Evropy v rychlobruslení 2003 se konalo ve dnech 3. až 5. ledna 2003 v rychlobruslařské hale Thialf v nizozemském Heerenveenu. Jednalo se o 14. společné mistrovství Evropy a celkově o 28. evropský ženský šampionát a 97. mistrovství Evropy pro muže. Z předchozího šampionátu obhajovala titul pouze Němka Anni Friesingerová, Nizozemec Jochem Uytdehaage zde nestartoval.\n\nV roce 2003 zvítězili Nizozemec Gianni Romme, pro něhož to byl první evropský titul v kariéře, a Němka Anni Friesingerová (třetí evropské zlato).\n\nZ českých závodníků na evropském šampionátu startovali Martina Sáblíková (kvůli zranění odstoupila po úvodním závodu na 500 m) a Miroslav Vtípil.\n\nMužského mistrovství Evropy se zúčastnilo celkem 29 závodníků z následujících zemí: Nizozemsko (4), Itálie (3), Německo (3), Norsko (3), Rusko (3), Finsko (2), Polsko (2), Švédsko (2), Belgie (1), Bělorusko (1), Česko (1), Rakousko (1), Rumunsko (1), Švýcarsko (1), Ukrajina (1).\n<nowiki>*</nowiki> pád\n\nŽenského mistrovství Evropy se zúčastnilo celkem 22 závodnic z následujících zemí: Německo (4), Nizozemsko (4), Rusko (4), Norsko (2), Rumunsko (2), Bělorusko (1), Česko (1), Itálie (1), Maďarsko (1), Rakousko (1), Ukrajina (1).\n\n"}
{"id": "765583", "url": "https://cs.wikipedia.org/wiki?curid=765583", "title": "Plávková ocel", "text": "Plávková ocel\n\nPlávková ocel je souhrnné označení ocelí vyráběných v tekutém stavu při teplotě 1600–1800 °C, tj. při překročení teploty tavení oceli.\n\nTermínu se užívá hlavně v souvislostech zlepšování postupů výroby oceli v 19. století pro odlišení od staršího postupu výroby svářkové ocelí, oproti níž je téměř izotropní (má vlastnosti ve všech směrech téměř shodné); dosahuje vyšší pevnosti i houževnatosti. Oceli vyráběné ve 20. a 21. století jsou plávkové a rozlišení není třeba.\n\nVyrábí se v elektrických indukčních i obloukových pecích, v kelímcích, Bessemerově (od roku 1855) nebo Thomasově (od roku 1878) konvertoru, případně v siemens-martinských pecích.\n\nV počátcích výroby byl z plávkové oceli postaven most v Podolsku roku 1848, visutý most Brooklynský v roce 1883 a příhradový konzolový železniční most přes záliv Forth o rok později a další.\n\n"}
{"id": "765584", "url": "https://cs.wikipedia.org/wiki?curid=765584", "title": "Princ alpský", "text": "Princ alpský\n\nPrinc alpský (\"Prince Of The Alps\") je rakouský dokument z roku 2007. Popisuje jelena lesního, udává srovnání s často zaměňovaným srncem a ukazuje, jaké mu hrozí nebezpečí od člověka, nebo predátorů ze zvířecí říše (vlci, medvědi atd.). V Česku byl vysílán poprvé na Viasat Nature.\n\n"}
{"id": "765586", "url": "https://cs.wikipedia.org/wiki?curid=765586", "title": "Kanonikát königseggovský I. a II.", "text": "Kanonikát königseggovský I. a II.\n\nKanonikát königseggovský I. a II. je historická právní figura vážící se ke katedrální kapitule sv. Štěpána v Litoměřicích.\n\nByl zřízen 3. litoměřickým biskupem Hugo Františkem Königseggem-Rottenfelsem zakládací listinou datovanou 1. října 1717. Nadační obnos pro zřízení kanonikátů činil 24 tisíc zlatých, které přišly z tzv. \"solní pokladny\" (Litoměřice byly významným překladištěm soli na Labi). Celá částka byla použita pro založení těchto dvou kanonikátů.\n\nKönigseggovský kanonikát I. a II. (někdy též psáno v listinách \"königseggiánský\") jsou v litoměřické kapitule v kontinuitě od roku 1717 postupně obsazovány významnými kněžími působícími v litoměřické diecézi. Držitelé kanonikátů se nazývají \"kanovník\" königseggovský I. a königseggovský II. Jako sídelním kanovníkům vlastním právem držitelům kanonikátů přísluší insignie.\n\n\n\n"}
{"id": "765587", "url": "https://cs.wikipedia.org/wiki?curid=765587", "title": "Divoké srdce Afriky", "text": "Divoké srdce Afriky\n\nDivoké srdce Afriky (v anglickém originále The Great Rift: Africa's Wild Heart) je dokumentární cyklus televize BBC. Zobrazuje život různých druhů zvířat na území Velké příkopové propadliny. Celkem má dokument tři díly, každý je asi 50 minut dlouhý. Premiéru měl v roce 2010 na stanici BBC Two. \n\n\n"}
{"id": "765588", "url": "https://cs.wikipedia.org/wiki?curid=765588", "title": "Myllykosken Pallo-47", "text": "Myllykosken Pallo-47\n\nMyllykosken Pallo–47, často zkráceně označovaný jako MYPA či MyPa, je finský fotbalový klub z města Myllykoski, které se roku 2009 stalo součástí města Kouvola. Jednou vyhrál finskou ligu (2005), třikrát finský fotbalový pohár (1992, 1995, 2004).\n\n"}
{"id": "765592", "url": "https://cs.wikipedia.org/wiki?curid=765592", "title": "Wrong Way Up", "text": "Wrong Way Up\n\nAngličan Brian Eno v minulosti působil ve skupině Roxy Music, později byl producentem nahrávek mnoha interpretů (Talking Heads, Devo, U2) a v době vydání alba \"\" za sebou měl již řadu sólových nahrávek. Podobně na tom byl Velšan John Cale, který v šedesátých letech hrál se skupinou The Velvet Underground, později byl rovněž producentem (Patti Smith, Squeeze, Happy Mondays) a také měl na svém kontě mnoho sólových nahrávek. Dvojice spolu začala pracovat již v sedmdesátých letech. Eno hrál na Caleových sólových deskách \"Fear\" (1974), \"Slow Dazzle\", \"Helen of Troy\" (obě 1975), \"Caribbean Sunset\" (1984) a produkoval jeho album \"Words for the Dying\" (1989). Cale se podílel na Enových albech \"Another Green World\" (1975) a \"Music for Films\" (1978). Spolu s Nico a Kevinem Ayersem rovněž oba hráli na koncertním albu \"June 1, 1974\".\n\nAlbum \"\" mělo být původně koncipováno jako divadelní představení, ve kterém budou na jevišti dva muži hrající karty hovořit o sexuální orientaci. To však nebylo uskutečněno. Tato nahrávka má kořeny v Caleovu albu \"Words for the Dying\" z předešlého roku, na němž se nachází skladba „“ stylově podobná právě této desce. Autorsky se na ní podílel jak Cale, tak i Brian Eno. Právě tato píseň je přiměla nahrát celé společné album. Nahrávání alba začalo v dubnu a skončilo v červenci 1990. Z důvodu zaneprázdněnosti obou hudebníků jinými projekty však byla převážná část alba nahrána za deset dní.\n\nNahrávalo se v Enově vlastním studiu v Suffolku. Následný mixing, mastering a další zvukové úpravy nahrávek probíhaly v jiných studiích v New Yorku (písně „Footsteps“ a „In the Backroom“), Londýně (mixing počátkem srpna 1990 a mastering v jiném studiu) a Hollywoodu (mastering). Po dokončení alba začaly vznikat mezi ústřední dvojicí spory. Eno při mixování alba odstranil některé části, s čímž Cale nesouhlasil.\n\nAlbum bylo uvedeno na trh dne 16. října 1990. Vydala jej vydavatelství Opal Records ve spolupráci s Warner Bros. Records (Amerika, Evropa) a Land Records (Spojené království). V roce 1990 vyšlo ve třech formátech: na gramofonové LP desce, kompaktním disku a audiokazetě. V roce 1992 jej na LP a CD publikovala společnost All Saints Records. Roku 2005 jej společnost Hannibal Records uvedla v reedici. Byla představena ve dvou verzích, přičemž každá obsahovala dvě bonusové skladby. Na americké byly písně „“ a „Palanquin“, zatímco pro distribuci ve zbytku světa byla druhá nahrazena písní „“. Autorská práva na písně vlastnily společnosti / a /, kromě Enovy sólové písně „“, jejíž autorská práva náleží pouze první dvojici společností.\n\nJde o první desku po mnoha letech, na které Eno zpíval. Naposledy zpíval na svém albu \"Before and After Science\" (1977) a následně vydával ambientní alba. Přestože Eno původně souhlasil s tím, že na podporu alba odehraje s Calem také několik koncertů, nakonec od toho odstoupil. Ještě před vydáním se dvojice rozkmotřila (hlavním důvodem byly odstraněné party a Enův neuskutečněný slib ohledně koncertů – Cale původně chtěl s Enem podepsat i smlouvu, ten však podle jeho slov souhlasil pouze verbálně a když se měly koncerty začít plánovat, prohlásil, že nikdy nic takového neslíbil) a Eno prohlásil, že s Calem již nikdy spolupracovat nebude. Na obalu alba se nachází dvě fotografie oddělené linií dýk, což naznačuje jejich spory. Reedice z roku 2005 má obal upravený a dýky se zde nevyskytují. Autorem obalu byl Brian Eno a v jeho bookletu bylo poděkování čtrnácti lidem, včetně Caleovy tehdejší manželky Risé. Na podporu alba vyšel telefonický rozhovor doplněný o některé skladby pod názvem \"\".\n\nZ alba bylo vydáno také několik singlů. Jeden 7\" obsahoval píseň „“ upravenou Kevinem Laffeyem a na straně B byla „“. Další singl obsahoval kromě těchto písní ještě „Palanquin“ a byl vydán na 12\" desce. Další 12\" singl opět obsahoval písně „“ a „“, tentokrát doplněné o „“. Dále bylo vydáno EP obsahující upravenou verzi písně „“, albovou verzi „“, „You Don't Miss Your Water“, remix písně „“ a na pátém místě „“.\n\nPůvodní verze alba obsahovala deset písní, přičemž o hlavní zpěv se dělili oba hlavní protagonisté. Autory textů i hudby jsou oba hudebníci, do některých písní přispěl víc Eno, jinam Cale. Cale Enův způsob psaní textů popsal následovně: „\"Začne se samohláskami a postupuje k souhláskám, pak se pomalu stáčí ke slovům a frázím, podivným frázím, které by nikdo jiný nepoužil.\"“ Texty ale vznikaly různými způsoby. Například Eno řekl něco, co dávalo smysl, Cale opětoval frází, která příliš smysl nedávala, a Eno prohlásil něco naprosto nesmyslného. Z toho vznikly různé klamy.\n\nPrvní stranu gramofonové LP desky otevírala „“. Jde o uvolněnou píseň s výrazným opakujícím se smyčcovým motivem. Následuje „“, ve které zpočátku zpívá Eno, načež se však přidává i Cale. Později jsou hlasy v několika vrstvách a různé se proplétají. Následuje čtyřminutová „“, v níž hlavní vokál obstarává John Cale a vedle ústřední dvojice zde hraje jeho dlouholetý spolupracovník David Young. Na čtvrté pozici je Enem zpívaná „“. Píseň „Cordoba“ byla inspirována dvěma teroristy snažícími se umístit bombu do autobusu. Eno se zde inspiroval frázemi z jazykového průvodce \"\". Jde o píseň s klidným Caleovým vokálem doplněným o zvuky syntezátorů a perkusních nástrojů. Cale vydal o dva roky později klavírní verzi písně na svém koncertním albu \"Fragments of a Rainy Season\". Coververze písně „“ od kapely Sugar Ray byla použita na soundtracku k filmu \"Pláž\".\n\nNásleduje „“, jíž vedle Caleova zpěvu dominují perkusivní a elektronické zvuky. Osmá „“ se nese ve veselém duchu a se svou délkou (méně než tři minuty) je nejkratší skladbou na albu. Píseň „“ vypráví těžký příběh desperáta a výrazným prvkem písně je klavír. Cale vyzdvihoval Enův styl zpěvu v této písni, který mu připomínal jódlování. Album uzavírá čtyř a půlminutová Enova sólová píseň „“. Využívá zde automatického bubeníka a syntezátoru omnichord. Dále zde hraje jeho bratr Roger Eno (klávesy) a Nell Catchpole (housle). Bonusová „“ je coververzí v původní verzi od amerického zpěváka Williama Bella. „Palanquin“ je instrumentální skladba s dominantním klavírem. Na jedné verzi reedice se nachází Calem zpívaná píseň „“.\n\nPublicista William Ruhlmann nahrávku ve své recenzi pro server Allmusic označil za jedno z nejlepších alb, jaké kdy oba protagonisté vytvořili. David Handelman nahrávku v časopisu \"Rolling Stone\" označil za klenot. V závěru recenze doplnil, že duo neusiluje o složité texty, místo toho však vytváří strašidelné, ale chytlavé zvukové prostředí. Recenzent Steve Lowe v deníku \"The Guardian\" uvedl, že jsou si interpreti příliš blízcí na to, aby pracovali dohromady, a spolupráci označil slovy „téměř doslova vražda“. Kritik Robert Christgau album vyzdvihoval a nahrávku označil za následovníka Enovy druhé sólové desky \"\" (1975). O Caleově přínosu napsal, že „nezněl tak jistě od doby, kdy hrál druhé housle Lou Reedovi [frontmanovi ]“. Publicista Chris O’Leary, který v retrospektivní recenzi z roku 2017 na serveru Pitchfork Media album ohodnotil 8,7 z deseti, o desce řekl, je „albem svárů, kontrastů, cyklů a popových písní tak vrstvených a euforických, že patří mezi nejlepší alba, jaká kdy každý z umělců vydal.“ Za jedno z nejlepších alb nahrávku označoval také novinář Jim DeRogatis. V žebříčku Modern Rock Tracks časopisu \"Billboard\" se album umístilo na jedenácté příčce.\n\nAutory všech skladeb jsou John Cale a Brian Eno. Výjimkou jsou skladby „You Don't Miss Your Water“, kterou napsal William Bell, a „“, již napsal Eno sám.\n\n"}
{"id": "765593", "url": "https://cs.wikipedia.org/wiki?curid=765593", "title": "Horský hrádek", "text": "Horský hrádek\n\nHorský hrádek je termín, kterým se označují nevelké hrady vybudované v extrémních polohách (většinou v pohraničních horách). Tyto hrady neměly reprezentativní a rezidenční funkci. Sloužily především jako mocenský či vojenský opěrný bod a jejich funkce bývala po většinou strážní. Tyto hrady bývaly vázány na dálkové cesty a blízkost hranic. Většinou je zakládal panovník (král), ve výjimečných případech je mohli založit mocní a ambiciózní šlechtici. Funkci hradů byla přizpůsobena také jejich podoba. Jednalo se o jednoduché hrady s často i málo náročným vnějším opevněním. Byly přizpůsobeny k dlouhodobým pobytům vojenské posádky, takže často jediným složitějším objektem bývala obytná věž. V současné době se řadí k nejméně probádaným kapitolám české hradní architektury.\n\n\n"}
{"id": "765607", "url": "https://cs.wikipedia.org/wiki?curid=765607", "title": "Pluviál (liturgický oděv)", "text": "Pluviál (liturgický oděv)\n\nPluviál je bohatě zdobený liturgický plášť, původně s kapucí pro nošení do deště. Postupem času se začal nosit i při nedeštivém počasí a kapuci nahradil v zadní části většinou bohatě zdobený štít.\n\nNejčastěji se používá při různých církevních obřadech jako pohřbech, svatbách, křtech, žehnáních apod., nelze ho však užít při mši. Na tzv. Asperges přede mší (pokropení lidu) se užívá pluviálu příslušné liturgické barvy. K pluviálu přísluší také štóla. Obléká se většinou na kleriku s rochetou. Při pohřbech a dušičkových pobožnostech se používá pluviál černé nebo fialové barvy. Při svatbách, křtech a výstavu Nejsvětější svátosti se používá pluviál bílé nebo zlaté barvy. Při různých procesích jako je Slavnost Těla a Krve Páně se používá buď bílý pluviál, nebo pluviál liturgické barvy odpovídající příslušnému dni.\n\n"}
{"id": "765608", "url": "https://cs.wikipedia.org/wiki?curid=765608", "title": "Parisine", "text": "Parisine\n\nParisine je rodina písma vytvořená v roce 1996 pro pařížskou dopravní společnost RATP. Autorem bezpatkového písma je francouzský typograf Jean François Porchez ze společnosti \"Porchez Typofonderie\".\nPísmo je určeno k užití v pařížském metru, RER, tramvajích a autobusech. Nachází se na plánech linek, značení stanic, v papírových prospektech i na webových stránkách. \"Parisine\" je ochranná známka registrovaná pro dopravní podnik RATP.\n\nJeho tvary jsou ovlivněny tvorbou kaligrafů Edwarda Johnstona a Erica Gilla, kteří vytvořili podobnou zakázku pro londýnské metro.\n\nKvůli účelu tohoto písma (především informační cedule, kde není problém s kvalitou papíru či inkoustu) musí být dobře čitelné z dálky, a to i pro turisty, u kterých není latinka hlavní abecedou. Je také užší (o 10 %) a více jednotné v šířce než mnohem běžnější \"Helvetica\".\n\n"}
{"id": "765615", "url": "https://cs.wikipedia.org/wiki?curid=765615", "title": "Synagoga v Lunéville", "text": "Synagoga v Lunéville\n\nSynagoga v Lunéville je druhou synagogou postavenou ve francouzském království po vyhnání Židů v roce 1394, po synagoze v Phalsbourgu. Stavbu inicioval správce místní židovské obce, Abraham Isaac Brisac; architektem byl Augustin Charles Piroux. Synogoga spíš připomíná pavilon ve stylu Ludvíka XVI. Dnes je stavba volně přístupná, nestíněná v pohledu z ulice, ale v době svého vzniku byla schována za domem, aby nebyla příliš viditelná.\n\nO dva roky později, v roce 1788, byla otevřena synagoga v Nancy.\n\nNa průčelí je francouzský nápis: \"Au Dieu d'Israël, par permission du roy de France, l'an 1786\", který je nyní překryt hebrejským \"וּפָנִיתָ אֶל-תְּפִלַּת עַבְדְּךָ\".\n\nStavba je od 15. července 1980 kulturní památkou.\n\n"}
{"id": "765620", "url": "https://cs.wikipedia.org/wiki?curid=765620", "title": "Moravské a Slezské informační centrum", "text": "Moravské a Slezské informační centrum\n\nMoravské a Slezské informační centrum, ve zkratce MaSIC, byl jeden z nejradikálnějších moravistických subjektů, působící v Československu a Česku od června 1992. Fungoval v propojení s ostatními moravistickými subjekty a spolupracoval i s dalšími stranami, které se profilovaly na moravské otázce (například SPR-RSČ či Levý blok). Jeho poslední výrazné aktivity jsou spojeny s radikálním levicovým subjektem Sjednocená fronta. Po celou dobu své existence byl výrazně spojen s osobou předsedy Josefa Pecla a mnohdy se pohyboval na hraně zákona.\n\nMaSIC vznikl v červnu 1992 v Olomouci. Jeho hlavními iniciátory byli Josef Pecl a poslankyně Federálního shromáždění zvolená za Hnutí za samosprávnou demokracii - Společnost pro Moravu a Slezsko Alena Ovčačíková. Za svůj hlavní cíl si MaSIC vytkl koordinaci všech politických stran a hnutí v otázce obnovení práv Moravy s českou částí Slezska. Definovalo se jako „\"přísně nadstranický, účelový a tím i dočasný subjekt\"“. Předsedou MaSIC a jeho hlavní osobou se stal Josef Pecl z Brna.\n\nSchůzek MaSIC se účastnily různé politické subjekty, včetně SPR-RSČ, Levého bloku a Unie mužů. Pozorovatelem za Hnutí za samosprávnou demokracii - Společnost pro Moravu a Slezsko u MaSIC byl poslanec České národní rady Pavel Balcárek. Aktivity MaSIC byly spojeny zejména s Moravským sdružením politických stran a hnutí (MaSIC měl toto sdružení institucionalizovat), Moravskoslezským sněmem a Moravskoslezskou vládou (pokusy o vytvoření moravských státních struktur na území Moravy a Českého Slezska) a Moravskoslezským hnutím (platforma uvnitř HSD-SMS). Tyto subjekty byly z větší části ideově podobné a personálně provázané. Jejich činnost se tak vzájemně překrývala ve složitém komplexu mnohavrstevných vztahů.\n\nV osobě Josefa Pecla MaSIC dostával prostor v časopise ultrapravicových nacionalistických katolíků \"Dnešek\", vycházejícím v letech 1991 až 1993. Josef Pecl byl též pozván do Moskvy předsedou Liberální demokratické strany Ruska Vladimirem Žirinovským. Toto setkání se však vzhledem ke krátkosti termínu a problémům s dopravou neuskutečnilo.\n\nPoslední viditelnější aktivity MaSIC jsou spojeny s radikálním levicovým subjektem \"Sjednocená fronta\", jehož součástí byla vedle MaSIC a dalších subjektů i Strana československých komunistů Ludvíka Zifčáka. 15. června 2000 se Sjednocená fronta na tiskové konferenci v Brně označila za hlavního pořadatele všech protestů proti zasedání MMF v Praze.\n\nRétorika Moravského a Slezského informačního centra byla srovnatelná s rétorikou Hnutí za samosprávnou demokracii – Společnost pro Moravu a Slezsko v jeho bártovském období a Moravskou národní stranou v jejím dřímalovském období. Postupem doby se MaSIC stávala stále více radikální.\n\nVe svých proklamacích a analýzách se centrum odvolávalo na historickou a náboženskou specifičnost Moravy a její údajné vykořisťování ze strany pražského byrokratického centra. Stále opakovalo stejná témata (údajná zmanipulovanost sčítání lidu v roce 1991, ekonomická likvidace Moravy, kulturní genocida moravského národa ze strany Čechů, nelegitimita institucí Česka na území Moravy). Historické souvislosti a argumenty často vykládalo tendenčně či je překrucovalo.\n\nO Česku MaSIC vždy hovořil jako o „\"tzv. České republice\"“ a bylo pro něj nepřijatelné, resp. nelegální vše, co obsahovalo přídavné jméno „\"české\"“ či „\"česká\"“. Podle názoru předsedy Josefa Pecla vznikla Česká republika v roce 1949, je výsledkem komunistické totality a jde o nehomogenní celek, který se v rámci evropské integrace stejně rozdělí.\n\nVe vztahu ke sčítáním lidu MaSIC požadoval, aby na sčítacích formulářích byla vždy výslovně uvedena národnost moravská a slezská, pro území Moravy a Slezska navíc na prvním místě.\n\n19. prosince 1992 na setkání v Kroměříži shromážděné moravistické subjekty odmítly ústavu „tzv. České republiky“ a odmítly uznat legitimitu „tzv. České národní rady“. Dále vyzvaly Moravskoslezský sněm k přijetí ústavy Moravy a Slezska, vyhlášení co nejdříve voleb do Moravskoslezského sněmu a neodkladnému navázání spolupráce s politickými reprezentacemi Slovenska, Polska, Rakouska a Čech. Též apelovaly na vlády demokratických států, aby „\"v duchu Listiny základních práv a svobod člověka a Charty o samosprávě neuznaly tzv. Českou republiku a její protektorát nad Moravou a částí Slezska\"“.\n\n12. června 1993 MaSIC uspořádalo jednání čtrnácti politických stran, hnutí, občanských iniciativ a měst v Olomouci. Účastníci vydali prohlášení, podle kterého „\"Moravě přísluší právo rozhodnout o svém postavení v Evropě a to i mimo rámec tzv. České republiky\"“ a „\"současný český šovinismus, který je příčinou likvidace moravského hospodářství, zemědělství, kultury a vzdělanosti, nabývá rozměrů genocidy páchané na moravském národě\"“.\n\nPravděpodobně v roce 1994 MaSIC vydal dokument s názvem \"Charta Moravorum\". V ní vyzval k aktům občanské neposlušnosti vůči Čechům, a to od přepisování tvarů slova „český“ na tabulích s názvy podniků, přes přemazávání znaku Čech ve velkém státním znaku „tzv. České republiky“ a přemazávání malého státního znaku „tzv. České republiky“, až po vytváření „vlastní moravské obranné struktury“. Charta Moravorum též obsahovala osobní útoky na další dva moravisty – Jana Kryčera a Ivana Dřímala. Naznačovala, že Kryčerovo vedení Hnutí za samosprávnou demokracii - Společnost pro Moravu a Slezsko a Dřímalovo vedení Moravské národní strany jsou pod kontrolou české bezpečnostní služby a mají tyto strany ve skutečnosti paralyzovat. Tyto osobní útoky souvisely s v té době vyhrocenými vztahy mezi MaSIC a těmito subjekty.\n\nNa popud MaSIC se 14. května 1994 sešli zástupci moravistických subjektů na setkání v Ostravě-Porubě. Vzhledem k zániku Československa a toho, že poslední volby proběhly ještě za jeho existence, požadovali vypsání předčasných parlamentních voleb a navrhli, aby bylo současně s komunálními volbami v roce 1994 provedeno nové zjištění národnosti obyvatel. Dále zaslali dopis bývalým poslancům Federálního shromáždění a poslancům České národní rady, zvoleným na Moravě a v Českém Slezsku v posledních volbách a vyzvali je k obraně práv moravského národa jejich sdružením v Moravskoslezském sněmu.\n\n11. června 1996 požádal MaSIC úspěšně o registraci jako občanské sdružení. Základním cílem bylo stanoveno „\"usilování o spolupráci všech subjektů, které mají za cíl podporu občanské a národní identity občanů moravské a slezské národnosti\"“. 9. srpna 1996 vydal MaSIC programové prohlášení. V něm bylo konstatováno, že míra centralizace prostředků a jejich byrokratické rozdělování je dnes v „tzv. České republice“ údajně výrazně větší, než za éry socialismu a že hlavním úkolem MaSIC je boj proti údajným informačním bariérám a dezinformacím šířením pravdivých informací. Na výsledky parlamentních voleb v roce 1996, ve kterých moravistické strany ztratily zastoupení v parlamentu a přišly tak definitivně o politickou relevanci, reagoval MaSIC velmi kriticky. Moravistické strany obvinil ze znehodnocení odkazu Boleslava Bárty.\n\n\n"}
{"id": "765629", "url": "https://cs.wikipedia.org/wiki?curid=765629", "title": "Řád klarisek-kapucínek", "text": "Řád klarisek-kapucínek\n\nŘád klarisek-kapucínek (zkratka OSCCap/OSClCap, lat. \"Ordo Santae Clarae Capuccinarum\") je římskokatolický ženský řád, jedna z větví řádu františkánů a řádu klarisek. Jeptišky žijí podle regulí sv. Kláry a mají stejný řádový oděv jako řád kapucínů. Žijí v přísné klauzuře a kontemplaci v naprostém mlčení a osobní chudobě.\n\nV 16. století se oddělil kapucínský řád od františkánského. V této době došlo k reformnímu hnutí též u řádu klarisek. V roce 1538 založila Neapoli Maria Lorenza Longo (1463-1542) reformní klášter, který se řídil původní regulí sv. Kláry a regulí jako řád kapucínů. Během následujících dvou století se klarisky-kapucínky rozšířily i do dalších zemí. Ve Francii založily svůj první klášter v Paříži roku 1603 (který dal název Boulevardu des Capucines) a druhý roku 1626 v Marseille.\n\nV roce 1860 se od řádu oddělila další větev – Řád klarisek-kapucínek věčného Zbožňování.\n"}
{"id": "765635", "url": "https://cs.wikipedia.org/wiki?curid=765635", "title": "Giant Steps", "text": "Giant Steps\n\nGiant Steps je páté studiové album jazzového saxofonisty Johna Coltrana, které vyšlo začátkem roku 1960 na labelu Atlantic Records. Je jeho prvním albem u tohoto hudební vydavatelství. Deska je pro Coltrana jako leadra svého vlastního jazzového ansámblu přelomová, skladby z ní se jako jazzové standardy dostaly do učebnic jazzového saxofonu.\n\nAutorem všech skladeb je John Coltrane.\n\n\n\n"}
{"id": "765639", "url": "https://cs.wikipedia.org/wiki?curid=765639", "title": "Kanonikát hilleánský", "text": "Kanonikát hilleánský\n\nKanonikát hilleánský (lat. \"hilleanus\", něm. \"Hillescher\") je historická právní figura vážící se ke katedrální kapitule sv. Štěpána v Litoměřicích.\n\nByl zřízen 14. litoměřickým biskupem Emanuelem Janem Křtitelem Schöblem v roce 1902. Název pro tento kanonikát je odvozen od jména 11. litoměřického biskupa Augustina Bartoloměje Hilleho, který o zřízení dalšího kanonikátu v litoměřické kapitule intenzivně usiloval ke konci svého episkopátu. \n\nHilleánský kanonikát (někdy též psáno v listinách \"hilleovský\") je v litoměřické kapitule v kontinuitě od roku 1902 postupně obsazován významnými kněžími působícími v litoměřické diecézi. Držitel kanonikátu se nazývá \"kanovník\" hilleánský. Jako sídelnímu kanovníku vlastním právem držiteli kanonikátu přísluší insignie.\n\n\n"}
{"id": "765641", "url": "https://cs.wikipedia.org/wiki?curid=765641", "title": "Tonkové boby", "text": "Tonkové boby\n\nTonkové boby (někdy též fazole tonka nebo jen tonka) je koření se specifickým aroma. I přes svůj název nejde o druh bobu nebo fazole, ale o fermentovaná semena stromu s názvem silovoň obecný (\"Dipteryx odorata\").\n\nJednotlivé „fazolky“ jsou zhruba 25-30 milimetrů dlouhé a dosahují hmotnosti kolem 1 gramu. Mají černý hrbolatý povrch, uvnitř jsou světlé. Aroma celých semen je ostřejší a blíží se hořkým mandlím. Po nastrouhání připomíná nugát, bílou čokoládu, griliáš nebo ořechy s nádechem vanilky. Zmiňovány bývají i tóny višní, hřebíčku nebo skořice. Aroma se dále může lišit podle toho, zda je koření použité pro studený nebo teplý pokrm.\n\nKoření pochází ze severní části Jižní Ameriky. Název \"tonka\" pochází z jazyku Galibi (Carib), kterým mluvili domorodci na území Francouzské Guyany. Objevuje se i v Tupi, dalším jazyku používaném na tomto území.\n\nV gastronomii se tonka se používá nastrouhaná nebo ve formě výluhu. Uplatnění má především při výrobě sladkého pečiva, dezertů a zmrzliny, objevuje se v mnoha receptech francouzské kuchyně.\n\nVyužití má i v parfumerii a také farmacii. Ze semen se získává kumarin, surovina pro výrobu antikoagulantů.\n\nNa území Spojených států amerických se tonka nesmí používat v gastronomii. Vyplývá to ze zákonu z roku 1954, který zakazuje veškeré nápoje a potraviny obsahující kumarin. Zákon byl přijatý jako důsledek umělého přidávání vysokých dávek kumarinu do potravin, které údajně ve vysokých koncentracích působily jaterní problémy hlodavcům. Zákon je v současné době kritizován jako zastaralý a neúměrný, neboť v jeho důsledku došlo k ilegalizaci koření a potravin s přirozeným obsahem kumarinu, který zdravotní potíže nepůsobí (mimo jiné i levandule, lékořice, skořice nebo polská Żubrówka vodka). Podle vyjádření lékařů není známé, že by kumarin v přirozené podobě nebo konkrétně v podobě fazolí tonka působil jako antikoagulans.\n"}
{"id": "765645", "url": "https://cs.wikipedia.org/wiki?curid=765645", "title": "Walking on Locusts", "text": "Walking on Locusts\n\nPodíleli se na něm například David Byrne ze skupiny Talking Heads a Maureen Tuckerová, se kterou Cale dříve působil ve skupině The Velvet Underground. Byrne hraje v písni „“, jíž je s Calem spoluautorem. Cale řekl, že mu basový part v písni připomínal skupinu Talking Heads a tak kontaktoval Byrnea, který byl jeho kamarádem, a následně spolu píseň dotvořili. Tuckerová hrála v písních „“ a „“. Skladbu nazvanou „“ věnoval Cale zesnulému kytaristovi Sterlingu Morrisonovi. Dále na album přispěli například Ibrahim a Hassan Hakmounovi („“ a „“), které Cale původně přizval na nahrávání alba \"In Paradisu\" korsického souboru Les Nouvelles Polyphonies Corses, jehož byl producentem. Album \"Walking on Locusts\" bylo nahráno v newyorském studiu Sorcerer Sound.\n\nNázev alba \"\" pochází z textu písně „“. Jedná se o Caleovo první řadové album po sedmi letech; poslendí nazvané \"Words for the Dying\" vyšlo roku 1989. Zároveň jde o Caleovo jediné sólové album vydané v této dekádě (další \"HoboSapiens\" vyšlo po dalších sedmi letech). Cale řekl, že album pokrývá různé styly, avšak zdůraznil, že není možné jej označovat za shrnutí kariéry. Mnoho písní z desky vzniklo z nápadů, které měl Cale uložené ve svém domácím počítači. Cale představil píseň „“ živě v televizním pořadu \"The Tonight Show with Jay Leno\". V rámci turné, které Cale po vydání alba uspořádal, měl proběhnout jeden koncert také v pražské Lucerně, ale kvůli nemoci byl několik hodin před zahájením zrušen.\n\n"}
{"id": "765646", "url": "https://cs.wikipedia.org/wiki?curid=765646", "title": "Tonka", "text": "Tonka\n\nTonka může znamenat:\n"}
{"id": "765649", "url": "https://cs.wikipedia.org/wiki?curid=765649", "title": "Vermont Garrison", "text": "Vermont Garrison\n\nVermont Garrison (29. října 1915 Mt. Victory, Kentucky – 14. února 1994 Mountain Home, Idaho) byl americkým leteckým esem druhé světové války, korejské války a významným důstojníkem Letectva Spojených států, který dosáhl celkového kreditu 17,33 sestřelených nepřátelských letadel. Byl jedním z pouhých sedmi amerických pilotů, dosáhnuvších statusu leteckého esa ve dvou různých válečných konfliktech. Roku 1966 se zúčastnil v pořadí již třetího konfliktu, když jako zástupce velitele 8. taktického stíhacího křídla (8th Tactical Fighter Wing) odlétal několik stíhacích a bombardovacích misí nad Severním Vietnamem. \n\nVe všech válkách, kterých se Garrison zúčastnil, byl podstatně starší než jeho kolegové. Za druhé světové války se stal leteckým esem ve svých 28 letech, v Koreji ve 37 letech a do operace Rolling Thunder byl nasazen ve věku 51 let. Jednak z důvodu jeho zralého věku a také proto, že byl známým zbraňovým expertem, mu jeho kolegové v letectvu přezdívali „Šedivý orel“ ( The Grey Eagle). Americký historik zabývající se Letectvem Spojených států popsal Garrisona jako bojového velitele první kategorie. Plukovník Robin Olds, někdejší velitel 8. taktické stíhací letky o Garrisonovi prohlásil: \"„Z těch stovek, se kterými jsem sloužil, byl Garry jedním z nejskvělejších – jako pilot, gentleman, důstojník a přítel.“\"\n\n"}
{"id": "765650", "url": "https://cs.wikipedia.org/wiki?curid=765650", "title": "Recital 64 (album)", "text": "Recital 64 (album)\n\nRecital 64 (2006) je album zachycující na 2 CD kompletní záznam ze stejnojmenného divadelního pásma Jiřího Suchého a Jiřího Šlitra. Záznam pochází ze soukromého archivu Bohumila Palečka, remasteroval jej Norbi Kovács. Editorem je Lukáš Berný, stejně jako tří dalších alb vydaných ve stejné době: \"Benefice\", \"Jonáš a dr. Matrace\" a \"Dr. Johann Faust, Praha II., Karlovo nám. 40\".\n\nZáznam pásma je kompletní kromě poslední scény rozloučení Jiřího Suchého s publikem a úvodu skladby \"Klokočí\", které se nedochovaly. Jako bonus jsou na závěr přiloženy vzpomínky Vlasty Kahovcové.\n\n\n"}
{"id": "765662", "url": "https://cs.wikipedia.org/wiki?curid=765662", "title": "Dale Carnegie", "text": "Dale Carnegie\n\nDale Breckenridge Carnegie (24. listopadu 1888, Maryville, Missouri, USA – 1. listopadu 1955, New York) byl americký spisovatel.\n\nDale Carnegie se narodil v roce 1888 v Missouri v USA a vzdělání se mu dostalo ve Warrensberg State Teachers College. Nejdříve pracoval jako prodejce, potom se pokoušel stát hercem. Odcestoval do New Yorku, kde začal vést kurzy komunikace pro dospělé v YMCA. V roce 1912 se zrodil \"Dale Carnegie Course\". Dale Carnegie byl ve své době význačný lektor a vyhledávaný poradce světových vůdčích osobností. Psal novinové články a měl svůj vlastní rozhlasový pořad.\n\nJe autorem několika bestsellerů, např. \"Jak získávat přátele a působit na lidi\" a \"Jak se zbavit starostí a začít žít\" a \"Jak mluvit a působit na druhé při obchodním jednání\". Bylo vydáno více než 50 milionů výtisků knih Dale Carnegieho ve 38 jazycích.\n\nZaložil společnost Dale Carnegie Training, která má své zastoupení ve více než 90 zemích světa, mj. také v ČR, a pracuje pro ni přes tři tisíce certifikovaných trenérů. Systém kurzů Dale Carnegie Training je vyvíjen již od roku 1912. V současné době společnost nabízí kurzy v 25 jazycích a služby využívají jednotlivci i společnosti.\n\nCarnegieho názory byly kritizovány již jeho současníky, kteří poukazovali na jeho naivní účelový optimismus a bigotnost. Některé názory jsou kritizovány i v současnosti. Např. psychoterapeut Günter Scheich se domnívá, že šťastný život je vždy naplňující život, ve kterém se všechny problémy nedají řešit motivací. Každé jednání obsahuje šance, ale i rizika. Carnegieho pozitivní myšlení vede k ignorování rizik. U nekritických lidí to dokonce může vést ke ztrátě kontaktu s realitou.\n\n\n\n"}
{"id": "765663", "url": "https://cs.wikipedia.org/wiki?curid=765663", "title": "Jaroslav Novotný (skladatel)", "text": "Jaroslav Novotný (skladatel)\n\nJaroslav Novotný (28. března 1886 Jičín – 1. června 1918 Miass) byl český hudební skladatel.\n\nPocházel z učitelské rodiny. Po maturitě na reálném gymnáziu na Smíchově v Praze studoval matematiku, fyziku a hudební vědu na Karlově univerzitě. Vedle toho hrál na klavír u Rudolfa Frimla a ve skladbě byl žákem Vítězslava Nováka.\n\nStal se učitelem hudby na hudební škole a byl sbormistrem pěveckého spolku Tovačovský. Psal recenze do časopisu \"Hudební revue\". Roku 1909 se oženil s Olgou Vlčkovou a v roce 1910 se stal korepetitorem opery Vinohradského divadla v Praze a působil jako korepetitor v proslulé \"Pivodově pěvecké škole\". V letech 1913 až 1915 byl sbormistrem spolku \"Lukes\". V roce 1915 narukoval do Salzburgu, kde absolvoval důstojnickou školu a v lednu 1916 poslán na haličskou frontu. V létě 1917 byl zajat, ale dostal se do Československých legií v Rusku. Jeho spolubojovníkem byl spisovatel a dramatik František Langr. Byl příslušníkem 7. pluku \"Tatranského\" a později 1. pluku Jana Husi. I v legiích založil pěvecký sbor, pro nějž psal mužské sbory a harmonizace různých hymen a chorálů. Stal se kapelníkem hudby prvního pluku. 1. června 1918 padl ve vítězné \"Bitvě na Mechové hoře\" proti bolševikům u Miassu pod Uralem a byl pochován ve společném hrobě.\n\nSyn, Jaroslav Novotný, se stal filmovým a televizním režisérem. Této profesi se věnuje i jeho vnuk Petr Novotný. Dcera Nathalie, provdaná Urbanová.\n\n\n\n\n\n\n"}
{"id": "765664", "url": "https://cs.wikipedia.org/wiki?curid=765664", "title": "Roman Zach", "text": "Roman Zach\n\nRoman Zach (* 13. června 1973 Ústí nad Labem) je český herec.\n\nVystudoval střední průmyslovou školu stavební v Děčíně, poté studoval na DAMU.\n\nJe známý z televizního seriálu \"Ordinace v růžové zahradě\" jako gynekologický lékař MUDr. Michal Šebek a ze seriálu \"Redakce\" jako Kamil Fořt, ze seriálu Modrý kód jako Roman Nikolajev Vilkin (Rasputin).\n\nVedle hraní také skládá scénickou hudbu pro divadlo i film.\n\nV roce 2016 se zúčastnil taneční soutěže StarDance, kde tančil s Andreou Třeštikovou.\n\nSvou výškou 202 cm (některé zdroje uvádějí až 206 cm) patří mezi nejvyšší české herce.\n\n\n\n"}
{"id": "765665", "url": "https://cs.wikipedia.org/wiki?curid=765665", "title": "Indofidžijci", "text": "Indofidžijci\n\nIndofidžijci jsou etnická skupina obyvatel Fidži, potomci indických přistěhovalců.\n\nIndofidžijci jsou potomci indických smluvních dělníků, které v 19. století dováželi Britové na fidžijské třtinové plantáže především z oblastí Gudžarátu a Pandžábu. Po skončení pracovního kontraktu většina indických dělníků na Fidži zůstala. \nVzhledem na nemožnosti nákupu zemědělské půdy na Fidži se Indofidžijci orientovali na provozování zemědělství na pronajaté půdě, námezdní práci, provozování obchodu a služeb.\n\nV průběhu 2. poloviny 20. století počet Indofidžijců převýšil počet původního obyvatelstva, čehož chtěli využít k politickým změnám v zemi. Odpor Fidžijců způsobil sociální a politické nepokoje, které vyvrcholily od roku 1987 několika civilními a vojenskými převraty. Důsledkem byla velká emigrace indofidžijského obyvatelstva, původní obyvatelstvo nyní na Fidži početně převažuje. Podle sčítání v roce 2007 žilo na Fidži 311 591 Indofidžijců (tj. 38 % z celkového počtu obyvatel).\nVětšina Indifidžijců žije ve fidžijských městech, na západě největšího ostrova Viti Levu a na severu ostrova Vanua Levu.\n\nIndofidžijci hovoří zvláštním hindským dialektem – fidžijskou hindštinou.\n\nIndofidžijské kulturní a náboženské tradice zpestřují kulturu Fidži. Se sociálními tradicemi jsou však také překážkou pro společný život s domorodými Fidžijci. Obě komunity žijí víceméně uzavřeně a odděleně. \nKultura Indofidžijců vychází z kořenů původních tradic, importovaných z jejich někdejší indické vlasti.\n\nVětšina Indofidžijců vyznává hinduismus nebo islám. Z hinduistů se většina hlásí k sanatanské sektě (74,3 % hinduistů), k hnutí Arya Samaj (3,7 %) a dalším hinduistickým směrům (např. Kabir Panthi, Sai Baba).\n\nMuslimové se většinou hlásí k sunnitům (59,7 %), dále k šítům (36,7 %) a dále k menšinovým ahmadijům (3,6 %), kteří jsou považováni většinou ortodoxních muslimů za kacíře.\n\nK sikhismu se hlásí 0,9 % indofidžijské populace. Jejich předci přišli z indického Paňdžábu.\n\nVe městě Nadi stojí největší poutní hinduistická svatyně na jižní polokouli. Na Fidži je i řada mešit.\n"}
{"id": "765668", "url": "https://cs.wikipedia.org/wiki?curid=765668", "title": "Kamila Pešková", "text": "Kamila Pešková\n\nKamila Pešková (17. ledna 1910 – ???) byla česká a československá lékařka, politička Komunistické strany Československa a poúnorová poslankyně Národního shromáždění ČSR.\nPocházela z dělnické rodiny, otec byl železniční zřízenec. Střední školu absolvovala v Českých Budějovicích. Promovala v roce 1937 a do Č. Budějovic se vrátila jako sekundářka.\n\nVe volbách roku 1954 byla zvolena za KSČ do Národního shromáždění ve volebním obvodu České Budějovice. V parlamentu setrvala až do konce funkčního období, tedy do voleb roku 1960.\n\nOd listopadu 1953 do září 1958 zastávala post ředitelky Krajského ústavu národního zdraví v Českých Budějovicích.\n\n"}
{"id": "765672", "url": "https://cs.wikipedia.org/wiki?curid=765672", "title": "Gabriela Petrášová", "text": "Gabriela Petrášová\n\nGabriela Petrášová (21. září 1929 – ???) byla slovenská a československá politička Komunistické strany Československa a poúnorová poslankyně Národního shromáždění ČSR.\nVe volbách roku 1954 byla zvolena do Národního shromáždění ve volebním obvodu Štúrovo. Zvolena byla jako bezpartijní poslankyně, později v průběhu výkonu mandátu uváděna jako členka KSS. V parlamentu setrvala až do konce funkčního období, tedy do voleb roku 1960. K roku 1954 se profesně uvádí jako učitelka jedenáctileté školy.\n\n"}
{"id": "765678", "url": "https://cs.wikipedia.org/wiki?curid=765678", "title": "Marie Petrová", "text": "Marie Petrová\n\nMarie Petrová (21. května 1914 - ???) byla česká a československá politička Komunistické strany Československa a poúnorová poslankyně Národního shromáždění ČSR.\nVe volbách roku 1954 byla zvolena za KSČ do Národního shromáždění ve volebním obvodu Teplice-město-venkov. V parlamentu setrvala do února 1957, kdy rezignovala a nahradila ji Jaroslava Míšková.\n\nV roce 1954 se profesně uvádí jako provozní v národním podniku \"Korda\" (původně \"Přádelna bavlny a barevna bratří Grohmannů\") v obci Bystřany. Byl jí udělen Řád práce.\n\n"}
{"id": "765679", "url": "https://cs.wikipedia.org/wiki?curid=765679", "title": "Šem ha-meforaš", "text": "Šem ha-meforaš\n\nŠem ha-meforaš (také šem ha m’foraš, ) je označení pro tajné jméno Boha v kabale (a to včetně křesťanských a hermetických variant) i v obecně židovském užití. Slovo zřejmě vychází ze starověké hebrejské tana'ický označení tetragrammatonu (JHVH). V judaismu platí jménu Boha velká úcta. Zatímco nejstarší liturgická praxe připouštěla vyslovování pravého Božího jména (tedy jména doloženého jako JHVH) pouze kněžím v synagoze, v 3. století se jméno přestalo vyslovovat úplně (nahrazeno opisným výrazem Adonaj, úcta dále pokračovala, takže se v profánním kontextu nevyslovuje ani Adonaj, pouze Ha-Šem, tj. Jméno). \n\nOd nejstarších dob byl tetragrammaton velmi důležitý i pro židovské mystiky (kabalisty), v jejich praxi, která se snažila poznat pravé a skutečné boží jméno, připojili k tetragrammatonu další způsoby zápisů jména kombinací 12, 22, 42 nebo 72 písmen. Díky knize \"Sefer Raziel ha-Malach\" se stal velmi populární zápis s 72 písmeny. Kabalističtí rabíni, kteří ve zkoumání Jména získali zvláštní mistrovství, užívali zvláštní dodatek ke jménu Ba’al Šem (Mistr Jména). Zápisy Božích jmen hrály důležitou roli v magických pověrách. Kabalisté a okultisté věřili, že Mojžíš vzýval Boha 72písmennou variantou jména při přechodu Rudého moře. V legendách o golemovi je mrtvá hlína oživována předmětem zvaným šem (také šém), co přesně je zde psáno, je často zahaleno tajemstvím (ovšem ne vždy se mluví o zapsaném šem ha-meforaši).\n\nMaimonides uznával jméno Boha pouze v podobě tetragrammatonu.\n\nV Talmudu se objevuje dvanáctipísmenná verze. Není jasné, jestli se touto variantou vůbec někdy zabývali kabalisté.\n\nKniha \"Sefer Raziel ha-Malach\" uvádí jméno (22písmenná varianta). Jakýkoliv další výklad tohoto jména není připojen a není znám ani z jiných pramenů.\n\nČtyřicetdvoupísmennou variantu uvádí teolog Hai Gaon, přičemž ani on již neznal původní vokalizaci. Jméno zná i \"Sefer Raziel\".\n\nDvaasedmdesátipísmenná varianta je jako nesmírně důležitá zmiňována v \"Sefer Raziel\". Výklad o zjištění se nachází u Rašiho, kde ho dovozuje z textu Exodu 14:19-21 (příslušná část se čte jako bustrofédon).\n\n\n"}
{"id": "765680", "url": "https://cs.wikipedia.org/wiki?curid=765680", "title": "Miloslav Pfeifer", "text": "Miloslav Pfeifer\n\nMiloslav Pfeifer (21. května 1928 – ???) byl český a československý politik Komunistické strany Československa a poúnorový poslanec Národního shromáždění ČSR.\nNarodil se v rodině cihlářského dělníka a vyučil se truhlářem. Po odchodu na vojenskou službu se stal vojákem z povolání a členem Pohraniční stráže. Působil v ČSM a byl členem okresního výboru KSČ.\n\nVe volbách roku 1954 byl zvolen za KSČ do Národního shromáždění ve volebním obvodu Plzeň. V parlamentu setrval až do konce funkčního období, tedy do voleb roku 1960.\n\nK roku 1954 se profesně uvádí jako nadporučík útvaru Pohraniční stráže. Miloslav Pfeifer se v letech 1975–1977 uvádí v hodnosti generálmajora jako náčelník stranicko-organizační správy – zástupce náčelníka Hlavní politické správy ČSLA. V letech 1977–1987 pak působil jako ředitel Vojenské politické školy ČSLA.\n\n"}
{"id": "765681", "url": "https://cs.wikipedia.org/wiki?curid=765681", "title": "Kanton Corbeil-Essonnes-Est", "text": "Kanton Corbeil-Essonnes-Est\n\nKanton Corbeil-Essonnes-Est je francouzský kanton v departementu Essonne v regionu Île-de-France. Vznikl 22. ledna 1985 rozdělením původního kantonu Corbeil-Essonnes na východní a západní část.\n"}
{"id": "765682", "url": "https://cs.wikipedia.org/wiki?curid=765682", "title": "Alois Pivoňka (politik)", "text": "Alois Pivoňka (politik)\n\nAlois Pivoňka (12. dubna 1916 – ???) byl český a československý politik Komunistické strany Československa a poúnorový poslanec Národního shromáždění ČSR.\nK roku 1954 se profesně uvádí jako dílovedoucí v závodě Škoda Smíchov. Byl nositelem Řádu práce.\n\nVe volbách roku 1954 byl zvolen za KSČ do Národního shromáždění ve volebním obvodu Praha-město. V parlamentu setrval až do konce funkčního období, tedy do voleb roku 1960.\n"}
{"id": "765685", "url": "https://cs.wikipedia.org/wiki?curid=765685", "title": "Alois Pivoňka", "text": "Alois Pivoňka\n\nJméno a příjmení Alois Pivoňka má více nositelů:\n\n\n"}
{"id": "765690", "url": "https://cs.wikipedia.org/wiki?curid=765690", "title": "Kanton Corbeil-Essonnes-Ouest", "text": "Kanton Corbeil-Essonnes-Ouest\n\nKanton Corbeil-Essonnes-Ouest je francouzský kanton v departementu Essonne v regionu Île-de-France. Vznikl 22. ledna 1985 rozdělením původního kantonu Corbeil-Essonnes na východní a západní část.\n"}
{"id": "765694", "url": "https://cs.wikipedia.org/wiki?curid=765694", "title": "Jan Pleskač", "text": "Jan Pleskač\n\nJan Pleskač (6. března 1898 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen za KSČ do Národního shromáždění ve volebním obvodu Opava I.-sever. V parlamentu setrval až do konce funkčního období, tedy do voleb roku 1960. K roku 1954 se profesně uvádí jako soukromý zemědělec v obci Dolní Životice.\n"}
{"id": "765695", "url": "https://cs.wikipedia.org/wiki?curid=765695", "title": "Josef Pleskot (politik)", "text": "Josef Pleskot (politik)\n\nJosef Pleskot (20. února 1905 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen za KSČ do Národního shromáždění ve volebním obvodu Chrudim. V parlamentu setrval až do konce funkčního období, tedy do voleb roku 1960. K roku 1954 se profesně uvádí jako kovářský dělník národního podniku Transporta Chrudim.\n"}
{"id": "765699", "url": "https://cs.wikipedia.org/wiki?curid=765699", "title": "Nikolaj Viktorovič Podgornyj", "text": "Nikolaj Viktorovič Podgornyj\n\nNikolaj Viktorovič Podgornyj (, \"Nikolaj Viktorovič Podgornyj\", , \"Mykola Viktorovyč Pidhornyj\"; v Karlovce, Ruské impérium, nyní Ukrajina – 11. ledna 1983 v Kyjevě, Ukrajinská SSR, SSSR, nyní Ukrajina) byl sovětský komunistický politik ukrajinské národnosti. Během éry Leonida Iljiče Brežněva, coby šéfa strany, zastával v letech 1965 až 1977 funkci hlavy státu – předsedy Prezídia Nejvyššího sovětu SSSR.\n\nPocházel z dělnické rodiny z Karlovky v dnešní Poltavské oblasti Ukrajiny. Svoji první veřejnou funkci zastával od 18 let: v letech 1921 až 1923 působil jako tajemník okresního výboru Komsomolu. Poté studoval Kyjevský polytechnický institut (1923–1926) a Kyjevský technologický institut potravinářského průmyslu (1926–1931). Od roku 1930 byl členem komunistické strany. Po dokončení studia pracoval v cukrovarnictví. Vysoké funkce zastával od roku 1938, kdy se stal náměstkem Lidového komisariátu (tzn. ministerstva) cukrovarnického průmyslu Ukrajinské SSR. Zemřel 11. ledna 1983 v Kyjevě, pochován byl na Novoděvičském hřbitově v Moskvě.\n\n"}
{"id": "765700", "url": "https://cs.wikipedia.org/wiki?curid=765700", "title": "Jan Podola", "text": "Jan Podola\n\nJan Podola (20. ledna 1917 – ???) byl český a československý politik Československé strany socialistické a poúnorový poslanec Národního shromáždění ČSR.\nVe volbách roku 1954 byl zvolen za ČSS poslancem ve volebním obvodu Holešov. V parlamentu setrval do konce volebního období, tedy do voleb v roce 1960. K roku 1954 se profesně uvádí jako energetik národního podniku Sfinx Všetuly.\n\n"}
{"id": "765702", "url": "https://cs.wikipedia.org/wiki?curid=765702", "title": "Josef Pokorný", "text": "Josef Pokorný\n\nJosef Pokorný (19. února 1910 – 30. března 1957) byl český a československý politik Komunistické strany Československa a poúnorový poslanec Národního shromáždění ČSR.\nPo volbách roku 1954 byl zvolen za KSČ do Národního shromáždění ve volebním obvodu Slaný. Mandát nabyl až dodatečně v říjnu 1955 jako náhradník poté, co zemřel poslanec Václav Nosek. V parlamentu setrval do své smrti roku 1957, pak ho nahradil František Meixner.\n\nV roku 1955 se uvádí jako strojvedoucí v závodě \"Spojené ocelárny národní podnik\" Kladno (huť Poldi).\n\n"}
{"id": "765704", "url": "https://cs.wikipedia.org/wiki?curid=765704", "title": "Sociální politika", "text": "Sociální politika\n\nSociální politiku lze vymezit dvěma přístupy, předně jako jednání státu a dalších subjektů sociální politiky s cílem pozitivně ovlivnit životní podmínky lidí. Krebs (2010) uvádí že toto „širší pojetí sociální politiky“ je nezbytné pro tvorbu dlouhodobé koncepce sociální politiky, které na sociální politiku nahlíží jako systém provázaný se společenským okolím. V „užším slova smyslu“ je sociální politika vnímána jako soubor aktivit, nástrojů a opatření, jejichž smyslem je reakce na nepříznivé sociální události, jako jsou stáří, nemoc, invalidita nebo i nezaměstnanost a chudoba. V praxi jde tedy o systém sociálních dávek, zdravotního a sociálního pojištění. Cílem sociální politiky je tedy vytváření důstojných podmínek života všem občanům nebo alespoň jejich většině. Sociální politika je část veřejné politiky, jejímž předmětem jsou sociální témata.\n\nZ hlediska přístupů k řešení sociálních problémů lze rozlišit dva typy sociální politiky. První přístupem je aktivní (perspektivní) sociální politika, která se vyznačuje snahou o předcházení vzniku sociálních problémů a přijímání preventivních opatření. Těch lze dosáhnout jednak systémovou změnou sociální politiky nebo také intervencí. Pasivní (retrospektivní) politika se zaměřuje na řešení již vzniklých sociálních problémů. Její povaha je vždy intervencionistická.\n\nČeský ekonom Josef Macek (1925) definuje sociální spravedlnost jako „největší štěstí největšího počtu“. Nelze hovořit o sociální spravedlnosti jako o absolutní kategorii, jednoznačně vymezitelnou nějakou definicí. Podle své ideologické orientace autoři uplatňují různá dílčí hlediska a přístupy.\n\nLiberálové se kloní k zásadě odměňování podle výkonu zásluh daného jednotlivce. Podle významného liberálního ekonoma Friedricha Hayeka „pojem sociální spravedlnosti nemá smysl, pokud pravidla nikdo nevytvořil, ale jsou přirozená, protože nespravedlnost není komu vytknout; je to jako prohra nebo výhra ve hře“. Socialisté naopak zdůrazňují společenskou rovnost, která přispívá ke stabilitě společnosti jako celku. Tomuto přístupu je blízký také koncept sociálních práv britského sociologa Thomase Marshalla. Koncept rovnosti příjmů jako záruky společenského souladu je v současné době nahrazován zásadou rovnosti příležitostí, která se projevuje například rozsáhlou antidiskriminační legislativou.\n\nMasaryk (1932) uvádí: „Solidarita je etickým příkazem, neboť člověk je dlužníkem společnosti, a zříká-li se svých práv a privilegii ve shodě s ideou solidarity, je to jen splacení dluhu za prospěch, který skýtá společnost jednotlivci.“ Z hlediska sociální politiky lze rozdělit solidaritu spontánní či dobrovolnou a solidaritu vynucenou, nedobrovolnou. Dobrovolná solidarita je realizována prostřednictvím různých nestátních neziskových organizací, nadací či charit a financována z dobrovolných příspěvků. Tento typ solidarity bude s krizí sociálního státu nabývat na významu. Nedobrovolná neboli vynucená solidarita je realizována státními institucemi a financována z platby daní a povinného veřejného pojištění. Tento typ solidarity je základem státní sociální politiky.\n\nPodle principu subsidiarity je každý povinen nejdříve pomoci sám sobě, nemá-li tuto možnost, musí mu pomoci rodina či jiné společenství. Teprve na posledním místě je k pomoci vyzýván stát. Povinností státu je primárně vytvoření podmínek, aby si každý mohl pomoci sám. Naopak pomoc jednotlivci je na posledním místě až po vyčerpání ostatních možnosti.\n\nV demokratickém systému by se občané měli zúčastnit rozhodování o opatřeních sociální politiky.\n\nKromě principů sociální politiky definuje Krebs také její funkce. Těmito funkcemi jsou funkce ochranná, preventivní, stimulační, přerozdělovací a homogenizační.\n\n\nObjekty sociální politiky jsou ti, na které je tato politika zaměřena a kteří z ní mají prospěch.\nPodle převažující cílové skupiny lze vymezit tři formy sociální politiky:\n\n\n\n\nAktéři (subjekty) sociální politiky vymezují a řídí sociální politiku. Nejdůležitějším aktérem sociální politiky je stát, dalšími aktéry jsou územně správní celky v Česku jde o kraje a obce. Z nestátních aktérů jde především o zaměstnavatele a jejich svazy a odborové organizace zaměstnanců. Dalšími aktéry sociální politiky jsou místní komunity, neziskové nevládní organizace a církve. Významnými aktéry jsou také mezinárodní organizace, jako je Evropská unie, UNICEF nebo ILO.\n\nStát je významným aktérem sociální politiky a určuje prostor pro působení ostatních subjektů. Významný vliv na jeho politickou koncepci mají jednak mezinárodní ekonomická situace a ekonomická úroveň země, politická a demografická situace a také tradice a hodnoty dané země.\nSociální politika státu je realizována mocí zákonodárnou a mocí výkonnou. Parlament tvoří koncepci a legislativní rámec sociální politiky a reguluje ostatní aktéry sociální politiky. Vláda a správní orgány zodpovídají za realizaci konkrétní sociální politiky v daném čase. V České republice je ústředním orgánem zodpovídajícím za realizaci sociální politiky Ministerstvo práce a sociálních věcí.\n\nV každé konkrétní zemi je sociální politika výsledkem kombinace několika typů. Každý z těchto typů charakterizuje určitý ideologický koncept. Ve vyspělých zemích od z 80. let 20. století rozlišujeme:\n\n\n\nZaměstnavatelé jsou povinní realizovat legislativní požadavky státu ve vztahu k bezpečnosti práce, pracovní době, odměňování a smluvní vztah k zaměstnancům. Také přispívají do systému sociálního zabezpečení tím, že odvádějí daně a příspěvky na sociální a zdravotní pojištění svých zaměstnanců. Kromě toho mohou provádět vlastní sociální politiku.\n\nOdborové organizace hrají významnou roli při kolektivním vyjednávání odměňovaní zaměstnanců. V některých zemích vedou odbory vlastní penzijní fondy, čímž přispívají k sociálnímu zabezpečení.\n\nSociální politika realizovaná skrze tyto subjekty je založena na nevynucené solidaritě a vyplňuje prostor, v němž stát nemůže úspěšně zasahovat. Také církve mají významnou roli v oblasti mravní, v péči o zdraví, o hendikepované obyvatelstvo, v oblasti výchovné, vzdělávací a charitativní.\n\nObce vyplácejí některé sociální dávky a výrazně se spolupodílejí na bytové politice státu.\n\nVzdělávací politika je, že rozumíme principy a metody rozhodování vzdělávacích institucí.Toto rozhodování zahrnuje strategické cíle rozvoje vzdělávání,legislativní rámec vzdělávacích institucí, způsob financování. Bytová politika je významná oblast sociální politiky státu, která bývá charakterizována jako systém podpor, iniciativ a přímých zásahů státu na bytovém trhu.Zdravotní politika je soustava orgánů, zdravotnických institucí a služeb, které zajišťují právo na ochranu zdraví, základem je právo na zdraví.Rodinná politika je to vědomé a cílené působení veřejných institucí na právní, ekonomický a sociální stav rodiny, na její členy a prostředí, ve většině zemích ji chápeme jako podporu poskytovanou rodinám s dětmi v rámci systému sociální politiky( pojištění, daně, dávky, služby).\n\nZ hlediska ekonomie existují dva hlavní pohledy na sociální politiku. Zatímco liberálové vnímají sociální politiku jako nákladovou záležitost, která stát zatěžuje, Keynesiáni zdůrazňují pozitivní vliv přerozdělování na celkový růst poptávky.\n\n\n\n\n"}
{"id": "765707", "url": "https://cs.wikipedia.org/wiki?curid=765707", "title": "Mr. Olympia", "text": "Mr. Olympia\n\nMr. Olympia je ocenění pro vítěze soutěže profesionálních kulturistů. Soutěž probíhá během tzv. Olympijského víkendu Joe Weidera. Mezinárodní kulturistickou soutěž pořádá každoročně Mezinárodní federace kulturistiky a fitness (IFBB). Joe Weider vytvořil soutěž k tomu, aby vítězové dalšího kulturistického ocenění Mr. Universe mohli i nadále soutěžit a vydělat si peníze. První Mr. Olympia se konala 18. září 1965 v Brooklyn Academy of Music v New Yorku, kde Larry Scott vyhrál první ze svých dvou titulů Mr. Olympia.\nRekordní počet vítězství je osm, drží ho Lee Haney (1984–1991) a Ronnie Coleman (1998–2005). Posledním držitelem titulu Mr. Olympia je Brandon Curry.\nNejznámějším vítězem je Arnold Schwarzenegger, který zvítězil sedmkrát.\n"}
{"id": "765709", "url": "https://cs.wikipedia.org/wiki?curid=765709", "title": "Valerie Polachová", "text": "Valerie Polachová\n\nValerie Polachová (24. srpna 1910 – ???) byla česká a československá politička Komunistické strany Československa (zpočátku ovšem bezpartijní) a poúnorová poslankyně Národního shromáždění ČSR, Národního shromáždění ČSSR a Sněmovny lidu Federálního shromáždění.\nVe volbách roku 1954 byla zvolena do Národního shromáždění ve volebním obvodu Frenštát pod Radhoštěm jako bezpartijní poslankyně. Mandát obhájila ve volbách v roce 1960 (nyní již jako poslankyně Národního shromáždění ČSSR za Severomoravský kraj) a ve volbách v roce 1964, v nichž již byla zvolena nikoliv coby bezpartijní ale jako členka KSČ. V Národním shromáždění zasedala až do konce jeho funkčního období v roce 1968.\n\nK roku 1954 se profesně uvádí jako správkyně okresního dětského domova.\n\nPo federalizaci Československa usedla roku 1969 za KSČ do Sněmovny lidu Federálního shromáždění (volební obvod Frenštát pod Radhoštěm). V parlamentu setrvala do konce jeho funkčního období, tedy do voleb v roce 1971. K roku 1968 se profesně uvádí jako ředitelka okresní lidové knihovny ve Frenštátu pod Radhoštěm. Tuto funkci zastávala v letech 1954–1970.\n\n"}
{"id": "765714", "url": "https://cs.wikipedia.org/wiki?curid=765714", "title": "Sia (rozcestník)", "text": "Sia (rozcestník)\n\nSia nebo SIA může být:\n\n\n"}
{"id": "765718", "url": "https://cs.wikipedia.org/wiki?curid=765718", "title": "Ľudovít Pollák", "text": "Ľudovít Pollák\n\nĽudovít Pollák (1. června 1909 – ???) byl slovenský a československý politik Komunistické strany Slovenska a poúnorový poslanec Národního shromáždění ČSR.\nVe volbách roku 1954 byl zvolen za KSS do Národního shromáždění ve volebním obvodu Dunajská Streda. V parlamentu setrval až do konce funkčního období, tedy do voleb roku 1960. K roku 1954 se profesně uvádí jako člen KNV a předseda JZD v obci Horná Potôň.\n\n"}
{"id": "765723", "url": "https://cs.wikipedia.org/wiki?curid=765723", "title": "Vojtech Porubský", "text": "Vojtech Porubský\n\nVojtech Porubský (17. března 1921 – ???) byl slovenský a československý politik Komunistické strany Slovenska a poúnorový poslanec Národního shromáždění ČSR.\nVe volbách roku 1954 byl zvolen za KSS do Národního shromáždění ve volebním obvodu Želiezovce-Levice. V parlamentu setrval až do konce funkčního období, tedy do voleb roku 1960. K roku 1954 se profesně uvádí jako strojník státního statku v obci Čajakovo.\n\n"}
{"id": "765741", "url": "https://cs.wikipedia.org/wiki?curid=765741", "title": "Pavel Potužák", "text": "Pavel Potužák\n\nPavel Potužák (3. ledna 1895 Břetětice – 1. května 1985) byl český a československý geodet, vysokoškolský pedagog, politik a poúnorový bezpartijní poslanec Národního shromáždění ČSR.\nHabilitoval se v roce 1936 a v březnu 1938 byl jmenován mimořádným profesorem. V polovině 30. let 20. století převzal po Josefu Petříkovi vedení Ústavu praktické geometrie na ČVUT v Praze. Jeho specializací byla letecká fotogrammetrie a obecněji nauka o mapování a katastru. Napsal řadu odborných studií a vysokoškolských učebnic. Akademické dráze se věnoval i po válce. Byl mu udělen Řád práce.\n\nK roku 1954 se profesně uvádí jako proděkan Zeměměřičské fakulty ČVUT.\n\nVe volbách roku 1954 byl zvolen do Národního shromáždění ve volebním obvodu Praha-město jako bezpartijní poslanec. V parlamentu setrval až do konce funkčního období, tedy do voleb roku 1960.\n\n"}
{"id": "765742", "url": "https://cs.wikipedia.org/wiki?curid=765742", "title": "Lodivod mořský", "text": "Lodivod mořský\n\nLodivod mořský (\"Naucrates ductor\"), nebo zastarale pilot pruhovaný, je kranasovitá ryba vyskytující se u pobřeží jižní a západní Evropy.\n\nJe dlouhá okolo 30 cm, má modrošedou barvu se svislými černými pruhy.\n\nŽiví se menšími rybami.\n\nProslavil se tím, že dokáže velmi dlouho těsně sledovat plující lodě. Odtud pochází jeho jméno – staří mořeplavci věřili, že jim ryba pomůže trefit do přístavu. To vedlo k mnoha ztroskotáním. Dnešní věda chování lodivoda vysvětluje tím, že lodi vyhazující odpadky pro něj představují snadný zdroj potravy. Z téhož důvodu lodivod mořský doprovází i žraloky a želvy.\n\n"}
{"id": "765743", "url": "https://cs.wikipedia.org/wiki?curid=765743", "title": "Thunderbirds", "text": "Thunderbirds\n\nThunderbirds (oficiálním názvem United States Air Force Thunderbirds; „Bouřňáci“) je název oficiální předváděcí letky Letectva Spojených států amerických sídlící na Nellisově letecké základně ve městě Las Vegas, ve státě Nevada. Tato letka se účastní řady leteckých dnů jak po celých Spojených státech tak i v zahraničí, přičemž stěžejními prvky jejich programu jsou lety v těsné formaci a sólové akrobatické ukázky ve specificky pomalovaných proudových letadlech. Název letky byl inspirován mytologickým stvořením s tělem ptáka, objevujícího se v bájích severoamerických Indiánů.\n\nPříslušníci s důstojnickou hodností slouží u této letky po dobu dvou let, ostatní technický personál pak od tří do pěti let. Každý rok dochází k obměně přibližně poloviny celého týmu - z tohoto důvodu se letka účastní maximálně 88 leteckých akcí, aby měla dostatek času vycvičit a začlenit nově příchozí členy.\n\nHlavní náplní Thunderbirdů jsou sice letové ukázky, jako řádná součást bojových sil USAF však mohou být v případě potřeby využiti i v ostrém boji. V současnosti (2012) patří k výzbroji letky šest stíhaček F-16C a dvě F-16D. Od 15. února 1974 je letka Thunderbirds podsložkou 54. křídla (54th Wing) sídlícího na již zmíněné Nellisově letecké základně.\n\n\n"}
{"id": "765751", "url": "https://cs.wikipedia.org/wiki?curid=765751", "title": "Okres Góra", "text": "Okres Góra\n\nOkres Góra (polsky \"Powiat górowski\") je okres v polském Dolnoslezském vojvodství. Rozlohu má 738,11 km² a v roce 2010 zde žilo 36 273 obyvatel. Sídlem správy okresu je město Góra.\n\nMěstsko-vesnické:\n\nVesnické:\n\n"}
{"id": "765752", "url": "https://cs.wikipedia.org/wiki?curid=765752", "title": "Jednota katolického duchovenstva", "text": "Jednota katolického duchovenstva\n\nJednota katolického duchovenstva byl katolický spolek sdružující české modernistické duchovní, který vznikl v roce 1902 a byl rozpuštěn v roce 1907 z rozhodnutí českých biskupů. Po vzniku Československa byla v roce 1918 obnovena pod názvem Jednota katolického duchovenstva československého a stala se fakticky hlavním reprezentantem katolického kléru v českých zemích, vyjadřujíc svou podporu nově vzniklému státu. Poté, co radikální část členstva založila Církev československou, byla jednota v roce 1920 českými a moravskými biskupy zrušena; přesto patřili někteří její dřívější členové za první republiky k předním představitelům římskokatolické církve v Československu. Mezi její představitele patřil například spisovatel Jindřich Šimon Baar.\n\n"}
{"id": "765757", "url": "https://cs.wikipedia.org/wiki?curid=765757", "title": "Josef Pötzl", "text": "Josef Pötzl\n\nJosef Pötzl (23. března 1906 – ???) byl český a československý politik Komunistické strany Československa německé národnosti a poúnorový poslanec Národního shromáždění ČSR a Národního shromáždění ČSSR.\nVe volbách roku 1954 byl zvolen do Národního shromáždění za KSČ ve volebním obvodu Karlovy Vary. Mandát obhájil ve volbách v roce 1960 (nyní již jako poslanec Národního shromáždění ČSSR za Západočeský kraj. V parlamentu setrval do konce funkčního období, tedy do voleb v roce 1964.\n\nK roku 1954 se profesně uvádí jako tajemník Krajské odborové rady a člen KNV.\nPatřil mezi pouhé tři poslance Národního shromáždění zvolené v roce 1954 (Jan Jungbauer, Rudolf Müller a Josef Pötzl), kteří reprezentovali německou národnostní menšinu, jejíž početnost byla dramaticky snížena poté, co proběhlo vysídlení Němců z Československa. Byl dlouhodobým členem KSČ. 9. sjezd KSČ ho zvolil do funkce člena Ústřední revizní komise KSČ.\n\nJako zástupce německé menšiny v Československu jednal často v otázkách týkajících se vztahů s NDR. Na jaře 1957 se účastnil ve východoněmeckých příhraničních obcích volební kampaně do sněmovny lidu NDR. Na schůzích musel čelit otázkám veřejnosti kritizující zejména omezený přeshraniční styk a vysídlení vesnic na československé straně příhraničního pásu. Své zkušenosti pak Pötzl tlumočil československému ministerstvu vnitra v dopise z června 1957. Výsledkem bylo mírné uvolnění hraničního režimu.\n\n"}
{"id": "765761", "url": "https://cs.wikipedia.org/wiki?curid=765761", "title": "Seznam lodí Spojené Země", "text": "Seznam lodí Spojené Země\n\nHvězdné lodě Spojené Země jsou fiktivní kosmické lodě vystupující ve světě Star Treku. Jsou stavěny, udržovány a provozovány humanitární a mírovou organizací zvanou Hvězdná flotila. Počítají se mezi ně nejen plavidla vyrobená mezi roky 2150 - 2161, kdy oficiálně existovala federace Spojená Země, ale také lodě vyrobené po roce 2063, kdy byl uskutečněn první kontakt s Vulkánci. \n\nHlavním úkolem lodí byla obrana prostoru a výzkum vesmíru, velením a obsluhou bylo pověřeno velitelství Hvězdné flotily, nicméně některé funkce zastávali také členové diplomatického sboru (epizody Setkání u Broken Bow a Terra I).\n\nNa jedné této lodi, Enterprise (NX-01), se odehrává seriál .\n\nLodě se odlišují nejen názvem, ale i zařazením do různých tříd, vyjadřujících jejich konstrukci a vybavení. Druh lodě je identifikován číselným označením. \n\nPlavidla převážně z první poloviny 22. století v mnoha variantách od podtřídy DY-245 po DY-500 až DY-1200. Předchůdce, typ DY-100, se používal již v 20. století (epizoda Vesmírné sémě). \n\nPředchůdce třídy NX používal raketový pohon. V zrcadlovém vesmíru byly lodě této třídy použity k útoku na Lunární kolonie (epizody V zemi za zrcadlem (1. část) a V zemi za zrcadlem (2. část)).\n\nVzešla z „projektu NX“, jehož cílem bylo vytvoření plavidla pro průzkum vesmíru. Výzkum začal roku 2119, první loď Enterprise NX-01 byla vypuštěna v roce 2151. Byla vybavena transportním systémem, ochranu tvořil polarizovaný pancíř a warp pohon byl schopný dosáhnout faktoru 5. Známé lodě: \n\nPozor, neplést s třídou Intrepid z 24. století.\n\nNástupce třídy NX v polovině 22. století měl podobné rozměry. Talířová sekce byla kratší, gondoly warp pohonu delší a výše posazené. Přibyl také druhý odpalovač torpéd a phaserové kanóny, předchůdci modernějších phaserů. První loď postavena v roce 2153.\n\nLoď z první poloviny 22. století, zástupci SS Vigo a SS Seattle pod vedením kapitánky Wendy Neussové (epizoda Dodejte nám čerstvou krev).\n\nVelikostí zhruba stejné lodě jako třída NX vybavené warp pohonem, ale jejich tvar připomíná A-Wing ze světa Star Wars.\n\n\n\n"}
{"id": "765770", "url": "https://cs.wikipedia.org/wiki?curid=765770", "title": "Pivovar Dobruška", "text": "Pivovar Dobruška\n\nPivovar Dobruška se nachází v okrese Rychnov nad Kněžnou v Královéhradeckém kraji v Dobrušce. Od 14. července 2015 je kulturní památkou České republiky. Sladovna se nachází též v Dobrušce.\n\n\n"}
{"id": "765772", "url": "https://cs.wikipedia.org/wiki?curid=765772", "title": "Kostel Nanebevzetí Panny Marie, svatého Wolfganga a svatého Benedikta", "text": "Kostel Nanebevzetí Panny Marie, svatého Wolfganga a svatého Benedikta\n\nKostel Nanebevzetí Panny Marie, svatého Wolfganga a svatého Benedikta v Kladrubech je mohutný trojlodní klášterní kostel v areálu kladrubského kláštera řádu benediktinů, postavený počátkem 12. století v pozdně románském slohu a v letech 1712 až 1726 podstatně přestavěný ve stylu barokní gotiky podle projektu Jana Blažeje Santiniho-Aichla. Jedná se o významnou památku české barokní architektury. Klášterní areál i s kostelem byl v roce 1995 vyhlášen národní kulturní památkou České republiky.\n\nStavbu kladrubského kláštera založeného roku 1108 knížetem Svatoplukem dokončil roku 1115 kníže Vladislav I., který byl ve zdejším kostele také pohřben. Původní kostel byl vysvěcen roku 1233 a již v roce 1370 prošel první částečnou přestavbou. Apsidu kněžiště nahradil polygonální gotický závěr. Husité jej pak v roce 1421 zdevastovali a kostel zůstal na dlouhou dobu bez střech a kleneb. K další částečné přestavbě došlo 1504 před novým svěcením a k celkové opravě mezi lety 1592-1598. Další oprava v letech 1664-1670 se týkala především interiéru. Renesanční klenby vložené na sklonku 16. století zapříčinily kolem roku 1700 přetížení obvodových stěn a tehdejší opat Maurus Fintzguth se rozhodl pro zásadní opravu a přestavbu kostela. Románská trojlodní bazilika musela ustoupit honosnější barokní stavbě.\n\nProjekt kostela zadal opat Fintzguth dvěma významným pražským architektům – Kryštofu Dientzenhoferovi a Janu Blažeji Santinimu. Nakonec se rozhodl pro Santinho návrh \"al modo gotico\" (po gotickém způsobu). Historizujícím projektem chtěl opat vyjádřit především historickou kontinuitu působnosti svého řádu v království a rovněž se tím odkazoval na pravověrnou víru předků z dob před husitskou herezí. O realizaci Santiniho projektu bylo rozhodnuto nejpozději v únoru 1711. Přestavba proběhla ve třech etapách. Od 3. června 1712 do 14. srpna 1716 bylo přestavěno trojlodí. V roce 1716 doznal Santiniho projekt z roku 1710 změn. V původním projektu měla být kupole nad křížením podstatně nižší a gotický závěr kněžiště měl zůstat zachován. Do konce roku 1717 došlo k přestavbě transeptu a vybudování monumentální kupole nad křížením. Přenesením hlavního oltáře do křížení dne 14. ledna 1718 započala přestavba východní části chrámu, mnišského chóru a kněžiště. Roku 1723 byla hrubá stavba zřejmě dokončena. Santini navrhl kromě stavby také částečně vybavení interiéru. 1. prosince 1726 byl kostel slavnostně vysvěcen.\n\nOd počátku se počítalo s výraznými zásahy do podoby původního kostela, jakým bylo např. zkrácení půdorysu o 660 cm a vytvoření novostavby západního průčelí. Zkrácení půdorysu posunulo kupoli do středu kostela a vytvořilo pohledovou dominantu v exteriéru i interiéru. Románské zdivo bylo z většiny obloženo novými kamennými kvádry. Největší pozornost při utváření exteriéru byla věnována kupoli nad křížením, západnímu průčelí a severnímu čelu transeptu. Poměrně jednoduše jsou řešeny ostatní fasády, které jsou členěny opěrnými pilíři, jednoduchými římsami, okny s profilovanými špaletami a hrotitými záklenky. Vše samozřejmě v santiniovském barokně-gotickém duchu. Do míst styků bočních ramen kněžiště a obvodových zdí mnišského chóru vložil Santini válcová šneková schodiště. Před hlavním portálem je představena předsíň baldachýnovitého tvaru na půdorysu příčného šestiúhelníku. Stejně jako zbytek stavby je i předsíň zdobena fiálami.\n\nDominantou celé stavby je již zmíněná kupole nad křížením na osmibokém půdoryse s konvexně vydutými diagonálními poli. Jednotlivá pole tamburu, otevřená velkými hrotitě klenutými okny, jsou oddělena opěrnými pilíři s fiálami a vzpíranými opěrnými rameny, která jsou založena do fiál nad pilíři křížení. Vysoká válcovitá lucerna vychází z polí štíhlými opěrnými pilířky s fiálami. Celou kupoli završuje mariánská koruna na osmiboké stříšce lucerny.\n\nStejně výraznou změnu jako pozdně románský exteriér prodělal i interiér. Výstavbou kupole a připojením trojlistého kněžiště Santini vložil do hloubkového prostoru dvě centrály. Hlavní loď a mnišský chór jsou průchozí a orientovány na tyto centrály – křížení s kupolí a kněžiště. Význam těchto centrál je podtržen gradací světla, se kterým Santini uměl mistrně pracovat.\n\nPři přestavbě bylo maximálně využito starší románské konstrukce. Vyjma západního průčelí zůstalo zachováno obvodové zdivo trojlodí, transeptu a větší části mnišského chóru. Románského původu jsou i pilíře mezilodních arkád trojlodí a zdivo na arkádami až po okna. Naopak kněžiště je celé dílem Santiniho výstavby. Přestavbou prošly i klenby. Jednoduché valené s tříbokými výsečemi vznikly v hlavní lodi a chóru. Boční lodi pak zdobí klenby plackové nad čtvercovými poli. Nad trojlistým půdorysem kněžiště, který je tvořen průnikem tří desetiúhelníků se středním polem, se klene značně komplikovaná klenba. Desetiúhelníky se středním polem protínají celou polovinou své půdorysné plochy. Sama klenba je komplikovaně sestavena na základě přesného průniku čtyř kleneb báňového typu a poměrně stlačených profilů. Na rubu klenby jsou viditelné vykláněné pronikové hrany klenby. Z lícu jsou pak tyto hrany překryty štukovou modelací a bohatým, křivkovým vzorem žeber. Pohledově tuto klenbu interpretujeme jako jednotně rozepjatou, složitě křivou plochu, která je geometricky neurčitelná.\n\nVnitřní prostor podstatně dotváří bohaté členění stěn a kleneb architektonickými formami barokně-gotického řádu. Stěny hlavní lodi a mnišského chóru jsou rozvrhnuty do tří etáží, které jsou od sebe odděleny kordonovými římsami. Kordonové římsy přetínají pruty přiložené k tříbokým příporám, které vymezují pole stěn. Přípory jsou osazeny kapkovitými hlavicemi a úseky polygonálně zalamované římsy, na které dosedá pata klenby a vybíhají odtud žebra bohatého vzorce, členícího líc valené klenby a mnišského chóru. Základ vzoru této klenby tvoří několikrát přerušená síť, vycházející ze síťového vzoru klenby vysokého chóru pražské katedrály. Do sítě jsou vložená další kroužená zalamovaná a přímá žebra. Výsledně tento vzor působí opticky pulsujícím rytmem vinoucím se podél hlavní osy kostela.\n\nPasy a pendentivy pod tamburem kupole vynášejí mohutné křížové pilíře románského původu. Vnitřní stěna tamburu je rozdělena do osmi polí rámovaných barokně-gotickými arkádami s polosloupy s kalichovými hlavicemi. Patu samotné klenby obíhá profilovaný štukový rám, jehož vepsaný vzorec připomíná pateční část plástvových kleneb Guarina Guarini. Architektonicky celek s Asamovou freskou vytváří iluzi otevřených nebes.\n\nZajímavým reprezentantem Santiniho barokně-gotického umění jsou visuté empory bočních ramen kněžiště, které se vznášejí bez opory před proděravělou sítí obvodové zdi. Okna ve dvou etážích jsou oddělena štíhlými lineárními příporami s kapkovitými hlavicemi a polygonálními úseky říms. Na tyto úseky opět dosedá pata klenby s tříbokými výsečemi. Líc klenby překrývá vzorec štukových žeber a ve středu vytváří velký liliový kříž s monogramem hesla sv. Benedikta. Ramena liliového kříže leží na diagonálách středního prostoru kněžiště. Na hlavních osách kněžiště jsou nasazený cípy velké čtyřcípé hvězdy, která se překrývá s liliovým křížem. Menší deseticípé hvězdy jsou pak nasazeny ve středech ramen kněžiště. Jedna z těchto hvězd leží na rozhraní klenby kněžiště a mnišského chóru, kde se žebrový vzorec protíná a oba prostory se tak prolínají.\n\nPřestavba Jana Blažeje Santiniho udělala ze starobylé stavby pozdněrománské doby skvost barokní gotiky. Svou monumentalitou a hlavně mohutnou kupolí, vynášející mariánskou korunu k nebesům, klášterní kostel Nanebevzetí Panny Marie, sv. Wolfganga a sv. Benedikta dominuje okolí. Interiér byl rozdělen do čtyř částí a každá z nich má svůj ideový a architektonický obsah. Obsah architektonický i náboženský jsou zde v naprostém souladu a jednotě. Slovy Mojmíra Horyny: „\"Hlavní loď je průchozím prostorem pozemské Církve, personifikované P. Marií na Asamových freskách a světci bočních oltářů. Prudce převýšený prostor křížení je sférou otevřených nebes, zpodobených scénou Nanebevzetí P. Marie na ploše kupole, sférou, kde se k Bohu obracíme vzhůru. Mnišský chór je prostorem řeholního života s jeho hlavním obsahem chválení Boha. Kněžiště je pak neomezeným prostorem otevřeným do dálav a zároveň preferovaným centrem všeho světa, místem, na kterém se k nám Bůh přivrací\".“\n\nKladrubskému poutnímu místu a Madoně kladrubské byla zasvěcena 16. kaple Svaté cesty z Prahy do Staré Boleslavi, která byla založena v letech 1674 – 1690.\n\n\n"}
{"id": "765773", "url": "https://cs.wikipedia.org/wiki?curid=765773", "title": "Uniform Resource Name", "text": "Uniform Resource Name\n\nURN (celým názvem Uniform Resource Name - „jednotný identifikátor jména“). URN používá „urn“ schéma a neřeší dostupnost identifikovaného zdroje. URN spolu s URL tvoří URI. \n\nFunkční požadavky pro URN jsou popsány v internetové normě RFC 1737. URN jsou součástí větší internetové informační architektury, která se skládá z jednotných identifikátorů jmen (URN), jednotný charakteristik zdroje (URC) a jednotných identifikátorů zdroje (URL). Každý z nich má specifický význam:\n\n\nInternetová norma RFC 2141 („internetová norma URN syntaxe“) říká:\n\nStojí za zmínku, že jak je uvedeno v internetové normě RFC 3986,\n\ninternetová norma RFC 2141 (z května 1997 - \"Požadavky diskuse a návrhy na zlepšení\") popisuje syntaxi URN takto:\n\nURN specifikuje zdroj a ne cestu k jeho dosažení. URN je něco jako jméno osoby, zatímco URL je něco jako adresa ulice. URN definuje něčí/něčeho identitu, kdežto URL určuje umístění. V podstatě „co“ vs. „kde“.\nURN jsou často srovnávána s ISBN systémem, který jednoznačně identifikuje knihy. Ve skutečnosti je možné zakódovat ISBN jako URN. Máte-li jedinečný identifikátor knihy můžete o knize diskutovat, říci zda jste ji četli, užili si ji atd. Chcete-li si ale knihu přečíst, musíte znát její umístění (např.: noční stolek, umístění v knihovně atd). Takže URN a URI se často vzájemně doplňují. Např.: můžete diskutovat o internetové normě RFC 3187, kterou naleznete buďto pomocí URN: urn:ietf:rfc:3187 nebo pomocí URL: <nowiki>http://tools.ietf.org/html/rfc3187.html</nowiki>. U obou dostanete stejný výsledek.\n\nNíže jsou uvedeny příklady pro nestandardní URN, tj. identifikátory, které nepoužívají oficiálně registrované (přes RFC 3406) jmenné prostory, které mají definovanou syntaxi v RFC 2141.\nURN resolver je zodpovědný za zahájení a pořadí dotazů, které v konečném důsledku vedou k plnému vyřešení (překladu) URN jména nebo rozlišení požadavku, např.: žádost překladu jména URN na URL.\n\nPříklad URN resolveru na straně serveru v internetové normě RFC 2169.\n"}
{"id": "765774", "url": "https://cs.wikipedia.org/wiki?curid=765774", "title": "Nový židovský hřbitov na Olšanech", "text": "Nový židovský hřbitov na Olšanech\n\nNový židovský hřbitov na Olšanech, známý též jako Nový židovský hřbitov, tvoří samostatnou část komplexu Olšanských hřbitovů v Praze na Žižkově. Na západě jej ohraničuje ulice Jana Želivského, na jihu ulice Izraelská (novodobý název, původně úsek ulice Nad vodovodem), na severu areál bývalého nákladového nádraží Žižkov. Zaujímá plochu 101 430 m. Svou rozlohou a počtem náhrobků je největším židovským hřbitovem v Česku. Od roku 1964 je chráněn jako kulturní památka.\n\nOd svého založení až dodnes slouží jako hlavní pražský židovský hřbitov.\n\nHřbitov byl založen v roce 1889 na ploše 74 037 m a slavnostně otevřen 6. července 1890. Stalo se tak poté, co byl uzavřen starý židovský hřbitov na Žižkově. První pohřeb se zde však konal již o dva dny dříve, 4. července.Ačkoli byl projektován na 100 000 hrobů, tedy asi na 100 let, musel být již ve 20. letech rozšířen, načež se v roce 1933 rozrostl o nový urnový hřbitov s vlastní obřadní síní.\n\nNa hřbitově se nacházejí dvě obřadní síně. Původní novorenesanční síň, jež stojí na nejvyšším místě hřbitova při hlavním vstupu do areálu, navrhli architekti Bedřich Münzberger a Alfons Wertmiler a byla postavena v letech . Za ní se nachází takzvaný dům očisty \"bejt tahara\" a márnice v klasicistním stylu, jež sloužily potřebám pohřebního bratrstva.\nDruhá obřadní síň se nalézá v nové, východní části hřbitova. Pochází z roku 1933 a ve funkcionalistickém stylu ji navrhl architekt Leopold Ehrmann.\n\nV areálu hřbitova se dochovalo asi 25 000 náhrobků. Nacházejí se tu památníky a symbolické hroby obětí holokaustu. Místo posledního odpočinku zde našla řada významných osobností politiky, kultury i průmyslu, například příslušníci rodiny Petschků, Waldesů a rodiny Bondy, spisovatelé Franz Kafka, Jiří Orten, Ota Pavel, František R. Kraus, Arnošt Lustig, Lenka Reinerová, malíři Jiří Kars, Max Horb, zpěvák Ladislav Blum, rabín Gustav Sicher a mnoho dalších.\nMezi zdejšími náhrobními kameny je celá řada umělecky cenných náhrobků navržených předními architekty, jako byli Antonín Balšánek, Josef Fanta, Otto a Karl Kohnové, Jan Kotěra, Fritz Lehmann, Max Spielmann, Jan Štursa, Josef Zasche a další.\n\nV roce 2001 byla ve volném prostoru nové části hřbitova odhalena symbolická tumba, do níž byly uloženy ostatky exhumované na místě nejstaršího pražského židovského hřbitova, v prostoru takzvané Židovské zahrady.\n\n"}
{"id": "765777", "url": "https://cs.wikipedia.org/wiki?curid=765777", "title": "Kanton Sainte-Geneviève-des-Bois", "text": "Kanton Sainte-Geneviève-des-Bois\n\nKanton Sainte-Geneviève-des-Bois je francouzský kanton v departementu Essonne v regionu Île-de-France. Vznikl 20. července 1967.\n"}
{"id": "765778", "url": "https://cs.wikipedia.org/wiki?curid=765778", "title": "Kanton Palaiseau", "text": "Kanton Palaiseau\n\nKanton Palaiseau je francouzský kanton v departementu Essonne v regionu Île-de-France. Vznikl 20. července 1967.\n"}
{"id": "765779", "url": "https://cs.wikipedia.org/wiki?curid=765779", "title": "Šaty z šátků", "text": "Šaty z šátků\n\n„Šaty z šátků“ je píseň Leška Semelky, se kterou v roce 1979 vyhrál Bratislavskou lyru. Autorem hudby je sám Lešek Semelka, text složil Pavel Vrba. Píseň byla v roce 1979 též vydána jako singl tria Semelka – Hladík – Čech ve vydavatelství Panton.\n\nPůvodně byla písnička určena pro Karla Gotta. Moc se mu líbila, ale asi po měsíčním zkoušení prohlásil, že by písničku zpíval příliš romanticky, že nemá takový chraplavý hlas. Nabídl Leškovi Semelkovi, aby ji natočil sám. Pavel Vrba se proto rozhodl, že zkusí s písničkou vystoupit na Bratislavské lyře. Společně se Semelkou vystoupil na lyře kytarista Radim Hladík, bubeník Vlado Čech a Taneční orchestr Československého rozhlasu.\n\nVítězství skladby „Šaty z šátků“ byla taková malá vzpoura. Největším favoritem na vítězství totiž byla skladba Mariky Gombitové „Vyznanie“. Předsedou poroty byl Miroslav Kratochvíl – tehdejší ředitel rozhlasové stanice Hvězda. Ten označil „Šaty z šátků“ za pornografickou píseň, která nemá takové prestižní soutěži co pohledávat. Takové prohlášení ale povzbudilo ostatní porotce k hlasování právě pro tuto písničku. Po skončení hlasování Kratochvíl prohlásil, že takovou oplzlou písničku na „jeho“ stanici v žádném případě hrát nebudou. A svůj slib skutečně splnil.\n\n"}
{"id": "765780", "url": "https://cs.wikipedia.org/wiki?curid=765780", "title": "Miroslav Kratochvíl", "text": "Miroslav Kratochvíl\n\nJméno a příjmení Miroslav Kratochvíl nosí více osob:\n\n"}
{"id": "765784", "url": "https://cs.wikipedia.org/wiki?curid=765784", "title": "Alpamayo", "text": "Alpamayo\n\nNevado Alpamayo je hora v peruánských Andách nedaleko města Huaraz, vysoká 5947 metrů. Jako prakticky dokonalý jehlan se šedesátistupňovým sklonem stěn bývá označována za nejkrásnější horu světa. Jmenuje se podle nedaleké vesnice Alpamayo (kečuánsky \"Kalná voda\"), místní lidé ji označují také jako \"Shuyturahu\" (\"Ledová špice\"). Prvovýstup uskutečnil v roce 1951 George Kogan z Belgie.\n\n"}
{"id": "765789", "url": "https://cs.wikipedia.org/wiki?curid=765789", "title": "Kanton Épinay-sous-Sénart", "text": "Kanton Épinay-sous-Sénart\n\nKanton Épinay-sous-Sénart je francouzský kanton v departementu Essonne v regionu Île-de-France. Vznikl 24. ledna 1985.\n"}
{"id": "765791", "url": "https://cs.wikipedia.org/wiki?curid=765791", "title": "Randy McKay", "text": "Randy McKay\n\nHugh Randall McKay (* 25. ledna 1967, Montreal, Quebec, Kanada) je bývalý kanadský hokejový útočník. S týmem New Jersey Devils je dvojnásobným vítězem Stanley Cupu.\n\nDraftován byl v roce 1985 týmem Detroit Red Wings v šestém kole. V NHL odehrál za Detroit Red Wings, New Jersey Devils, Dallas Stars a Montreal Canadiens celkem 932 zápasů v základní části a 123 v play-off. V základní části vstřelil 162 gólů a zaznamenal 201 asistencí. V play-off 20 gólů a 23 asistencí.\n\n"}
{"id": "765796", "url": "https://cs.wikipedia.org/wiki?curid=765796", "title": "Kanton Draveil", "text": "Kanton Draveil\n\nKanton Draveil je francouzský kanton v departementu Essonne v regionu Île-de-France. Vznikl 7. prosince 1975.\n"}
{"id": "765810", "url": "https://cs.wikipedia.org/wiki?curid=765810", "title": "COBIT", "text": "COBIT\n\nCOBIT je framework vytvořený mezinárodní asociací ISACA pro správu a řízení informatiky (IT Governance). Jedná se o soubor praktik, které by měly umožnit dosažení strategických cílů organizace díky efektivnímu využití dostupných zdrojů a minimalizaci IT rizik. Prakticky je tedy určen především top manažerům k posuzování fungování ICT a auditorovi pro provádění auditu systému řízení ICT. Na rozdíl od ITIL, který je určen více manažerovi IT (CIO).\n\nCOBIT byl poprvé vydán roku 1996 a od té doby se postupně rozšířil například o auditní postupy, implementační nástroje, detailní cíle nebo manažerské postupy. Roku 2007 byla publikovaná verze COBIT 4.1 a v 1. čvtrtletí roku 2012 vyšla nejnovější verze 5.\n\nCOBIT vznikl jako akronym z anglického \"Control Objectives for Information and related Technology\" a definuje rozdělení IT do čtyř domén - plánování a organizace, akvizice a implementace, dodání a podpora a monitorování a vyhodnocování. V rámci těchto domén je popsáno celkem 34 procesů.\n\n\n"}
{"id": "765813", "url": "https://cs.wikipedia.org/wiki?curid=765813", "title": "Jan Vlasák", "text": "Jan Vlasák\n\nJméno a příjmení Jan Vlasák nosí více osobností:\n\n\n"}
{"id": "765817", "url": "https://cs.wikipedia.org/wiki?curid=765817", "title": "Konvertor", "text": "Konvertor\n\nSlovo konvertor pochází z latinského \"converter\", což znamená doslovně \"převodník\".\n\nKonvertor je zařízení používané v elektrotechnice, elektronice, metalurgii nebo textilním průmyslu.\nMůže se jednat o:\n\n"}
{"id": "765821", "url": "https://cs.wikipedia.org/wiki?curid=765821", "title": "Ostrov svatého Vavřince", "text": "Ostrov svatého Vavřince\n\nOstrov svatého Vavřince (anglicky: Saint Lawrence Island) je ostrov v Beringově moři příslušející k Aljašce, nejrozlehlejšímu státu Spojených států amerických.\n\nOstrov se nalézá západně od pevniny Aljašky, jižně od Beringovy úžiny, přibližně kolem 63° 30' severní zeměpisné šířky a 170° západní zeměpisné délky. Ostrov je vzdálen od asijského Čukotského poloostrova náležejícího Rusku pouhých 60 km. Od severoamerické pevniny je ostrov více než dvojnásobně daleko, okolo 140 km.\n\nOstrov býval asi před 10 tisíci léty součást pevninského mostu spojující Ameriku s Asií. Archeologický výzkum dokládá život na ostrovech před 2 a více tisíci léty, kdy občasně sloužíval jako dočasná lovecká základna. Nedávné propojení obou kontinentů je potvrzeno mj. i výskytem rostlin a zvířat z palearktické i nearktické oblasti. Ostrov byl pro Evropu objeven 10. srpna 1728 (v den sv. Vavřince) ruskou výpravou vedenou Dánem Vitusem Beringem.\n\nPůvodní obyvatelé jsou Eskymáci, mongoloidní obyvatelé dělící se na dvě skupiny, odlišující se kulturou a hlavně jazykem. Na západě severní Ameriky a na východě severní Asie žijí Jupikové, na východě severní Ameriky a v Grónsku žijí Inuité (někdy se klade nesprávně rovnítko mezi Eskymák a Inuit). Na Ostrově svatého Vavřince žijí Jupikové tvořící asi 95 % z celé tamní populace. Používají jazyk Yup'ik kterým se hovoří po obou stranách Beringova průlivu, v Americe i v Asii. Svůj ostrov nazývají Sivuqaq.\n\nŽiví se lovem velryb, mrožů a tuleňů, chytají ryby, kraby i vodní ptáky, pomáhají si chovem sobů a chudým sběrem plodů a kořenů rostlin. Ještě v polovině 19. století tam žilo asi 4000 lidí, následkem hladomoru jejich počet do konce století klesl na čtvrtinu. Počátkem 20. století byl na ostrově zaveden chov sobů pro potřeby obyvatel přivydělávajících si zručným vyřezáváním do mrožích klů a velrybích kostí. Na ostrově jsou pouze dvě osady, Gambell (660 obyvatel) a Savoonga, u obou jsou malá letiště. Od 2. světové války do začátku 70. let byla na ostrově vojenská základna, zůstalo po ní velmi znečištěné životní prostředí.\n\nŘídce osídlený sopečný ostrov je vytvořený čedičovými lávovými proudy, jsou tam patrné stopy po mnoha malých sopečných kuželech. Pobřeží ve větší východní části ostrova bývá nízké a je charakteristické přítomností mnoha pobřežních lagun. Tato část je bažinatá tundra se stovkami potoků, rybníků, jezer a močálu které bývají po část roku zamrzlé. Naopak skalnaté pobřeží s mnoha útesy a strmými svahy je typické pro břehy východní části ostrova. Tam bývají mnohde jen holé skalnaté planiny nebo sterilní oblázkové pláže.\n\nMělké vody kontinentálního šelfu jsou v okolí ostrova velmi bohaté na živiny přinášené do těchto míst Aljašským proudem, ten dále teče severním směrem podél severozápadního pobřeží Asie a vtéká Beringovým průlivem do Čukotského moře. Množství planktonu, krilu, korýšů a ryb zde láká spousty vodních ptáků, kteří na skaliskách ostrovů také hnízdí ve velkých počtech (cca 5 milionů).\n\nSubarktické klima je na ostrově výrazně ovlivňováno vodami Beringova moře mívající v těchto oblastech po celý rok teplotu mezi 0 °C až +3 °C a většinou nezamrzá. Na pevnině dosahuje teplota v létě průměrně +10 °C a v zimě klesá až pod -20 °C. Vegetační období je zde velmi krátké, od počátku června do konce srpna. Roční úhrn srážek je asi 380 mm, nejvíce prší v červenci a srpnu. První mrazíky přicházejí v listopadu, první led se vytváří v prosinci, přes zimní období napadnou v průměru 2 m sněhu. Vanou zde pravidelné silné větry, v létě z jihu a jihozápadu přinášející déšť a mlhu, v zimě od severozápadu.\n\nFlora na ostrově je ryze tundrovitého charakteru, nejsou zde žádné stromy, z dřevin vyrůstá pouze nízká, keřovitá vrba arktická. Většina rostlin působí v důsledku nízkých letních teplot, trvalých větrů a nízké vrstvy úrodné půdy velice neduživě.\n\n\n"}
{"id": "765826", "url": "https://cs.wikipedia.org/wiki?curid=765826", "title": "Trpinja", "text": "Trpinja\n\nTrpinja ( ) je opčina ve východní části Chorvatska ve Vukovarsko-sremské župě. V roce 2011 měla obec 1 537 obyvatel, většina obyvatel jsou Srbové.\n\nPrvní zmínka o obci existuje z roku 1329.\n\n"}
{"id": "765828", "url": "https://cs.wikipedia.org/wiki?curid=765828", "title": "Kartouzská kočka", "text": "Kartouzská kočka\n\nKartouzská kočka je francouzské plemeno kočky domácí.\n\nPrvní zmínky o modré francouzské kočce pocházejí ze 16. století a předpokládá se, že se jedná o potomky koček ze Sýrie, které se do Evropy dostaly během křížových výprav s řádem kartuziánů ve 13. století. Říká se, že kartuziánští mniši (proto kartouzská) kočky chovali jako své společníky, nicméně záznamy dnešního řádu to nijak nepotvrzují. Prý proto, že to mniši považovali za samozřejmé.\n\nKartouzskou kočku, jako druh poprvé vyčlenil přírodovědec Georg-Louis Leclerc de Buffon v 18. století. Označil ji jako „modrou kočku“ a přidělil jí latinské jméno Felis Catus Coeruleus, aby ji jasně odlišil od kočky domácí – Felis Catus Domesticus. Předpokládá se, že za pojmenování „kartouzská“ vděčí typu své kožešiny, která je podobná vlně - jako kartouzská se označovala tehdejší luxusní španělská vlna.\nJeště na začátku 20. století bylo možné najít kolonie volně žijících kartouzských koček v Paříži a na několika dalších místech ve Francii, nikdy jich však nebylo mnoho, protože byly ceněné pro své kožichy, maso, nebo také jako lovci krys a myší.\nPo I. světové válce se francouzští chovatelé rozhodli toto plemeno zachovat i pro budoucí generace. První významné chovy pochází z geograficky izolovaného regionu Chartreux a ostrova Belle Ile. První chovatelé vytvořili standard kartouzské kočky vycházející z popisu francouzských přírodovědců 18. století.\nVolně žijící kolonie kartouzských koček se nevyskytují již od konce II. světové války. Od té doby žijí již pouze u chovatelů. Stále jsou vzácné, dokonce i v samotné Francii. V roce 2007 nebylo na celém světě ani 100 aktivních chovatelů kartouzských koček. Toto plemeno je celkem neznámé, do Spojených států se poprvé dostalo v roce 1971 zásluhou Johna a Helen Gamonových a dnes je americká linie jednou z nejčistších.\nVzhledem ke snaze chovatelů zachovat standard plemene v nezměněné podobě, by šampioni z 30. let 20. století byli šampiony i v dnešní době.\n\nKartouzská kočka je středně velká až velká kočka na první pohled rozeznatelná od ruské modré a britské modré kočky. Křížení kartouzské kočky s těmito plemeny je nežádoucí.\n\nŠiroká v základně s dobře vyvinutou lebkou, která není vyklenutá s úzkou plochou mezi ušima. Čelisti dávají hlavě tvar obráceného lichoběžníku, širokého v základně, úzkého na vrcholu. Nos je široký a rovný, jeho špička vyčnívá před čelisti.\n\nUši jsou střední velikosti postavené vysoko na hlavě mírně vystupující do strany. Dávají kočce bystrý pohled. Oči má velké a otevřené, ne příliš kulaté; horní okraj je lehce vytažen nahoru. Svěží a živé barvy, od tmavě žluté až po tmavě měděnou; bez stopy zelené, nesmí být slzavé či bledé. Přednost se dává sytému zabarvení.\n\nPevné, statné, svalnaté. Široký, dobře vyvinutý hrudník. Především kocouři musí působit silným dojmem. Končetiny jsou střední délky v poměru k tělu; se silnými svaly, nepříliš vysoké s velkými tlapkami. Ocas je střední délky v poměru k tělu. Může se zužovat, ale konec ocasu musí být zakulacený. Stejné barvy jako tělo. Srst je lesklá, hustá; lehce vlnitá podsada. Dvojitá srst dává dojem vztyčených chlupů. Povoleny jsou všechny odstíny modré, od světle modrošedé po tmavě modrošedou, přičemž jsou preferovány světlejší odstíny. Čenich, polštářky tlapek jsou modrošedé.\n\nKartouzská kočka je velmi inteligentní, klidná a tichá, jen výjimečně se projevuje mňoukáním. Kartouzské kočky jsou velmi hravé, avšak jejich hra spočívá v dlouhém pozorování a krátkých výpadech a je tedy rozdělena na kratší chvilky. Velmi rády si hrají i v dospělém věku, některé mohou dokonce aportovat, stejně jako psi. Kartouzská kočka nikdy nezačne být agresivní sama od sebe v jakékoliv situaci, raději si najde klidné místo, kde se schová a vyčká. S dětmi nebo ostatními zvířaty se snáší poměrně dobře. Cestování na delší vzdálenosti jim stejně tak, jako nové věci, nedělá potíže. Velice často, obzvláště u koček, se stává, že se upnou na jednu osobu, které pak dávají svou náklonnost najevo tím, že jsou vždy na blízku a následují ji z místnosti do místnosti. To však neznamená, že by neprojevovala svou náklonnost i ostatním lidem v domácnosti.\n\n"}
{"id": "765831", "url": "https://cs.wikipedia.org/wiki?curid=765831", "title": "Fidžijci", "text": "Fidžijci\n\nFidžijci jsou etnická skupina původních obyvatel Fidži, ve fidžijštině nazývaná \"\"I Taukei\"\".\n\nFidžijci patří k Melanésanům, částečně smíšeným s Polynésany. Původ Fidžijců není přesně znám, předpokládá se, že na Fidži přišli z oblasti jihovýchodní Asie přes Melanésii asi 500 let př. n. l., následováni Polynésany z Tongy a Samoy.\nTéto populaci předcházela kultura lapita, doložená archeologickými nálezy keramiky na Fidži již asi 3.000 let př. n. l. \n\nV současné době tvoří Fidžijci nejpočetnější etnickou skupinu na Fidži (54,3 % v roce 2007). Tradičním zaměstnáním Fidžijců je zemědělství orientované na tradiční místní plodiny a rybolov. Válečnická tradice se transformovala do služby v ozbrojených silách, v nichž tvoří drtivou většinu příslušníků. V poslední době ovládli rozhodující místa v administrativě. \nMnoho Fidžijců žije mimo Fidži (Austrálie, USA, Nový Zéland, Velká Británie).\n\nFidžijci hovoří fidžijštinou. Ta patří do malajsko-polynéské větve austronéské jazykové rodiny.\n\nOdlišné fidžijské kulturní a náboženské tradice, spolu se sociálními a politickými poměry, jsou překážkou pro společný život s Indofidžijci. Obě komunity žijí víceméně uzavřeně a odděleně. \nFidžijci žijí v tradičních rodových a kmenových společenstvích. Základním článkem je \"\"tokatoka\"\" - rodina, které tvoří \"\"mataqali\"\" - rodinný klan, ty pak tvoří větší \"\"yavusa\"\" - kmen. Několik kmenů vytváří \"\"vanua\"\", kmenový svaz. V čele vesnice stojí náčelník - ve fidžijštině označovaný titulem \"\"Ratu\"\". V čele kmene nebo společenství pak kmenový náčelník - král - ve fidžijštině označovaný titulem \"\"Tui\"\". K původním kulturním tradicím Fidžijců patřil do evropské kolonizace a přijetí křesťanství v 19. stoletíkanibalismus. \nV kultuře Fidžijců se udržují obřady \"\"yaqona\"\" - obřadné pití kavy, \"\"tabua\"\" - obřadné obdarování vorvaním zubem. Rovněž rohože a látka \"\"masi\"\", hrají ve společenském životě Fidžijců významnou roli. Tradiční obřadní tanec, doprovázený zpěvem, se nazývá \"\"meke\"\". \nVětšina Fidžijců se dnes hlásí ke křesťanství, nejvíce se hlásí k metodistické církvi (66.6%), k římskokatolické církvi(13.3%), k církvi Božího shromáždění (6.2%), k církvi adventistů sedmého dne (5.1%) a k dalším náboženstvím a církvím (8.8%). \n\n"}
{"id": "765832", "url": "https://cs.wikipedia.org/wiki?curid=765832", "title": "František Vlček", "text": "František Vlček\n\nFrantišek Vlček je jméno a příjmení více významných osob:\n\n"}
{"id": "765833", "url": "https://cs.wikipedia.org/wiki?curid=765833", "title": "František Vlček (kněz)", "text": "František Vlček (kněz)\n\nFrantišek Vlček (20. března 1903 Turnov – 12. listopadu 1989 Hradec Králové) byl český římskokatolický kněz a v letech 1947 až 1950 generální vikář litoměřické diecéze. V letech 1953 až 1960 byl vězněn komunistickým režimem.\n\nPocházel z rodiny poštovního úředníka. Vystudoval gymnázium v Praze (1913-1921) a poté teologii v Praze a v Římě. Po kněžském svěcení v roce 1927 byl ustanoven kaplanem ve Velelibech, odkud byl roku 1928 přeložen do Libochovic. V roce 1934 se stal administrátorem farnosti Krnsko a později tamějším farářem. Od 1. října 1947 začal působit jako duchovní správce ve farnosti u katedrály sv. Štěpána v Litoměřicích; v témže roce byl jmenován generálním vikářem litoměřické diecéze, jímž zůstal až do roku 1950, kdy byl na nátlak Státního úřadu pro věci církevní nahrazen Eduardem Olivou. Poté působil jako administrátor děkanství v Rovensku pod Troskami. Dne 15. ledna 1953 byl zatčen a ve vykonstruovaném procesu s biskupem Trochtou a dalšími duchovními nepohodlnými komunistickému režimu (např. Františkem Rabasem – 2. generálním vikářem litoměřické diecéze) odsouzen k trestu odnětí svobody na 15 let a vedlejším trestům. Z vězení byl propuštěn v roce 1960.\nPo propuštění se odstěhoval ke svým známým do Bělé u Turnova. Nemohl působit v duchovní správě. Zaměstnání našel jako dělník ve Šlechtitelské stanici v Turnově. Později se přestěhoval do Hradce Králové. Pohřben byl po mši svaté, v kostele Narození Panny Marie v Turnově, do hrobu rodičů na místním hruštickém hřbitově.\n\n"}
{"id": "765846", "url": "https://cs.wikipedia.org/wiki?curid=765846", "title": "Liu Fang", "text": "Liu Fang\n\nLiu Fang (čínsky: 劉芳; pchin-jin: Liú Fāng; * 1974 v provincii Yunnan) je virtuoska hrající na nástroj pipa, což je druh čínské loutny. Rovněž hraje na guženg, druh čínské citery. Narodila se v Číně v roce 1974 a na pipa začala hrát v šesti letech. V roce 1993 ukončila studium na Šanghajské konzervatoři. Později se přestěhovala do Kanady a v roce 1996 zde započala svou mezinárodní kariéru sólistky.\n\n"}
{"id": "765847", "url": "https://cs.wikipedia.org/wiki?curid=765847", "title": "Stylita", "text": "Stylita\n\nStylita neboli sloupovník byl křesťanský poustevník v byzantské říši, který žil asketickým životem, nikoliv však na poušti, ale na vysokém sloupu, a to často mnoho let. Věnoval se modlitbám a rozjímání, případně kázal poutníkům, kteří za ním přicházeli a ctili ho jako světce. Stylité se leckdy svými radami vměšovali i do politického života. Jejich sloupy stávaly na odlehlých, ale i frekventovaných místech, například u obchodních cest. Tato forma asketického života byla poměrně velmi populární do počátku ikonoklasmu a opět po ukončení bojů o uctívání obrazů, v 10. století.\n\nJako první začal žít na sloupu Simeon Stylita starší v polovině 5. století.\n\n\n"}
{"id": "765848", "url": "https://cs.wikipedia.org/wiki?curid=765848", "title": "Kostel svatého Mikuláše (Bohuslavice)", "text": "Kostel svatého Mikuláše (Bohuslavice)\n\nKostel svatého Mikuláše v Bohuslavicích stojí na nejvyšším místě uprostřed obce, je chráněn jako kulturní památka České republiky.\n\nKostel v Bohuslavicích je zmiňován již v roce 1100, ale v románském slohu bez věže. Přestavěn byl v letech 1359-1373 Sezimou z Dobrušky. Na západní straně byla přidána malá věž s gotickými okny. Roku 1605 byla postavena renesanční zvonice. Znovu byl kostel do dnešní podoby přestavěn v roce 1687. Při tom byly pořízeny dva hlavní oltáře a vnitřní výzdoba. V roce 1777 byl kostel zevnitř i zvenku obílen a byl zřízen oltář svaté Anny. Varhany z roku 1784 jsou od neznámého výrobce.\n\nKostel byl farní od roku 1384, v roce 1626 se stal filiálním kostelem k Novému Městu nad Metují, od roku 1742 dostal lokalistu, který vedl matriky a od roku 1857 se stal farním kostelem a dostal svého faráře. Do farnosti Bohuslavice patří Černčice a Vršovka.\n\nPřed kostelem stojí socha sv. Václava.\n\nBohoslužby se konají v neděli v 9.30, ve čtvrtek a v pátek.\n\n"}
{"id": "765849", "url": "https://cs.wikipedia.org/wiki?curid=765849", "title": "Cenobitství", "text": "Cenobitství\n\nCenobitství je formou křesťanského asketismu, kterou charakterizuje život ve společenství. Existovala zároveň s poustevnictvím jako formou zaměřenou na samostatný život v odloučení. První známé cenobitské společenství založil Pachomios v roce 318. Svatý Benedikt z Nursie definuje cenobity jako ty, kdo „žijí v klášteře, podrobeni řeholi a představenému (\"abbas\")“. Zjednodušeně řečeno jde o formu organizovaného soužití mnišského společenství.\n\nPrvní klášter založil Pachomios v roce 318 a vytvořil pro cenobitní společenství speciální pravidla – řeholi – která stanovovala režim dne, rovnoměrné rozdělení práce a modliteb apod. Tahle forma mnišského života není vyloženě klášterním společenstvím v dnešním slova smyslu. Mniši sice tráví určitou část dne společně, ale každý obývá vlastní malou celu a většinu dne tráví osamoceně. Mniši nemají vlastní majetek; všechno, co potřebují dostanou v klášteře a výsledky jejich práce rovněž připadnou klášteru.\n\nPachomios původně věřil, že k soužití ve společenství postačí výuka příkladem ve vztahu mezi učitelem a žákem. Na základě vlastní špatné zkušenosti s neposlušnými mnichy byl ale nucen vytvořit striktní pravidla klášterního života.\n\nKe konci Pachomiova života žilo v klášteře zhruba 3000 mnichů obojího pohlaví – Pachomiova řehole neoddělovala přísným způsobem muže a ženy, jako tomu bylo později.\n\nV Pachomiově cenobitním společenství se údajně objevovala tzv. \"acédie\", což by se v dnešním jazyce dalo nazvat vyhořením. Mnich začne přemýšlet o jiném životě, který by třeba byl lepší než ten v klášteře a nakonec z kláštera odchází. Lékem proti tomu měla být pravidelná manuální práce. Představeným cenobitního společenství byl převor nebo převorka, kterého si volilo samo společenství. Byl především duchovním vůdcem a učitelem.\n\nCenobitní forma společenství se postupně rozšířila přes Palestinu do Konstantinopole a od roku 340 i směrem na západ.\n\nPachomiova řehole se stala základem pro další podobné texty, navázala na ni například Benediktova řehole.\n\n"}
{"id": "765850", "url": "https://cs.wikipedia.org/wiki?curid=765850", "title": "Desenzano del Garda", "text": "Desenzano del Garda\n\nDesenzano del Garda je město v provincii Brescia v italském regionu Lombardie na západním břehu Gardského jezera. Sousedí s ostatními obcemi Castiglione delle Stiviere, Lonato, Padenghe sul Garda a Sirmione.\n\nOd 1. století př. n. l. byla oblast u Gardského jezera, včetně místa, kde se dnes nachází Desenzano del Garda oblíbeným letoviskem bohatých rodin z Verony, která byla v té době nejvýznamnějším starořímským městem v severní Itálii.\n\n\nMěsto je populární turistickou destinací v jižní Evropě. Přitahuje turisty svými nádhernými výhledy na Alpy na jižním břehu Gardského jezera, třemi rozsáhlými plážemi (Spiaggia Desanzanino, Spiaggia D'oro, and Spiaggia Porto Rivoltella).\n\nDesenzano je srdcem nočního života na jihu Gardského jezera, je zde několik diskoték a řada hospod. V létě jsou jeho hlavní náměstí \"piazza Malvezzi\" a \"piazza Matteotti\" po celou noc plné mladých a slavících lidí.\n\nV srdci města je řada propojených \"piazze\", kde se nachází řada venkovních kaváren, řada obchodů, cukrárny a řada barů.\n\nMěsto má jeden hlavní přístav u Piazzy Giacomo Matteotti, který provozuje několik přívozů na jezeře. V jihozápadní části města je vlakové nádraží Desenzano del Garda-Sirmione ('Stazione Ferroviaria'), které město napojuje na evropský železniční systém. Z dálnice A4, hlavního silničního spojení mezi Milánem a Benátkami, je přímo značen sjezd na Desenzano.\n\nMěsto se stalo světově známým 13. března 1994, kdy v místním bazénu ruský plavec Alexandr Popov dosáhl světového rekordu v plavání ve volném způsobu na 50 metrů s časem 21.64 sekund. Rovněž Franz Kafka zde v neděli 21. září 1913 strávil několik šťastných chvil.\n\nVe městě se nachází prehistorické domy na kůlech, které jsou součástí souboru prehistorických domů na kůlech v Alpách, jež jsou součástí Světového dědictví UNESCO.\n\n\n\n"}
{"id": "765852", "url": "https://cs.wikipedia.org/wiki?curid=765852", "title": "Kostel Nejsvětější Trojice (Rychnov nad Kněžnou)", "text": "Kostel Nejsvětější Trojice (Rychnov nad Kněžnou)\n\nŘímskokatolický kostel Nejsvětější Trojice v Rychnově nad Kněžnou je zámecký kostel v areálu rychnovského zámku, postavený koncem 16. století krátce před výstavbou samotného zámku jako hrobka rodu Betenglů. Společně s celým zámkem je chráněn jako kulturní památka České republiky.\n\nKolem roku 1587 se držitelem Rychnova stal pražský patricij Kryštof Betengl z Neuenperku a na Borohrádku. Bratřím nechal vystavět sbor (kostel) v gotickém stylu na místě starého hradu. Opodál kostela postavil jednopatrovou zvonici, do níž pořídil zvon, na jehož dolním okraji se nachází nápis: \"„Leta páně 1594 ve čtvrtek po sv. Duchu založen a 1602 při sv. Trojici dostavěn i posvěcen jest kostel k slávě jména božího, k němuž připojen jest zvon tento vše nákladem urozeného pána pana Jana Kryštofa staršího Betengle z Neyenperku a Rychnově a Boruhrádku, kterémužto zvonu mistrem byl Jan Benešovský z Moravský Třebový.“\" Podle Mojmíra Horyny byla zvonice dostavěna v roce 1604. Od roku 1627 byl kostel opuštěn a 15. srpna roku 1666 ho posvětil Matyáš Ferdinand Sobek z Bilenberka, který byl prvním hradeckým biskupem. Během třicetileté války přešlo panství na Albrechta Libštejnského z Kolovrat. Jeho syn František Karel se rozhodl postavit velkolepý barokní zámek. Za vhodné místo byl zvolen mírný svah pod kostelem Nejsvětější Trojice. Stavební místo začalo být upravováno již od roku 1570. Byla odstraněna fara i škola. František Karel z Kolovrat začal stavět nový zámek roku 1676 a stavba byla dokončena v roce 1690. Poté se roku 1704 ujal zámku jeho syn Norbert Leopold hrabě Kolovrat Libštejnský, který nechal opravit zámecký kostel a začal uvažovat o založení piaristické koleje a školy při zámeckém kostele. V roce 1712 se pak rozhodl zřídit při kostele loretánskou kapli. Ta byla posvěcena 24. března 1714 biskupem hradeckým Janem Adamem hrabětem z Mitrovic.\n\nHrabě dal vystavět roku 1713 vysoké průčelí zámeckého kostela s jónskými pilastry. Projektem byl pověřen hraběcí architekt Jan Blažej Santini, který navštívil Itálii a Loreto.\nV roce 1798 byl kostel značně poškozen požárem sousední koleje. Následně se zřítila i klenba. Roku 1838 byla kostelu pořízena dřevěná střecha a započalo se s opravami. V letech 1838–1844 byl kostel novogoticky upraven podle návrhu architekta Františka Pavíčka. Zachováno zůstalo Santiniho průčelí a prostory předsíní, kruchty a loretánské kaple.\n\nKostel je jednolodní s pětiboce uzavřeným presbytářem, který je zevně obestavěn sakristií (zbytkem piaristického gymnasia) s oratoří a emporou po stranách. Kostel se nachází na vrcholu návrší a níže je potom položen zámek. Monumentální západní průčelí je kolmé k prodloužené ose zámku. Průčelí navazuje na osu východně orientovaného kostela jen jižní třetinou. Kostel je vzhledem k zámku postaven šikmo. Santiniho záměrem bylo, aby pohledově i osově provázal obě stavby s tím, že průčelí zámeckého kostela bude dominantou celého návrší. Proto průčelí oproti ose zámku pootočil. Obě stavby tak tvoří dominantu města. Kostel se zámkem propojil dvěma symetrickými chodbami. V místech zalomení chodeb byly postaveny kapličky na šestibokém půdoryse.\n\nDo středu průčelí byla vestavěna obdélná loretánská kaple s valenou klenbou, navazující na osu celého zámku. Po jejích stranách se nacházejí dva oválné prostory. Na severní straně se na ni napojuje kaple Pražského Jezulátka a na jižní straně se nachází předsíň kostela.\n\nZápadní průčelí je sedmiosé konvex-konkávně zprohýbané. Průčelí Santini pojal jako otevřenou náruč. Střední tři osy předstupují proti divákovi. Další osy tvoří boky středního rizalitu, konvexně vypnuté. Pilastry nad středním rizalitem vynášejí kladí. Obě podlaží spínají vysoké římsko-jónské pilastry, které bohatě člení průčelí. V přízemí jsou dva portály a v patře se nacházejí tři okna, z nichž střední je největší. Supraporty a suprafenestry mají křivkové římsy, z nichž je patrná inspirace Borrominim. Ve střední ose přízemí je nika, v jejíž stěně je umístěno okno. Po stranách střední osy štítu jsou skrojená křídla. Za tímto štítem se zdvihá báň s lucernou a symbolem Nejsvětější Trojice.\n\nMnohé badatele vedla podobnost průčelí chrámu sv. Mikuláše na Malé Straně v Praze s rychnovským kostelem k závěru, že autorem obou staveb byl tentýž architekt. Vztah Norberta Leopolda Kolovrata Libštejnského k jezuitskému chrámu na Malé Straně uvedla na pravou míru Milada Vilímková. Podle autorky tak hrabě vyjádřil přání, aby se průčelí rychnovského kostela podobalo pražské fasádě.\n\n\n"}
{"id": "765865", "url": "https://cs.wikipedia.org/wiki?curid=765865", "title": "Alabastrové pobřeží", "text": "Alabastrové pobřeží\n\nAlabastrové pobřeží je část francouzského pobřeží na břehu kanálu La Manche. Táhne se po celém mořském pobřežím Pays de Caux a většině pobřeží v Seine-Maritime. Od roku 2009 patří Alabastrové pobřeží mezi místa spadající do systému Natura 2000.\n\nNázev se odvozuje od bílé barvy vysokých křídových skalních útesů, které toto pobřeží z velké části vytvářejí. Tyto útesy se zformovaly do malých údolí (tzv. \"valleuses\"), což jsou údolí vytvořená malými říčkami, které se vlévají do moře. Nejznámější jsou zajímavě tvarované útesy v Étretatu a nejvyšší útesy v Tréportu.\n\nNejvýznamnější přístavy ukryté v těchto skalách: \n\nAlabastrové pobřeží se táhne z Pays de Caux (z Havre až do Dieppe) a z Petit Caux (z Dieppe až do Tréportu).\n\nBělostné skalní útesy, které daly pobřeží jméno, se zvedají až do výšky 120 m a vytvářejí světově unikátní krajinu. Pouze tři řeky pronikly tímto masivem a umožnily vznik malebných městeček: \n\nVysoké křídové stěny se zvedají do výšky 60 až 120 metrů nad hladinou moře, skály jsou místy černé díky žílám černého křemene. Neustálým působením moře dochází k narušování části nacházející se pod vodou, což vede k sesuvům výše položených částí skal do moře. \n\nKřídové částečky se rozpouští ve vodě, které dávají šedivou bronzově mléčnou barvu, zatímco tvrdé části z křemene voda omílá a vytváří dokonale hladké oblázky. Jemný prášek, který postupem času vznikl z těchto oblázků, se používá k výrobě porcelánu a v chemickém průmyslu. \n\n\n"}
{"id": "765868", "url": "https://cs.wikipedia.org/wiki?curid=765868", "title": "Božena Procházková", "text": "Božena Procházková\n\nBožena Procházková (6. ledna 1918 – ???) byla česká a československá politička Komunistické strany Československa a poúnorová poslankyně Národního shromáždění ČSR, Národního shromáždění ČSSR a Sněmovny lidu Federálního shromáždění.\nVe volbách roku 1954 byla zvolena za KSČ do Národního shromáždění ve volebním obvodu Židlochovice. Mandát obhájila ve volbách v roce 1960 (nyní již jako poslankyně Národního shromáždění ČSSR za Jihomoravský kraj) a ve volbách v roce 1964. V Národním shromáždění zasedala až do konce jeho funkčního období v roce 1968.\n\n11. sjezd KSČ ji zvolil za členku Ústředního výboru Komunistické strany Československa.\n\nPo federalizaci Československa usedla roku 1969 za KSČ do Sněmovny lidu Federálního shromáždění (volební obvod Mikulov). V parlamentu setrvala do konce jeho funkčního období, tedy do voleb v roce 1971.\n\nV roce 1953 byla jmenována ředitelkou osmileté ZDŠ v obci Pohořelice. V této obci taktéž zastávala k roku 1954 funkci předsedkyně MNV. I k roku 1968 se profesně uvádí jako ředitelka ZDŠ.\n\n"}
{"id": "765872", "url": "https://cs.wikipedia.org/wiki?curid=765872", "title": "Leopold Prouza", "text": "Leopold Prouza\n\nLeopold Prouza (18. srpna 1911 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen za KSČ do Národního shromáždění ve volebním obvodu Hradec Králové. V parlamentu setrval až do konce funkčního období, tedy do voleb roku 1960.\n\nV roce 1954 se profesně uvádí jako horník z obce Strážkovice. V jiné databázi z toho roku je evidován jako vedoucí úseku kolektivu na dole Zdeněk Nejedlý ve Rtyni v Podkrkonoší.\n\n"}
{"id": "765875", "url": "https://cs.wikipedia.org/wiki?curid=765875", "title": "Karel Průša (politik)", "text": "Karel Průša (politik)\n\nKarel Průša (8. ledna 1914 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen za KSČ do Národního shromáždění ve volebním obvodu Dačice-Moravské Budějovice. V parlamentu setrval až do konce funkčního období, tedy do voleb roku 1960. K roku 1954 se profesně uvádí jako důstojník ČSLA s hodností podplukovníka.\n"}
{"id": "765876", "url": "https://cs.wikipedia.org/wiki?curid=765876", "title": "Karel Průša", "text": "Karel Průša\n\nJméno a příjmení Karel Průša má více nositelů:\n\n"}
{"id": "765879", "url": "https://cs.wikipedia.org/wiki?curid=765879", "title": "Gustav Przeczek", "text": "Gustav Przeczek\n\nGustav Przeczek, též Gustaw Przeczek (30. května 1913 Lazy – 21. února 1974 Hradec Králové), byl spisovatel, literát a menšinový aktivista, československý politik z českých zemí polské národnosti za Komunistickou stranu Československa a poúnorový poslanec Národního shromáždění ČSR.\nPůsobil jako prozaik i básník. Již v meziválečném Československu se angažoval v polských menšinových spolcích. Za druhé světové války byl aktivní v odboji a vězněn v koncentračním táboře KL Gusen I. Po návratu se opět zapojil do veřejného a kulturního života. Psal divadelní hry pro amatérské soubory a působil na škole v Třinci.\n\nK roku 1954 se profesně uvádí jako ředitel polskojazyčné osmileté školy v Třinci. Byl nositelem vyznamenání Za zásluhy o výstavbu.\n\nVe volbách roku 1954 byl zvolen za KSČ do Národního shromáždění ve volebním obvodu Český Těšín-Jablunkov. V parlamentu setrval až do konce funkčního období, tedy do voleb roku 1960.\n\n"}
{"id": "765882", "url": "https://cs.wikipedia.org/wiki?curid=765882", "title": "Jaroslav Přibil", "text": "Jaroslav Přibil\n\nJaroslav Přibil (25. dubna 1909 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen za KSČ do Národního shromáždění ve volebním obvodu Karlovy Vary. V parlamentu setrval až do konce funkčního období, tedy do voleb roku 1960.K roku 1954 se profesně uvádí jako předseda JZD Stará Chodovská.\n"}
{"id": "765884", "url": "https://cs.wikipedia.org/wiki?curid=765884", "title": "Anna Přibková", "text": "Anna Přibková\n\nAnna Přibková (15. dubna 1908 – ???) byla česká a československá politička Komunistické strany Československa a poúnorová poslankyně Národního shromáždění ČSR.\nVe volbách roku 1954 byla zvolena za KSČ do Národního shromáždění ve volebním obvodu Plzeň. V Národním shromáždění zasedala až do konce jeho funkčního období, tedy do voleb v roce 1960. K roku 1954 se profesně uvádí jako krmička telat v JZD Poběžovice a nositelka vyznamenání Za zásluhy o výstavbu.\n"}
{"id": "765885", "url": "https://cs.wikipedia.org/wiki?curid=765885", "title": "Jana Obrovská", "text": "Jana Obrovská\n\nJana Obrovská (13. září 1930 Praha – 4. dubna 1987 tamtéž) byla česká hudební skladatelka.\n\nByla dcerou významného českého výtvarníka Jakuba Obrovského. Skladbu studovala nejprve soukromě u Jaroslava Řídkého. Po maturitě na gymnáziu vstoupila na Pražskou konzervatoř, kde byl jejím profesorem Emil Hlobil. Absolvovala v roce 1955 \"Prvním klavírním koncertem\". Poté pracovala jako redaktorka v nakladatelství Supraphon.\nS výjimkou jediného cyklu písní (na slova lidové poezie), který zkomponovala ještě v průběhu studia, se zabývala pouze instrumentální hudbou. Byla manželkou předního českého kytaristy Milana Zelenky a proslula zejména právě svými skladbami pro kytaru. Získala např. 2. cenu v prestižní mezinárodní soutěži kytarových skladeb v Paříži v roce 1972. V roce 1974 se stala její skladba \"Hommage a Béla Bartók\" na této soutěži povinnou skladbou.\n\n\n\n\n"}
{"id": "765886", "url": "https://cs.wikipedia.org/wiki?curid=765886", "title": "František Přikryl (politik)", "text": "František Přikryl (politik)\n\nFrantišek Přikryl (9. srpna 1924 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen za KSČ do Národního shromáždění ve volebním obvodu Brno-venkov I. V parlamentu setrval až do konce funkčního období, tedy do voleb roku 1960.\n\nK roku 1954 se profesně uvádí jako dílovedoucí elektromontáže podniku TOS Kuřim. Nositel Řádu práce.\n"}
{"id": "765888", "url": "https://cs.wikipedia.org/wiki?curid=765888", "title": "František Přikryl", "text": "František Přikryl\n\nJméno a příjmení František Přikryl má více nositelů:\n\n"}
{"id": "765894", "url": "https://cs.wikipedia.org/wiki?curid=765894", "title": "Kostel svatého Jiří a svatého Martina (Martínkovice)", "text": "Kostel svatého Jiří a svatého Martina (Martínkovice)\n\nKostel svatého Jiří a svatého Martina je římskokatolický kostel v Martínkovicích. Je chráněn jako kulturní památka České republiky.\n\nKostel je jako farní zmiňován roku 1384. V roce 1650 byla ke gotickému kostelu přistavěna věž, která jako jediná byla zachována při stavbě raně barokního kostela za opata Tomáše Sartoria v letech 1692–1698. Jako jediný z broumovské skupiny barokních kostelů nebyl navržen Dientzenhofery, ale jeho autorem je zřejmě Martin Allio z Löwenthalu a kostel stavěl jeho synovec Jan Baptista Allio.\n\nV rámci Programu záchrany architektonického dědictví bylo v letech 1995–2014 na opravu památky čerpáno 9 075 000 Kč.\nRaně barokní kostel má půdorys ve tvaru řeckého kříže. Kostel je obklopen užívaným hřbitovem obkrouženým udržovanou zdí. Z vnější strany ke zdi přiléhají zastavení křížové cesty. Obrazy Kristovy pouti až na dva vzaly za své, německé popisy jsou dosud dobře čitelné.\n\nFresky s tématem Nanebevzetí Panny Marie, scén ze života patronů kostela sv. Jiří a sv. Martina a sv. Cecilií nad kruchtou jsou dílem F. A. Schefflera. Na hlavním oltáři jsou sochy sv. Vavřince a sv. Štěpána z doby kolem roku 1700.\n\nJednomanuálové varhany se 744 píšťalami postavil v letech 1769–1771 broumovský varhanář Franz Süssmuth a hrávalo se na ně pravidelně při bohoslužbách až do sedmdesátých let dvacátého století. Jsou jediné dochované tohoto varhanáře. Opraveny byly v roce 2010.\n\n"}
{"id": "765897", "url": "https://cs.wikipedia.org/wiki?curid=765897", "title": "CPI Group", "text": "CPI Group\n\nCPI Group je jednou z předních českých realitních skupin zabývající se developmentem, investicemi a správou nemovitostí. Skupina působí na českém a slovenském trhu od roku 1992 a své aktivity rozvíjí v oblasti rezidenčních nemovitostí, kancelářských objektů, maloobchodu, hotelů a logistických center. Hodnota aktiv skupiny dosáhla v roce 2011 hodnoty 55 miliard korun. Generálním ředitelem skupiny je od roku 2005 Ing. Zdeněk Havelka.\n\nCPI Group vznikla v roce 1991, kdy byla založena mateřská společnost celé skupiny - Czech Property Investments, a.s., společnost postupně změnila a výrazně rozšířila sféru své podnikatelské činnosti. V obchodním rejstříku byla 17. 12. 1991 zapsána jako Investiční privatizační fond Boleslavsko, a.s. a věnovala se především aktivitám na kapitálovém trhu.\n\nPostupně svou činnost přesouvala do oblast realit a v roce 1997 kapitálový trh zcela opustila. K intenzivnímu rozšíření portfolia a investičních aktivit došlo ke konci 90. let 20. století, kdy se společnost stala majitelem několika desítek pozemků a budov v Praze. Skupina zároveň koupila první velký sídlištní komplex v Praze Letňanech a zahájila první vlnu výstavby hypermarketů. Následně investovala do dalšího sídlištního komplexu a nemovitostí v Ústí nad Labem a bytových domů v Třinci.\nNejvětší rozmach zaznamenala skupina v dalších osmi letech, kdy významně posílila své investice do realit a stala se jedním z nejvýznamnějších investorů a developerů na trhu s nemovitostmi v České republice. Významnou pozici skupiny potvrdily především roky 2010 a 2011, kdy díky výrazné akviziční činnosti zvýšila hodnotu svého majetku na téměř 55 miliard korun (neauditované výsledky z konce roku 2011).\n\nCPI Group provozuje svou činnost v pěti segmentech:\nMaloobchodní prodejny, nákupní centra a obchodní areály představují velmi důležitou složku portfolia CPI Group. Skupina se věnuje jak vlastní výstavbě, tak akvizicím a dalšímu rozvoji stávajících retailových ploch. Maloobchodní nemovitosti CPI Group se vyznačují rozmanitostí ve formě i geografické působnosti. Skupina v současnosti vlastní a spravuje 500 000 metrů čtverečních ob­chodních ploch v podobě samostatných obchodních jednotek, hypermarketů a diskontních prodejen řetězců jako TESCO, Interspar, Albert, Billa, Penny Market nebo hobby marketů OBI a Bauhaus, dále obchodních areálů a nákupních center po celé ČR a SR. \n\nKancelářské prostory tvoří významnou část investičních a developerských aktivit CPI Group. Skupina se může prezentovat jak stávajícími kancelářskými budovami na prestižních adresách, tak projektováním a výstavbou vlastních administrativních objektů v Praze a krajských městech ČR. Kancelářský development představuje zejména víceúčelové komplexy v podobě administrativně-obchodních center s odpovídajícím logistickým a sociálním zázemím pod brandem . Skupina v současnosti spravuje 200 000 metrů čtverečních kanceláří.\n\nSkupina CPI je významným aktérem na poli nájemního bydlení. Prostřednictvím dceřiné společnosti CPI BYTY, a.s., spravuje téměř 13 000 bytů v 15 lokalitách a je tak druhým největším poskytovatelem nájemního bydlení v České republice. \nCPI Group se prezentuje také v oblasti rezidenčního developmentu. Činnost skupiny v tomto odvětví zahrnuje rekonstrukci stávajících objektů, výstavbu bytových a rodinných domů a rezidenčních komplexů.\n\nCPI Group je jedním z největších vlastníků hotelového a dlouhodobého ubytování v České republice. Hotelová síť v současnosti čítá 18 hotelů v Praze a krajských městech o celkové kapacitě 8 230 lůžek. Soubor činností v tomto segmentu zahrnuje jak rekonstrukci původních objektů, tak výstavbu zcela nových hotelů různého standardu.\n\nSkupina CPI vlastní a provozuje hotely všech kategorií:\n\nCPI Group vlastní přes 800 ha pozemků určených k výstavbě areálů lehkého průmyslu a skladování, mimoto investuje do již fungujících projektů. V roce 2010 koupila logistický areál v Brandýse nad Labem, v roce 2011 pak rozšířila svou činnost i na Slovensko, kde koupila autologictiský areál Lozorno nedaleko Bratislavy.\n\n"}
{"id": "765906", "url": "https://cs.wikipedia.org/wiki?curid=765906", "title": "Jozef Púčik", "text": "Jozef Púčik\n\nJozef Púčik (1912 – ???) byl slovenský a československý politik Komunistické strany Slovenska, poúnorový poslanec Národního shromáždění ČSR a Národního shromáždění ČSSR a ministr vlád Československa.\nVe volbách roku 1954 byl zvolen za KSS do Národního shromáždění ve volebním obvodu Banská Bystrica. Mandát obhájil ve volbách v roce 1960 (nyní již jako poslanec Národního shromáždění ČSSR za Západoslovenský kraj). V parlamentu setrval až do konce funkčního období, tedy do voleb roku 1964.\n\nV letech 1946–1956 se uvádí jako člen Ústředního výboru Komunistické strany Slovenska. Zastával i vládní posty. Ve vládě Antonína Zápotockého a Viliama Širokého byl v roce 1951 a znovu v roce 1954 ministrem chemického průmyslu. Mezitím v letech 1951–1954 působil jako ministr a předseda Státního plánovacího úřadu. Funkci ministra chemického průmyslu pak zastával i v následující druhé vládě Viliama Širokého, třetí vládě Viliama Širokého a vládě Jozefa Lenárta až do roku 1965.\n\nBěhem pražského jara v roce 1968 se angažoval v reformním proudu KSČ. Po invazi vojsk Varšavské smlouvy do Československa byl evidován jako „exponent pravice“. Je tehdy uváděn jako velvyslanec ČSSR v Budapešti.\n\n"}
{"id": "765913", "url": "https://cs.wikipedia.org/wiki?curid=765913", "title": "FC St. Gallen", "text": "FC St. Gallen\n\nFootball Club St. Gallen 1879 je švýcarský fotbalový klub z města St. Gallen. Založen byl roku 1879. Roku 1896 se sloučil s \"FC Viktor St. Gallen\" a roku 1898 s \"FC Phönix St. Gallen\". Klubové barvy jsou zelená a bílá.\n\nDvakrát se stal švýcarským mistrem (1903/04, 1999/00), jednou vyhrál švýcarský pohár (1969).\n\n"}
{"id": "765918", "url": "https://cs.wikipedia.org/wiki?curid=765918", "title": "Seznam trestních zákonů v Česku", "text": "Seznam trestních zákonů v Česku\n\nToto je seznam trestních zákonů v Česku:\n\n\n\n"}
{"id": "765921", "url": "https://cs.wikipedia.org/wiki?curid=765921", "title": "Okres Wołów", "text": "Okres Wołów\n\nOkres Wołów (polsky \"Powiat wołowski\") je okres v polském Dolnoslezském vojvodství. Rozlohu má 675 km² a v roce 2010 zde žilo 47 330 obyvatel. Sídlem správy okresu je město Wołów.\n\nMěstsko-vesnické:\n\nVesnická:\n\n"}
{"id": "765922", "url": "https://cs.wikipedia.org/wiki?curid=765922", "title": "Bernart Vilém z Říčan", "text": "Bernart Vilém z Říčan\n\nBernart Vilém svobodný pán z Říčan (psáno v kronikách též \"Bernard z Riczen\") byl český římskokatolický duchovní, sídelní kanovník katedrální kapituly u sv. Štěpána v Litoměřicích a v letech 1718 až 1726.\n\nPocházel z panského rodu pánů z Říčan. Narodil se Václavu Rudolfovi z Říčan na Ptejně a jeho manželce Voršile ze Žákavy kolem roku 1678. Jako alumnus začal studovat v Litoměřicích V roce 1707 ukončil Arcibiskupský seminář. Jeho počátky mezi světským klérem nejsou známy. Literární zmínka o něm je až z roku 1712, kdy působí jako farář v Novém Rychnově.\nV roce 1718 se stal litoměřickým kanovníkem a přísedícím litoměřické konsistoře. Zemřel 3. srpna 1726.\n\n\n\n"}
{"id": "765926", "url": "https://cs.wikipedia.org/wiki?curid=765926", "title": "FK", "text": "FK\n\nSpojení písmen F a K může mít různé významy:\n"}
{"id": "765928", "url": "https://cs.wikipedia.org/wiki?curid=765928", "title": "DR", "text": "DR\n\nSpojení písmen D a R může mít různé významy:\n\n"}
{"id": "765939", "url": "https://cs.wikipedia.org/wiki?curid=765939", "title": "Malý Hrubý štít", "text": "Malý Hrubý štít\n\nMalý Hrubý štít ( , , , 2160 m n. m.) je vrchol v hlavním hřebeni Vysokých Tater v části zvané Hrubý hrebeň. Nachází se mezi Hrubým štítem (oddělen Hrubou štrbinou) a Hrubým zubem (oddělen Západnou Deravou štrbinou) a prochází jím slovensko-polská státní hranice. Na slovenské straně spadají svahy hory do Temnosmrečinské doliny, na polské do Dolinky za Mnichem.\n\nPrvní úspěšný výstup na vrchol uskutečnil 27. července 1966 Janusz Mączka, který zároveň překonal celý Hrubý hrebeň bez obcházení obtížných pasáží.\n\nNa vrchol nevedou žádné turistické značky a tudíž je přístupný pouze v doprovodu horského vůdce. Nejlehčí cesta dosahuje II. stipně obtížnosti dle UIAA.\n"}
{"id": "765944", "url": "https://cs.wikipedia.org/wiki?curid=765944", "title": "Kostel svatého Ondřeje (Třebechovice pod Orebem)", "text": "Kostel svatého Ondřeje (Třebechovice pod Orebem)\n\nKostel svatého Ondřeje, apoštola je římskokatolický farní kostel v Třebechovicích pod Orebem. Je chráněn jako kulturní památka České republiky.\n\nPrvní zmínka o kostele je z roku 1384. V roce 1567 kostel vyhořel při velkém požáru města, kdy shořelo 49 domů, radnice, fara i škola. V letech 1572-1575 byl kostel opraven. Roku 1695 shořela věž, přičemž byly zničeny i věžní hodiny. V roce 1767 byl zbořen s výjimkou kostelní věže a to především proto, že svou kapacitou již nepostačoval potřebám rozrůstající se obce. Následně byl vystavěn nový kostel, ve stylu pozdního baroka. Architektem a stavitelem byl František Kermer z Hradce Králové. Zachována zůstala pouze původní dřevěná věž, která vyhořela v roce 1855 a byla v roce 1864 nahrazena věží novou, postavenou stavitelem Petrem z Opočna. V letech 1932-1933 proběhly rozsáhlé opravy (nová dlažba, zavedení elektřiny) a kostel byl znovu vysvěcen. Menší opravy proběhly v letech 1968, 1971 a 1983.\n\nKostel je kulturní památkou číslo 144750.\n\nJednolodní orientovaná stavba sestává z lodi a kněžiště, ke kterému přiléhají sakristie a křtící kaple. Uprostřed západního průčelí stojí hranolová věž s hlavním vstupem do kostela. Po jejích stranách jsou schodiště na dvoupatrovou kruchtu. Loď je zaklenuta valenou klenbou s lunetami, presbytář je zaklenut českou plackou a jeho závěr konchou. Presbytář a kaple mají křížovou klenbu.\n\nPresbytář a stěny lodi jsou ozdobeny malbami Josefa Kramolína z roku 1771. Malby obnovil v letech 1864-1865 František Koenig.\n\nPři kostele fungovalo literátské bratrstvo, jehož členy byli přední obyvatelé města. Bratrstvo provozovalo církevní hudbu a zpěv a bylo organizováno na způsob řemeslnického cechu. Nejstarší památkou na činnost bratrstva je jeho graduál z roku 1559. S největší pravděpodobností zde ale bratrstvo působilo již dříve. Graduál je významnou hudební i knižní památkou, která je dnes uložena v Třebechovickém muzeu betlémů.\n"}
{"id": "765947", "url": "https://cs.wikipedia.org/wiki?curid=765947", "title": "FC Lugano", "text": "FC Lugano\n\nFootball Club Lugano je švýcarský fotbalový klub z města Lugano. Roku 1908 byl založen klub FC Lugano, který se dostal do vážných finančních problémů kolem roku 2003. Proto byl roku 2004 založen nový klub, nepřímý navazovatel AC Lugano (který navíc zfúzoval s klubem \"Malcantone Agno\"). Ten roku 2008 přijal znovu název FC Lugano, aby zdůraznil svou návaznost na původní klub. Nejvyšší švýcarskou soutěž hrál v letech 1922–1953, 1954–1960, 1961–1963, 1964–1976, 1979–1980, 1988–1997 a 1998–2002. Třikrát se stal švýcarským mistrem (1937–38, 1940–41, 1948–49) a stejně tak třikrát získal švýcarský pohár (1930–31, 1967–68, 1992–93). Ke známým hráčům minulosti patří brazilský fotbalista Dida či německý fotbalista a budoucí známý trenér Ottmar Hitzfeld.\n\nNa jaře 2015 se FC Lugano podařilo postoupit do švýcarské superligy.\n\nOd června 2015 do června 2016 klub trénoval italský trenér českého původu Zdeněk Zeman. I jeho zásluhou se FC Lugano udrželo ve švýcarské superlize, přestože měl tento klub nejmenší rozpočet v lize.\n\n"}
{"id": "765957", "url": "https://cs.wikipedia.org/wiki?curid=765957", "title": "Rambervillers", "text": "Rambervillers\n\nRambervillers je obec na severovýchodě Francie, v departementu Vosges, v regionu Grand Est. Leží na řece Mortagne.\n\nZnak byl vytvořen v roce 1718 pro Leopolda Lotrinského při příležitosti připojení obce k Lotrinsku. Kříž je symbolem Lotrinska, písmena I a R znamenají latinské \"Imperator Rex\" - příslušnost vévody k rakouské císařské rodině. Řád čestné legie byl přidán do znaku v roce 1896.\n\nMěsto získalo Řád čestné legie za obranu města v říjnu 1870 proti Němcům. Po obci byla pojmenována jedna z pařížských ulic.\n\nMěsto má 9 zapsaných historických památek.\n\"Počet obyvatel\"\n\n\n\n"}
{"id": "765960", "url": "https://cs.wikipedia.org/wiki?curid=765960", "title": "Paintballové herní scénáře", "text": "Paintballové herní scénáře\n\nPaintballové herní scénáře jsou zejména v rekreačním paintballu druhy her, které mají speciální pravidla.\n\n\n\n\n\n\n\nNěkolik zkušenějších hráčů se schová. Ostatní mají za úkol je najít a zneškodnit.\n\nTýmy mají za úkol obsadit nepřátelskou pevnost.\n\n\n\n"}
{"id": "765961", "url": "https://cs.wikipedia.org/wiki?curid=765961", "title": "Radek Šindelář", "text": "Radek Šindelář\n\nRadek Šindelář (* 29. května 1964) je bývalý český fotbalový útočník. Jeho syn Martin Šindelář je také prvoligovým fotbalistou.\n\nOdchovanec Uničova. Ligu začal ve hrát Slávii, hrál i za Olomouc, Bohemians Praha, FC Zbrojovka Brno a FC Union Cheb. V nižší soutěži hrál za Chomutov, VTJ Žatec (vojna) a Poštornou. V československé a české lize nastoupil celkem ve 111 utkáních a dal 22 gólů. V evropských pohárech nastoupil v 8 utkáních a dal 3 góly.\n\n"}
{"id": "765964", "url": "https://cs.wikipedia.org/wiki?curid=765964", "title": "Albrecht Meklenburský", "text": "Albrecht Meklenburský\n\nAlbrecht Meklenburský (švédsky \"Albrekt av Mecklenburg\"; německy \"Albrecht von Mecklenburg\"; asi 1338 – 1. duben 1412) byl králem Švédska v letech 1364–1389 a meklenbursko-schwerinský vévoda jako Albrecht III. v letech 1384–1412.\n\nAlbrecht byl druhým synem Albrechta II. Meklenburského a Eufémie Švédské, dcery vévody Erika Magnussona ze Södermanlandu, sestry krále Magnuse IV. Oženil se s Richardis Schwerinskou, dcerou hraběte Oty Schwerinského, která zemřela v roce 1377 a je pohřbena ve Stockholmu.\n\nV roce 1384 zdědil titul meklenburského vévody a spojil tak Meklenbursko v personální unii se Švédskem. Svůj nárok na švédský trůn založil na původu své matky.\n\nV roce 1363 přijeli zástupci švédské šlechtické rady na meklenburský dvůr. Ze země byli vykázání po vzpouře proti králi Magnusi IV., který byl mezi šlechtou neoblíbený. Na žádost těchto šlechticů Albrecht zahájil invazi do Švédska, kterou podporovalo několik německých hrabat a vévodů. Několik hanzovních měst vévodů v severním Německu rovněž vyjádřilo podporu novému králi. Albrecht byl prohlášel králem Švédska a korunován 18. února 1364.\n\nAlbrechtova vláda vedla k osmi letům občanské války mezi příznivci Albrechta a Magnuse. V bitvě poblíž Enköpingu v roce 1365 mezi Albrechtovými německými silami a Magnusem, podporovaným Haakon VI. Norským (Magnusovým synem), byl Magnus poražen a padl do zajetí. Hned po této porážce ve prospěch Magnuse a Haakona zasáhl dánský král Valdemar IV., jehož síly se spojily s rolníky, kteří podporovali Magnuse. Albrecht byl totiž nepopulární v mnoha oblastech Švédska, zejména mezi poddanými v provinciích, kteří nesouhlasili s tím, že Albrecht ve všech provinciích jmenuje do úřadů Němce.\n\nS podporou dánského krále a švédských spojenců se Haakonovi v roce 1371 dočasně podařilo oblehnout Stockholm. Albrecht však byl schopen s podporou švédské šlechty toto obléhání odrazit. Byl sjednán mír s tou podmínkou, že Magnus bude propuštěn a bude mu umožněno odcestovat do Norska (tam také strávil zbytek života). Albrecht si dokázal udržet švédskou korunu, ale musel udělat šlechticům značné ústupky.\n\nAlbrecht si udržel korunu příštích 19 let, ale většina západního Švédska jeho vládu nepodporovala. Jeho vládou však otřáslo až to, že se pokusil sáhnout na majetek švédských šlechticů. Ti se obrátili s žádostí o pomoc na Markétu I. Dánskou, jež poslala vojsko a v únoru 1389 Dánové Albrechta porazili v bitvě u Åsle (\"slaget vid Åsle\"). Albrecht byl zajat, sesazen z trůnu a poslán na hrad Lindholmen, kde strávil v zajetí následujících šest let. V roce 1395 byl propuštěn s tím, že se do tří let vzdá Stockholmu, nebo Markétě I. zaplatí vysokou sumu jako náhradu. Albrecht se nakonec vzdal Stockholmu, který tak získala Markéta.\n\nPo svém propuštění se Albrecht vrátil do Meklenburska, kde byl od roku 1384 vévodou poté, co zemřel jeho bratr Jindřich. Podařilo se mu ještě na nějakou dobu získat skandinávský ostrov Gotland. Zemřel v roce 1412 a byl pohřben v cisterciáckém klášteře Doberan.\n\nV roce 1359 se Albrecht oženil s Richardis Schwerinskou, se kterou měl dvě děti:\n\nV roce 1396 se oženil podruhé s Anežkou Brunšvicko-Lüneburskou († 1430/1434):\n\n\n"}
{"id": "765967", "url": "https://cs.wikipedia.org/wiki?curid=765967", "title": "Třída Segura", "text": "Třída Segura\n\nTřída Segura je třída pobřežních minolovek španělského námořnictva. Jejich hlavním úkolem je zabezpečení přístupů k přístavům, námořním základnám a pobřežních námořních tras. Postaveno bylo celkem šest jednotek, přičemž všechny jsou stále v aktivní službě.\n\nVývoj třídy probíhal ve spolupráci s francouzskou loděnicí DCN a stavěny byly v&letech 1995–2004 španělskou loděnicí Navantia v Cartageně. Postaveno bylo celkem šest jednotek, zařazených do služby v letech 1998–2005 jako \"Segura\" (M31), \"Sella\" (M32), \"Tambre\" (M33), \"Turia\" (M34), \"Duero\" (M35) a \"Tajo\" (M36).\n\nMinolovky dokáží likvidovat miny usazené na dně do hloubky 200 metrů a ukotvené miny do hloubky 300 metrů. Jejich trup je zhotoven ze sklolaminátu a dalších nemagnetických materiálů a je vysoce odolný vůči podmořským výbuchům. K vyhledání a klasifikaci min slouží palubní sonar s měnitelnou hloubkou ponoru typu SQQ-32. Na zádi je pracovní paluba s uzavřeným hangárem a dvěma jeřáby, sloužící pro operace dálkově ovládaných prostředků pro likvidaci min Gayrobot Pluto plus a žabích mužů se dvěma čluny RHIB. Potápěči přitom mohou využít i palubní dekompresní komoru. Hlavní výzbroj tvoří 20mm kanón GAM-BO1, který slouží také k likvidaci min, plujících po hladině. Pohonný systém tvoří dva diesely Izar-MTU 6V 396 s výkonem po 560 kW a tichý elektrický pohon používaný při minolovu. Dva nezávislé lodní šrouby typu Voith-Schneider doplňují dva pomocné manévrovací šrouby v přídi. Nejvyšší rychlost dosahuje 15 uzlů, miny jsou hledány při 7 uzlech.\n\n"}
{"id": "765969", "url": "https://cs.wikipedia.org/wiki?curid=765969", "title": "Kanton Rambervillers", "text": "Kanton Rambervillers\n\nCanton de Rambervillers byl francouzský kanton v departementu Vosges v regionu Lotrinsko. Skládal se z 29 obcí. Zrušen byl po reformě kantonů 2014.\n"}
{"id": "765970", "url": "https://cs.wikipedia.org/wiki?curid=765970", "title": "Chronologický projekt Sia-Šang-Čou", "text": "Chronologický projekt Sia-Šang-Čou\n\nChronologický projekt Sia-Šang-Čou () je čínský historický projekt jehož cílem je vnést pořádek do chronologie nejstarších čínských dějin, totiž období dynastií Sia, Šang a Čou. Práce na projektu byly zahájeny roku 1996, předběžná zpráva o výsledcích byla publikována v listopadu 2000.\n\nNejstarším všeobecně přijímaným datem čínské historie je vyhnání čouského krále Li a nastolení regentské vlády roku 841. Chronologický projekt Sia-Šang-Čou se snažil stanovit posloupnost dynastií a králů pro starší doby, jejichž datování je předmětem diskuzí a sporů.\n\nV projektu se spojilo na 200 čínských historiků a archeologů. Stal se tak největší historickou akcí od sestavení knižního souboru S'-kchu čchüan-šu v 70. letech 18. století. Koncipován byl jako interdisciplinární, byly využity jak písemné prameny (\"Kniha obřadů\", \"Bambusové anály\", \"Zápisky historika\" a další), tak archeologické údaje a data o významných astronomických jevech (zatměních slunce a měsíce).\n\nRoku 2000 byly zveřejněny předběžné výsledky. Nová chronologie čínských dějin byla v Čínské lidové republice oficiálně přijata a stala se základem školní výuky.\n\nNejstarší data jsou přibližná:\n\nPočínajíc nástupem šangského krále Wu Tinga byla data vlády šangských a čouských panovníků stanovena přesně:\nMimo Čínu byl projekt podroben kritice. Kritizovány jsou jak východiska čínských vědců, tak i jejich závěry. Kritizována je představa, že Čína má nepřetržitou historii pět tisíc let dlouhou, ve které státy Sia, Šang a Čou zaujímaly ústřední místo, zatímco jsou ignorovány ostatní národy, kmeny a státy, které mohly být neméně rozvinuté. V tisku bylo prosazování „pěti tisíc let čínské historie“ hodnoceno spíše jako projev čínského nacionalismu, než vědecky podložený fakt.\n\nVýhrady byly vzneseny též ke konkrétním bodům:\n"}
{"id": "765971", "url": "https://cs.wikipedia.org/wiki?curid=765971", "title": "FC Aarau", "text": "FC Aarau\n\nFC Aarau, plným názvem Fussballclub Aarau 1902, je švýcarský fotbalový klub z města Aarau založený roku 1902. Domácím hřištěm je Stadion Brügglifeld.\n\nTřikrát se stal mistrem Švýcarska (1912, 1914, 1993), jednou vyhrál švýcarský fotbalový pohár (1985).\n\n"}
{"id": "765975", "url": "https://cs.wikipedia.org/wiki?curid=765975", "title": "Johann Franz Greipel", "text": "Johann Franz Greipel\n\nJohann Franz Greipel (2. června 1720, Horní Benešov - 4. dubna 1798, Vídeň) byl český malíř.\n\nNarodil se v Horním Benešově ve Slezsku v domě čp. 215. Byl nejstarším synem stolaře Christiana Greipela a jeho první manželky Susany Eizabeth, rozené Richterové. Malířství se vyučil v Bruntále u T. Langera a za podpory svého strýce Andrease Ignáce Greipela, který byl farářem v Široké Nivě.\nOdešel pak na studia do Vídně, na vídeňské akademii je uváděn ve školních protokolech 1774 jako začátečník ve třídě antiky. Protokoly z roku 1752 jej uvádějí jako žáka pracujícího a 20. prosince 1765 se stal členem vídeňské akademie. Podle protokolu zasedání rady vídeňské akademie z 30. srpna 1783 ucházel se Greipel o podřadné místo na akademii, které mu však nebylo přiděleno.\n\nByl patrně již tehdy ve špatné finanční situaci, která se později, když oslepl, ještě zhoršila. Na zásah císaře Josefa II. byl přijat do penzijní společnosti výtvarných umělců, která mu vystavila revers v roce 1784.\n\nZemřel ve Vídni ve čtvrti Nový svět, Kampfgasse č. 877. Spojení z rodným krajem mu zprostředkoval jeho bratr Antonín, který byl v letech 1773-1795 kaplanem v Karlovicích.\n\nPro oblast Slezska vytvořil poměrně rozsáhlý soubor sakrálních maleb. Greipelova tvorba je charakteristická lyrickým poklidným líčením děje v duchu rokokového výtvarného názoru,i když později v závěru jeho tvorby lze zjistit některé rysy klasicismu, projevující se především chladnější barevností a uzavřenějším, plastičtějším tvarem.\n\nJeho mistrovské dílo byl obraz sv. Jana Křtitele, který je uložen ve vídeňské akademii. Greipel ve svém dopise z 13. října 1781 z Vídně žádá místodržícího řádu německých rytířů v Bruntále Reidheima o zadání zakázky bočních oltářů farního kostela Nanebevzetí Panny Marie v Opavě. Reidheim mu odpověděl, že jeho žádostí nemůže vyhovět, protože práce už byla zadaná, ale že na něj bude pamatovat. Pro severní Moravu maloval Greipel díla v Dolní Moravici, Vrbně pod Pradědem, Dětřichovicích, Krnově, Andělské Hoře, Karlovicích, Malé Morávce. V Zátoře na epištolní straně oltáře sv. Tři králů byl obraz Klanění. Obraz daroval kostelu patron kníže Adam von und zu Lichtenstein, bohužel byl obraz poškozen při bílení kostela r. 1826.\n\n"}
{"id": "765979", "url": "https://cs.wikipedia.org/wiki?curid=765979", "title": "Intabulace", "text": "Intabulace\n\nIntabulace je odborný výraz používaný pro zápis do veřejné či pozemkové knihy. \n\nIntabulací docházelo k zaznamenávání a založení práva na jednotlivých statcích do zemských desk (\"tabulae\"). Po přechodu ze zemských desk na pozemkové knihy došlo také k rozšíření významu intabulace. Ten se nově vztahoval na veškeré zápisy do pozemkových knih a také na všechny knihovní zápisy, jimiž docházelo k zakládání, převádění, omezení či zrušení knihovního práva v zemských deskách, pozemkových, horních či železničních knihách.\n\nV současné době se využívá pro zápis do pozemkové knihy, kterým dochází k nabytí, převodu, omezení či zrušení věcného práva.\n\nOpakem intabulace byla extabulace.\n\n"}
{"id": "765990", "url": "https://cs.wikipedia.org/wiki?curid=765990", "title": "Dorlastan", "text": "Dorlastan\n\nDorlastan® je elastické vlákno, které vyrábí od roku 1964 japonská firma Asahi Kasai.\nDorlastan se vyrábí suchým zvlákňováním. Základní roztok obsahuje vysoce molekulární polyester, resp. polyether a jako ředidlo se používá dimethylacetamid (DMAC). Jednotlivá vlákna, vytvořená po průchodu roztoku tryskou se spojují ještě ve viskózním stavu nepravým zákrutem, takže se ze zvlákňovacího zařízení odvádí téměř monofilament s jemností 17-1280 dtex.\n\nVedle dorlastanu patří k elastickým vláknům např. \"Spandex®\", Lycra®, \"Creora\"® aj. \n\nV roce 1997 se uváděla světová roční produkce dorlastanu s 9000 tunami, novější údaje o rozsahu výroby ani o podílu na celkové výrobě elastanů (330 000 tun v roce 2009) nejsou veřejně známé. \n\nHustota 1,1-1,3 g/cm³, tažná pevnost do 12 cN/tex, roztažnost do 550 %.\n\nVýrobky z dorlastanu nežmolkují, dobře udržují tvar, nenabíjí se statickou elektřinou, odolnost proti škodlivým účinkům světla má být vyšší než u konkurenčních výrobků.\n\n\n\nStrečové tkaniny na svrchní oděvy, prýmky, elastické pásy\n\nPletené svrchní a sportovní oděvy, punčochové zboží, bezešvé pleteniny\n\nNetkané textilie na pleny a hygienické vložky\n"}
{"id": "765992", "url": "https://cs.wikipedia.org/wiki?curid=765992", "title": "Meloun cukrový", "text": "Meloun cukrový\n\nMeloun cukrový (\"Cucumis melo\") je druh melounu, pěstovaný v mnoha kultivarech. Od melounu vodního se liší velikostí, barvou a chutí plodu i vzhledem rostliny. Jde o jednoletou plodovou zeleninu, která patří do stejného rodu jako okurka.\n\nRostlina je poléhavá, s hranatým průřezem stonku, výhony mohou dorůstat až 150 cm. Na listu lze rozpoznat 3-5 laloků, vzhledem jsou podobné listům okurky, jsou však menší. Stonek i listy jsou chloupkaté.\n\nVzhled plodů se liší v závislosti na kultivaru, slupka je v odstínech žluté či zelené barvy a může být buď úplně hladká, nebo síťovitě rozpraskaná a hrbolovitá. Dužnina zralých plodů je žlutá. Plody obsahují průměrně 6-8 % cukru (převážně sacharózy), podíl vody v plodech je oproti melounu vodnímu o cca 10 % nižší. Plody nejčastěji váží 1-3 kg.\n\nRostlina je jednodomá, přičemž samičích květů se objevuje na rostlině až 10x více než květů samičích. Na samičích květech je nápadný velký semeník s malým plůdkem. Vegetační doba je v podmínkách ČR 110 – 120 dnů.\n\nRostlina je značně teplomilná, zničí ji už první mrazy a pokud dojde k poklesu pod 10 °C, rostlina zastavuje asimilaci živin. Rostliny se dříve při pěstování zaštipovaly kvůli většímu rozvětvení výhonů, v současné době jsou vypěstovány i odrůdy, které toto nevyžadují. Přestože má rostlina mohutný kořenový systém, je možno je pro zvýšení výnosu plodů naroubovat na tykev.\n\nHlavním centrem původu melounu cukrového jsou území Íránu, Arménie a přilehlá území na západě a východě. Za druhé, menší, centrum původu se považuje Pákistán a severozápadní provincie Indie a Afghánistánu. Přestože pravá divoká forma melounu cukrového nebyla objevena, vyskytuje se ve výše zmíněných oblastech několik příbuzných divokých druhů.\n\nDužnina plodů se nejčastěji konzumuje samotná syrová, lze je však i vařit či její plátky sušit. Plody kultivaru honeydew se často podávají s parmskou šunkou, lososem nebo se sladkým vínem. Některé odrůdy se pěstují pro semena, ze kterých se získává melounový olej, některé pouze pro svou příjemnou vůni. V Japonsku se vyrábí alkoholický nápoj \"midori\" s příchutí cukrového melounu.\n\nPlody kultivaru kantalupe jsou dobrým zdrojem draslíku, vitamínu A a kyseliny listové.\n\n\nArménská okurka (\"Cucumis melo\" var. \"flexuosus\") je zvláštní odrůda melounu cukrového. Rostlina dorůstá délky 76 - 90 cm, plody (30 - 38 cm) mají podlouhlý tvar jako okurka slupka je velmi tenká a bez hrbolků. Plody nejsou hořké a téměř nikdy se neloupou. Na Středním východě je známá jako „divoká okurka“ a nakládaná se prodává na trzích.\n\n\n"}
{"id": "765994", "url": "https://cs.wikipedia.org/wiki?curid=765994", "title": "FK Slavia Mazyr", "text": "FK Slavia Mazyr\n\nFK Slavia Mazyr je běloruský fotbalový klub z města Mazyr. Založen byl roku 1987. Dvakrát vyhrál běloruskou ligu (1996, 2000), stejně tak dvakrát získal běloruský pohár (1996, 2000). V roce 2005 sestoupil do 2. ligy a dostal se do vážných finančních problémů, které řešil sloučením s klubem \"ZLiN Gomel\" - nový klub nesl název FK Mazyr-Zlin. Současný název klubu je někdy psán s pomlčkou Slavia-Mazyr, aby byl odlišen od Slavie Mazyr z let 1998-2006.\n\n\n"}
{"id": "765996", "url": "https://cs.wikipedia.org/wiki?curid=765996", "title": "Jaroslav Očenášek", "text": "Jaroslav Očenášek\n\nJaroslav Očenášek (10. února 1901 Němčice nad Hanou – 19. července 1968 Zlín) byl český hudební skladatel.\n\nVystudoval na brněnské konzervatoři hru na varhany u Eduarda Treglera. Stal se učitelem hudby a sbormistrem v Brně. Roku 1925 odešel do Bohumína a kromě pedagogické činnosti byl zde ředitelem kůru. Stejná zaměstnání vykonával později i v Kelči na Zlínsku až do roku 1949. Krátce byl tajemníkem osvětového odboru Jihomoravského národního výboru ve Zlíně. Od roku 1950 pracoval jako městský archivář.\n\nZa svého pobytu v Kelči se věnoval studiu lidového hudebního folklóru a vlastivědnému výzkumu kraje. Podařilo se mu založit a vybudovat vlastivědné muzeum a po mnoho let řídil lidovou kapelu. Výsledkem jeho práce byly i monografie \"„Historie starobylého města Kelče“\" a \"„Staroslavné město Kelč s okolím v dějinách národa českého a slovanského“\". Zabýval se i technologií výroby foukacích harmonik a vypracoval návrhy na její zdokonalení. Byl předlohou postavy Očenáš ve filmu Všichni dobří rodáci (1969) režiséra Vojtěcha Jasného.\n\nNapsal četné chrámové skladby, z nichž nejzávažnější je \"Česká mše národní op. 13 pro smíšený sbor varhany a orchestr.\" Zkomponoval rovněž hudbu pro vánoční hru \"Zrození lásky, hra o narození Páně v 5 jednáních\".\n\nZkomponoval 17 lidových zpěvoher a pro některé z nich sám psal i texty. Tiskem vyšly:\n\nPro svou kapelu zkomponoval řadu tanečních skladeb a pochodů. Psal i písně a sbory pro soubory mládeže.\n\n\n"}
{"id": "765997", "url": "https://cs.wikipedia.org/wiki?curid=765997", "title": "Radnice v Rambervillers", "text": "Radnice v Rambervillers\n\nRadnice v Rambervillers je renesanční stavba ve francouzském městě Rambervillers. Stojí na Náměstí 30. září 1944.\n\nRadnice byla postavena 1581 na místě bývalé radnice poškozené v roce 1557 vojáky barona de Polwiller. Mezi monument historique byl zapsána v roce 1900.\n\nVelká budova s podloubím stojí volně na prostranství. Na její stavbu byl použit červený pískovec. Interiéry mají dřevěné stropy a přízemí s prvním patrem spojuje točité schodiště.\n"}
{"id": "766015", "url": "https://cs.wikipedia.org/wiki?curid=766015", "title": "Antestor", "text": "Antestor\n\nAntestor je norská metalová hudební skupina. Založena byla v roce 1990. Z hudebního hlediska hraje tzv. extrémní metal (death/doom), z hlediska obsahu textů se jedná o křesťanský metal či unblack metal.\n\n"}
{"id": "766017", "url": "https://cs.wikipedia.org/wiki?curid=766017", "title": "Messerschmitt Me 209", "text": "Messerschmitt Me 209\n\nMesserschmitt Me 209 byl jednomotorový závodní letoun navržený k překonávání rychlostních rekordů. Šlo o zcela nové letadlo, jehož označení bylo Messerschmittem používáno jako propagandistický nástroj. Ačkoli bylo letadlo navrženo pouze k překonávání rychlosti, tak se předpokládalo, že jeho název bude spojován se stíhačkou Bf 109, která byla již ve službě.\n\nOznačení \"Me 209\" letoun obdržel pro propagandistické účely s cílem způsobovat záměnu s typem Messerschmitt Bf 109, hlavní německou stíhačkou. Označení bylo později znovu použito pro navrhovaného nástupce Bf 109.\n\nPrototyp Me 209 V1 (Werk-Nr.1185 , D-INJR), dokončený v červnu 1938, dne 26. dubna 1939 skutečně dosáhl světového rychlostního rekordu pilotovaný Flugkapitänem Fritzem Wendelem. Rekord měl hodnotu 755,138 km/h, byl připsán k výročí Hitlerových narozenin a vydržel až do 16. srpna 1969!\n\nJeho pohon tvořil dvanáctiválcový vidlicový motor Daimler-Benz DB 601 a z důvodu co nejmenší prázdné hmotnosti nenesl prakticky žádné vybavení. První let s tímto letounem vykonal 1. srpna 1938 Dr. Ing. Hermann Wurster z letiště Augsburg-Haunstetten. Krátce po vzletu však musel Wurster přistát pro prudké zvýšení teploty motoru. Několik dalších letů provedených Wendelem potvrdilo četné závady stroje. Pohonná jednotka pracovala nerovnoměrně, nevyhovující chlazení způsobovalo její rychlé přehřátí, výfukové spaliny pronikaly do kabiny a během letu měl Me 209 V1 tendenci k náhlému přechodu do střemhlavého letu. Pro rychlostní let 26. dubna 1939 byl letoun vybaven novým experimentálním motorem Daimler-Benz DB 601 ARJ o maximálním výkonu 1140 kW s možností jeho zvýšení na 1691 kW.\n\n8. února 1939 byl Hermanem Wursterem zalétán Me 209 V2 (Werk-Nr.1186, D-IWAH), avšak většina závad prvního prototypu nebyla odstraněna. Navíc při zkušebním letu 4. dubna 1939 přestal náhle pracovat systém chlazení oleje, což způsobilo zadření motoru. Pilot Wendel nad zemí vybral stroj ze střemhlavého letu a narazil do stromů, ze zničeného prototypu však vyvázl jen s lehkým otřesem.\n\nTřetí prototyp Me 209 V3 (Werk-Nr.1187, D-IVFP) byl zalétán v květnu 1939 a sloužil k intenzivním zkouškám.\n\n12. května 1939 následoval první let Me 209 V4 (Werk-Nr.1188, D-IRND, od roku 1940 CE+WB). Trup shodný s předchozími prototypy již nesl hlavňovou výzbroj v podobě motorového kanónu MG FF ráže 20 mm a dvou kulometů MG 17 ráže 7,92 mm. Hlavní podvozkové nohy byly zkráceny a z důvodu zlepšení letových vlastností byla značně zvětšena svislá ocasní plocha. Letoun byl také vybaven zcela novým lichoběžníkovým křídlem s automatickými sloty na náběžných hranách, jeho rozpětí bylo zvětšeno o 1,49 m než křídlo prototypů V1 až V3. Při prvních letech stroj poháněl standardní motor Daimler-Benz DB 601 A s povrchovým chlazením kapaliny. Tento nedokonalý systém byl zakrátko nahrazen klasickou chladicí soustavou se dvěma chladiči pod křídlem, což ovšem ještě více zhoršilo letové vlastnosti. Pro zlepšení letových parametrů byl v létě 1940 do Me 209 V4 instalován řadový dvanáctiválcový motor chlazený kapalinou Daimler-Benz DB 601 N o vzletovém výkonu 882 kW, chladiče pod křídlem nahradil jeden velký umístěný pod trupem.\n\nLetové vlastnosti těchto rychlostních letadel byly zcela nevyhovující pro bojová letadla, úspěšný nebyl ani pokus o „militarizaci“ čtvrtého prototypu. Při srovnání s řadovým Bf 109F propadl Me 209 V4 ve všech ohledech a tím byl ukončen jeho vývoj.\n\n\n"}
{"id": "766019", "url": "https://cs.wikipedia.org/wiki?curid=766019", "title": "KÍ Klaksvík", "text": "KÍ Klaksvík\n\nKÍ Klaksvík, originálním názvem Klaksvikar Ítróttarfelag (česky \"Klaksvický sportovní klub\"), je faerský fotbalový klub z Klaksvíku. Sedmnáctkrát se stal mistrem Effodeildin (1942, 1945, 1952, 1953, 1954, 1956, 1957, 1958, 1961, 1966, 1967, 1968, 1969, 1970, 1972, 1991, 1999, 2019), pětkrát vyhrál fotbalový pohár Faerských ostrovů (1966, 1967, 1990, 1994, 1999).\n\n"}
{"id": "766020", "url": "https://cs.wikipedia.org/wiki?curid=766020", "title": "Roos Field", "text": "Roos Field\n\nRoos Field je venkovní univerzitní fotbalový stadion na kampusu Eastern Washington University v Cheney v americkém státě Washington. Své domácí zápasy zde hraje fotbalový tým Eastern Washington Eagles, který reprezentuje univerzitu v konferenci Big Sky v první divizi univerzitní soutěže NCAA. Od otevření stadionu v roce 1967 se týmu podařilo doma vyhrát 112krát, prohrát pouze 51krát. Renovace roku 2004 zvýšila momentální počet míst k sezení na 8 700, na některé zápasy se navíc instalují dočasné tribuny, které mohou zvýšit kapacitu na 12 tisíc.\n\nStadion byl postaven jako Woodward Field na počest bývalého fotbalového a basketbalového kouče Eagles Arthura C. Woodwarda. Tehdy nahradil původní Woodward Field, který stál nedaleko dnešní Kennedyho knihovny. Stadion byl přejmenován před začátkem sezony 2010 na počest Michaela Roose, hvězdného hráče Tennessee Titans, který před svou profesionální kariérou hrál za Eagles a poté se stal hlavním sponzorem instalace červeného povrchu SprinTurf.\n\nV roce 2004 podstoupil stadion masivní renovaci, při níž byla vylepšena veřejná zázemí, box pro novináře, přidány nové šatny a zvýšena kapacita stadionu. Skyboxy a prostory pro media byly druhou fází třífázového projektu za 4,5 milionu dolarů. První fází přitom byla renovace vstupu na stadion a pokladen, která proběhla už o dva roky dříve a sponzoroval ji stát. Ve třetí fázi byla zvýšena kapacita stadionu na 8 700 za pomoci jak veřejných peněz, tak dotací. Scott Barnes poté prohlásil, že univerzita skyboxy pronajme právě sponzorům, kteří za pět let zaplatí 30 tisíc dolarů. Skyboxy jsou částí dvoupatrové struktury, která nahradila 10x menší původní budovu pro media, a kromě nich se v ní nachází právě také boxy pro novináře. Zatímco skyboxy se nachází v přízemí budovy, prostory pro media a trenéry v horním patře. V každém skyboxu může sedět 12 lidí, ale vejde se jich tam více, dále také obsahují televizi, ledničku a hi-fi soupravy.\n\nV září 2010 navštívilo zápas mezi Eagles a Montana Grizzlies, který domácí vyhráli 36:27, 11 702 diváků, což je rekordní návštěva Roos Fieldu. Jednalo se také o první zápas na novém červeném povrchu, který brzy dostal přezdívku „The Inferno“, neboli peklo. Rok 2011 překonal rekord v průměrné návštěvnosti na zápas, která činila 8 889 diváků.\n\nV únoru 2010 informovala sportovní TV stanice ESPN o plánech univerzity na nahrazení přírodního povrchu červeným trávníkem SprinTurf, čímž se po Boise State University v Idahu stane teprve druhou univerzitou v NCAA bez zeleného trávníku na fotbalovém stadioně. Výběr peněz začal už v lednu téhož roku a absolvent univerzity, profesionální fotbalista Michael Roos přispěl 500 tisíci dolary. Další absolvent, Colin Cowherd, který pracuje v ESPN se také připojil a přispěl na nový povrch. V květnu 2010 odsouhlasila správa univerzity změnu názvu stadionu na Roos Field.\n\nNa jaře 2010 oznámilo sportovní oddělení univerzity, že brzy nahradí starý ukazatel skóre z roku 1967 modernějším video ukazatelem, který bude na jižní straně stadionu.\n\nDalší změnou bude nahrazení sedaček na západní straně stadionu, které byly instalovány roku 1992. Nová tribuna zvýší celkovou kapacitu stadionu na 14 tisíc diváků, přidání dalších sedaček na jih stadionu na celkových 15 500 diváků.\n"}
{"id": "766021", "url": "https://cs.wikipedia.org/wiki?curid=766021", "title": "Sima Milutinović Sarajlija", "text": "Sima Milutinović Sarajlija\n\nSima Milutinović Sarajlija (vukovskou srbskou cyrilicí Сима Милутиновић Сарајлија, dobovou Сима Милутиновић Сарайлiа, 3. října 1791, Sarajevo – 30. prosince 1847, Bělehrad) byl srbský básník, spisovatel a také učitel Petra II. Petroviće-Njegoše. Bývá řazen k autorům období přechodu od klasicismu k romantismu. Jako osobnost s velkými zkušenostmi, mnoholetým působením v řadě funkcí a rovněž zcestovalý umělec, byl schopen připravit nového černohorského panovníka na působení na evropské politické scéně. Kromě toho byl také i jeho sekretářem. Znal se jak s Vukem Stefanovićem Karadžićem, tak i například s Goethem (při svém pobytu v německých zemích).\n\nSima Milutinović Sarajlija patřil k nemnoha vzdělaným lidem, kterými se obklopil Miloš Obrenović poté, co bylo stabilizováno postavení autonomního Srbska v rámci Osmanské říše. Působil jak na Veliké Škole (předchůdkyni Bělehradské univerzity) jako jeden z jejích prvních profesorů, tak i v řadě jiných státních institucích. Sám se věnoval tvorbě jak lyrické, tak i epické a jeho básně byly především historické. Opěvoval celou řadu událostí – v historickém dramatu \"Obilić\" se soustředil na události Bitvy na Kosově poli, v epických básních jako např. \"Dika Crnogorska\" černohorským poměrům , či \"Serbijanka\" (které je považováno za nejvýznamnější Milutinovićovu práci) zase vykreslil celou řadu aspektů tehdejších srbských povstání, nemálo básní věnoval jejich prvnímu vůdci – Karađorđemu. Tehdy (počátek 19. století) zachytil v eposu \"Ilijada Prvog i Drugog srpskog ustanka\". Psaní dějin na nejvyšší úrovni se rovněž neobával; stal se dvorním historiografem Miloše Obrenoviće. Tehdejší autokratický vládce srbského knížectví však nebyl příliš spokojen s Milutinovićevými pracemi o druhém srbském povstání, zakázal je a samotnému autorovi do budoucna kladl četné překážky.\n"}
{"id": "766022", "url": "https://cs.wikipedia.org/wiki?curid=766022", "title": "Bitva u Novary", "text": "Bitva u Novary\n\nV bitvě u Novary (asi 40 km západně od Milána) porazila dne 23. března 1849 rakouská armáda pod velením maršála Radeckého armádu Sardinského království, které velel polský generál Wojciech Chrzanowski. Bitvou skončilo první období italského sjednocování (Risorgimento) a Rakousko si na 10 let uhájilo své panství v severní Itálii.\n\nV roce 1848 vypukla po celé Evropě řada povstání a revolucí proti vládnoucím monarchiím. Také Rakousko muselo čelit řadě povstání ve Vídni, v Budapešti, v Praze a také v severní Itálii, kde drželo celé Lombardsko-Benátsko. Za povstání v Miláně se sardinský král Karel Albert postavil do čela italského národního hnutí a vyhlásil Rakousku válku. Po vítězství v bitvě u Goito byl však poražen v bitvě u Custozzy a povstání v Brescii, v Benátkách a v Římě Rakušané také potlačili. Král Karel Albert v březnu 1849 vypověděl předchozí příměří a pokusil se tento vývoj ještě zvrátit. \n\nItalská armáda měla sice početní převahu asi 100 proti 70 tisícům mužů, generál Chrzanowski však nerozuměl italsky a velení nefungovalo. Hlavní bitva se odehrála na pahorku nad Novarou a Radecký v ní nakonec zvítězil. Pak ještě obléhal a dobyl město Novaru. V důsledku bitvy král Karel Albert odstoupil ve prospěch svého syna Viktora Emanuela II. a italské povstání bylo na čas poraženo. Teprve o deset let později úspěšně pokračovalo Sardinskou válkou a bitvou u Solferina.\n\n"}
{"id": "766030", "url": "https://cs.wikipedia.org/wiki?curid=766030", "title": "Svaz komunistických stran - Komunistická strana Sovětského svazu", "text": "Svaz komunistických stran - Komunistická strana Sovětského svazu\n\nSvaz komunistických stran - Komunistická strana Sovětského svazu (zkratka: SKS - KSSS, rusky: \"Союз коммунистических партий — Коммунистическая партия Советского Союза, СКП - КПСС\") je federace komunistických stran z postsovětských republik.\n\nKomunistická strana Sovětského svazu byla politickou stranou, která měla v jednotlivých svazových republikách kromě Ruské SFSR své územní organizace (KS Ukrajiny, KS Běloruska, KS Kazašské SSR, ...). Nejednalo se o samostatné politické strany, i když tak navenek vystupovaly. Měly podobný statut jako Komunistická strana Slovenska v rámci KSČ v letech 1948 až 1990. Pod vlivem Gorbačovovy perestrojky se KSSS na svém 28. sjezdu v roce 1990 transformovala z politické strany na svaz komunistických stran jednotlivých svazových republik. Zároveň se utvořila KS Ruské SFSR, protože v rámci KSSS do té doby neexistovala ruská republiková strana.\nV listopadu 1991 prezident Boris Jelcin zakázal na území Ruské SFSR činnost KSSS. V roce 1993 se v Moskvě uskutečnil 29. sjezd KSSS, na kterém se strana transformovala do Svazu komunistických stran - Komunistické strany Sovětského svazu. V čele organizace stojí Rada SKS - KSSS. <br>\nPředsedové Rady SKS - KSSS:\n"}
{"id": "766031", "url": "https://cs.wikipedia.org/wiki?curid=766031", "title": "FK Sileks Kratovo", "text": "FK Sileks Kratovo\n\nFK Sileks Kratovo je severomakedonský fotbalový klub z města Kratovo. Třikrát vyhrál severomakedonskou ligu (1996, 1997, 1998), dvakrát získal severomakedonský fotbalový pohár (1994, 1997).\n\n"}
{"id": "766033", "url": "https://cs.wikipedia.org/wiki?curid=766033", "title": "Stanislav Bauer", "text": "Stanislav Bauer\n\nStanislav Bauer (narozen 30. ledna 1942, České Budějovice) je český hokejista. Celý život hrál obránce a k protihráčově bráně se nikdy nehrnul. Toto vedlo ke dvěma věcem. Nikdy nedával příliš gólů, ale mezi hráči byl velice uznávaný za svou taktickou hru a spolehlivost v obraně.\n\nV 17 letech se dostal do manšaftu.\nv 19 letech odešel jako člen národního dorosteneckého výběru na vojnu do Dukly Jihlava.\nPo dvou letech na Dukle se opět vrátil pod Černou věž, v té době České Budějovice spadly do první ligy. Z toho důvodu odešel Budějcký zatvrzelec do Kladna zá svými přáteli z Dukly. Ale i přes to se po čtyřech letech jako zkušený hráč vrátil zpět domů.\nV letech 1967 – 1974 hrál za červenobílé. Po celých 7 let dal sice jen 8 gólů, ale České Budějovice vždy a ve všem podržel. Jak v obraně na ledě tak v osobním životě.\nNejslavnější dva góly dal za Budějovice proti Kladnu, kdy odjížděl na střídačku a pouze \"nahodil\" puk na protiháčovu branku, jenže brankář puk přehlédl a ten spadl do branky. Sám Stanislav se o gólu dozvěděl až po několika sekundách, kdy fanoušci začali jásat. Druhý gól dal za Kladno proti Spartě. Dal gól na 2:1 a tím rozhodl zápas.\nPoté hrál (v posledních letech i se svým synem) za Budějovický tým Old Boys, kde byl stále jeden z neuznávanějších beků. V roce 2008 přestal hrát, ale pokračoval jako trenér. O další rok později s hokejem přestal kvůli nemoci a rodině.\n\nJeho zájem o hokej nekončí. Stále chodí fandit mladším a hlavně také učil a učí hrát hokej i jiné, ať už to vlastní rodinu nebo jen přátele.\n"}
{"id": "766035", "url": "https://cs.wikipedia.org/wiki?curid=766035", "title": "Ignác Rohrbach", "text": "Ignác Rohrbach\n\nIgnác Rohrbach (asi 1691 Kaiserwalde, od 1945 Lasówka, Kladské hrabství – 26. října 1747 Chrudim) patří k nejvýznamnějším východočeským sochařům 18. století navazujících na Matyáše Bernarda Brauna.\n\nO jeho učitelích příliš nevíme, ale podle podobného stylu je často spojován s jezuitou Janem Riedlem či Tomášem Weissfeldem a není vyloučen ani jeho pobyt v Itálii. Nejpravděpodobněji byl žákem Jiřího Františka Pacáka, jehož vliv můžeme nejlépe pozorovat v jeho řezbářských pracích. Jeho pobyt v Čechách máme doložený až roku 1725 v Běstvině. Zde vyřezal sochu sv. Jana Evangelisty a oltář sv. Kříže, dále je pravděpodobně autorem soch oltáře zámecké kaple a sousoší svatojánské vlády nad světem v návesní Santiniho kapličce. Dne 3. září 1726 se v Chrudimi oženil s vdovou po významném sochaři Janu Pavlu Čechpauerovi, čímž získal jeho dílnu. Dokončil některé z Čechpauerových zakázek, např. sloup Proměnění páně v Chrudimi nebo oltáře pro kostel sv. Jana Nepomuckého u Žďáru nad Sázavou. Byl pohřben na hřbitově u kostela svatého Jana Křtitele v Chrudimi.\n\nZákladní rysy jeho tvorby jsou pevné postavy se silnou draperií s bohatými kroucenými přehyby. Architekturu oltářů používá dvojí: u velkých oltářů otevřenou arkádu, u malých rámování rozhrnutou draperií, obojí koncepce vyšla z návrhů Santiniho.\n\nMyšlenka sloupu vznikla již kolem roku 1714. První návrhy dodal Giovanni Battista Bulla, ale jeho architektura sloupu byla zkritizována. Roku 1717 posoudil návrhy architekt Jan Blažej Santini-Aichel. Čechpauerovi jsou přisuzovány sochy s mocnými přelomy draperie – Kristus, sv. Jan Evangelista, P. Maria, sv. Šebestián, Juda Tadeáš, Bullovi jsou připisovány světci Alois Gonzaga, František z Assisi, Antonín Paduánský, Vincenc Ferrerský. Mezi Rohrbachovy sochy patří archanděl Michael. sv. Kateřiny, dokončil sv. Šebestiána, Boha Otce a hlavu sv. Jana Evangelisty a dále několik putti. Jeho sochy od Čechpauerových se odlišují drobnějším měřítkem, plynulostí skladby a měkkou modelací, draperie je velmi bohatá a její měkké lemy přizdobuje klikatka nebo spirála. Hlavy jsou i přes propracování očí a měkkého podání úst typové. Všechny rysy odkazují na dílo Jiřího Pacáka.\nDále mu v Chrudimi patří pravděpodobně výzdoba na zahradní zdi Kuchynkovského domu na Masarykově náměstí s poprsími imperátorů a vázami. Dále postavil v Michelském parku u kostela sv. Michaela sochy Panny Marie Bolestné a sv. Jana Evangelisty. V bývalém kostele kapucínů, který nyní slouží jako Muzeum barokních soch, se rovněž nacházejí některá jeho díla. Vytvořil také několik dnes nezachovaných prací pro arciděkanský kostel Nanebevzetí Panny Marie – 1730 kazatelnu, 1732 oltář sv. Anny, 1733 oltář sv. Kříže, výzdobu sakristie, křtitelnici a sochu sv. Františka Xaverského. Při regotizaci v 19. století došlo k odstranění bočních oltářů, řezbářská a sochařská výzdoba byla uložena na půdě arciděkanství. Také je mu přisuzována socha sv. Huberta na parapetu Novoměstské kašny.\n\nV polovině 30 let vyzdobil děkanský kostel sv. Bartoloměje a zámeckou kapli v Pardubicích. Pro kostel zhotovil dva velké anděly hlavního oltáře a tabernákl, dále boční oltáře sv. Anny a Panny Marie Svatohorské a v kapli Božího hrobu velkou Kalvárii. Na pravé straně vítězného oblouku ještě visí anatomicky propracované Ukřižovaní. Pro zámeckou kapli vytvořil reliéfy sv. Jana Nepomuckého, sv. Floriána a dvou andělů. Některé sochy z kostela a zámecké kaple jsou dnes umístěné v městském muzeu.\n\nOd roku 1984 je mu přisuzována i výzdoba kostela sv. Máří Magdaleny v Bohdanči. Konkrétně se jedná o hlavní a dva protějškové oltáře společně s kazatelnou s vrcholovými sochami andělů a reliéfem Rozeslání apoštolů na ambonu. Oba boční oltáře, tedy oltář Neposkvrněné Panny Marie (Immaculaty) a sv. Jana Nepomuckého, jsou pozdně barokního typu oltářní architektury. Průřezy nástavců v horní části s anděly a holubicí Ducha svatého zapojují do hry světlo – vzniká tak dojem otevřených nebes a zároveň představuje Boží světlo. Sochy P. Marie a sv. Jan Nepomuckého jsou umístěny na střed a vznášejí se směrem ke světlu. Tělo Marie je v šroubovitém pohybu, levou nohou stojí na půlměsíci, který drtí hlavu drakovi, pravou ruku má na hrudi, v levé drží lilii, hlavu má zakloněnou a oči přivřené. Svou oddaností připomíná Berniniho sv. Terezii z Ávily. Immaculatu doplňují sochy sv. Anny a sv. Jáchyma. Sv. Jan Nepomucký má s Marií společné šroubovité vytočení těla a gesto odevzdání pravé ruky. Jeho tvář je poznamenána utrpením, na ruce mu vystupují žíly, levice pozvedá krucifix. Světce doprovázejí andílci, kteří gesty a atributy odkazují na zpovědní tajemství. Na něj odkazuje i velký anděl na levé straně držící kartuš s reliéfem Zpovědi královny Žofie. Protější anděl má na štítu reliéf Kázání sv. Jana Nepomuckého, poukazuje na kazatelskou činnost světce. Roku 1733 byl posvěcen oltář sv. Jana Nepomuckého a hlavní oltář roku 1736, ten byl však při požáru 1772 poničen. Součástí hlavního oltáře byli zřejmě klečící andělé, adorující obraz sv. Máří Magdalény, a obě postavy světců, pravděpodobně sv. Vojtěch se sv. Prokopem, umístěné v nikách za oltářem. Sochy svatých biskupů jsou zřejmě inspirovány Braunovými řezbami u sv. Klimenta v Praze či sv. Vojtěchem z Karlova mostu F. M. Brokofa. Sochy byly několikrát restaurovány, naposledy v letech 1998–2001, kdy s výjimkou obou svatých biskupů byla odstraněna polychromie a zvolena úprava v leštěné běli s pozlacenými detaily.\n\nV Bohdanči vytvořil ještě jednu sochu sv. Jana Nepomuckého pro jeho kapli u dnešního hřbitova. Světec klečí na oblaku, je výrazně mladší a hledí směrem k zemi.\n\nVýzdoba mnoha kostelů:\n\n\n"}
{"id": "766037", "url": "https://cs.wikipedia.org/wiki?curid=766037", "title": "Kostel svaté Libairy (Rambervillers)", "text": "Kostel svaté Libairy (Rambervillers)\n\nKostel svaté Libairy, francouzsky église Sainte-Libaire, je římskokatolický kostel ve francouzském městě Rambervillers. Je zasvěcen lotrinské mučednici, svaté Libaiře, která byla sťata v obci Grand. Západní portál kostela vede na Náměstí 30. září 1944.\nKostel byl postaven v 16. století v gotickém stylu, v 18. století proběhly další stavební úpravy. Na stavbu byl použit růžový pískovec. Mezi monument historique byl zapsán v roce 1986.\n\nMezi výzdobu interiéru patří Pieta a dřevěný Kristus z 16. století.\n"}
{"id": "766039", "url": "https://cs.wikipedia.org/wiki?curid=766039", "title": "Peschiera del Garda", "text": "Peschiera del Garda\n\nPeschiera del Garda (latinsky: \"Ardelica\", \"Arilica\" či \"Ariolica\") je obec (město) v provincii Verona v italském regionu Veneto na břehu Gardského jezera.\n\nV době, kdy bylo Království lombardsko-benátské pod vládou Rakouska, byla Peschiera severozápadním článkem skupiny čtyř opevněných měst, která vytvářela tzv. Quadrilatero. Pevnost je na ostrově na řece Mincio při jejím odtoku z Gardského jezera.\n\nŘímská Ardelica byla městem v Předalpské Galii, do které spadalo současné Peschiera del Garda, v jihovýchodním výběžku \"Lacus Benacus\" (Gardské jezero) tam, kde \"Mincius\" (dnešní řeka Mincio) vytéká z jezera. Název \"Ardelica\" pochází ze zkomoleného Ariolica v Tabula Peutingeriana, která se ale správně nachází mezi městy Brescia a Verona.\n\nPevnost v Peschieře sehrála přední úlohu ve většině vojenských výprav, které se uskutečnily v severní Itálii po roce 1400, zejména ve výpravách během napoleonských válek. Během první italské války za nezávislost byla po obraně vedené generálem Rathem obsazena Piemontem po šesti týdnech obléhání, 30. května 1848.\n\nPeschiera del Garda je také známá díky své vojenské věznici, která byla zavřena v roce 2002.\n\nPatronem města je svatý Martin, který slaví svátek 11. listopadu.\n\nMěstečko je součástí Asociace vinařských měst (\"Associazione Città del vino\").\n\nV zimě je nedaleký Laghetto del Frassino nejdůležitějším zimovištěm ptáků druhu Polák chocholačka z čeledi kachnovitých v Itálii. (Morbioli & Sighele 2006).\n\n\nVe městě se nachází prehistorické domy na kůlech, které jsou součástí souboru prehistorických domů na kůlech v Alpách, jež jsou součástí Světového dědictví UNESCO. Další památkou chráněnou UNESCEM je od července 2017 zdejší pevnost, která na seznamu figuruje společně s dalšími lokalitami pod jednotným zápisem „Benátské obranné stavby z období 15. až 17. století: Stato da Terra – západní Stato da Mar“.\n\nVlakové nádraží Peschiera del Garda bylo otevřeno v roce 1854 a je součástí železniční trati Miláno – Benátky.\n\n\n\n"}
{"id": "766040", "url": "https://cs.wikipedia.org/wiki?curid=766040", "title": "Prva makedonska fudbalska liga", "text": "Prva makedonska fudbalska liga\n\nPrva makedonska fudbalska liga (první makedonská fotbalová liga, cyrilicí Прва македонска фудбалска лига) je nejvyšší profesionální fotbalovou soutěží v Severní Makedonii. Založena byla roku 1992 po získání samostatnosti země. Hraje ji 12 týmů.\n\n\n"}
{"id": "766044", "url": "https://cs.wikipedia.org/wiki?curid=766044", "title": "Garda (obec)", "text": "Garda (obec)\n\nGarda je obec v provincii Verona v italském regionu Veneto. Jde o jedno z nejmenších městeček v celé provincii. Leží na východním břehu Gardského jezera, od Verony je vzdálená 32 kilometrů.\n\n\n"}
{"id": "766052", "url": "https://cs.wikipedia.org/wiki?curid=766052", "title": "Klára Zetkinová", "text": "Klára Zetkinová\n\nKlára Zetkinová, německy Clara Zetkin, (5. července 1857, Wiederau, Saské království – 20. června 1933, nedaleko Moskvy, Ruská socialistická federativní sovětská republika) byla prominentní německá socialistická politička, novinářka, učitelka a bojovnice za ženská práva. Byla členkou Sociálně demokratické strany Německa (SPD) až do roku 1917, kdy se připojila k Nezávislé sociálně demokratické straně Německa (USPD). Byla členkou parlamentu v období Výmarské republiky (1920–1933). Byla významnou postavou mezinárodního feminismu.\n\nByla dcerou učitele a sama se nejprve věnovala učitelskému povolání. Od poloviny 70. let 19. století se také zapojila do feministického hnutí (Allgemeinen Deutschen Frauenvereins – Všeobecného spolku žen Německa) a postupně se i zapojovala do socialistického hnutí. V roce 1878 přerušila kontakty s rodinou a vstoupila do SAP, socialistické strany, předchůdkyně pozdější SPD, jež byla v témž roce zakázána německým kancléřem Otto von Bismarckem. Odešla do exilu do Švýcarska, kde se mj. potkala s ruským revolucionářem Ossipem Zetkinem, v roce 1882 do Paříže. I když nebyli manželé, Clara převzala jeho příjmení a porodila mu dvě děti. Po jeho smrti roku 1889 se Clara roku 1899 provdala za malíře Friedricha Zundela, s kterým zůstala až do roku 1928, po celou dobu používala příjmení Zetkinová. \n\nV Paříži se aktivně zapojila do příprav a vzniku Druhé internacionály, kde se hlavně zasazovala za přijetí rovných práv pro ženy v oblasti profesní a sociální. Do Německa se vrátila po zrušení antisocialistických zákonů v roce 1891, vydávala časopis – feministickou revue \"Die Gleichheit\" (Rovnost) a neúnavně se zasazovala o přijetí volebního práva pro ženy. V roce 1907 se účastnila první mezinárodní konference žen – socialistek ve Stuttgartu a v roce 1910 druhé mezinárodní konference žen – socialistek v Kodani. Po roce 1914 aktivně vystupovala proti válce, byla blízkou spolupracovnicí Rosy Luxemburgové a Karla Liebknechta.\n\nPoté, co byla do roku 1917 členkou levého křídla SPD, se přidala k USPD (pacifistům) (Nezávislá sociálně-demokratická strana Německa, Unabhängige Sozialdemokratische Partei Deutschlands) a nakonec k revolučnímu proudu, z kterého vzešla Liga spartakovců. Z uvedeného proudu se v průběhu německé revoluce zrodila Komunistická strana Německa (KPD), za níž byla Clara Zetkinová v době Výmarské republiky v letech 1920–1933 poslankyní v Reichstagu.\n\nPo převzetí moci nacisty byla donucena emigrovat do SSSR. Zemřela po několika týdnech exilu v Moskvě. Její názory zůstaly konstantní a neslučovaly se zcela s názory tehdejšího vedení SSSR (včetně Stalina). Hrob Clary Zetkinové se nachází u Kremelské zdi na Rudém náměstí.\n\nV roce 1927 byla oceněna Řádem rudého praporu a v roce 1932 Řádem Lenina.\n\n"}
{"id": "766053", "url": "https://cs.wikipedia.org/wiki?curid=766053", "title": "Ústav soudního inženýrství VUT v Brně", "text": "Ústav soudního inženýrství VUT v Brně\n\nÚstav soudního inženýrství (ÚSI) je vysokoškolský ústav Vysokého učení technického v Brně, který zajišťuje celoškolské navazující magisterské studijní programy. Zřízen byl 23. března 1965 nejprve jako pracoviště při rektorátu, od 1. dubna 1970 už jako ústav s celoškolským působením. 15. května 2007 došlo k oddělení od rektorátu a zřízení samostatného ústavu, prvního v historii VUT v Brně. K jeho založení vedla snaha, aby příčiny havárií na technických zařízeních byly řešeny inženýry s dostatečnými znalostmi. Od roku 2016 sídlí v Medlánkách, v budově Purkyňova 118.\n\nV plánu je transformace ústavu na samostatnou fakultu s pracovním názvem Fakulta soudního inženýrství.\n\nNa ústavu v roce 2010 studovalo 323 studentů.\n\nÚstav vydává časopis Soudní inženýrství, zařazený do seznamu recenzovaných neimpaktovaných časopisů vydávaných v Česku.\n\nÚstav zajišťuje výuku navazujících magisterských programů Soudní inženýrství a Rizikové inženýrství v prezenční formě, doktorské studium v oboru Soudní inženýrství jak v prezenční, tak i kombinované formě.\n\nZájemci mají možnost absolvovat také kurzy soudního znalectví a celoživotní vzdělávání.\n\n"}
{"id": "766060", "url": "https://cs.wikipedia.org/wiki?curid=766060", "title": "Kanton Vigneux-sur-Seine", "text": "Kanton Vigneux-sur-Seine\n\nKanton Vigneux-sur-Seine je francouzský kanton v departementu Essonne v regionu Île-de-France. Vznikl 7. prosince 1975.\n"}
{"id": "766067", "url": "https://cs.wikipedia.org/wiki?curid=766067", "title": "Kanton Évry-Nord", "text": "Kanton Évry-Nord\n\nKanton Évry-Nord je francouzský kanton v departementu Essonne v regionu Île-de-France. Vznikl 24. ledna 1985 rozdělením původního Kantonu Évry na severní a jižní část.\n"}
{"id": "766069", "url": "https://cs.wikipedia.org/wiki?curid=766069", "title": "Karel Hloušek", "text": "Karel Hloušek\n\nKarel Hloušek (31. října 1918 – ?) byl český fotbalista, útočník.\n\nHrál za Viktorii Žižkov (1937–1946) a SK Teplice (1946–1948). V lize odehrál 104 utkání a dal 35 gólů (Žižkov: 100/35, Teplice: 4/0). Za Teplice dal 67 branek ve 47 startech ve třetí nejvyšší soutěži (I. A třída Radějovy župy) a 14 branek ve 23 zápasech ve druhé nejvyšší soutěži (divize).\n\n\n"}
{"id": "766070", "url": "https://cs.wikipedia.org/wiki?curid=766070", "title": "Kanton Évry-Sud", "text": "Kanton Évry-Sud\n\nKanton Évry-Sud je francouzský kanton v departementu Essonne v regionu Île-de-France. Vznikl 24. ledna 1985 rozdělením původního Kantonu Évry na severní a jižní část.\n"}
{"id": "766073", "url": "https://cs.wikipedia.org/wiki?curid=766073", "title": "29. ročník udílení Zlatých glóbů", "text": "29. ročník udílení Zlatých glóbů\n\n29. ročník udílení Zlatých glóbů se konal 6. února 1972 v hotelu Beverly Hilton v Beverly Hills, Los Angeles. Asociace zahraničních novinářů sdružených v Hollywoodu, která Zlatý glóbus uděluje, vyhlásila nominace 12. ledna 1972. Miss Golden Globe byla pro tento rok Pamela Powell, dcera herce Dicka Powella a herečky Joan Blondell.\n\nNejvíce nominací posbíral černobílý dramatický film \"Poslední představení\" a to šest. Proměnil jednu. Nejvíce cen, tři, získalo Friedkinovo kriminální drama \"Francouzská spojka\". Film získal ze čtyř nominací Glóbus za nejlepší dramatický snímek, nejlepší režii a nejlepší mužský herecký výkon. Historický film o skotské královně Marii \"Marie Stuartovna, královna Skotska\" získal pět nominací, avšak žádnou cenu.\n\nModelka a herečka Twiggy získala dvě ceny, za nejlepší ženský výkon v komedii / muzikálu a za objev roku. Textař Johnny Mercer vyhrál Glóbus druhý rok po sobě. Cenu Cecila B. DeMilla si odnesl mistr kriminálních příběhů Alfred Hitchcock.\n\nV televizních kategoriích provedla Asociace několik změn. Poprvé v historii udělila Zlatý glóbus za nejlepší televizní film. U čtyřech hereckých kategoriích změnila Asociace názvy, které však byly použity pouze tento rok. Seriál \"All in the Family\" posbíral dvě ceny. Celkově však za jedenáct let, kdy byl tento komediální černobílý seriál vysílán, získal osm Glóbů z třiceti nominací.\n\nKomediální herečka Carol Burnett vyhrála třetí Glóbus za svůj televizní pořad \"The Carol Burnett Show\". Celkově jich za tuto show získala pět.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nVítěz je vyznačený tučně a je-li jenom jeden, tak na prvním místě. Pokud má film / seriál / TV pořad distribuční název, je uveden pod ním.\n\n"}
{"id": "766074", "url": "https://cs.wikipedia.org/wiki?curid=766074", "title": "Kanton Longjumeau", "text": "Kanton Longjumeau\n\nKanton Longjumeau je francouzský kanton v departementu Essonne v regionu Île-de-France. Vznikl 7. prosince 1975.\n"}
{"id": "766075", "url": "https://cs.wikipedia.org/wiki?curid=766075", "title": "Peter Holec", "text": "Peter Holec\n\nPeter Holec (* 13. března 1971) je bývalý slovenský fotbalista, brankář.\n\nHrál za SK Dynamo České Budějovice, Bohemians, MŠK Žilina, Artmédii Petržalka a FK Dubnica. V české lize odehrál 107 utkání. Za dorostenecké reprezentace nastoupil ve 29 utkáních.\n\n\n"}
{"id": "766078", "url": "https://cs.wikipedia.org/wiki?curid=766078", "title": "Villiers-sur-Orge", "text": "Villiers-sur-Orge\n\nVilliers-sur-Orge je francouzská obec v departementu Essonne v regionu Île-de-France.\n\nObec Villiers-sur-Orge se nachází asi 29 km jihozápadně od Paříže, leží na řece Orge. Obklopují ji obce Ballainvilliers od západu na sever, Épinay-sur-Orge na severovýchodě, Sainte-Geneviève-des-Bois na východě a jihovýchodě a Longpont-sur-Orge na jihu a jihozápadě.\n\n\"Počet obyvatel\"\n"}
{"id": "766080", "url": "https://cs.wikipedia.org/wiki?curid=766080", "title": "Rudolf Holý", "text": "Rudolf Holý\n\nRudolf Holý byl český fotbalista z počátků českého sportu na přelomu 19. a 20. století. Byl záložník. Přispěl k tomu, že mužstvo Slavie Praha bylo na počátku 20. století považováno za jedno z nejlepších na kontinentu. Ve Slavii hrál v letech 1909 až 1914. Se Slavií získal jeden mistrovský titul, který je dnes považován za oficiální – vyhrál Mistrovství Českého svazu fotbalového 1913. Třikrát získal Pohár dobročinnosti (1910, 1911 a 1912). Byl amatérským mistrem Evropy organizace UIAFA 1911.\n\n"}
{"id": "766082", "url": "https://cs.wikipedia.org/wiki?curid=766082", "title": "Simeon Stylita starší", "text": "Simeon Stylita starší\n\nSvatý Simeon Stylita starší nebo počeštěle Šimon Stylita starší (také Sloupník či Sloupovník, asi 389–459; řecky \"Συμεών ὁ Στυλίτης\" čili Symeon Stylités) byl byzantský asketa, poustevník a světec.\n\nVyrostl jako syn pastevce stád, v mládí vstoupil do kláštera, odkud byl posléze vyhnán pro přílišné sebetrýznění, které zahrnovalo mimo jiné i přísný půst (během 40 dnů před Velikonocemi Simeon údajně nic nejedl ani nepil). Dalších 23 let žil asketickým životem poblíž syrského města Telanissu. Postupem času se stal v okolí populárním, takže za ním chodilo množství lidí, někteří aby jej pouze spatřili, jiní se s ním popřípadě radili. Aby byl vzdálen světské společnosti a mohl se věnovat zbožnému rozjímání, nechal si Symeon postavit sloup. Ten byl časem zvyšován, až dosáhl výšky 16 metrů. Na jeho vrcholu byla postavena malá plošina se zábrádlím, na které nepřetržitě stál. Takto prožil dalších 36 let svého života – kázal odtud příchozím poutníkům, případně jim dával rady. Do politického života se takřka nevměšoval, jednou z několika výjimek byl jeho apel na Theodosia II., aby zakázal stavět v syrské oblasti synagogy. Už za svého života byl považován za světce. Po jeho smrti 2. září 459 byly jeho ostatky přeneseny do Antiochie. Velká část relikvií vytvořených z jeho pozůstátků byla zanechána v tomto městě, aby tak byla zaručena jeho ochrana. Kolem sloupu byla vybudovaná impozantní svatyně s klášterem poblíž. Jeho příkladem se inspirovala řada dalších asketů zvaní stylité.\n\n\n"}
{"id": "766085", "url": "https://cs.wikipedia.org/wiki?curid=766085", "title": "Jérémy Kapone", "text": "Jérémy Kapone\n\nJérémy Kapone (* 12. dubna 1990 v Douarnenez, Francie) je francouzský herec, zpěvák a textař. Je známý zejména kvůli jeho roli Maëla ve filmu LOL.\nPatří do hudební skupiny Kaponz & Spinoza, která napsala písničku \"Exil\" právě k filmu LOL.\n\n\n\n \n"}
{"id": "766090", "url": "https://cs.wikipedia.org/wiki?curid=766090", "title": "Evropská iniciativa pro výměnu mladých důstojníků inspirovaná programem Erasmus", "text": "Evropská iniciativa pro výměnu mladých důstojníků inspirovaná programem Erasmus\n\nEvropská iniciativa pro výměnu mladých důstojníků inspirovaná programem Erasmus, v médiích často označovaná jako „vojenský Erasmus“, je iniciativa členských států Evropské unie, jejímž cílem je rozvoj výměn budoucích vojenských důstojníků v počátečních fázích vzdělávání a odborné přípravy a jejich učitelů a instruktorů v rámci ozbrojených sil. Vzhledem k tomu, že členské státy jsou do iniciativy zapojeny na čistě dobrovolném základě, není autonomie týkající se jejich vojenského výcviku ohrožena.\n\nPočet evropských operací pro řešení krizových situací a mezinárodních vojenských operací zahájených členskými státy Evropské unie v rámci společné bezpečnostní a obranné politiky (EBOP) se zvýšil, což poukazuje na rychle rostoucí potřebu zlepšit interoperabilitu vojenských sil. Tento požadavek se netýká pouze technických a procedurálních aspektů, ale též zvyšování schopností evropských vojenských důstojníků úzce a efektivně mezi sebou spolupracovat.\n\nJednou z cest k posílení této spolupráce je integrovat vzdělávání a odbornou přípravu vojáků a jejich důstojníků. Evropské vzdělávací instituce pro vojenské důstojníky, a členské státy na vyšší diplomatické úrovni, mají v oblasti výměn tradici a dlouholeté zkušenosti.\n\nDosavadní poznatky z oblasti mobility však ukázaly, že s ohledem na specifičnost vzdělávání a odborné přípravy nemohou vojenské instituce plně využívat všech možností, které jsou za účely mobility k dispozici neboť tyto byly primárně určeny především pro civilní vysokoškolské vzdělávání, například program Erasmus. Proto vyvstala potřeba řešit tyto strukturální překážky společně na Evropské úrovni.\n\nVe druhé polovině roku 2008, za francouzského předsednictví EU, byly zahájeny přípravné práce na prohloubení integrace akademické a odborné přípravy mladých evropských důstojníků prostřednictvím mobility. . Iniciativa pro výměnu mladých důstojníků inspirovaná programem Erasmus byla započata v listopadu 2008 prohlášením evropských ministrů obrany na zasedání o evropské bezpečnostní a obranné politice v rámci Rady Evropské unie.\n\nMladí důstojníci, kteří procházejí odbornou přípravou, jsou budoucí vojenskou elitou, která bude muset stále více spolupracovat na realizaci a konsolidaci společné bezpečnostní a obranné politiky, bez ohledu na svou státní příslušnost nebo druh ozbrojených sil. Příprava půdy pro evropskou bezpečnostní a obrannou kulturu zahrnující zlepšení interoperability předpokládá, že evropští kadeti a studenti vojenských škol budou sdílet část svého vzdělávání a odborné přípravy již na základní úrovni a seznámí se tak co nejdříve se svou budoucí rolí a odpovědností v oblasti mezinárodní bezpečnosti.\n\nEvropská iniciativa pro výměnu mladých důstojníků inspirovaná programem Erasmus usiluje o snížení bariér mezi evropskými akademiemi, školami, vyššími odbornými školami, vysokými školami a výcvikovými středisky, které mohou bránit volnému pohybu znalostí, dovedností a kompetencí budoucích vojenských důstojníků, jejich učitelů a instruktorů. Za tímto účelem iniciativa doplňuje fóra, která byla vytvořena evropskými vojenskými institucemi jednoho druhu vojsk, jako jsou například konference vedoucích pracovníků námořních akademií (námořnictvo), evropské letecké akademie (EUAFA – vzdušné síly) a seminář pro velitele evropských vojenských vysokých škol (EMACS – pozemní síly).\n\nV závěrech Rady Evropské unie, na jejichž základech evropská iniciativa pro výměnu mladých důstojníků inspirovaná programem Erasmus vznikla, je cesta k dosažení cílů zformulována v následujících opatřeních: Opatření zaměřená na zvýšení počtu výměn, jako například zevšeobecnění Boloňského procesu, vzájemné uznávání kvalifikací v odborné přípravě, lepší využití mobility v rámci Erasmu pro studenty a zaměstnance, poskytnutí nových vzdělávacích příležitostí pro mladé evropské důstojníky na národních úrovních; Opatření orientovaná na výuku/studium o Evropě a její obraně, jako například vytvoření společného modulu zaměřeného na společnou bezpečnostní a obrannou politiku (SBOP), podpora studia několika cizích jazyků.\n\nRealizace iniciativy předpokládá, že výměny mladých důstojníků v počátečním období odborné přípravy formují základy pro zlepšení interoperability a budování společné kultury, které jsou potřebné pro evropskou bezpečnost a obranu. Za účelem realizace iniciativy byla v únoru 2009 vytvořena pracovní skupina výkonné akademické rady Evropské bezpečnostní a obranné školy.\n\nDíky příspěvkům a podpoře členských států, jejich institucí a sekretariátu Evropské bezpečnostní a obranné školy dosáhla pracovní skupina významného pokroku v různých aspektech této iniciativy..\n\nNa základě standardního kurikula, vypracovaného Evropskou bezpečnostní a obrannou školou, vytvořila pracovní skupina společný modul pro SBOP. Modul je určen pro vzdělávání mladých účastníků a je zaměřen na přípravu do misí a kariéru v evropském a mezinárodním měřítku. Tento modul byl poprvé použit na portugalských akademiích v roce 2009, později ve španělských, rakouských a řeckých vzdělávacích a výcvikových zařízeních. Po pouhém roce existence umožnil modul více než 400 mladým důstojníkům seznámit se s rolí, ke které mohou být v budoucnu povoláni v rámci evropské obrany.\n\nOdborná příprava evropských důstojníků byla podrobena zevrubnému hodnocení, které napomáhá institucím vyhledávat partnery vhodné k uskutečňování výměn.\n\nPro komunikaci mezi institucemi ohledně nabídky a poptávky výměn slouží fórum a informační bulletin, vydává sekretariát Evropské bezpečnostní a obranné školy. Komunikace probíhá i jinými cestami, jejichž účelem je šířit informace o iniciativě, například mezi vojenskými studenty a veřejností, nebo umožnit aktivní účast v diskusích v rámci vzdělávacích fór zabývajících se problémy mobility, které jsou specifické pro jeden nebo více druhů ozbrojených sil, pozemní vojsko, námořnictvo, letectvo a vojenská policie.\n\nVzhledem k vojenskému charakteru těchto vzdělávacích výměn byla vytvořena rámcová dohoda , která byla schválena členskými státy EU. Dohoda stanoví podmínky, za nichž se konají výměny mezi členskými státy, které se do programu zapojují. Dohoda rovněž uvádí postupy pro vzájemné uznávání kvalifikací dosažených v rámci výměn ve vojenské odborné přípravě. Tímto se doplňují studijní smlouvy, které instituce a účastníci mezi sebou většinou uzavírají a které nepostihují vojenská specifika této formy vysokoškolského vzdělávání.\nPráce důstojníků je integrována do jejich vzdělávacího procesu. Proto se zúčastněné instituce v rámci iniciativy dohodly, že při výměnách týkajících se neakademických vzdělávacích modulů budou postupovat s cílem dosáhnout uznání vzdělání získaného v zahraničí jako ekvivalentu téhož vzdělání ve vlastní zemi.\nČlenské státy a jejich instituce v rámci evropské iniciativy pro výměnu mladých důstojníků též pracují na společné evropské vizi týkající se kvalifikace, které by důstojník měl dosáhnout po úspěšném dokončení svého vzdělání a výcviku.\nVětšina vzdělávacích a výcvikových středisek je plně integrována do Evropského prostoru vysokoškolského vzdělávání. Tato střediska se též zabývají možnostmi výměn přes programy mobility v civilním sektoru, jako je např. program Erasmus, jejichž prostřednictvím byly realizovány výměnné programy jak s civilními vysokými školami, tak i s vojenskými vzdělávacími zařízeními zapojenými do programů mobility.\nZároveň se postupně vypracovává společné kurikulum s výukovým obsahem relevantním pro evropské ozbrojené síly. Národní instituce pravidelně zpřístupňují výukové moduly evropským účastníkům a přizpůsobují je jejich potřebám.\n\n Oficiální stránky: Evropská iniciativa pro výměnu mladých důstojníků inspirovaná programem Erasmus\n"}
{"id": "766100", "url": "https://cs.wikipedia.org/wiki?curid=766100", "title": "Třída Lewis and Clark", "text": "Třída Lewis and Clark\n\nTřída Lewis and Clark je třída zásobovacích lodí pomocných sil Amerického námořnictva. Jsou schopny zásobovat jiné lodě na otevřeném moři jídlem, palivem, municí či náhradními díly. Ve službě nahrazují muniční lodě třídy \"Kilauea\" a zásobovací lodě třídy \"Mars\". Plánována je stavba 14 jednotek. Celá třída má být hotova do roku 2014.\n\nKontrakt na stavbu čtrnácti jednotek této třídy, v celkové hodnotě 3,7 miliardy dolarů, byl roku 2001 zadán loděnici National Steel and Shipbuilding Company (NASSCO). Ta je součástí koncernu General Dynamics a plavidla postavila ve své loděnici v San Diegu. V letech 2006-2012 bylo do služby zařazeno všech plánovaných 14 jednotek.\n\nJednotky třídy \"Lewis and Clark\":\n\nPro snížení celkových nákladů jsou plavidla zkonstruována dle komerčních standardů. Kapacita plavidla činí 6675 tun nákladu, 200 tun vody a 3242 tun paliva. Pro manipulaci s nákladem se na hlavní palubě nachází čtyři jeřáby o nosnosti 5 tun. Plavidlo má na každém boku tři stanice pro překládku zásob a jednu pro čerpání paliva. Najednou z těchto stanic může zásobovat pět okolních lodí, přičemž šesté plavidlo lze zásobovat pomocí vrtulníků. Dva vrtulníky jsou uskladněny v hangáru na zádi. Pohonný systém tvoří čtyři dieselové generátory Man B&W 9l a 8l. Lodní šroub je jeden. Nejvyšší rychlost dosahuje 20 uzlů.\n"}
{"id": "766101", "url": "https://cs.wikipedia.org/wiki?curid=766101", "title": "Bart kazisvět", "text": "Bart kazisvět\n\nBart kazisvět je sedmý díl druhé řady amerického animovaného seriálu Simpsonovi\n\nCelá rodina Simpsonů se sejde u slavnostního stolu při díkuvzdání. Líza udělá pečlivě dekorativní výzdobu ke stolu. Bart říká že tam není místo a tak jí Bart hodí do krbu. Celá rodina čeká že se Bart omluví. On odejde do svého pokoje a uteče do města spolu se psem spasitelem. Zde se potlouká městem a má hlad. Najde jídelnu kde se nají. Následně se vrátí domů, ale čeká že se rodina omluví jemu a tak vyleze na střechu. Zde slyší svojí sestru plakat a uvědomí si co učinil.\n"}
{"id": "766102", "url": "https://cs.wikipedia.org/wiki?curid=766102", "title": "Národně-demokratická strana Německa (NDR)", "text": "Národně-demokratická strana Německa (NDR)\n\nNárodně-demokratická strana Německa (německy: \"National-Demokratische Partei Deutschlands\") byla politická strana v Sovětské okupační zóně Německa, posléze v Německé demokratické republice, součást Národní fronty NDR. Vznikla po skončení denacifikace v květnu 1948 z iniciativy J. V. Stalina. Jejím úkolem bylo zapojit do politického života Východního Německa \"politicky nejasné jedince\", především bývalé členy NSDAP a důstojníky Wehrmachtu. Prvním generálním tajemníkem strany se stal bývylý člen Komunistické strany Německa Lothar Bolz a místopředsedou bývalý člen NSDAP a důstojník Wehrmachtu Heinrich Homann, který se během války v sovětském zajetí stal členem Národního výboru svobodného Německa. Po odchodu L. Bolze roku 1972 zaujal funkci předsedy Homann a vykonával ji až do roku 1990.\nV prvních svobodných východoněmeckých parlamentních volbách v březnu roku 1990 získala strana pouze 0,39 %. V srpnu téhož roku se sloučila se západoněmeckou FDP.\n"}
{"id": "766116", "url": "https://cs.wikipedia.org/wiki?curid=766116", "title": "Mistrovství světa v házené žen 1965", "text": "Mistrovství světa v házené žen 1965\n\n3. mistrovství světa v házené žen proběhlo ve dnech 7. – 13. listopadu 1965 v Německu.\n\nTurnaje se zúčastnilo osm týmů rozdělených do dvou čtyřčlenných skupin. Vítězové skupin hráli finále, týmy na druhém místě hrály o třetí místo a týmy na třetím místě o páté místo. Mistrem světa se staly házenkářky Maďarska.\n\n Jugoslávie – Dánsko 11:6 (7:4)\n\n7. listopadu 1965 – Západní Berlín\n\n7. listopadu 1965 – Západní Berlín\n\n9. listopadu 1965 – Hannover\n\n9. listopadu 1965 – Hannover\n\n11. listopadu 1965 – Bochum\n\n11. listopadu 1965 – Bochum\n\n Rumunsko – Polsko 4:4 (4:3)\n\n7. listopadu 1965 – Offenburg \n\n7. listopadu 1965 – Offenburg \n\n9. listopadu 1965 – Freiburg \n\n9. listopadu 1965 – Freiburg \n\n11. listopadu 1965 – \n\n11. listopadu 1965 – \n Maďarsko – Jugoslávie 5:3 (3:2)\n\n13. listopadu 1965 – Dortmund\n SRN – Československo 11:10 (7:7)\n\n13. listopadu 1965 – Dortmund\n Dánsko – Rumunsko 10:9 (6:4)\n\n13. listopadu 1965 – Dortmund\n Polsko – Japonsko 6:5 (4:1)\n\n13. listopadu 1965 – Dortmund\n1. Maďarsko\n\n2. Jugoslávie\n3. SRN\n\n"}
{"id": "766123", "url": "https://cs.wikipedia.org/wiki?curid=766123", "title": "Ďábelský Bart", "text": "Ďábelský Bart\n\nĎábelský Bart je osmý díl druhé řady amerického animovaného seriálu \"Simpsonovi\".\n\nSimpsonovi jsou na Monster truck rally a tam jim auto zničí veliký robot. Následně skáče kaskadér přes bazén naplněný zvířaty, která ho můžou zranit nebo zabít. Například žraloky a krokodýli a lev. Kaskadér přes bazén přeskočí, ale následně se zraní. Bart se rozhodne skákat na svém skatebordu přes překážky. Poprvé skáče přes auto a skok se mu nepovede. Doktor se mu snaží další skákání vymluvit, ale Bart má svoji hlavu a skáče dál. Skoky se mu daří, ale dojdou mu nápady. Na školní exkurzi uvidí Springfieldskou rokli a rozhodne se přes ni skočit. Liza to řekne doma a Homer se ho snaží přemluvit. Bart přesto jede k rokli a chce skočit. Homer ho na poslední chvíli zastaví, ale sám sjede z kopce a skočí do propasti. Pád naštěstí přežije a vyvázne jen se škrábanci.\n"}
{"id": "766126", "url": "https://cs.wikipedia.org/wiki?curid=766126", "title": "Josef Reitmajer", "text": "Josef Reitmajer\n\nJosef Reitmajer (11. listopadu 1919 – ???) byl český a československý politik Komunistické strany Československa, poúnorový poslanec Národního shromáždění ČSR a Národního shromáždění ČSSR a ministr vlád Československa.\n\nZastával četné stranické posty. 10. sjezd KSČ ho zvolil za kandidáta Ústředního výboru Komunistické strany Československa. 11. sjezd KSČ a 12. sjezd KSČ ho ve funkci kandidáta ÚV KSČ potvrdil. Byl rovněž členem československých vlád. Ve vládě Antonína Zápotockého a Viliama Širokého a druhé vládě Viliama Širokého držel v letech 1953–1957 portfolio ministra hutního průmyslu a rudných dolů. Od roku 1957 pak byl ministrem těžkého průmyslu. Post si udržel i v následující třetí vládě Viliama Širokého až do roku 1963 (oficiálně ministerstvo těžkého strojírenství).\n\nByl rovněž členem nejvyššího zákonodárného sboru. Ve volbách roku 1954 byl zvolen za KSČ do Národního shromáždění ve volebním obvodu Český Těšín-Třinec. Mandát obhájil ve volbách v roce 1960 (nyní již jako poslanec Národního shromáždění ČSSR za Západočeský kraj). V parlamentu setrval až do konce funkčního období, tedy do voleb roku 1964.\n\n"}
{"id": "766130", "url": "https://cs.wikipedia.org/wiki?curid=766130", "title": "Raketová fotografie", "text": "Raketová fotografie\n\nRaketová fotografie nebo fotografie z raket je metoda pořizování fotografických snímků z ptačí perspektivy pomocí raket a je součástí fotografie ze vzduchu. Využívá se při ní specializované zařízení zvané fotografická raketa (fotoraketa). Podobně jako jiné specializace, vyžaduje raketová fotografie znalosti zvláštních fotografických technik. Raketa je vybavena speciálním fotoaparátem, často s různými objektivy a filmovými zásobníky.\n\nAmedee Denisse byl francouzský fotograf, pyrotechnik a vynálezce, který zkoumal možnosti fotografovat aparátem připevněným k raketě, aby mohl získat fotografické snímky i na velké vzdálenosti. V roce 1888 vyvinul raketu s fotoaparátem a padákem. Začala se psát historie žánru pojmenovaného „raketová fotografie“. Jednalo se o návrh fotoaparátu s dvanácti objektivy, který se připevňoval na špičku rakety. Poté, co byl film naexponován, měl být fotoaparát spuštěn na padáku na zem. Není však známo, zda byla tato raketa skutečně postavena.\n\nRaketovou fotografii později používal také fyzik Alfred Nobel v roce 1897. Uplatnit raketovou fotografii v praxi podle svých představ se mu však nikdy nepodařilo.\n\nV roce 1904 zkonstruoval raketu sloužící k fotografování ze vzduchu Němec Alfred Mann.\n\nPodle popisu z roku 1912 byl zespodu rakety - mající tvar \"dlouhé šipky opatřené na konci lopatkami\" - připevněn fotoaparát spolu s padákem. Raketa vystřelená do vzduchu vylétla do velké výšky, po dosažení určité hranice došlo k explozi, která způsobit spuštění závěrky fotoaparátu, který pořídil fotografii pozorované oblasti. Fotoaparát se snesl na padáku na zem, kde byl nepoškozený sebrán. Rakety mohly být využívány i v noci díky bleskovému prášku.\n\nRaketová fotografie byla použita v armádě Německého císařství k průzkumným účelům, a také během první balkánské války..\n\n"}
{"id": "766132", "url": "https://cs.wikipedia.org/wiki?curid=766132", "title": "Miloš Axman", "text": "Miloš Axman\n\nMiloš Axman (20. listopadu 1926 Litovel – 30. ledna 1990 Brno) byl český sochař, profesor, rektor AVU a politik Komunistické strany Československa.\n\nStudovat začal již za války na soukromé Škole umění ve Zlíně (1943–1947) u sochařů Vincence Makovského a Jana Kavana. Po studiích působil jako Kavanův asistent ve Zlíně a od roku 1952 působil na katedře teorie architektury a výtvarné výchovy FA VUT v Brně. Nejprve jako Makovského asistent a v letech 1962–1980 jako vedoucí. Mezitím od roku 1973 začal vyučovat také sochařství na pražské AVU, kde se roku 1976 stal rektorem a tuto funkci vykonával až do roku 1985.\nJeho dílo tvoří prakticky výhradně realistická figurální socha, která někdy akcentuje sociální rozměr (\"Dojička\", 1952), případně se jedná o monumentální pomníky připomínající důležité události, zejména z českých dějin (památník umučeným v Prlově, 1947, nebo z roku 1950 dva projekty pro památník osvobození v Praze \"14. říjen 1918\" a \"Dukelský bojovník\", socha Klementa Gottwalda v Kroměříži), případně pomníky různým osobnostem (Mikoláš Aleš, Václav Chad, Alois Jirásek (spolu s Makovským), Michelangelo).\n\nJe také autorem sochy \"Bratrství v boji\", která stojí před památníkem 2. světové války v Hrabyni poblíž Opavy.\n\nAngažoval se i politicky. Ve volbách roku 1971 byl zvolen za KSČ do Sněmovny lidu Federálního shromáždění za volební obvod Jihomoravský kraj. Mandát obhájil ve volbách roku 1976 (obvod Brno-město-severozápad) a ve FS setrval do konce funkčního období, tedy do voleb roku 1981.\n\n\n"}
{"id": "766133", "url": "https://cs.wikipedia.org/wiki?curid=766133", "title": "Ignác Rendek", "text": "Ignác Rendek\n\nIgnác Rendek (11. ledna 1920 – 30. května 2003) byl slovenský a československý politik Komunistické strany Slovenska, poúnorový poslanec Slovenské národní rady a Národního shromáždění ČSR a ministr vlád Československa.\nV letech 1946-1969 se uvádí jako člen Ústředního výboru Komunistické strany Slovenska.\n\nVe volbách roku 1948 byl zvolen do Slovenské národní rady. K roku 1954 se profesně uvádí jako vedoucí tajemník Krajského výboru KSS v Prešově. Ve volbách roku 1954 byl zvolen za KSS do Národního shromáždění ve volebním obvodu Vranov nad Topľou-Humenné. V parlamentu setrval až do konce funkčního období, tedy do voleb roku 1960.\n\nV roce 1956 se zapojil do debat okolo změn ústavy Československa, které mírně posilovaly pravomoce slovenských orgánů. Byl zpravodajem návrhu ústavních změn v Národním shromáždění. Ve svém projevu kritizoval nedávno předtím odsouzenou skupinu takzvaných \"buržoazních nacionalistů\" v rámci procesu s buržoazními nacionalisty. Argumentoval zároveň tím, že nyní, když byli buržoazní nacionalisté eliminováni, je možné přistoupit k jisté decentralizaci.\n\nZastával i vládní posty. Ve třetí vládě Oldřicha Černíka byl v letech 1969-1970 ministrem - předsedou Výboru pro ceny a předsedou Federálního cenového úřadu. Obě portfolia si udržel i v následující první vládě Lubomíra Štrougala v letech 1970-1971.\n\n"}
{"id": "766137", "url": "https://cs.wikipedia.org/wiki?curid=766137", "title": "Milena Minichová", "text": "Milena Minichová\n\nMilena Minichová (12. února 1982, Košice) je slovenská herečka a zpěvačka. Je známa především z českého seriálu Vyprávěj a slovenského Panelák, zpívá v kapele Milu and band.\n\nVystudovala Konzervatoř v Košicích (hudebně-dramatický odbor) 1996 − 2002, a v letech 2003 − 2007 studovala na Vysoké škole múzických umění v Bratislavě, kde získala titul Mgr. art.\n\n\n"}
{"id": "766145", "url": "https://cs.wikipedia.org/wiki?curid=766145", "title": "Bloch MB.200", "text": "Bloch MB.200\n\nBloch MB.200 byl francouzský bombardér 30. let 20. století navržený a vyrobený společností Societé des Avions Marcel Bloch. Jednalo se o dvoumotorový hornoplošník s pevným podvozkem. Pro francouzské letectvo bylo postaveno více než 200 strojů MB.200 a byl licenčně vyráběn i v Československu. Letoun byl brzy zastaralý a na počátku 2. světové války byl z velké části vyřazen ze služby.\n\nBloch MB.200 byl navržen v reakci na poptávku z roku 1932 na nový denní i noční bombardér pro francouzské letectvo. Tyto podmínky byly několikrát změněny, ale Marcel Bloch se jim vždy dokázal přizpůsobit. I díky tomu byla jeho konstrukce nakonec vybrána. Další výhodou bylo, že letoun byl konstrukčně a výrobně jednoduchý a tudíž se očekávala rychlá sériová výroba.\n\nLetoun byl hornoplošník celokovové konstrukce s trupem obdélníkového průřezu, poháněný dvojicí hvězdicových motorů Gnome-Rhône 14K s levotočivým a pravotočivým chodem. Letoun měl nezatahovatelný podvozek s ocasním kolem a uzavřený kokpit pro piloty. Obranné kulomety byly umístěny ve střeleckých věžích na nose, hřbetě a břiše letounu. Letoun měl v trupu osm komor pro letecké pumy, do kterých mohly být zavěšeny pumy do hmotnosti 100 kg. Dalších šest závěsů pro pumy se nacházelo pod trupem, na které mohly být umístěny bomby o hmotnosti 50, 100, 200 a 500 kg. Na křídla mohlo být zavěšeno až 10 osvětlovacích bomb o hmotnosti 10 kg.\n\nLetoun byl charakteristický nejen hranatým tvarem trupu, ale i liniemi vnějších výztuh, které pokrývaly nejen trup a křídla, ale i motorové gondoly a kryty kol.\n\nPrvní prototyp poprvé vzlétnul 26. června 1933. Letoun zdaleka nedosahoval požadované rychlosti, ale francouzské letectvo se rozhodlo tuto skutečnost tolerovat. Jako jeden z vítězných návrhů byl letoun objednán v počtu 25 kusů 1. ledna 1934 u společnosti Potez, dalším vybraným letounem byl větší Farman F.221. Letouny vstoupily do služby na konci téhož roku. Následovaly další objednávky a nakonec bylo letouny MB.200-BN4 \"(Bombardier de Nuit - Quadriplace)\" do konce roku 1935 vybaveno 12 francouzských perutí. Ve Francii bylo vyrobeno 208 letounů a to převážně v licenci u jiných výrobců (4× Bloch, 19x Breguet, 19x Loire, 45x Hanriot, 10x SNCASO a 111x Potez.\n\nLetouny MB.200 byly výrobně jednoduché a poměrně spolehlivé stroje, ale v překotném vývoji vojenských letounů těsně před vypuknutím 2. světové války velice rychle zastarávaly. K jejich hlavním nedostatkům patřila nízká rychlost, nedostatečná obranná výzbroj a slabý výkon motorů, který způsoboval, že letoun se neudržel ve vzduchu pouze s jedním motorem v chodu.\n\nUprostřed 30. let 20. století si Československo zvolilo letoun MB.200 jako součást modernizace svých leteckých sil. Ačkoliv byl vývoj letounu právě ukončen, velice rychle zastarával. Přesto se Československo z nedostatku času rozhodlo pro licenční výrobu těchto strojů, která probíhala v závodech Aero a Avia. Československé letouny, které v mnoha detailech nebyly zcela shodné s francouzskými stroji, nesly označení Aero MB-200. Po obsazení Československa nacistickým Německem přešly tyto stroje k Luftwaffe. Poslední tři z nich se nacházely ještě na výrobní lince.\n\nV době vypuknutí 2. světové války měla Francie k dispozici 92 strojů MB.200 v sedmi bombardovacích perutích (\"Groupe de Bombardement\"), které by však při případném střetnutí s nepřítelem měly jen mizivou naději na úspěch. Vyplývalo to i ze zkušeností 4 strojů dodaných v roce 1936 republikánům do Španělska. První dva stroje byly dodány vládní straně z Francie vzdušnou cestou 20. srpna 1936,další dva následovly v demontovaném stavu. Proto v době napadení Francie v roce 1940 sloužily tyto letouny již jen u školních jednotek.\n\nPo československých letounech získalo nacistické Německo v roce 1940 i některé stroje francouzské. U Luftwaffe tyto stroje sloužily jen k výcviku a již v roce 1940 začaly být vyřazovány. Některé z těchto letounů byly předány do Bulharska pod přezdívkou Buchal, ustašovského Chorvatska a Rumunska. Vichistická Francie použila zbývající letouny MB.200 proti Spojencům při tažení v Sýrii v roce 1941, přičemž podnikly alespoň jeden denní nálet proti britským plavidlům.\n\nMB.200.01\nMB.200-BN4\nMB.201\nMB.202\nMB.203\nAero MB-200\n\n\"Technické údaje pocházejí z publikace „Letadla 1939-45: Stíhací a bombardovací letadla Francie a Polska“\".\n\n\n\n\n Bulharsko\n Československo\n Francie\n Chorvatsko\n Německo\n Rumunsko\n Slovenský stát\n Španělsko\n\n\n\n"}
{"id": "766146", "url": "https://cs.wikipedia.org/wiki?curid=766146", "title": "Ludmila Režná-Václavíková", "text": "Ludmila Režná-Václavíková\n\nLudmila Režná-Václavíková, rozená Ludmila Režná (2. srpna 1906 Habrovany – ???), byla česká a československá politička Komunistické strany Československa a poúnorová poslankyně Národního shromáždění ČSR.\nVe volbách roku 1954 byla zvolena za KSČ do Národního shromáždění ve volebním obvodu Gottwaldov-město. V Národním shromáždění zasedala až do konce jeho funkčního období, tedy do voleb v roce 1960.\n\nK roku 1954 se uvádí jako obyvatelka obce Habrovany, profesí bývalá dělnice ve firmě Baťa. Narodila se v Habrovanech (místní část Cikánov) v domě čp. 85. K roku 1954 se profesně zmiňuje jako instruktorka šicích dílen národního podniku Svit (bývalá firma Baťa).\n\n"}
{"id": "766148", "url": "https://cs.wikipedia.org/wiki?curid=766148", "title": "Antonín Sucharda", "text": "Antonín Sucharda\n\nAntonín Sucharda (3. října 1854 Mříčná – 20. února 1907 Praha ) byl profesor matematiky na brněnské české technice, rektor v letech 1903–1904.\nNavštěvoval nejprve v letech 1866-69 reálku ve Dvoře Králové, pak vyšší reálku v Kutné Hoře, kterou ukončil v roce 1872 s výborným prospěchem. Léta 1872-75 strávil jako posluchač vodního a silničního stavitelství na českém polytechnickém ústavu v Praze, kde se připravoval na dráhu středoškolského učitele matematiky a deskriptivní geometrie. Současně ve školním roce 1874-75 navštěvoval i matematické přednášky Em. Weyra a F. J. Studničky na pražské univerzitě. Od roku 1875 pracoval pět let jako asistent deskriptivní geometrie na pražské polytechnice u profesora F. Tilšera, kterého ve školním roce 1879-80, když byl F. Tilšer říšským poslancem a většinu času trávil ve Vídni, při přednáškách zastupoval. Během těchto pěti let se také podrobil zkoušce učitelské způsobilosti (1878) a získal aprobaci k vyučování matematiky a deskriptivní geometrie na reálných školách. V roce 1880 přijal místo pomocného učitele na vyšším reálném gymnáziu v Táboře, kde byl roku 1885 jmenován skutečným učitelem a v roce 1888 profesorem. V 80. letech 19. století za podpory různých spolků podnikl studijní cestu do Göttingenu, o prázdninách roku 1890 a 1894 pobýval za účelem studia v Mnichově a v době, kdy už byl profesorem na brněnské technice, si vyžádal dovolenou a odjel do Paříže a Štrasburku (školní rok 1898-99).\n\nJmenování středoškolským profesorem na gymnáziu následovalo v roce 1890, kdy byl zároveň převeden na reálné gymnázium do Prahy. V dalším roce však byl na vlastní žádost přeložen na jinou pražskou střední školu, a to na reálku v Ječné ulici, kde učil do roku 1900. V Praze byl Antonín Sucharda v centru veškerého českého matematického dění a nic mu nebránilo v dalším rozvoji. Nejprve si řádně doplnil vzdělání; ve 35 letech jako externista složil maturitu na gymnáziu (Sucharda v roce 1889 vykonal maturitu na gymnáziu ve Dvoře Králové) a po osm semestrů (v letech 1891-94) navštěvoval matematické, fyzikální a filozofické přednášky na univerzitě, aby mohl být roku 1893 promován doktorem filozofie.\n\nRoku 1898 se habilitoval na české univerzitě pro „novější geometrii se zřetelem k metodám deskriptivní geometrie“. O dva roky později byla jeho vědecká i učitelská práce oceněna tím, že byl jmenován mimořádným profesorem matematiky na České vysoké škole technické Františka Josefa I. v Brně. Ani na řádnou profesuru nečekal dlouho. Řádným profesorem matematiky byl jmenován v roce 1902. Ve školním roce 1901–02 byl děkanem odboru strojního a elektrotechnického inženýrství a ve školním roce 1903-04 byl rektorem brněnské techniky. Kvůli špatnému zdravotnímu stavu od dubna roku 1904 neučil, v roce 1906 odešel do penze a o rok později zemřel.\n\nV roce 1894 ho jmenovala Česká akademie dopisujícím členem, od roku 1900 se stal mimořádným členem Královské české společnosti nauk.\n\nAntonín Sucharda je autorem více než 40 prací věnovaných různým oblastem geometrie (teorie algebraických křivek, kuželosečky, translační plochy, ap.)\n\n\n"}
{"id": "766150", "url": "https://cs.wikipedia.org/wiki?curid=766150", "title": "Jan Rovný", "text": "Jan Rovný\n\nJan Rovný (* 19. října 1924 Praha) byl český a československý politik Československé strany lidové a poúnorový poslanec Národního shromáždění ČSR.\nPocházel z chudé rodiny. Po absolvování obecné školy a reálného gymnázia byl v roce 1942 totálně nasazen. Roku 1943 byl přesunut do Drážďan, kde byl roku 1944 zatčen a odsouzen pro „škůdcovství na majetku Říše“. Po válce se vrátil do Československa a v létě roku 1945 odešel do pohraničí. Usadil se v Karlových Varech, kde pracoval na poštovním úřadě. Od roku 1946 byl členem ČSL. V letech 1949-1951 zastával post finančního referenta KNV v Karlových Varech. V roce 1952 byl krajským tajemníkem ČSL a v letech 1952-1954 referentem pracovních sil KNV Karlovy Vary.)\n\nVe volbách roku 1954 byl zvolen za ČSL poslancem ve volebním obvodu Karlovy Vary. V Národním shromáždění zasedal až do konce jeho funkčního období, tedy do voleb v roce 1960.\n\nK roku 1954 se profesně uvádí jako poštovní úředník. Během výkonu poslaneckého mandátu se stal zástupcem vedoucího pobočky cestovní kanceláře \"Turista\" v Karlových Varech. V roce 1960 již nekandidoval a odešel z veřejného života.\n\n"}
{"id": "766151", "url": "https://cs.wikipedia.org/wiki?curid=766151", "title": "Není ryba jako ryba", "text": "Není ryba jako ryba\n\nNení ryba jako ryba je jedenáctý díl druhé řady amerického animovaného seriálu Simpsonovi. Díl měl premiéru 24. ledna 1991.\n\nSimpsonovi jsou v japonské restauraci. Homer jí jídlo za jídlem, ale pořád má pocit, že neokusil všechno. Tak si dá specialitu takifugu, která se musí speciálně nakrájet, jinak je jedovatá. Rybu nedělá šéfkuchař, ale jen jeho pomocník. Homer jídlo sní a o ničem. Poté přijde šéfkuchař a řekne Homerovi, že mohl být otráven. Lékařské vyšetření potvrdí, že může být otráven. Homerovi tedy zbývá dvaadvacet hodin života (dvě hodiny z čtyřiadvaceti už vyčerpal). Homer si udělá seznam toho co má udělat. Nahraje kazetu pro svou dceru Maggie a poslechne si hrát Liíu na saxofon. Poté se usmíří s otcem. Ten chce, aby byl ještě s ním. Homer s ním je moc dlouho a tak spěchá domů. Jede co nejrychleji. Jenže Homera chytne policie a musí být zaplacena kauce. Zavolá Barneyovi a ten mu je dá. Homer doma nemůže usnout a tak jde do přízemí. Tam poslouchá kazetu \"Starý zákon\" (namluvil Larry King) a usíná. Ráno naleznou Homera na křesle. Zjistí že je ještě živý a tedy že nebyl otráven.\n"}
{"id": "766154", "url": "https://cs.wikipedia.org/wiki?curid=766154", "title": "Sven Nys", "text": "Sven Nys\n\nSven Nys (psáno též Sven Nijs, * 17. června 1976, Bonheiden) je belgický cyklokrosař, dvojnásobný mistr světa a sedminásobný vítěz světového poháru.\n\nV roce 2005 v Sankt Wendelu vyhrál Mistrovství světa v cyklokrosu mužů. Svůj druhý titul mistra světa získal 2. února 2013 v americkém městě Louisville, když za mimořádně nepříznivých povětrnostních podmínek ve finiši porazil svého krajana Klaase Vantornouta o dvě sekundy.\n\nJe osminásobným mistrem Belgie a sedminásobným vítězem Světového poháru. V roce 2008 byl zvolen belgickým sportovcem roku.\n\nVěnuje se také závodům na horském kole, v letech 2005 a 2007 vyhrál národní šampionát a na olympiádě v Pekingu skončil na devátém místě.\n\nS manželkou a synem bydlí v obci Baal nedaleko Tremelo, proto má přezdívku \"Kanibaal van Baal\".\n"}
{"id": "766155", "url": "https://cs.wikipedia.org/wiki?curid=766155", "title": "Juraj Rusnák", "text": "Juraj Rusnák\n\nJuraj Rusnák (28. listopadu 1914 – ???) byl slovenský a československý politik Komunistické strany Slovenska a poúnorový poslanec Národního shromáždění ČSR.\nVe volbách roku 1954 byl zvolen za KSS do Národního shromáždění ve volebním obvodu Michalovce. V parlamentu setrval až do konce funkčního období, tedy do voleb roku 1960. K roku 1954 se profesně uvádí jako traktorista STS.\n\n"}
{"id": "766157", "url": "https://cs.wikipedia.org/wiki?curid=766157", "title": "Mistrovství světa v házené žen 1971", "text": "Mistrovství světa v házené žen 1971\n\n4. mistrovství světa v házené proběhlo ve dnech 11. – 19. 12. 1971 v Nizozemsku.\n\nTurnaje se zúčastnilo devět týmů rozdělených do tří tříčlenných skupin, z nichž první dva postoupili do semifinálových skupin. Vítězové semifinálových skupin hráli finále, týmy na druhém místě hrály o třetí místo a týmy na třetím místě o páté místo. Týmy, které v základních skupinách skončily na třetím místě hrály o 6. - 9. místo.\n\n NDR - Jugoslávie 11:8 (5:4)\n\n19. prosince 1971 - Arnhem\n Maďarsko - Rumunsko 12:11 2pp (5:6, 9:9, 10:10)\n\n19. prosince 1971 - Arnhem\n\n SRN - Dánsko 13:9pp (3:5, 9:9)\n\n19. prosince 1971 - Arnhem\n1. NDR\n\n2. Jugoslávie\n3. Maďarsko\n"}
{"id": "766158", "url": "https://cs.wikipedia.org/wiki?curid=766158", "title": "Není kouře bez tance", "text": "Není kouře bez tance\n\nNení kouře bez tance (v originále \"Smoke on the Daughter\") je 15. díl 19. řady amerického animovaného seriálu \"Simpsonovi\". Scénář napsal Billy Kimball. Premiéru měl díl v USA 30. března 2008 na stanici FOX. Českou premiéru měl díl 30. března 2009.\n\nVe Springfieldu začínají lekce baletu. Marge chtěla být od malička baletkou, a tak se přihlásí. Marge nevezmou, ale vezmou Lízu. Líze oproti ostatním balet moc nejde. Ostatní baletky kouří. Lize začne balet jít poté, co dýchá kouř z cigaret, které kouří baletky o přestávkách. Homer to zjistí a chce jí zakázat balet. Homer má maso ve sklepě, ale většinu mu vezmou mývali. Homer je chce vyhubit, ale zjistí že jsou jejich rodině podobní. Liza má mít baletní představení. Homerův mýval ukradne baletkám cigarety. Poté byly baletky nemotorné a chtěly kouřit.\n"}
{"id": "766159", "url": "https://cs.wikipedia.org/wiki?curid=766159", "title": "Kostel svatého Jiljí (Svitavy)", "text": "Kostel svatého Jiljí (Svitavy)\n\nŘímskokatolický kostel svatého Jiljí ve Svitavách, který slouží jako hřbitovní, je nejstarší kostel v tomto městě. Byl založen litomyšlskými premonstráty kolem roku 1170 na levém břehu řeky Svitavy. Původně románská stavba prošla ve druhé polovině 17. století zásadní přestavbou v raně barokním slohu. Kostel je chráněn jako kulturní památka České republiky.\n\n"}
{"id": "766163", "url": "https://cs.wikipedia.org/wiki?curid=766163", "title": "Rytmistr", "text": "Rytmistr\n\nRytmistr byla hodnost důstojníka jízdy, vozatajstva nebo četnictva, odpovídající hodnosti kapitána.\n\nTato hodnost se používala dříve v rakousko-uherské, německé a jiných armádách, ne však v armádě československé ani u československého četnictva.\n\nV armádě rakousko-uherské a německé odpovídala hodnosti hejtmana.\n\n\n"}
{"id": "766164", "url": "https://cs.wikipedia.org/wiki?curid=766164", "title": "Barbas", "text": "Barbas\n\nBarbas je francouzská obec v departmentu Meurthe-et-Moselle v regionu Grand Est. Leží 36 kilometrů od Lunéville. Protéká jí potok Vacon.\n\nV letech 1914 až 1918 byla obec pobořena.\n\n\n\"Počet obyvatel\"\n\n"}
{"id": "766166", "url": "https://cs.wikipedia.org/wiki?curid=766166", "title": "Městské opevnění (Svitavy)", "text": "Městské opevnění (Svitavy)\n\nMěstské opevnění byla součást obrany města Svitavy, stejně tak jako některé kostely. Byly postaveny po roce 1389 na příkaz olomouckého biskupa Mikuláše. Dnes je zachována jen část hradeb s baštou, která je chráněna jako kulturní památka České republiky.\n\n"}
{"id": "766168", "url": "https://cs.wikipedia.org/wiki?curid=766168", "title": "IPad 2", "text": "IPad 2\n\niPad 2 je druhá generace tabletu iPad. Slouží především jako platforma pro audiovizuální média, včetně knih, časopisů, filmů, hudby, her, prezentace a prohlížení webových stránek. Je k dispozici v černé nebo bílé barvě. iPad 2 má lithium-iontovou baterii, která vydrží až 10 hodin. Nová verze tabletu disponuje dvoujádrovým procesorem Apple A5 a dvěma kamerami, a to VGA vpředu a 720p vzadu.\n\nSpolečnost Apple představila tento tablet 2. března 2011 a začal se prodávat na internetových stránkách a obchodech od 11. března 2011.\n\nApple začal prodávat iPad 2 na svých internetových stránkách dne 11. března 2011 a ve svých prodejnách v USA. Mnoho obchodů ve velkých městech, jako je New York, mělo vyprodáno během několika hodin. IPad 2 byl zveřejněn mezinárodně v 25 dalších zemích 25. března 2011, včetně Austrálie, Rakouska, Belgie, Kanady, České republiky, Dánska, Finska, Francie, Německa, Řecka, Islandu, Itálie, Irska, Lucemburska, Maďarska, Mexika, Nizozemí, Nového Zélandu, Norska, Polska, Portugalska, Španělska, Švédska, Švýcarska a Velké Británie. Společnost Apple oznámila, že iPad 2 bude vydán v Hong Kongu, Japonsku, Jižní Koreji, Singapuru, Malajsie a dalších zemí až v dubnu 2011. Prodej v Japonsku byl 25. března odložen kvůli zemětřesení a tsunami, která zasáhla celý národ 11. března 2011.\n\niPad 2 používá iOS 6.1.3 software, který byl zveřejněn 3. května 2013. Podporuje také nejnovější iOS 9.3.5 IPad 2 také přináší novou aplikaci Photo Booth, ve které mohou uživatelé pořizovat fotografie a v jednom okamžiku provádět jejich korekci. Do iPadu je možné nainstalovat nesčetné množství aplikací, které je možné zakoupit a nebo zdarma stáhnout na App Store, jenž je webovým portálem zajišťující softwarovou podporu.\n\niPad 2 obsahuje nový procesor A5, přední a zadní kameru a tříosý gyroskop. Některé součásti musely být zmenšeny, aby se do ultratenkého těla iPadu 2 vešly.\n\nPůvodní i nová verze tabletu iPad má čtyři ovládací prvky včetně tlačítka pro návrat na domovskou obrazovku, které je umístěno pod displejem. Zbylé tři plastové přepínače na boku slouží pro zapnutí a vypnutí zařízení režim, ovládání hlasitosti a třetí spínač pro deaktivaci rotace obrazovky a tichý režim.\n\niPad 2 disponuje dobíjecí lithium-iontovou polymerovou baterií, která má výdrž 10 hodin, stejně jako Ipad první generace. Nabíjí se přes USB rozhraní. Baterie je široka 2,5 mm tedy o 59% menší než původní baterie s třemi buňkami místo dvou.\n\nTablet je vybaven dvěma kamerami (přední a zadní), které umožňují FaceTime videohovory s iPhone 4, se čtvrtou generací iPod Touch a Macintosh s Mac OS X 10.6.6 nebo novější, který je vybaven webovou kamerou. Čelní kamera má rozlišení 0,3 MP a natáčí video ve VGA kvalitě (30 snímků/sec.). Druhá kamera, umístěná na zadní straně tabletu má rozlišení 0,7 MP a je schopna natáčet video v rozlišení 720p HD (30 snímků/sec.) spolu s 5 násobným digitálním zoomem. Obě kamery pracují s poměrem stran obrazu 4:3. Zadní kamera natáčí video v širokoúhlém formátu 16:9 tak, aby odpovídala standardu 720p.\n\nDo iPadu 2 byl přidán Dual Core procesor Apple A5. Apple tvrdí, že zdvojnásobuje rychlost zpracování a má grafické zpracování, které je až devětkrát rychlejší než předchozí iPad.\n"}
{"id": "766170", "url": "https://cs.wikipedia.org/wiki?curid=766170", "title": "Benčo Obreškov", "text": "Benčo Obreškov\n\nBenčo Obreškov (27. dubna 1899 Karnobat – 8. dubna 1970 Sofie) byl bulharský malíř. Po Sofijské akademii umění studoval malířství v Drážďanech u Oskara Kokoschky, od něj přinesl myšlenky expresionismu do Bulharska. V Paříži studoval u Antoina Bourdelle. Seznámil se s Henri Mattisem a a nechal se silně ovlivnit pařížskou školou. Jeho Portrét dámy získal první cenu na Mezinárodní výstavě v Paříži roku 1937.\n"}
{"id": "766172", "url": "https://cs.wikipedia.org/wiki?curid=766172", "title": "Jan Vrbka", "text": "Jan Vrbka\n\nJan Vrbka (28. srpna 1942 Jevíčko – 22. května 2017 Brno) byl profesorem pro obor mechanika na Fakultě strojního inženýrství Vysokého učení technického v Brně a rektorem VUT v letech 2000–2006. Patřil mezi uznávané odborníky v oboru mechaniky těles, a to především v oblasti mezních stavů, plasticity, mechaniky kompozitů a aplikací metody konečných prvků. Významných úspěchů dosáhl v oblasti návrhu a analýz lisovnic pro extrémě vysoké tlaky, které se užívají při výrobě umělých diamantů.\n\nPo maturitě na Jedenáctileté střední škole v Jevíčku(dnešní Gymnázium Jevíčko) začal v roce 1959 studovat na strojní fakultě VUT, kde pak v roce 1964 dokončil studium oboru tepelných energetických zařízení. Poté pět let pracoval jako pevnostní výpočtář v oddělení konstrukce a výpočtů spalovacích turbín v První brněnské strojírně. V letech 1967-1972 vystudoval při zaměstnání fyziku na Přírodovědecké fakultě UJEP v Brně (dnešní Masarykova univerzita). V lednu roku 1969 nastoupil na Strojní fakultě VUT na tehdejší Katedře technické mechaniky, pružnosti a pevnosti jako odborný asistent. V letech 1972/1973 pak strávil deset měsíců na stipendijním pobytu na Technické univezitě v Hannoveru (dnešní Gottfried Wilhelm Leibniz Universität).\n\nV roce 1977 mu byla udělena vědecká hodnost CSc. v oboru mechaniky tuhých a poddajných těles a prostředí na základě disertační práce \"Šíření napěťových vln ve válcové tyči z polykrystalického materiálu\", v roce 1978 mu byl udělen titul RNDr. v oboru aplikovaná fyzika a poté v roce 1992 vědecká hodnost DrSc. V roce 1983 byl jmenován docentem a v roce 1993 profesorem pro obor mechanika. V letech 1994-2000 byl po dvě funkční období děkanem Fakulty strojního inženýrství a poté od roku 2000 do roku 2006 po dvě funkční období rektorem VUT. Následně v letech 2006-2009 působil jako ředitel Ústavu transferu technologií VUT v Brně. Poté ještě pokračoval v pedagogické činnosti na FSI VUT.\n\nProfesor Vrbka byl členem European High Pressure Research Group, Gesselschaft für Angewandte Mathematik und Mechanik, International Association for the Advancement of High Pressure Science and Technology a České společnosti pro mechaniku. Také působil v redakcích vědeckých časopisů Computer Assisted Mechanics and Engineering Sciences, Engineering Review, Strojnický časopis a Inženýrská mechanika.\n\nProfesoru Vrbkovi byla udělena medaile Georgia Agricoly (VŠB-TU Ostrava, 2002), medaile Johanna Josepha rytíře z Prechtlu (TU Wien, 2005) a Zlatá medaile VUT (2006). Čestný doktorát obdržel na Technické univerzitě v Košicích (2002) a na Státní technické univerzitě Iževsk v Rusku (2006).\n\n\n"}
{"id": "766173", "url": "https://cs.wikipedia.org/wiki?curid=766173", "title": "LOL (Laughing Out Loud)", "text": "LOL (Laughing Out Loud)\n\nLOL (Laughing Out Loud) je francouzská filmová komedie z roku 2008 režírovaná Lisou Azuelos. Hlavní role se ujala Sophie Marceau, která hraje matku dívky jménem \"Lola\", jenž všichni známí přezdívají \"Lol\". Je jí 16 a její život je rozdělen mezi studiemi na prestižní francouzské střední škole, tajným deníčkem, jejími přáteli, jejím klukem, jejími rozvedenými rodiči, drogami a její sexualitou. Tento film je remakem filmu \"Večírek\" z roku 1980, ve kterém Sophie Marceau nehrála matku, ale právě onu dospívající dceru.\n\nSophie Marceau - Anne, matka Loly\nChrista Theret - Lola\nJérémy Kapone - Maël, kluk Loly\nAlexandre Astier - Alain, otec Loly\nJocelyn Quivrin - Lucas, přítel Anne\nLou Lesage - Stephane, kamarádka Loly\nMarion Chabassol - Charlotte, kamarádka Loly\nFélix Moati - Arthur, ex-přítel Loly\n\nRemake tohoto filmu s názvem LOL bude vypuštěn roku 2012. Budou v něm hrát hvězdy jako např. Demi Moore, Miley Cyrus, Ashley Greene a Adam Sevani.\n"}
{"id": "766174", "url": "https://cs.wikipedia.org/wiki?curid=766174", "title": "Kanton Morsang-sur-Orge", "text": "Kanton Morsang-sur-Orge\n\nKanton Morsang-sur-Orge je francouzský kanton v departementu Essonne v regionu Île-de-France. Vznikl 24. ledna 1985.\n"}
{"id": "766176", "url": "https://cs.wikipedia.org/wiki?curid=766176", "title": "Kanton Ris-Orangis", "text": "Kanton Ris-Orangis\n\nKanton Ris-Orangis je francouzský kanton v departementu Essonne v regionu Île-de-France. Vznikl 22. července 1967.\n"}
{"id": "766177", "url": "https://cs.wikipedia.org/wiki?curid=766177", "title": "Kanton Grigny", "text": "Kanton Grigny\n\nKanton Grigny je francouzský kanton v departementu Essonne v regionu Île-de-France. Vznikl 24. ledna 1985.\n"}
{"id": "766180", "url": "https://cs.wikipedia.org/wiki?curid=766180", "title": "Kanton Mennecy", "text": "Kanton Mennecy\n\nKanton Mennecy je francouzský kanton v departementu Essonne v regionu Île-de-France. Vznikl 22. července 1967.\n"}
{"id": "766183", "url": "https://cs.wikipedia.org/wiki?curid=766183", "title": "Fulton (Missouri)", "text": "Fulton (Missouri)\n\nFulton je okresním městem v okresu Callaway County, ve státě Missouri, v USA.\nJe součástí metropolitní oblasti města Jefferson City. V roce 2010 zde žilo 12 790 lidí. Město bylo pojmenováno po Robertu Fultonovi.\n\nWinston Churchill zde v roce 1946 na fultonské univerzitě Westminster College pronesl svůj slavný projev \"Sinews of Peace\" (Opory míru), též známý jako Fultonský projev. V něm použil termín železná opona, který se celosvětově ujal pro popis stavu rozdělení poválečného světa pomyslnou i fyzickou hranicí mezi dvěma supervelmocemi USA a SSSR.\n"}
{"id": "766184", "url": "https://cs.wikipedia.org/wiki?curid=766184", "title": "Katawa Shoujo", "text": "Katawa Shoujo\n\nKatawa Shoujo (japonsky かたわ少女, \"Katawa Šódžo\") je vizuální román s prvky erogé od studia Four Leaf Studios. Vypráví příběh chlapce jménem Hisao, u kterého je objevena vrozená srdeční vada. Je přeložen na novou střední školu, kde potká několik spolužákyň s různými postiženími a začne s nimi vztah. Hra vznikla podle návrhu japonského dódžinši umělce Raita, který byl od roku 2007 rozvíjen skupinou nadšenců z imageboardu 4chan. Titul byl vydán 4. ledna 2012 zdarma. Šíří se oficiálně pomocí P2P sítí. Oficiální web je v češtině, hra samotná zatím lokalizaci nenabízí.\n\nHisao se dostal na několik měsíců do nemocnice poté, co utrpěl infarkt a byla u něj diagnostikována srdeční arytmie. Musí přejít na novou střední školu Yamaku, kde je pod zdravotním dohledem. Je zařazen do třídy 3-3 a ačkoli ze začátku má problém se se svou situací smířit, brzy si najde nové přátele.\n\nI přesto, že má obě nohy amputované pod koleny, je Emi jedna z nejveselejších a nejlehkovážnějších dívek nejen ve škole, ale možná i na celém světě. Emi nepropadla zoufalství ani po nehodě, která ji stála obě její nohy, a spíše než jako překážku vidí své postižení jako dar, který jí umožnil vyniknout v běžeckém týmu.\n\nJako dítě utrpěla Hanako traumatickou zkušenost, která zanechala její život v troskách. Její otec zemřel při nešťastném požáru jejich domu a tento požár také Hanako navždy zohyzdil. Hanako je teď velice odtažitá a straní se ostatních lidí až do té míry, že začíná panikařit při jakékoli známce sociálního kontaktu. Její jedinou kamarádkou, které opravdu důvěřuje, je Lilly, která Hanako ochraňuje od té doby, co se navzájem poznaly.\n\nLilly je nevidomá od narození, ale je velmi starostlivá, zodpovědná a přátelská – přesný protějšek Hanako, své nejlepší kamarádky, se kterou sdílí nejen téměř mateřský vztah, ale i spoustu volného času stráveného společně pitím čaje. Ve škole je pilnou studentkou, jejíž sebedůvěra jí pomáhá v roli předsedkyně třídy 3-2.\n\nJelikož má místo rukou jen pahýly kvůli vrozené vadě a následné operaci, používá Rin své nohy a občas ústa ke všemu, včetně malování. Rin ve škole nosí chlapeckou uniformu, protože kvůli jejímu postižení je pro ni obtížné nosit sukni. Rinina tvořivost se vyrovná jen jejímu smyslu pro filozofično: Rin se nestydí občas ztratit v myšlenkách a dát průchod abstraktním ideám o člověku, vesmíru a ostatních věcech.\n\nShizune je od narození hluchá a komunikuje pomocí znakové řeči. Se svou neústupností a silnou vůlí je Shizune vůdcovský typ. Je předsedkyní studentské rady a předsedkyní třídy 3-3. Její nejlepší kamadádkou je Misha, která pro Shizune překládá konverzaci do znakové řeči.\n\nMisha je Shiznunina tlumočnice a členka studentské rady. Misha je vždy veselá, má vlasy přebarvené narůžovo a snaží se Hisaa dostat do studentské rady.\n\n"}
{"id": "766187", "url": "https://cs.wikipedia.org/wiki?curid=766187", "title": "Jakub Nepraš", "text": "Jakub Nepraš\n\nJakub Nepraš (* 6. března 1981, Praha) je vizuální umělec kombinující média video a sochu. Svá díla vystavuje po celém světě. Je držitelem několika mezinárodních uznání.\n\nJakub Nepraš, narozen v Praze, kde také tvoří. Multimediální umělec využívající nejmodernější technologie k vytváření svých video koláží.\n\nVěnuje se hlavně novým médiím a technologiím, pomocí kterých modeluje své videokoláže, na nichž ukazuje svět jako zvláštní organismus, který je plný komplikovaných vztahů.\n\nPro Nepraše je typický široký záběr zpracovávaných témat. Jedním z jeho počinů je věž, umístěná nedaleko Prahy, v lese pod ochranou stromů. Zde také tvoří a nejenom on. Jakub ji začal stavět v jedenácti letech a dodnes ji využívá nejen jako svůj kompenzátor vyrovnávající přetlak moderní civilizace. Přichází zde na jiné myšlenky, získává odstup nadhled a relaxuje zde. V areálu věže pořádá soukromé večírky a workshopy. Diplomovou práci, videokoláž Babylonská rostlina, dokončoval právě zde.\n\nJakubova videa jsou sestříhaná z časosběrného natáčení z různých prostředí, dále jsou animačně upravena a doplněna zvukovou složkou. Výsledné videoinstalace jsou ve vysokém rozlišení, propojují několik projekcí v jeden obraz na principu koláže. Ta je promítána na plochy a materiály, které svým tvarem a strukturou vymezují prostor obrazu. V těchto videomalbách, které autor nazval Kultury (podle bakteriálních kultur) jsou záměrně použity přirozené pohyby, barvy, asociace a symboly. To vše je natočeno v situaci, která je vytrhnuta, ze svého prostředí a přenesena na projekční plochu. Syntézou těchto spolu komunikujících obrazů, se divákovi naskytne podívaná, která ho vytrhává z povrchnosti celku a skrze poznaný detail se s dílem ztotožňuje a tím si uvědomuje funkčnost a propojenost sama sebe potažmo celého světa.\n\nVideomapping s názvem Kultury prezentoval přímo na vchodu do divadla Laterna magika.\nV galerii Trafačka Jakub Nepraš spolupracuje s dalšími výtvarníky, jako jsou např. Jan Kaláb, Michal Cimala, Martin Káňa\nDalší instalace „Plavci v metru“ byl Jakubův projekt, který byl puštěný na kontrolních obrazovkách v Pražských stanicích metra. Sportovní plavci zde plavali v kolejišti, místo projíždějících vlaků.\nSvá díla promítá s oblibou ve veřejném prostoru.\nVystavuje už od roku 1992. Držitel několika mezinárodních uznání. Vystavoval například ve Florencii, Šanghaji, Lisabonu, Paříži, New Yorku, nebo v Portu. Babylonská rostlina získala druhé místo v Essl Award 2007, (cena udělovaná prostřednictvím sbírky moderního umění Agnes a Karlheinze Esslových a jejich společnosti BauMax). Jako čerstvý absolvent AVU získal v roce 2007 hlavní cenu mezinárodního uměleckého veletrhu Arte Fiera Bologna.\n\n\n\n\n\n\nMuseum, Nanjing, CN\n\nMinneapolis, MN, USA\n\n\n\n\n\n"}
{"id": "766189", "url": "https://cs.wikipedia.org/wiki?curid=766189", "title": "Nukleoprotein", "text": "Nukleoprotein\n\nNukleoprotein je jakýkoliv protein, který váže DNA (tzv. deoxyribonukleoprotein, DNP) nebo RNA (ribonukleoprotein, RNP). K nukleoproteinům tak patří všechny DNA vazebné proteiny, jako jsou různé transkripční faktory či třeba histony. Ke známým RNA vazebným nukleoproteinům patří snRNP a snoRNP komplexy.\n\nMimo to se termín „nukleoprotein“ hojně používá i ve virologii. Jednoduché virové částice mnohdy nejsou téměř nic jiného než komplexy nukleoproteinů, tedy bílkovin vázajících virovou RNA nebo DNA. U složitějších virů je nukleoproteinem myšlen ten protein, který se nabaluje na genom a vytváří tak vnitřní „core“ (angl. „core“ = jádro) virové částice. U viru chřipky se např. tento protein označuje jako influenza virus nukleoprotein a mimo to, že váže genomovou RNA, se také účastní stavby transkriptázového komplexu.\n"}
{"id": "766191", "url": "https://cs.wikipedia.org/wiki?curid=766191", "title": "Foldit", "text": "Foldit\n\nFoldit je multiplatformní on-line počítačová hra, jejíž náplní je skládání bílkovin. Je součástí výzkumného projektu Washingtonské univerzity a jejím cílem je pomocí různých pomocných metod vytvořit co nejlepší struktury vybraných bílkovin. Nejpovedenější výsledky jsou následně zkoumány výzkumníky, kteří ověří, jestli odpovídají strukturám bílkovin v přírodě. Vědci poté mohou výsledků využít např. k léčení nemocí a k biologickým inovacím. Pro akademické a nekomerční účely je hra dostupná jako freeware.\n\nZa jejím vznikem stojí výzkumník v oblasti bílkovin David Baker, který již dříve vytvořil projekt Rosetta@home, jehož cílem je také vyřešit struktury bílkovin, ale pomocí počítačů. Když si Baker uvědomil, že lidé by mohli tuto činnost provádět lépe, spolu s kolegy z Washingtonské univerzity vyvinul právě hru Foldit. Její betaverzi vydali v květnu 2008 a od té doby ji hrálo více než 46 000 uživatelů.\n\nV roce 2011 se hráčům hry Foldit podařilo rozluštit krystalickou strukturu retrovirální proteázy Mason-Pfizerova opičího viru (M-PMV), který způsobuje AIDS u opic. Správný 3D model tohoto enzymu zvládli vytvořit za tři týdny, vědci se přitom tímto problémem zabývali přes patnáct let. Hráči obdrželi několik modelů proteinu získaných pomocí NMR spektroskopie. Hráči postupně vylepšovali svůj model proteázy tak, aby co nejlépe seděl na NMR modely. Autoři studie popisují několik klíčových změn, které provedli zcela konkrétní hráči Folditu. Nakonec byla kompatibilita s NMR modely tak vysoká, že bylo možno prohlásit navrženou strukturu v podstatě za správnou. Přesnou krystalovou strukturu proteázy pak již na základě jejich výsledku dohledali odborníci, k čemuž už jim postačovalo jen několik hodin.\n\n"}
{"id": "766193", "url": "https://cs.wikipedia.org/wiki?curid=766193", "title": "Švanda dudák (Bendl)", "text": "Švanda dudák (Bendl)\n\n\"Možná jste hledali Švanda dudák (časopis)\"\nŠvanda dudák je kantáta českého skladatele Karla Bendla z roku 1880 na slova českého básníka Jaroslava Vrchlického, sestavená na námět hry Josefa Kajetána Tyla \"Strakonický dudák aneb Hody divých žen\". Autoři ji později přepracovali na operu-balet ve třech dějstvích, jež byla poprvé uvedena až po Bendlově smrti 29. dubna 1907 v pražském Národním divadle.\n\nKantátu \"Švanda dudák\" pro sóla, sbor a orchestr napsal Karel Bendl na slova čtyřdílné básně Jaroslava Vrchlického v roce 1880. V té době působil v Itálii jako kapelník v orchestru barona Derviese. Poprvé byla provedena 16. května 1880 na akademii Spolku českých žurnalistů v Praze. Její národní duch u Bendla překvapil, kritika psala: „Dokud byl u nás, stál vždy co zvláštní individualita umělecká na stanovisku kosmopolitním, krása hudebních tvarů českoslovanských teprve v cizině jej rozehřála, že nám napsal dílo, jež zaujímá místo mezi prvními skladbami duchem národní naší hudby prodchnuté.“ I díky tomuto pociťovanému národnímu tónu byla kantáta oblíbená a hudebními publicisty považována za jeden z vrcholů Bendlova díla, jeho „nejsmetanovštější“ kus; v tomto smyslu i oceňoval i Zdeněk Nejedlý. Oceňována byla „příhodná charakteristika povah a situací, národní ráz, kypící melodičnost v písních i jadrných sborech, zvučný a křepký orchestr, v malbě diatoniky zvláště barvitý“. Nejvíce byla oceňována první část odehrávající se v hospodě, jakož i závěrečný sbor; prostřední démonická část se v kantátové podobě naopak jevila málo barvitá. Po návratu do Čech provedl Bendl revizi kantáty, kterou v nové podobě zazpíval poprvé pražský Hlahol 18. února 1883. Téhož roku vydlo nakladatelství Fr. A. Urbánek i klavírní výtah kantáty.\n\nPodoba „světského oratoria“ měla však i přes popularitu díla svá úskalí. „Úzký […] náš život koncertní nepřipouští […] mnoho repris, a to ještě jen v intervalech několika roků; velké dílo vokální, ať oratorium, ať kantáta, odsouzeno […] jest ležeti ladem.“ Některá kantátová díla byla proto koncem 19. století pro Národní divadlo přepracovávána do inscenovatelné podoby, například Lisztova \"Svatá Alžběta\" nebo Dvořákova \"Svatá Ludmila\". I Bendl se rozhodl kantátu přepracovat „vlastně jen k sesílení dojmů hudebních také zrakovými“ na operu menších rozměrů se zvýšeným zapojením baletu, tzv. operu-balet. Ve spolupráci s libretistou doplnili taneční čísla a výstup Švandy s Mařenčinými rodiči v první části, z níž se stalo první dějství, druhá a třetí část byly spojeny ve druhé dějství a ďábelský tanec byl rozvinut, konečně z čtvrté části se stalo třetí dějství a byly doplněny oba úvodní bory vesničanů a krátký dialog. Toto přepracování proběhlo roku 1891 a skladatel práci zadal Národnímu divadlu. To ji sice po umělecké stránce přijalo, jednání o inscenaci však ztroskotala na nedohodě o finanční stránce věci.\n\nOpera tak byla uvedena na jeviště až s velkým zpožděním, v roce desátého výročí skladatelovy smrti (1897). V době uvedení (premiéra 29. dubna 1907) již zájem o Bendlovo hudebně dramatické dílo opadl, jak ukázala i neúspěšná inscenace \"Indické princezny\". Přes chválené kypré sbory, křepké tance, jímavou milostnou lyriku i působivou „bizarně v barvách zachycenou a řičivě hranou“ centrální scénu ďábelského reje, výrazně ovlivněnou Gounodovou hudbou k Valpuržině noci z \"Fausta\", se inscenace se dočkala pouze dvou repríz; v žádném jiném divadle již \"Švanda dudák\" jako opera nebyl uveden. Populárnější zůstala umělecky ucelenější původní kantátová verze.\n\nNa rozdíl od kantáty nebyla opera vydána ani v klavírním výtahu. Celá partitura, klavírní výtah i hlasy jsou uloženy v archivu Národního divadla. Libreto bylo vydáno jako součást 30. svazku dramatických děl Jaroslava Vrchlického roku 1907.\n\nDěj z noci k ránu v noci svatojanské.\n(Hospoda) Ve vesnické hospodě hraje mládeži k tanci muzika, v níž vyniká dudák Švanda. Ale i on by si chtěl zatančit, proto dudy na chvíli odkládá a přidává se k tančící chase, Všichni zvědavě sledují, které z děvčat Švanda pozve do kola. Dudák svou volbu prozrazuje přípitkem, jenž platí jeho nejmilejší Mařence. Ale v krčmě je přítomna nejen Mařenka s matkou, ale i její otec, zámožný sedlák Vácha, a ten Švandovi rázně odpoví: jeho dcera ani její bohaté věno nebudou nikdy patřit nuznému dudákovi. Marně naléhá Švanda i Mařenka, marné jsou prosby Mařenčiny matky i přímluvy celé vesnice, Vácha je odmítá vyslechnout a rázně odvádí svou rodinu domů. Rozmrzelý Švanda už nemá náladu na tanec ani na hraní a chce odejít. Chasa ho zdržuje a žádá po něm nové písně (sbor \"Zadudej, dudáčku rozmilý\"), ale když na něm nic nevymohou, nechávají ho, ať si jde třeba k čertu.\n\n(Cesta v pusté krajině) Stmívá se; Švanda je na cestě z hospody za Mařenkou a vzpomíná na ni. Zastaví ho cizinec, který prý se doslechl o jeho dudácké pověsti a činí mu nabídku: doprovodí-li ho dnes v noci Švanda do Černého dvora a zahraje-li tam k tanci jeho druhům, nebude litovat: odnese si bohatou odměnu a Mařenčin otec ho pak jistě uvítá vřeleji. Švanda souhlasí.\n\n(Proměna – Černý dvůr) Z cizincových druhů se vyklubali oběšenci, kteří se v Černém dvoře baví hrou v karty. Nadšeně Švandu vítají a dožadují se zvuků jeho dud, přičemž mu slibují zlaťáky. Cizinec Švandu varuje, že za získané peníze nesmí děkovat, jinak o ně přijde. Švanda se pouští do hry, kolem něho se stále divočeji točí příšery a nastává pravý pekelný rej. Přitom se ale dudákova čepice plní mincemi a Švanda se již vidí Mařenčiným ženichem. Blíží se rozbřesk, tanec končí. Švanda se v poslední chvíli zapomene a děkuje duchům slovy: „I zaplať vám to Pán Bůh!“ Za zvuků hromu všechno náhle mizí ve tmě.\nJe ráno. Na humnech se potkávají dvě skupiny vesničanů: zatímco jedni vyrážejí čerstvě do práce, druzí se vracejí z hospody s kocovinou. Přibíhá hoch a vypráví všem, že Švanda sedí na kopci přímo na šibenici a hraje na své dudy smutnou píseň. Skutečně, táhlé zvuky jeho dud zaznívají až do vsi. Lidé se běží podívat. Přichází i Mařenka a její rodiče a chlapec jim opakuje svou zprávu. To již je Švanda přiváděn zpět. Vácha se mezitím rozmyslel a své dceři sňatek se Švandou povolil; dívka radostnou novinu sděluje Švandovi. Švanda je nadšen, objímá Mařenku, chtěl by ukázat své vydělané zlaťáky, ale kapsy i čepice jsou prázdné. To však není důležité; jeho pravým pokladem je milovaná Mařenka.\n\n"}
{"id": "766196", "url": "https://cs.wikipedia.org/wiki?curid=766196", "title": "Lejla (opera)", "text": "Lejla (opera)\n\nLejla nebo Lejla čili Obležení Granady (v první verzi psáno též Leila) je velká romantická opera českého skladatele Karla Bendla. Libreto k ní napsala česká spisovatelka Eliška Krásnohorská na námět novely Edwarda Bulwera-Lyttona \"Leila, or, The Siege of Granada\". Byla napsána v letech 1866–67 a poprvé byla uvedena 4. ledna 1868 v pražském Prozatímním divadle. Je to první z deseti Bendlových oper a měla z nich ve své době nejživější divácký ohlas. Jako první původní české dílo plně odpovídající dobově dominujícímu žánru velké opery je významným krokem ve vývoji české opery.\n\nČeský skladatel Karel Bendl se roku 1865 vrátil z pobytu v Bruselu, Amsterdamu a Paříži, kde se seznámil s tamějším operním provozem a repertoárem, z nějž jej zejména zaujal žánr velké opery. Zpět v Praze převzal po Bedřich Smetanovi místo sbormistra mužského pěveckého spolku Hlahol a v pražských hudebních kruzích se stal známým svými písněmi a sbory. Současně jej však zejména úspěch opery Karla Šebora s operou \"Templáři na Moravě\", mající řadu prvků velké opery, inspiroval k vlastnímu pokusu v tomto oboru. Jeho zvolená libretistka, mladá básnířka Eliška Krásnohorská, popsala první myšlenku na \"Lejlu\" takto:\n\nEliška Krásnohorská z tohoto podnětu vypracovala text pro první „plnokrevnou českou velkou operu“ (Jan Smaczny). Bylo to její první operní libreto a současně jedno z nejambicióznějších. Soudobou divadelní kritikou bylo uvítáno velmi příznivě, zejména s ohledem na mládí a nezkušenost autorky a na obtížné a v české libretní literatuře zcela nové pole. Bylo sepsáno „s překvapivou znalostí jeviště“, spisovatelka „nalezla všude překvapivě přiléhavý výraz“ a její „zacházení s jazykem prozrazuje jemně utvářený smysl pro zvukovou krásu“. Oproti tomu pozdější kritika (vycházející z estetiky wagnerovského hudebního dramatu potírající dramatické postupy velké opery) je označovala za „v básnickém výrazu, ve smyslu pro dramatičnost a vůbec ve zdravém smyslu pro logiku a spád … ještě velmi neumělé“ anebo „mnohořečné, staromódní, patetické“ a vyčítala mu „papírové vášně neživotných postav“, „překotné střídání scén“ a „vratkou stavebnost“, na konkrétní stavební problémy však z jiných výchozích pozic upozorňuje i současný muzikolog Milan Pospíšil. Krásnohorské však nelze upřít, že do libreta s úspěchem zapracovala všechny významné prvky historické velké opery: pětiaktové schéma, střídání masových a intimních scén, střídání různých prostředí (španělské, maurské, židovské; vojenské, klášterní), zdvojené sbory, rozsáhlý balet, exotické dekorativní detaily (muezzin, otrokyně), spojování hudebních čísel jako árií, ansámblů a sborů v dramatické celky (tableaux), několik dobře rozmístěných zlomových momentů (coups de théâtre).\nPřestože je dějová kostra opery čerpána z existujícího literárního díla, totiž novely v své době hojně čteného Edwarda Bulwera-Lyttona (na jeho námět napsal například Richard Wagner svou první úspěšnou operu \"Rienzi, poslední z tribunů\"), řada motivů je totožná s úspěšnými francouzskými „velkými operami“. Náboženský konflikt s odlišnou hudební charakterizací obou proudů, který drtí vlastní hrdiny opery, se nachází i v nejhranější velké opeře, Meyerbeerových \"Hugenotech\". Stejně jako v Meyerbeerových operách jsou postavy, jež mají formální autoritu (králové Ferdinand a Boabdil, vojevůdce Muza), ve skutečnosti stejně jako ostatní ve vleku historických událostí, které nemohou ovlivnit. Ústřední postavy \"Lejly\", totiž titulní hrdinka a její otec Almamen, připomínají postavy Eleazara a Rachel z jiné velmi populární velké opery, Halévyho \"Židovky\". Almamen je stejně jako Eleazar rozporuplná postava, jež si i přes své neospravedlnitelné jednání získává sympatie diváka jako oběť všeobecného, hluboce zakořeněného a neodstranitelného útisku. Lejla je stejně jako Rachel pasivní hrdinka, jež se proviní jen láskou překračující hranice náboženských předsudků, což vede k její zkáze. Zajímavou postavou je velký inkvizitor Torquemada, ve kterém Bendl předjímá slavné ztvárnění podobné postavy ve Verdiho \"Donu Carlosovi\". Přímý ohlas této postavy představuje role velekněze ve Dvořákově „velké opeře“ \"Vandě\", jež ostatně i v jiných ohledech na \"Lejlu\" navazuje.\n\nI toto historicko-exotické téma však v politicky napjaté době kolem prusko-rakouské války a rakousko-uherského vyrovnání nabývalo jinotajného významu. Zejména v postavě krále Ferdinanda, který Almamenovi za jeho pomoc ve válce slibuje podporu jeho lidu, aby pak po svém vítězství jen zvýšil jeho útlak, se odráželo rozčarování české společnosti nad rakouskou vládní politikou. Méně alegoricky a o to jasněji však libreto pranýřovalo antisemitismus „trůnu a oltáře“ se všemi předsudky: pro krále Ferdinanda a inkvizitora Torquemadu nemají jejich sliby a přísahy vůči židům žádnou závaznost, domnívají se, že židé mají ukryté majetky, které může panovník beztrestně ukořistit, živelní pohroma je hned považována za dílo židů a ztrestána pogromem atd. I dobová kritika konstatovala, že „zcela zvlášť šťastnou ruku měla spisovatelka ve vykreslení židovství zmítajícího se v bezmoci, utiskovaného Maury možno-li ještě více než křesťany.“\n\nPřesto se proti volbě námětu se kritika ohrazovala. Jan Ludevít Procházka v Národních listech psal: „\"Jakkoli látka, vzatá z dob posledních bojů maurské slávy a moci proti vojům křesťanským a inkvisici, jest na nejvýše dramatická a od vysoce nadané, mladistvé spisovatelky sl. Elišky Krásnhorské […] velmi obratně a vskutku operisticky spracována, neradi přec jen vidíme naše skladatele obírat se látkami nám tak dalekými a kosmopolitickými. Hleďme se vždy úsilovněji domáhati vlastního, původního směru národního, jímž bychom předčili sousedy naše, obírejme se k tomu cíli především látkami ze života slovanského, tak bohatého a ještě nevyčerpaného, Hleďme pro veliké a světovýznamné jeho zjevy naleznouti zvláštní, srdce i ducha jímající mluvu a snahy naše nabudou ještě významnějšího, důstojnějšího cíle.\"“\n\nHudební zpracování rozmáchlého námětu ukázalo meze Bendlova talentu. Meyerbeer a Halévy byli sice i pro něj vzory při tvorbě této opery v celkovém pojetí, v jednotlivých částech (předehra) i v detailech (například balada Zorajdy v 4. dějství je velmi příbuzná sboru \"Jeunes beautés\" ze 2. dějství \"Hugenotů\"), ale jeho osobní styl spíše následoval Mendelssohna a Gounoda. Jeho operní prvotině chybí dramatičnost, namísto rozsáhlých celků typických pro velkou operu se rozpadá na jednotlivá uzavřená čísla. Celkově se mu vedlo spíše na kratších a intimnějších místech, kde mohl dát průchod svému lyrismu – například v idylicky snivém Boabdilově zpěvu \"V líbezném klidu\" –, než v rozlehlých ansámblech a koncertantních výjevech. Těžiště Bendlovy inspirace bylo v melodii, a i tam spíše krátké než rozvíjené, proto jsou též jeho árie spíše písňové povahy. Harmonická struktura je velmi jednoduchá a téměř výhradně homofonní, rovněž rytmické vedení není příliš výrazné. Individuálnější charakteristika postav chybí, propracován je z tohoto pohledu nejvíce Almamen. Také ne všechny příležitost pro uplatnění lokálního koloritu využil: orientální melodie se nacházejí například v melismatickém zpěvu muezzina, v baladě Zorajdy nebo v mečovém tanci, ale nedařilo se mu individuálně charakterizovat španělské a maurské vojsko.\n\nDůraz na melodii a prostota a přehlednost hudební faktury však znamenaly rovněž poslechovou přístupnost hudby a přispěly k prvotnímu nadšenému přijetí obecenstvem. Také soudobé kritické přijetí hudby bylo příznivější, zejména mu nebyla upírána „živá, duchaplná deklamace, živá mysl pro divadelní efekt a charakteristický výraz“. Skladateli (potažmo i libretistce) však byla vytýkána zdlouhavost a rozvláčnost a doporučováno krácení; rovněž byly zřejmé Bendlovy problémy s udržením velkého formátu a jeho soustředění na detail spíše než na celek. Instrumentace byla považována za zdařilou, jen možná příliš hlučnou. Harmonickou a rytmickou jednotvárnost naznačuje postesk „Veškerá skoro hlavní čísla jsou na stejném základě a stejném poměru stavěna a s rozvláčnou obšírností vypracována.“ Uznáván byl skladatelův „neobyčejný fond melodický“, ale jeho chvála ukazuje na přednosti i meze Bendlovy v zásadě nedramatické a konvenční melodiky: „Melodie Bendlova jest vždy lahodná, usmívavá, vždy ušlechtilá a plná výrazu, poněkud však ještě málo rozvinuta. Nemenší předností dále jest jemná jeho mysl pro formální krásu; myšlenka jeho postupuje vždy v příjemných liniích; nezabíhá nikdy do excentrického udržuje se takto vždy v milé rovnováze estetické.“ Z jednotlivých čísel na posluchače zvláště působily například milostný duet Lejly a Muzy v prvním dějství, lyrické zpěvy Boabdila a Zorajdy, zpěv Muzův v posledním jednání a dojemný konec opery, z charakterů nejvíce zaujal Almamen, jehož v prvním nastudování skvěle ztvárnil vynikající basista Josef Paleček.\n\nI s odstupem téměř čtvrt století, ještě při novém nastudování roku 1891, kritika vyzdvihovala „vřelost citovou, svěžest melodiky, nádherný kolorit orchestrální i vrozenou skladateli dramatickou živost“.\n\nPremiéra \"Lejly\", ve své době inscenačně nejnáročnější původní české novinky, byla připravena s velkou péčí. Nevelký mužský sbor Prozatímního divadla byl pro tuto příležitost rozšířen o 16 posil, nutných k představení dvou soupeřících vojsk. Operu nastudoval a její premiéru řídil první kapelník divadla Bedřich Smetana, přestože Karel Bendl měl rovněž dirigentské zkušenosti a navíc již v té době působil také jako kapelník Prozatímního divadla. Bendl dirigoval některé pozdější reprízy a nastudování své opery. Opera měla „sensační úspěch“, hudební historik Josef Bartoš její první uvedení označuje za jeden z nejpozoruhodnějších úspěchů české opery v Prozatímním divadle. Stala se brzy rovněž reprezentativním dílem mladé české scény a její druhé jednání bylo hráno 21. června 1866 na představení, jemuž byl při své návštěvě Prahy přítomen císař František Josef I.\n\nPrvní inscenace v Prozatímním divadle se dočkala bezprostředně deseti repríz; další dvě představení následovala v roce 1871 a tři v roce 1874. Představení v roce 1874 již používala novou, značně revidovanou verzi, rozšířenou z původních čtyř dějství na pět. Poměrně řídké uvádění v poměru k diváckému ohlasu vyčítali prvnímu kapelníkovi Bedřichu Smetanovi jeho odpůrci, důvodem však byly většinou problémy s obsazením náročných hlavních rolí v důsledku fluktuace sólistů.\n\nNovou inscenaci vypravilo až Národní divadlo roku 1891. Hrála se celkem čtrnáctkrát do roku 1894. Vedle toho byla \"Lejla\" uvedena roku 1900 v Národním divadle v Brně. Bylo plánováno i její uvedení na známém zájezdu Národního divadla na divadelní festival do Vídně roku 1892, ale po neúspěchu Dvořákova \"Dimitrije\" vedení divadla z programu obě další vážné opery (vedle \"Lejly\" také Šeborovu \"Nevěstu husitskou\") vyřadilo ve prospěch nadšeně přijaté \"Prodané nevěsty\".\n\nPřekážkou dalšího provádění \"Lejly\" je vedle její inscenační náročnosti i později ustálené kritické hodnocení jak osobnosti Karla Bendla, považovaného na základě vlivných náhledů Otakara Hostinského a Zdeňka Nejedlého za epigona a podružného autora, tak i celého velkooperního žánru, který \"Lejla\" v českém prostředí nejlépe reprezentuje. Tento názor na \"Lejlu\" shrnuje i populární příručka Anny Hostomské: „Pro vývoj české opery má dnes už jen dokumentační význam, jako důkaz toho, že dílo, byť ve své době velmi úspěšné, ale závislé na cizích vzorech a vlivech a nevycházející z domácí tradice a zdrojů, nemůže zůstat trvalou součástí národní kultury.“\n\nDobový význam \"Lejly\" dokládá skutečnost, že její klavírní výtah vydala Hudební matice jako teprve druhou partituru české opery po \"Prodané nevěstě\". První díl, zahrnující první dvě dějství, byl vydán roku 1874, druhý díl se zbývajícími třemi dějstvími až roku 1880. Toto vydání bylo jedním z důvodů, proč skladatel podrobil operu roku 1874 důkladné revizi. Libreto bylo vydáno roku 1868 a opět (v revidované verzi) roku 1875 a 1892. Pro účely přípravy tisku klavírního výtahu rovněž Josef Srb-Debrnov pořídil německý překlad. Některá čísla opery také vyšla v různých úpravách pro domácí provozování.\n\nDěje se v Granadě a okolí roku 1491.\n(Zahrada před domem Lejliným) Zadními vrátky do zahrádky Lejlina domu vchází Almamen, její otec, a setkává se s dcerou. Almamen musí držet v skrytu nejen svou dceru, ale i svou víru: je totiž žid, vydává se však za muslimského kouzelníka a hvězdopravce u dvora maurského vládce Boabdila, u nějž se těší plné důvěře. Chtěl by svůj židovský národ osvobodit od muslimského útlaku a Španělé, kteří proti Maurům bojují, slibují židům lepší zacházení. Almamen proto falešnými věštbami ponouká krále k nečinnosti. K vítězství křesťanů je ale třeba, aby byl odstraněn schopný a uznávaný vojevůdce Muza. Lejla však otce prosí, aby ušetřil Muzův život – je totiž do něho zamilována. Almamen je rozezlen: takto jeho dcera zrazuje víru otců? Nehodlá ji vyslechnout, naopak ji chce odvést ke Španělům a nechat jim ji na záruku, že splní, co jim slíbil (scéna \"Pusto vůkol! V bezpečí a skrytě\" se zpěvem Almamena \"Proč? – Jen bych tě zachránil, mé dítě\", zpěvem Lejly \"Ó znič mne, nevyslyšíš-li mne\" a duetem Lejly a Almamena \"Já pěstoval jsem v tobě víru\").\n\nPřichází sem Muza; jeho píseň volá Lejlu (\"Již kyne chvíle blažená… Když uzřím tě, tu oko mé\"). Po dlouhém váhání se Lejla neudrží a vychází mu vstříc (zpěv \"Jak odolat, kdy slovo tvé\"). Spočinou si v náručí, ale Lejla mu nadále nechce prozradit jméno svého otce a hovoří o loučení (duet \"Blahem se chvěje rosy květná skrýš\"). Jejich idylu přeruší maurští vojínové věrní Muzovi. Varují vojevůdce před Almamenem, který je na cestě s biřici, aby ho zatkl. Ale Muza nechce utéci. Skutečně vzápětí přichází Almamen a zatýká ho. Muza se zaklíná věrností králi, je však ochoten podvolit se (zpěv \"Ve jménu krále mne do žaláře\"). Mezi biřici a Muzovými vojíny málem dojde k potyčce, přeruší ji však muezzinovo vyzvání k modlitbě (modlitba \"Klekejte před bohem, Allah vás volá!\"). Poté se Muza nechává odvést do vězení; Lejla vzlyká žalem. Almamen s potěšením sleduje Muzův pád a doufá, že je znamením lepšího osudu pro židovský národ (árie \"Jdi pohane! Jdi svému pádu vstříc… Ó soudce králů, Bože lidu mého\").\n\n(Královský stan ve španělském táboře) Král Ferdinand se svým synem Juanem a dalšími španělskými rytíři bujaře popíjejí (sbor se sóly \"Poháry vysoko zvedneme\"). Jak král prozrazuje, mají na nejvyšších místech granadského království spojence, který rozkmotří krále Boabdila a Muzu a usnadní tak španělské vítězství. Velký inkvizitor Torquemada ohlašuje příchod Almamena a jeho dcery, jež se má stát zástavou. Juan již zná Ferdinandovy zrádné úmysly vůči nim a dovolává se jeho svědomí, ale král odvětí, že jeho činy bude soudit svatá církev.\n\nAlmamen se loučí s Lejlou; dává jí své požehnání, ale současně jí hrozí Božím prokletím, zřekne-li se své víry (dialog \"Zde jest náš cíl!... Buď požehnána\"). Ferdinandovi pak může oznámit, že Muza je v žaláři a že je nejlepší příležitost na oslabenou Granadu zaútočit. Za odměnu však nechce zlato, nýbrž smlouvu o královské ochraně pro židy (zpěv Almamena \"Pryč s vilným zlatem\"). Ferdinand se zdráhá smlouvu podepsat, ale na Torquemadovu radu, že smlouvu s nevěrcem může církev kdykoli zrušit, nakonec svoluje. Účastníci schůzky se rozcházejí s různými myšlenkami, všichni však s přesvědčením, že plní Boží záměr (kvintet \"Bůh náš v zalíbení má\").\n\n(V Granadě, v síni paláce Alhambra) Král Boabdil spočívá na pohovce a čte si. Almamen mu přináší zprávu o uvěznění zrádného Muzy, čímž krále potěší, ale Boabdilovu žádostivost k boji pro vlast mírní: hvězdy dosud nejsou příznivy. Boabdil o samotě přemýšlí nad svou rozpolceností; nejraději by se „v líbezném klidu, v míru spanilém“ věnoval lásce, ale osud a národ jej volají do boje (árie \"Ó ještě čekat! … Ty listy moudrosti\"). Dá si k obveselení předvolat svou milostnici Zorajdu s dalšími dívkami (píseň Zorajdy a sboru \"Slavík zpívá mezi květy\"). Král žádá Zorajdu, aby mu zazpívala píseň k uklidnění srdce, ale její zpěv (romance \"Vadla růže v slunce svitu\") jej vyzývá k činu. Zorajda jej pak přímo žádá, aby nedbal nepříznivých věšteb a postavil se v čelo maurských vojsk (duet \"Ó zanech kouzel neblahých\"). Boabdil sbírá odvahu, tu se blíží maurští rytíři a vedou s sebou lidem osvobozeného Muzu (sbor \"Králi náš! Tvou milosť\"). Boabdil je rozzloben, že se odvážili propustit zrádce, ale Muzovi se podaří ho přesvědčit o své oddanosti (duet \"Ha, vzdorní otroci!... Ó milený, ať do smrti\"). Poslední pochyby rozptýlí svědectví Zorajdy, která dosvědčuje, že viděla Almamena prchat do španělského tábora (balada \"S pavlánu hledím s dívkami\"). Boabdil se rozhoduje k boji, což všichni vítají (sbor \"Radostné blesky ať na nebi planou!... Ó jaká rozkoš, jaká slasť\").\n\n(Španělský tábor před Granadou) Lejla osamělá ve španělském táboře marně přemítá, která z věr je Bohu nejdražší, a vzpomíná na Muzu (árie \"Ten pestrý život, ten ruch bojovný… Muzo, reku spanilý\"). Vyhledává ji Juan a vyznává jí lásku, již Lejla odmítá (dialog a Juanova árie \"Znáš lásky sílu?... Ne, to nemůž býti! Slunce zas vysvítí \"). Torquemada rázně zasáhne, kárá Juana, protože láska křesťanského knížete k židovce je velkým hříchem, a Lejlu s jejím souhlasem dává odvést do kláštera. Spolu s mnichy se pak modlí za zdar španělských zbraní (modlitba \"Nyní, bratři, modleme se… Dej, pane, sílu našim bojovníkům\"). Ten se skutečně dostaví a bojovníci se vracejí s trofejemi (sbor \"Nad Granadou kříž se skví\").\nVojáci přivádějí též spoutaného Almamena, považovaného za zrádce, neboť Muza byl proti jeho ujišťování v čele maurských vojsk a nikoli v žaláři. Ferdinand hodlá Almamena soudit, nejprve však musí prozradit, kde židé v Granadě ukrývají své majetky; a také vydat smlouvu, která sice nemá žádnou platnost, ale její zveřejnění před světem by uškodilo králově pověsti. Oznamují dále židovskému zajatci, že jeho dcera již je v klášteře (scéna \"Slyš, králi náš, radostnou zvěsť…. Slyš a vydej smlouvu zpět\"). Chystají se jej na místě mučit, aby se dozvěděli o židovských pokladech, ale Almamenovi se podaří roztrhnout pouta a utéci. Ve španělském táboře se šíří požár, který je ihned považován za židovskou nástrahu, a král i velký inkvizitor slibují plamennou pomstu španělskému židovstvu (scéna \"Satan byl mezi námi… Bůh kyne rukou ohnivou\").\n\n(Klášterní zahrada) Lejla se v přítomnosti abatyše a velkého inkvizitora zříká svého otce i „tajných srdce hnutí“ a připravuje se ke křtu a řeholnímu slibu. Na cestě ji zachytí Juan v mnišském hábitu. Lejla jej znovu odmítá, ale Juan poznává, že Muzovi by odpověděla jinak; tuto myšlenku naznačí i právě přicházejícímu maurskému vojevůdci. Muza proto zpívá Lejlinu píseň (\"Kdo láskou srdce konejší, ó Lejlo má\"). Avšak zatímco se k Muzovi přidruží Boabdil a Zorajda a nakonec se objeví i zoufalý Almamen, zaléhá sem zpěv jeptišek z chrámu (sbor \"Dominus fortitudo plebis suae\") a konečně i Lejlin řeholní slib.\n\nAbatyše a Torquemada vyvádějí Lejlu; Almamen jí strhne závoj a vyděšená Lejla hledí na otce a Muzu. Almamen chce Lejlu unést, ale Španělé mu v tom zabrání a Boabdil s Muzou se na něj vrhají jako na zrádce; Lejla a Zorajda zápas přeruší (oktet \"Ó běda tobě, srdce rozervané!\"). Almamen se ptá dcery, zda je skutečně z vlastní vůle křesťankou, a když Lejla přisvědčuje, prokleje ji a probodne mečem (dialog \"Dcero! naposled mluv pravdu nezměnnou\" a zpěv Almamena \"Buď kleta nastokrát!\"). Všichni odcházejí, jen Torquemada upozorňuje Boabdila, jenž už rezignovaně míří do exilu se Zorajdou, aby si nenechal zrádce uniknout. Boabdil dává pokyn a jeho bojovníci Almamena ubijí (finále \"Hrůza! Pekelný to čin… A kde tvůj cíl, můj anděli?... Ha, zrádce, neuprchneš nám\").\n\nCelá opera dosud nebyla nahrána. Několik úryvků nahrál roku 1953 Československý rozhlas v Praze, Pražský rozhlasový orchestr řídil František Dyk, zpívaji (Muza) Beno Blachut, (Lejla) Drahomíra Tikalová, (Zorajda) Milada Šubrtová, (Boabdil) Bořek Rujan a (Almamen) Eduard Haken; tuto nahrávku vydal Radioservis, a.s., roku 2015 na CD „Česká romantická opera“ (CR0782-2).\n\nÁrii Boabdila z 3. jednání „Ó, ještě čekat“ zpívá Ivan Kusnjer na CD „Rarity české opery“ (2011) (Supraphon, SU 4074-2 611).\n\n\n"}
{"id": "766201", "url": "https://cs.wikipedia.org/wiki?curid=766201", "title": "Samuel Linde", "text": "Samuel Linde\n\nSamuel Gottlieb Linde, nebo také \"Samuel Bogumił Linde\", (20. dubna 1771, Toruň – 8. srpna 1847, Varšava) byl polský pedagog, jazykovědec a lexikograf německo-švédského původu.\n\nByl synem švédského imigranta Johanna Jakobsena Lindta, který se stal v Toruni zámečníkem a radním, a dcery kameníka - Anny Barbary Langenhanové. Jeho starší bratr Johann Wilhelm Linde (1760-1840) byl farářem a školním inspektorem v Danzigu.\n\nLinde studoval práva, filologii a teologii na univerzitě v Lipsku. Po smrti jednoho z lektorů převzal Linde výuku polského jazyka a literatury, musel se však napřed polštinu naučit. K tomu mu byli nápomocni Poláci žijící v Lipsku a Drážďanech. Ve vědecké činnosti pokračoval ve Varšavě a Vídni.\n\nV roce 1803 byl povolán do Varšavy, kde působil jako rektor Královského pruského lycea a knihovník. V roce 1807 publikoval Linde, přes probíhající napoleonské války, slovník, na kterém mnoho let pracoval s několika dalšími Poláky. \"Słownik języka polskiego\", první vědecký slovník polštiny, je považován za jeho hlavní dílo.\n\nByl čestným členem mnoha vědeckých společností. Je pohřben ve Varšavě na evangelickém hřbitově německé obce augšpurské konfese.\n\nPartnerská města Göttingen a Toruň zřídily na jeho počest Samuel-Bogumil-Linde-Preis.\n\n\n\n\n"}
{"id": "766209", "url": "https://cs.wikipedia.org/wiki?curid=766209", "title": "Margonin", "text": "Margonin\n\nMargonin je polské město ve Velkopolském vojvodství, v okrese Chodzież. V roce 2010 zde žilo 2989 obyvatel.. Je sídlem městsko-vesnické gminy Margonin.\n"}
{"id": "766211", "url": "https://cs.wikipedia.org/wiki?curid=766211", "title": "Vincent Hložník", "text": "Vincent Hložník\n\nVincent Hložník (22. října 1919 Svederník, Slovensko – 10. prosince 1997 Bratislava) byl slovenský malíř, grafik, ilustrátor, typograf a pedagog, bratr Ferdinanda Hložníka.\n\nNarodil se na vesnici v Pováží jako nejstarší z pěti dětí v katolické rodině Imricha Hložníka a jeho manželky Márie, rozené Puškárové. Rád kreslil stejně jako jeho bratr, později malíř Ferdinand Hložník. V letech 1926-1930 absolvoval obecnou školu ve Svederníku, roku 1931 postoupil do měšťanské školy v Žilině, ze které roku 1933 přestoupil na reálné gymnázium, kde kreslil pod vedením prof. Zdeňka Balaše, který rozpoznal jeho talent.\n\nV letech 1937–1942 vystudoval malbu na Uměleckoprůmyslové škole v Praze, v ateliéru Josefa Nováka a Františka Kysely. Jeho spolužáky tam byli například Ota Janeček, Arnošt Paderlík, Václav Plátek nebo Zdenek Seydl. Rád vzpomínal na studentský život v Masarykově koleji na Klárově (1937 – 1939) a ve Štefánikově koleji (1939 – 1942). \n\nV Praze se plně integroval do české výtvarné kultury, spolků i skupin tehdejší moderny, byl názorově blízký skupinám \"Sedm v říjnu\" a \"Skupina 42\". Vstoupil do Umělecké besedy, přátelil se se staršími slovenskými spolužáky, jako byli představitelé sdružení \"Generácia 1909\" Cyprián Majerník, Bedrich Hoffstädter, Ján Želibský nebo Július Nemčík. Majerník a Hložník sdíleli obdobnou symboliku válečné doby, například v postavě Dona Quijota.\n\nV letech 1945 – 1949 byl členem spolku výtvarných umělců Mánes, roku 1945 patřil k zakladajícím členům levicové Skupiny výtvarných umělců 29. srpna. Roku 1948 absolvoval studijní pobyt v Itálii. Od roku 1958 vyučoval na Vysoké škole výtvarných umění v Bratislavě. Mezi jeho žáky patřil například Albín Brunovský. V letech 1960 – 1964 zastával funkci rektora. Jeho obrazy byly tehdy poplatné socialismu. V období normalizace neprošel politickými prověrkami a roku 1972 musel školu opustit. Nezávislost prospěla tématické orientaci jeho prací.\n\nV jeho díle se spojuje osobité pojetí expresionismu, které vychází z válečné zkušenosti, a moderny dovedené na pomezí abstrakce. Více než olejomalbě se věnoval malbě akvarelem, temperou a grafickým technikám (litografii, linorytu, dřevorytu a monotypu). V 60. letech nachází specifickou symboliku a odpovídající formu v kontrastu plných černých ploch, šrafury a skvrn z pastelových barev. Toto pojetí vyjádřil v několika grafických tematických cyklech (litografie \"Človek\", \"Povstanie\", \"Apokalypsa\"; algrafie \"Majestát ničoty\", dřevoryt \"Vojna\", linoryty \"Slávnosti\", \"Komédie XX\"). Vedle grafik byl také autorem ilustrací a typografické úpravy knih, například P. Karvaše (1955), Laca Novomeského, dále knih pro děti a mládež. Od poloviny 80. let se do repertoáru jeho děl vrátila biblická tématika. Navrhoval také grafické předlohy pro československé poštovní známky.\n\n"}
{"id": "766213", "url": "https://cs.wikipedia.org/wiki?curid=766213", "title": "Ambroży Mieroszewski", "text": "Ambroży Mieroszewski\n\nAmbroży Mieroszewski (1802–1884) byl polský malíř, aktivní přibližně od roku 1829, první známý portrétista Fryderyka Chopina.\n\nMieroszewskiho práce zahrnují portréty vytvořené v roce 1829: Fryderyk Chopin, jeho rodiče — Mikołaj Chopin (1771–1844) a Justyna Chopinová, rozená Krzyżanowska; Fryderykova starší sestra Ludwika a mladší sestra Izabela. V témže roce namaloval také portrét Fryderykova prvního učitele klavíru, Vojtěcha Živného. \n\nVšech šest portrétů bylo majetkem Laury Ciechomské z Varšavy. Byly ztraceny v září 1939. Zůstaly pouze jejich černobílé fotografie, podle nichž v roce 1968 Anna Chamiecová zhotovila barevné kopie Fryderyka. Kopie dalších členů rodiny vytvořil v roce 1969 Jan Zamoyski. Kopii portrétu Vojtěcha Živného vytvořila v roce 1969 Jadwiga Kunicka-Bogackova.\n\nKolekce byla namalována rok před Chopinovým odjezdem z vlasti. \n\n"}
{"id": "766218", "url": "https://cs.wikipedia.org/wiki?curid=766218", "title": "Národní fronta NDR", "text": "Národní fronta NDR\n\nNárodní fronta Německé demokratické republiky (německy: \"Nationale Front der Deutschen Demokratischen Republik\"; do roku 1973 Národní fronta demokratického Německa, německy: \"Nationale Front des demokratischen Deutschland\") bylo sdružení oficiálně povolených politických stran a masových společenských a profesních organizací v Německé demokratické republice. Vedoucí silou v Národní frontě, jakož i v celém státě, byla Sjednocená socialistická strana Německa. Národní fronta vytvářela společnou kandidátku, ve které měly jednotlivé politické strany a masové organizace podle předem daných kvót přidělený počet zástupců. Vzhledem k nemožnosti alternativní volby a k nedemokratičnosti systému pro kandidátku Národní fronty hlasovali voliči téměř jednohlasně.\n\nPo kapitulaci Německa 8. května 1945 zakázali spojenci ve všech okupačních zónách činnost veškerých politických stran. Po poradě sovětského vedení s představiteli německých komunistů Walterem Ulbrichtem, Antonem Ackermannem a Gustavem Sobottkou v Moskvě vydal Vrchní velitel Sovětské vojenské správy v Německu maršál Žukov 10. června 1945 \"Rozkaz č. 2\", kterým byla povolena činnost antifašistických stran a organizací v Sovětské okupační zóně. Okupační správa povolila čtyři strany, které 14. července t. r. vytvořily Blok antifašistických demokratických stran, zkráceně Antifa-blok nebo Demokratický blok.\nZakládající strany:\nKPD a SPD se 22. dubna 1946 spojily ve Sjednocenou socialistickou stranu Německa (SED). Další dvě strany byly povoleny v roce 1948: Demokratická zemědělská strana (DBD) a za účelem zapojení \"politicky nejasných jednotlivců\", tedy bývalých členů NSDAP a důstojníků Wehrmachtu, do politického systému Východního Německa vznikla Národně-demokratická strana Německa (NDPD). Současně vznikl Svobodný německý svaz odborů (FDGB), mládežnická organizace Svobodná německá mládež (FDJ) a Demokratický svaz žen Německa (DFD). Všechny nové organizace se staly součástí Demokratického bloku.\n\nPo přechodu z vojenské správy na civilní a vzniku Německé demokratické republiky 7. října 1949 vydalo grémium politických stran Německá lidová rada Manifest Národní fronty demokratického Německa. Její ustavující schůze se konala 7. ledna 1950 a o měsíc později byla zvolena její Národní rada. Ve veškerých volbách mohli kandidovat pouze kandidáti Národní fronty na společné kandidátce. Kromě vzniku dalších společenských a profesních organizací zůstal tento stav neměnný až do roku 1989. Vedoucím orgánem byla Národní rada Národní fronty v jejímž čele stál prezident. Funkci zastával v letech 1950 až 1981 Erich Correns a poté do roku 1990 Lothar Kolditz. Fakticky však celá Národní fronta byla pod kontrolou vládnoucí SED.\n\n5. prosince 1989 z Národní fronty vystoupila CSU a LDPD. 16. prosince se vládnoucí SED transformovala na Stranu demokratického socialismu a distancovala se od předchozí politiky. 20. února 1990 byla z Ústavy NDR vypuštěna zmínka o Národní frontě, čímž organizace oficiálně zanikla.\n\n\n\n"}
{"id": "766220", "url": "https://cs.wikipedia.org/wiki?curid=766220", "title": "Royal Jordanian Falcons", "text": "Royal Jordanian Falcons\n\nRoyal Jordanian Falcons ( الصقور الملكية الأردنية; Jordánští královští sokoli) je národní letecký akrobatický tým Jordánského království, který byl založen dne 7. listopadu 1978 na příkaz tehdejšího krále Husajna I.. Skupina nejprve létala na dvoupolšnících Pitts Special, roku 1992 pak přešla na vrtulové stroje Walter Extra EA300 a od roku 2007 používá jeho modernější verzi Extra 300L. Domovským letištěm Jordánských královských sokolů je v současnosti Mezinárodní letiště krále Husajna ve městě Akaba. Ačkoli tým RFJ vlastní celkem pět letounů, k letovým ukázkám používá jen čtyři, přičemž pátý stroj složí jen jako rezervní pro případ poruchy.\n\nTento tým funguje na bázi vojensko-civilní spolupráce Jordánského královského letectva a Jordánských královských aerolinií. Piloti jsou vybíráni z řad letectva na tří- až čtyřleté období, přičemž po celou tuto dobu skupina obvykle sestává z pěti pilotů a tří techniků. Samotná letadla jsou ovšem ve vlastnictví zmíněných aerolinií, které zajišťují jejich údržbu.\n\nHlavním cílem RJF je propagace jordánské kultury na mezinárodním poli a stěžejním prvkem jejich přehlídkového programu jsou akrobatické lety v těsné formaci, k nimž divákům na zemi hraje reprodukovaná orientální hudba. Jordánští královští sokoli se pravidelně účastní leteckých dnů v Evropě, Severní Americe, Asii a Severní Africe, v České republice byli k vidění v roce 2010 na letecké přehlídce Czech International Air Fest.\n\n\n"}
{"id": "766221", "url": "https://cs.wikipedia.org/wiki?curid=766221", "title": "Katapult (album)", "text": "Katapult (album)\n\nKatapult (též lidově Stříbrná deska) je debutové, eponymní, koncertní album české rockové skupiny Katapult, které bylo nahráno živě v roce 1977 a vydáno o rok později. \n\nAlbu předcházely čtyři nečekaně úspěšné singly a Supraphon zareagoval tím, že do svého edičního plánu zařadil dlouhohrající album souboru. Nedostatek volných termínů v nahrávacích studiích pak Katapult vyřešil pořízením koncertní nahrávky, která vznikla 30. září a 1. října 1977 při veřejných koncertech v Obvodním domě kultury v Praze 4. Z každého ze čtyř předchozích singlů se na albu objevila jedna skladba (Půlnoční závodní dráha, Tichá pošta, Vlaky v hlavě a Hlupák váhá), zbytek tvořily novinky, které publikum, přítomné nahrávání, nemohlo znát. I přes tento riskantní krok je atmosféra nahrávky velmi dobrá. Jde o jedno z mála alb tehdejší tuzemské produkce, na kterém se objevila nějaká podoba hard rocku. Zajímavostí je, že doprovodný text na zadní stranu obalu napsal kytarista a skladatel Ota Petřina.\n\nV roce 2018 skupina vydala k příležitosti výročí 40 let od vydání speciální box set, který obsahoval originální LP desku, její repliku na CD, poté foto bootleg ve formátu LP, historické autogram karty, historický plakát z roku 1975.\n\n"}
{"id": "766229", "url": "https://cs.wikipedia.org/wiki?curid=766229", "title": "Heterolýza", "text": "Heterolýza\n\nJako heterolýza či heterolytické štěpení (z řeckého ἕτερος, \"heteros,\" \"odlišný,\" a λύσις, \"lusis,\" \"štěpení\") se v chemii označuje štěpení vazby neutrální molekuly za vzniku odlišně dvou nabitých iontů (kationtu a aniontu). V tomto procesu se dva elektrony, které tvořily vazbu, naváží na tentýž fragment - a to na ten, který má větší elektronegativitu.\n\nEnergie v tomto procesu se nazývá heterolytická disociační energie vazby. K rozštěpení vazby může dojít také procesem zvaným homolýza. V heterolýze je potřeba dodatečná energie k oddělení páru iontů. Tuto energii může snížit ionizující rozpouštědlo.\n\nV biologii se se jako heterolýza označuje rozklad buněk a tkání vyvolaný hydrolytickými enzymy z okolí (obvykle z bílých krvinek). Autolýza je rozklad jejími vlastními enzymy.\n\n"}
{"id": "766232", "url": "https://cs.wikipedia.org/wiki?curid=766232", "title": "Simpsonovi (5. řada)", "text": "Simpsonovi (5. řada)\n\nPátá řada amerického animovaného seriálu Simpsonovi je pokračování čtvrté řady tohoto seriálu. Byla vysílána na americké televizní stanici Fox od 30. září 1993 do 19. května 1994. V Česku měl první díl z této řady premiéru 23. prosince 1994 na České televizi (při prvním českém vysílání měla řada jinou sestavu dílů). Řada má celkem 22 dílů.\n\n<onlyinclude></onlyinclude>\n"}
{"id": "766233", "url": "https://cs.wikipedia.org/wiki?curid=766233", "title": "Kostel svatého Vavřince (Teplice nad Metují)", "text": "Kostel svatého Vavřince (Teplice nad Metují)\n\nKostel svatého Vavřince je římskokatolický kostel v Teplicích nad Metují.\n\nKostel nechal postavit roku 1724 Jan Karel Straka z Nedabylic. Nachází se na místě bývalého, zřejmě dřevěného kostela, který je doložen v 15. století.\n\nJedná se o jednolodní kostel s půlkruhově uzavřeným presbytářem, je chráněný jako kulturní památka České republiky.\nHlavní vchod je osazen mohutnými dubovými dveřmi z roku 1918 s figurálními řezbami ze Starého a Nového zákona.\nPůvodní nástropní malby Zmrtvýchvstání a Nanebevstoupení Krista zjevujícího se apoštolům z roku 1730 a bohatě vyřezávané zařízení. Zvon o váze 5 metrických centů s původním českým nápisem \"Tento zvon slyt jest k cti a slávě Boží Léta Páně 1513\". Další tři zvony byly v roce 1916 použity pro válečné účely. Věž kostela byla opravena v roce 2012.\nHlavní oltář obsahuje obraz svatého Vavřince, po stranách se nachází další čtyři oltáře.\n\nBohoslužby se konají pětkrát v týdnu.\n\n"}
{"id": "766244", "url": "https://cs.wikipedia.org/wiki?curid=766244", "title": "Marie Růžičková", "text": "Marie Růžičková\n\nMarie Růžičková (14. prosince 1914 – ???) byla česká a československá politička Komunistické strany Československa a poúnorová poslankyně Národního shromáždění ČSR.\nK roku 1954 se profesně uvádí jako průvodčí a řidička Dopravních podniků.\n\nVe volbách roku 1954 byla zvolena za KSČ do Národního shromáždění ve volebním obvodu Praha-město. V Národním shromáždění zasedala až do konce jeho funkčního období, tedy do voleb v roce 1960.\n\nXII. sjezd KSČ, rozhodl, že jistá Marie Růžičková byla zvolena za člena Ústřední revizní komise KSČ. Ve funkci ji potvrdil XIII. sjezd KSČ, XIV. sjezd KSČ, XV. sjezd KSČ a XVI. sjezd KSČ. V období listopad 1968 – květen 1971 byla členkou Byra pro kontrolní a revizní práci KSČ v českých zemích.\n\n"}
{"id": "766246", "url": "https://cs.wikipedia.org/wiki?curid=766246", "title": "František Rygar", "text": "František Rygar\n\nFrantišek Rygar (27. listopadu 1927 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen za KSČ do Národního shromáždění ve volebním obvodu Jeseník. V parlamentu setrval do července 1958, kdy rezignoval a nahradil ho Melichar Formánek. K roku 1954 se profesně uvádí jako lesnický pracovník v obci Domašov.\n"}
{"id": "766248", "url": "https://cs.wikipedia.org/wiki?curid=766248", "title": "Svatopluk Sedláček", "text": "Svatopluk Sedláček\n\nSvatopluk Sedláček (18. června 1920 – ???) byl český a československý politik Komunistické strany Československa a poúnorový poslanec Národního shromáždění ČSR, Národního shromáždění ČSSR a Sněmovny lidu Federálního shromáždění.\nVe volbách roku 1954 byl zvolen za KSČ do Národního shromáždění ve volebním obvodu Gottwaldov-okres. Mandát obhájil ve volbách v roce 1960 (nyní již jako poslanec Národního shromáždění ČSSR za Jihomoravský kraj) a ve volbách v roce 1964. V Národním shromáždění zasedal až do konce jeho funkčního období v roce 1968.\n\nK roku 1954 se profesně uvádí jako strojní zámečník podniku Svit Otrokovice.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Otrokovice), kde setrval do konce volebního období, tedy do voleb v roce 1971. K roku 1968 se profesně uvádí jako soustružník kovů.\n\n"}
{"id": "766253", "url": "https://cs.wikipedia.org/wiki?curid=766253", "title": "Josef Sedlačík", "text": "Josef Sedlačík\n\nJosef Sedlačík (7. února 1920 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen za KSČ do Národního shromáždění ve volebním obvodu Znojmo-Mikulov. V Národním shromáždění zasedal až do konce jeho funkčního období, tedy do voleb v roce 1960.\n\nK roku 1954 se profesně uvádí jako předseda JZD v obci Čejkovice. Ve stejné funkci působil i k roku 1956, kdy byl řečníkem na oslavách 1. máje v obci Mikulovice (obecní kronika: „\"Ocenil úspěchy našeho budování, které se projevují v snížení cen u nás a odsoudil činnost západních imperialistů\"“).\n\n"}
{"id": "766259", "url": "https://cs.wikipedia.org/wiki?curid=766259", "title": "Josef Štěrba", "text": "Josef Štěrba\n\nJosef Štěrba (19. března 1841 Roudnice nad Labem – 16. září 1909 Litoměřice) byl český katolický kněz, 53. probošt litoměřické kapituly v letech 1907–1909.\n\nKapitulní proboštství je funkce jejíž počátek je datován od roku 1057, kdy byla knížetem Spytihněvem II. v Litoměřicích založena kolegiátní kapitula, v jejímž čele stál probošt Lanc. Funkce probošta a s ní spojené kapitulní proboštství pak trvala až do roku 1655, kdy se z 52. probošta Maximiliana Rudolfa barona ze Schleinitz stal první litoměřický biskup. Kapitula se stala součástí litoměřického biskupství a v jejím čele stál kapitulní děkan.\n\nPo více jak 250 letech od zániku funkce, bylo v roce 1907 za episkopátu litoměřického biskupa Emanuela Jana Schöbela (1882–1909) znovu obnoveno kapitulní proboštství. Prvním držitelem této funkce se stal příslušník katedrální kapituly, cejnoviánský kanovník Josef Štěrba. Protože se jedná o funkci v kapitule, Štěrba si i po přijetí funkce probošta nadále podržel cejnoviánský kanonikát se všemi právy a povinnostmi, kterého z něho vycházejí.\n\nNarodil se v Roudnici nad Labem 19. března 1841. Byl vysvěcen na kněze a stal se vynikajícím kazatelem. Působil jako administrátor chlapeckého semináře v Bohosudově. Později se stal vikářem při katedrále sv. Štěpána v Litoměřicích a v roce 1890 byl jmenován kanovníkem Katedrální litoměřické kapituly. Působil jako předseda biskupského soudu ve věcech manželských (oficiál), byl sekretářem litoměřického biskupa a jeho ceremonářem. Papežem byl jmenován domácím prelátem. V roce 1907 se stal 53. proboštem litoměřické kapituly. Zemřel 16. září 1909 v Litoměřicích.\n\nK mnoha významným aktivitám na nichž se podílel, patří beatifikace Zdislavy z Lemberka. O tuto beatifikace požádal již v roce 1849 litoměřický biskup Augustin Bartoloměj Hille, avšak bezvýsledně. Dalším impulzem byla v roce 1895 aktivita faráře z Jablonného v Podještědí Josefa Tschörche, který požádal o potvrzení nepamětného kultu paní Zdislavy z Lemberka. Ve spolupráci litoměřického biskupa Emanuela Jana Schöbela, litoměřického kanovníka Josefa Štěrby a litoměřického dominikána Benedikta Kundráta byly vykonány všechny potřebné práce pro beatifikaci. Proces beatifikace byl dokončen 6. září 1900 a dodán Kongregaci pro svatořečení do Říma. Kongregace vyjádřila souhlas k procesu 27. srpna 1907 a papež Pius X. 28. srpna 1907 Zdislavu z Lemberka blahořečil.\n\n\n\n"}
{"id": "766260", "url": "https://cs.wikipedia.org/wiki?curid=766260", "title": "Ernest Sembol", "text": "Ernest Sembol\n\nErnest Sembol, též Arnošt Sembol (27. července 1920 Karviná – 26. července 1973), byl menšinový aktivista, československý politik z českých zemí polské národnosti za Komunistickou stranu Československa a poúnorový poslanec Národního shromáždění ČSR. V letech 1968-1970 vedl Polský kulturně-osvětový svaz v Československu.\n\nV mládí pracoval jako dělník v uhelných dolech, pak absolvoval učitelský ústav v Těšíně. Pracoval jako učitel v obci Lazy a později jako ředitel školy v Karviné. V roce 1947 se zapojil do činnosti Polského kulturně-osvětového svazu v Československu, jehož předsedou se stal 27. dubna 1968. Z funkce byl sesazen roku 1970 kvůli kritickému postoji k invazi vojsk Varšavské smlouvy do Československa. Měl pak problémy s nalezením práce a od roku 1971 působil jako učitel ve Fryštátu. V roce 1990 byl posmrtně rehabilitován.\n\nVe volbách roku 1954 byl zvolen za KSČ do Národního shromáždění ve volebním obvodu Český Těšín-Dolní Suchá. V parlamentu setrval až do konce funkčního období, tedy do voleb roku 1960. K roku 1954 se profesně uvádí jako ředitel polskojazyčné osmileté školy v Karviné.\n\n"}
{"id": "766262", "url": "https://cs.wikipedia.org/wiki?curid=766262", "title": "Mohyla Eduarda z Behru", "text": "Mohyla Eduarda z Behru\n\nMohyla Eduarda z Behru se nachází v poli u města Tovačov, asi 700 metrů západně od mohyly bitvy u Tovačova.\n\nMohyla byla postavena na památku pruského majora Eduarda z Behru, který zde dne 15. července 1866 v bitvě u Tovačova padl. Tvoří jej pískovcový jehlanový obelisk s čtveřicí sloupků. Ty v minulosti bývaly propojeny řetězem. Památník byl vybudován na mohylovém náspu. Byl na něj umístěn německý nápis: \"Gewidmel von seinen Kameraden Restaurirt im.J. 1901. Hier starh den Heldentod der kgl. Oberstlieutenantund Kommandeur des Füsilier-Bataillons des 7. Ostpreussischen Infanterte – Regiments Nro 44. EDUARD von BEHR. Am 15.Juli 1866.\" (česky \"Na těchto místech padl dne 15. července 1866 král. pruský major Eduard z Behru 44. pěšího pluku.\").\n\n"}
{"id": "766264", "url": "https://cs.wikipedia.org/wiki?curid=766264", "title": "Viliam Schmidt", "text": "Viliam Schmidt\n\nViliam Schmidt (13. února 1925 – ???) byl slovenský a československý politik Komunistické strany Slovenska a poúnorový poslanec Národního shromáždění ČSR.\nVe volbách roku 1954 byl zvolen za KSS do Národního shromáždění ve volebním obvodu Prievidza. V parlamentu setrval až do konce funkčního období, tedy do voleb roku 1960. K roku 1954 se profesně uvádí jako předseda závodní rady v handlovských dolech.\n\n"}
{"id": "766265", "url": "https://cs.wikipedia.org/wiki?curid=766265", "title": "GF", "text": "GF\n\nSpojení písmen G a F může mít různé významy:\n\n"}
{"id": "766266", "url": "https://cs.wikipedia.org/wiki?curid=766266", "title": "GI", "text": "GI\n\nSpojení písmen G a I může mít různé významy:\n\n\n"}
{"id": "766267", "url": "https://cs.wikipedia.org/wiki?curid=766267", "title": "GH", "text": "GH\n\nSpojení písmen G a H může mít různé významy:\n\n\n\n"}
{"id": "766268", "url": "https://cs.wikipedia.org/wiki?curid=766268", "title": "GQ", "text": "GQ\n\nSpojení písmen G a Q může mít různé významy:\n\n"}
{"id": "766269", "url": "https://cs.wikipedia.org/wiki?curid=766269", "title": "GP", "text": "GP\n\nSpojení písmen G a P může mít různé významy:\n\n"}
{"id": "766275", "url": "https://cs.wikipedia.org/wiki?curid=766275", "title": "Václav Sinkule", "text": "Václav Sinkule\n\nVáclav Sinkule (17. prosince 1929 – ???) byl český a československý politik Komunistické strany Československa a poúnorový poslanec Národního shromáždění ČSR a Národního shromáždění ČSSR.\nVe volbách roku 1954 byl zvolen do Národního shromáždění ve volebním obvodu Plzeň jako bezpartijní poslanec, později v průběhu výkonu mandátu uváděn jako člen KSČ. Mandát obhájil za KSČ ve volbách v roce 1960 (nyní již jako poslanec Národního shromáždění ČSSR za Západočeský kraj) . V parlamentu setrval až do konce funkčního období, tedy do voleb roku 1964.\n\nK roku 1954 se profesně uvádí jako předseda MNV a dělník na traťovém okrsku v Kralovicích.\n"}
{"id": "766276", "url": "https://cs.wikipedia.org/wiki?curid=766276", "title": "Čestmír Skála", "text": "Čestmír Skála\n\nČestmír Skála (24. října 1912 – ???) byl československý generál, politik české národnosti zvolený ale na Slovensku za Komunistickou stranu Slovenska a poúnorový poslanec Národního shromáždění ČSR.\nNarodil se ve Varšavě a v letech 1923-1931 studoval na brněnském reálném gymnáziu. Po maturitě se přihlásil ke studiu na lékařské fakultě v Brně. Studia zanechal po třech letech v roce 1934. Ve studiu pokračoval na vojenské akademii a od srpna 1938 do června 1939 působil jako poručík z povolání. Za války pracoval jako úředník a posléze jako dělník. V květnu 1945 nastoupil na místo zástupce náčelníka Politické správy 1. vojenské oblasti. V letech 1949-1950 studoval na Vysoké škole politické při ÚV KSČ v Praze. Na majora byl povýšen v roce 1951, na plukovníka v roce 1952. V roce 1954 byl k 1. dubnu povýšen na generálmajora. Ve volbách roku 1954 byl zvolen za KSS do Národního shromáždění ve volebním obvodu Trenčín II. V parlamentu setrval až do konce funkčního období, tedy do voleb roku 1960. v Letech 1959-1963 působil jako náčelník Správy vojenského školství MNO.K roku 1954 se profesně uvádí jako důstojník ČSLA v hodnosti generálmajora. V letech 1955-1957 se uvádí člen Ústředního výboru Komunistické strany Slovenska. V letech 1963-1967 vykonává funkci náčelníka Vojenské školy Jany Žižky v Moravské Třebové. V květnu 1968 odešel do zálohy.\n\n"}
{"id": "766279", "url": "https://cs.wikipedia.org/wiki?curid=766279", "title": "Richardis Schwerinská", "text": "Richardis Schwerinská\n\nRichardis Schwerinská (Zvěřínská) (1347 – 23. dubna nebo 11. června 1377, Stockholm) byla švédská královna, manželka Albrechta Meklenburského, který byl zároveň meklenburským vévodou. Ve Švédsku se jí říkalo \"Rikardis\".\n\nRichardis byla dcerou Oty I. Schwerinského († 1357) a Matyldy z Mecklenburg-Werle († 1361). S Albrechtem byla nejdříve zasnoubená, manželská smlouva byla podepsaná 12. října 1352 ve Wismaru. Manželství však nebylo uzavřeno až do roku 1359 a narodily se z něj dvě děti.\n\nRichardis zemřela ve Stockholmu v roce 1377 a tam je také pohřbena. V roce 1396 se Albrecht oženil podruhé s Anežkou Brunšvicko-Lüneburskou († 1430/1434).\n\n"}
{"id": "766281", "url": "https://cs.wikipedia.org/wiki?curid=766281", "title": "Hapoel Haifa FC", "text": "Hapoel Haifa FC\n\nHapoel Haifa Football Club (hebrejsky מועדון הכדורגל הפועל חיפה ,\"Mo'adon ha-kaduregel ha-Po'el Chejfa\"), je izraelský fotbalový klub z města Haifa.\n\nJednou se stal izraelským mistrem - vítězem Ligy Leumit (1998–99) a třikrát získal izraelský pohár (1962–63, 1965–66, 1973–74). Hapoel Haifa byl prvním izraelským klubem, který hrál Ligu mistrů, neboť vyhrál ligu v sezóně, po níž byl Izrael přizván k účasti v evropských pohárech. V Lize mistrů 1999/00 nejprve ve 2. předkole vyřadil Besiktas Istanbul, ve 3. předkole však vypadl se španělskou Valencií a do základní skupiny tak neprošel. Šel následně do Poháru UEFA, kde v 1. kole vyřadil Club Bruggy, v 2. kole ztroskotal na Ajaxu Amsterdam. Po vzniku izraelské Premier league v roce 1999 se vlády v izraelském fotbale ujala tzv. Velká čtyřka (Maccabi Haifa, Beitar Jeruzalém, Hapoel Tel Aviv, Maccabi Tel Aviv) a Hapoel Haifa se dosud do evropských pohárů znovu nepodíval.\n\n"}
{"id": "766282", "url": "https://cs.wikipedia.org/wiki?curid=766282", "title": "Pomocný křižník", "text": "Pomocný křižník\n\nPomocný křižník je označení původně větší obchodní lodi, která byla za války vyzbrojena a nasazena do bojových akcí. Pojem pomocný křižník nezahrnuje ty obchodní lodě, které byly vyzbrojeny pro osobní ochranu. Nasazení pomocných křižníků se lišilo. Mohl plnit ofenzivní úkoly, které se kvůli nepřítomností pancíře omezovaly většinou na narušování námořní dopravy nepřítele, nebo defenzivní – ochranu vlastní obchodní plavby, popřípadě přepravu vojenských jednotek.\n\nZa první světové války používala pomocné křižníky většina velkých námořnictev. Nejvíce úspěchů zaznamenali Němci, kteří pomocí skrytě vyzbrojených lodí, plujících většinou pod neutrální vlajkou, způsobily v křižníkové válce proti převážně britské námořní dopravě citelné ztráty. Tyto lodě zůstávaly pro svou kořist klasickou obchodní lodí neutrálního státu, dokud nebyla demaskována jejich silná dělostřelecká výzbroj a zahájena palba. Během první světové války německé pomocné křižníky potopily celkem 113 obchodních lodí o objemu 433 730 BRT.\n"}
{"id": "766291", "url": "https://cs.wikipedia.org/wiki?curid=766291", "title": "Birger Magnusson", "text": "Birger Magnusson\n\nBirger Magnusson (1280 – 31. května 1321) byl králem Švédska v letech 1290 až 1318. Byl synem Magnuse III. a Helvig Holštýnské.\n\nBirger byl formálně králem od roku 1290 (králem byl prohlášen dokonce už ve svých čtyřech letech, aby mu otec usnadnil nástupnictví), v roce 1298 dosáhl plnoletosti. Tehdy se také ve Stockholmu oženil s princeznou Markétou Dánskou. O dva roky později se Markétin bratr, král Erik VI. Dánský, oženil s Birgerovou sestrou Ingeborg. V roce 1302 byl švédský královský pár v Söderköpingu korunován.\n\nBirger vedl válku o moc nad švédskými územími se svými bratry Erikem a Valdemarem. V roce 1306 se dočasně smířili a Birgerův syn Magnus byl svými strýci uznán jako následník trůnu. Později však krále jeho bratři uvěznili a propustili až po intervenci dánského krále v roce 1308. Birger zůstal především titulárním králem, jeho bratři si začali budovat svá samostatná království. Během oslav Vánoc v roce 1317 na hradě Nyköping Birger bratry zajal a nechal vyhladovět k smrti.\n\nDlouholeté neshody, nepokoje a boje v roce 1318 vyústily k sesazení a útěku krále. Společně s manželkou se uchýlil do Dánska, kde žili pod ochranou jejího bratra. V roce 1320 byl zavražděn Birgerův nejstarší syn Magnus a sám Birger zemřel o rok později, v roce 1321. Pohřben je v kostele sv. Benedikta z Nursie v klášteře v Ringstedu.\n\n"}
{"id": "766296", "url": "https://cs.wikipedia.org/wiki?curid=766296", "title": "Hud", "text": "Hud\n\nHud (angl. \"Hud\") je černobílý dramatický snímek režiséra Martina Ritte z roku 1963 s Paulem Newmanem v hlavní roli. Film byl natočen na motivy románu Larryho McMurtryho z roku 1961 \"Horseman, Pass By\". Filmová adaptace byla nominována na pět Zlatých glóbů a sedm Oscarů. Snímek získal tři Oscary. \n\nHud Bannon (Paul Newman) je sobecký a egocentrický syn chovatele dobytka Homera Bannona (Melvyn Douglas). Rozdíl v přístupu obou mužů není jenom ve vztahu k rodinné farmě, nýbrž taky k životu. Na ranči s nimi žije sedmnáctiletý Lon (Brandon De Wilde), synovec Huda, a hospodyně Alma (Patricia Nealová).\n\nHomer je na svého syna velice přísný a tvrdý, a nedokáže mu odpustit, co provedl. Před patnácti lety totiž Hud řídil auto a způsobil nehodu, při které zemřel bratr, otec mladičkého Lona. Jelikož neměl matku, stal se Lon sirotkem. Děda Homer a strýc Hud si ho vzali do péče a naučili ho všemu, co k životu na farmě potřebuje. Mladý a nezkušený Lon považuje Huda za svůj vzor, protože mu každá žena ve městě padá do náruče. Svého dědu Homera zase považuje za zásadového a férového chlapa, který vždy tvrdě pracoval, aby svoje stádo dobytka zvětšoval a opečovával.\n\nJednoho dne objeví na ranči mrtvou krávu a Homer nařídí zavolat státního veterináře Burrise (Whit Bissell). Hud je proti tomu, protože v případě nálezu slintavky a kulhavky by museli dobytek nechat utratit. Homer má však svoje pevné zásady a proto nakonec s testy souhlasí. Hud a Lon se po těžkém dnu jdou bavit do města. V místní putice způsobí rvačku. Doma se pak potlučený Hud pohádá s otcem, o kterém si začíná myslet, že přichází o rozum. Vymyslí proto plán, jak pomocí právníka odstranit starého Homera a zpravovat majetek bez něj. Když to Homer zjistí, vtrhne k Hudovi do pokoje a důrazně žádá vysvětlení. Opět se pohádají a Hud v tom vzteku vtrhne do domku hospodyně Almy. Pokusí se jí znásilnit.\n\nVeterinář potvrdí obavy Bannonovců. Veškerý dobytek naženou do velké jámy a postřelí ho. Alma se rozhodne ranč opustit a požádá mladého Lona, aby ji odvezl na autobus. Chlapec se neovládne a rozpláče se. Alma byla vždy jedinou ženou v domě těchto mužů tří generací. Když se Lon s Almou rozloučí a odejde, objeví se Hud s flaškou v ruce. Chce se s ní rozloučit. Ona se mu svěřuje, že by se s ním pomilovala, kdyby nebyl tak hrubý. Přichází autobus a Alma navždy opouští městečko. Hud nasedne do auta a dohoní Lona. Opilý mu naráží do zadní části auta. Lon najednou zahlédne na silnici člověka a prudce zabrzdí. Když vystoupí a přijde ke zraněnému, zjišťuje že je to jeho dědeček, který si vyjel zajezdit na koni. Z něho však upadl a zranil se. Svým zraněním Homer v náruči Lona podléhá.\n\nJakmile skončí pohřeb starého Bannona opouští arogantního a nenapravitelného povaleče Huda i jeho jediný sympatizant Lon. Film končí scénou, ve které Lon kráčí písečnou krajinou. Hud zůstává na prázdném ranči sám a otvírá si další flašku piva.\n\nFilm se natáčel v okolí městečka Claude v Texasu. V románu Larryho McMurtryho \"Horseman, Pass By\" je hospodyně v domě Bannonových černoška a její postava má v knize veliký prostor. Ve filmu je hospodyní běloška v podaní Patricie Neal a postava Almy nevystupuje tak často. \n\nPaul Newman strávil několik týdnů před začátkem natáčení na ranči, aby se naučil správně jezdit na koni. Na soundtracku k filmu se objavila i píseň „The Great Titanic (It Was Sad When That Great Ship Went Down)“, kterou společně nazpívali Paul Newman a Brandon De Wilde.\n\nPostava Patricie Neal, hospodyně Alma, má ve filmu celkem malý prostor. Proto ji Asociace zahraničních novinářů v Hollywoodu na 21. ročníku Zlatých glóbů navrhla na nejlepší vedlejší herečku. Za tu samou roli získala Neal Oscara, avšak za hlavní ženský výkon. Různí kritici zastávali názor, že herečka si cenu vysloužila nikoliv za svůj výkon, nýbrž za soucit. Patricia Neal prodělala totiž několik životních traumat. Největší z nich byla smrt dcery, která zemřela na spalničky. Když 13. dubna 1964 vyhlašoval Gregory Peck nejlepší herečku, vítězka Patricia Neal na 36. udílení cen nebyla. Tou dobou čekala čtvrté dítě a byla doma. Cenu za ni převzala herečka Annabella.\n\nFilm se dostal na seznam proslulého řebříčku \"1001 filmů, které musíte vidět, než umřete\".\n\n\n\n\n\n\n"}
{"id": "766300", "url": "https://cs.wikipedia.org/wiki?curid=766300", "title": "Pojednání o podstatě a původu bohatství národů", "text": "Pojednání o podstatě a původu bohatství národů\n\nPojednání o podstatě a původu bohatství národů, známé i pod zkráceným názvem Bohatství národů, je \"magnum opus\" skotského ekonoma a filozofa Adama Smitha. Kniha byla poprvé vydána v roce 1776 a je úvahou nad ekonomií na začátku průmyslové revoluce a pojednává o volném obchodu jako o více produktivním a užitečnějším než ostatní systémy. Kniha je základ pro klasickou ekonomii.\nDílo bylo výsledkem autorových poznámek, jež tvořil po dobu sedmnácti let, z části taktéž využíval vlastní zkušenosti a poznatky z předešlých knih. Kniha \"Bohatství národů\" byla vydána v březnu roku 1776 během skotského osvícenství a zemědělské revoluce. Ústřední myšlenky Smithova díla přijímají několik principů upřednostňovaných právě za dob skotského osvícenství. První z nich je přesvědčení, že studium lidské povahy je základní a nezbytný aspekt. Fakt, že Newtonova experimentální metoda je nejvhodnější pro studium člověka, je druhým zmiňovaným principem.\n\nPodle Dugalda Stewarta, prvního životopisce Adama Smitha, hlavní významnost Bohatství národů nespočívá v originalitě autorových principů, ale v používání systematických a vědeckých úvah k jejich validaci a zřetelnosti, s jakou jsou vyjádřeny. V tomto smyslu je práce syntézou nejdůležitějších aspektů politické ekonomiky. \n\nPřestože je Smith v současné době vnímán jako významný ekonom, sám sebe považoval za profesora morální filosofie, kterou vyučoval na univerzitě v Glasgowě. Bohatství národů tedy není jen o ekonomice, ale také o politické ekonomii, historii, psychologii, politice, morálce a právu. Poskytl základ ekonomům, politikům, matematikům, biologům, myslitelům takřka všech oborů, na nichž se dá i v nynější době stavět. Bez ohledu na historický vliv představovalo \"Bohatství národů\" jasný posun paradigmatu v oblasti ekonomiky.\n\nBěhem Smithova života bylo publikováno pět vydání knihy Bohatství národů a to v letech 1776, 1778, 1784, 1786 a 1789. Na některá základní fakta, vycházejících z této knihy, úspěšně navazoval i Karl Marx. Dílo nastínilo otázky, týkající se hospodářství a fungování ekonomiky a značně ovlivnilo dění v 18. i 19. století. Jeden z otců zakladatelů a první ministr financí USA Alexander Hamilton, byl rovněž knihou ovlivněn, když ve svých spisech argumentoval proti mnoha Smithovým politickým teoriím.\n\nV konečné podobě tvoří \"Bohatství národů\" celkem pět knih, každá obsahuje více tematických kapitol. \n\nSmith se zde věnuje především dělbě práce, které přisuzuje klíčovou roli při rozvoji státu. Její diverzifikace zajišťuje všeobecnou hojnost. Toto se vztahuje více na výrobu, než na zemědělství, ve kterém není rozdíl mezi vyspělým a zaostalým státem tak výrazný. Dělba práce podle Smithe nevyplývá z lidského rozumu, ale z přirozeného sklonu k směnnému obchodu. Autor také vysvětluje vznik peněz. Dále popisuje vztahy mezi zaměstnavateli a pracujícími a ohodnocení práce. Je velmi znepokojen tehdejší chudobou, jež dává za vinu cechům či konglomerátům, které zasahují do vlády a nejednají ve veřejném zájmu.\n\nAutor vysvětluje pojem kapitál jako prostředky, jež nejsou spotřebovány, ale užity k vstupu do další výroby a k dosažení vyššího zisku v budoucnu. Dále se zabývá vlivem a rolí kapitálu ve společnosti.\n\nSmith vysvětluje, že k dosažení dlouhodobého hospodářského růstu je nutná spolupráce mezi venkovem, který zajišťuje suroviny, a městy, jež zajišťují zpracování a obchod. Tvrdí, že rozmach měst a průmyslu je způsoben zajištěním ze strany venkova. Ten nakonec na prosperitě měst sám vydělává. Zemědělství je podle autora mezi lidmi žádoucí, neboť poskytuje svobodu, která dává lidem větší motivaci (jsem svým vlastním pánem, pracuji pro sebe a svou rodinu; Smith ovšem velmi kritizuje egoismus a chamtivost). Ve společnosti proto přirozeně putuje nejvíce kapitálu do zemědělství, až poté do výroby a obchodu. Tento jev vede k růstu a hojnosti. \n\nSmith kritizoval vměšování státu do ekonomiky, neboť dle jeho názoru tento postup narušoval rozmach průmyslu a pokrok. Ostře se vyhranil zejména proti merkantelismu (zavádění ochranářských cel a hromadění drahých kovů). Dále se zde věnuje důvodům zakládání a využívání kolonií. Ty jsou prospěšné jak pro mateřský stát, tak pro celou Evropu, neboť dovolují jejím obyvatelům využívat jinak nedostupné či nedostatkové zboží. I z tohoto důvodu Smith prosazuje volný obchod, protože ten je oproti merkantilismu prospěšný všem.\n\nSmith předpokládal čtyři tzv. maximy zdanění: poměrnost, transparentnost, vhodnost a efektivnost. Mimo jiné zastával něco, co bychom dnes nazvali progresivním zdaněním. Tvrdil, že bohatí by se měli větší měrou podílet na hrazení veřejných výdajů (daně se mají vztahovat na schopnosti a zvyky každého). Co se týče vlády a státu, jejich role má spočívat v ochraně společnosti před vnitřním rozkladem (např. zajištění únosných podmínek k životu chudým). Jiné zásahy negativně ovlivňují ekonomiku, neboť narušují princip \"„neviditelné ruky trhu“\". V poslední kapitole se věnuje problematice války a veřejného dluhu. V případě války se náklady státu zvyšují, avšak politici nejsou ochotni (z obavy o veřejné mínění) ve větší míře zvednout daně. Situace se proto řeší úvěrem. Pokud je ovšem vládě umožněno půjčovat si bez omezení, povede válku dál a stát se tak bude víc a víc zadlužovat. V důsledku budou tyto náklady zatěžovat budoucí generace.\n\nKniha zaznamenala vesměs kladné přijetí, i přes počáteční kritiku plynoucí z názoru, že při jejím čtení je potřeba nad obsahem knihy přemýšlet více, než bylo třeba u děl Smithových současníků. Kritici argumentovali, že Smithovo dílo nemůže právě z důvodu své náročnosti dosáhnout vysoké popularity. \n\nNavzdory tomu se první vydání knihy vyprodalo za 6 měsíců. V roce 1777, tedy rok po vydání díla, dokonce inspirovalo tehdějšího premiéra Velké Británie lorda Northa k zavedení dvou nových daní, daní za sluhy a aukční daně. O rok později prosadil North daň na obydlení obydlí a daň na slad oboje na doporučení Smithe.\n\nCelkově se kniha velmi rychle rozšíříla v intelektualních kruzích a stala se často citovanou v anglickém parlamentu (v 19. století ji velmi často citoval člen britského parlamentu Robert Cobden, například při příležitosti boje proti otrocké práci). Smithův životopisec John Rae tvrdil, že \"Bohatství národů\" začalo velmi brzy po svém vydání formovat vládní politiku Velké Británie.\n\nNa \"Bohatství národů\" navazovali a dále jej rozvíjeli další ekonomové 19. století jako např. John Stuart Mill, David Ricardo a Alfred Marshall. Vraceli se k němu i mnozí významní ekonomové moderní doby jako např. John Maynard Keynes, Friedrich August Hayek či Ronald Coase. \n\n\"Bohatství národů\" má dodnes přetrvávající vliv, důkazem toho je, že se jedná o druhou nejcitovanější knihu v sociálních vědách, která byl vydána před rokem 1950, s 36.331 citacemi (první je Marxův \"Das Kapital\").\n\nVýše zmíněný Ronald Coase, britský ekonom a nositel Nobelovy ceny za ekonomii, zastává názor, že pokud by byl vyslyšen Smithův návrh umožnit americkým koloniím svou reprezentaci v britském parlamentu (která by byla úměrná jejich podílu na veřejných příjmech), vyhlášení nezávislosti z roku 1776 by pravděpodobně neproběhlo. Amerika by dnes vládla Anglii a sám Smith by byl znám nejen jako autor \"Bohatství národů\", ale také jako otec zakladatel.\n\nDalší z nositelů Nobelovy ceny za ekonomii, významný ekonom George Stigler připisuje Smithovi „nejdůležitější věcný výrok ve všech ekonomikách“ a založení teorie přidělování zdrojů. Také popisuje Smithovu větu, že „dělba práce je omezena rozsahem trhu“ jako „jádro teorie funkcí firmy a průmyslu“ a „základní princip ekonomické organizace“.\n\n\n\n\n"}
{"id": "766305", "url": "https://cs.wikipedia.org/wiki?curid=766305", "title": "Gardone Riviera", "text": "Gardone Riviera\n\nGardone Riviera je obec v provincii Brescia v italském regionu Lombardie na západním břehu Gardského jezera.\n\n\n\n\n"}
{"id": "766314", "url": "https://cs.wikipedia.org/wiki?curid=766314", "title": "Botanická zahrada André Hellera", "text": "Botanická zahrada André Hellera\n\nBotanická zahrada André Hellera (\"Giardino Botanico Fondazione André Heller\"), také známá jako \"Botanická zahrada A. Hrusky\" (Giardino Botanico A. Hruska) je botanická zahrada, která se nachází na pozemcích nadace Andrého Hellera v provincii Brescia v italském regionu Lombardie na západním břehu Gardského jezera. V teplých měsících má otevřeno denně.\n\nZahradu zřídil kolem roku 1901 rakouský zubař Arthur Hruska (1880–1971), který pak v lech 1910 až 1970 nashromáždil mnoho druhů rostlin na pozemcích kolem své vily, které jsou rozděleny do několika částí: hustý bambusový les, japonské jezírko, prameny a vodopády, jakož i alpinské rostliny ve stržích.\n\nJe zde více než 500 rostlinných druhů, včetně kaktusů, plesnivce alpského, kapradin, podezřeně královské, šácholanů, orchidejí, leknínů, a stromů.\n\nOd roku 1988 zahradu vlastní umělec André Heller. V zahradě se nyní nachází řada soch od Keitha Haringa a Roye Lichtensteina.\n\n"}
{"id": "766315", "url": "https://cs.wikipedia.org/wiki?curid=766315", "title": "Polonia Warszawa", "text": "Polonia Warszawa\n\nKlub Sportowy Polonia Warszawa je polský nejstarší existující fotbalový klub z Varšavy. Založen byl roku 1911. Dvakrát se stal polským mistrem (1946, 2000) a dvakrát získal polský fotbalový pohár (1952, 2001).\n\n\n27. listopad 2015\"\n\n"}
{"id": "766316", "url": "https://cs.wikipedia.org/wiki?curid=766316", "title": "Tiger of Sweden", "text": "Tiger of Sweden\n\nTiger of Sweden je švédská módní firma, zaměřená především na pánskou módu.\n\nKořeny společnosti sahají do roku 1903, kdy krejčí Markus Schwartzmann přišel s nezvyklým nápadem. Zakoupil koně a povoz. Ten naložil látkami a objížděl okolí a zákazníky místo toho, aby čekal až přijdou oni za ním. Společnost založil později ve švédském městě Uddevalla spolu s krejčím Hjalmarem Nordströmem.\n\nNázev Tiger of Sweden (Švédský tygr) pochází z doby vzniku společnosti. V roce 1923 byly nejprodávanějšími obleky Tiger I a Tiger II, poté založili zakladatelé společnost a jako název použili právě oblíbené modely. \n\nFirma šije především tradiční oblečení ale inovativním či nezvyklým způsobem. Například oblekové kalhoty mají střih jako jeansy, sedí tedy spíše na bocích než v pase. V průběhu 90.let začala společnost rozvíjet obleky, atraktivní především pro městskou mladou generaci.\nProduktová řada společnosti zahrnuje oblečení, boty a brýle.\n\nSpolečnost byla odkoupena dánským módnímu koncernem IC Company v roce 2003. Společnost nabízí svůj sortiment napříč Evropou a v Kanadě.\n\n"}
{"id": "766318", "url": "https://cs.wikipedia.org/wiki?curid=766318", "title": "Node.js", "text": "Node.js\n\nNode.js je softwarový systém navržený pro psaní vysoce škálovatelných internetových aplikací, především webových serverů.\nProgramy pro Node.js jsou psané v jazyce JavaScript, hojně využívající model událostí a asynchronní I/O operace pro minimalizaci režie procesoru a maximalizaci výkonu.\n\nNode.js se skládá z V8 JavaScript engine od společnosti Google a několika standardních knihoven.\n\nNode.js vytvořil v roce 2009 Ryan Dahl, jeho následný rozvoj byl sponzorován firmou Joyent, jeho zaměstnavatelem.\n\nMezi podobné projekty napsané v jiných programovacích jazycích bychom mohli zařadit Twisted pro jazyk Python, Perl Object Environment pro Perl, libevent pro C a EventMachine pro Ruby. Na rozdíl od většiny JavaScriptových programů, není spouštěn v internetovém prohlížeči, ale na straně serveru. Node.js implementuje některé části ze specifikace CommonJS a je možné ho používat i interaktivně pomocí přiloženého REPL interpretru.\n\nNode.js byl oceněn webem InfoWorld (zabývajícím se internetovými technologiemi) jako \"Nejlepší technologie roku 2012\"\n\nZa určitých okolností Node.js zobrazuje obsah souborů na disku.\n\nToto je kompletní implementace programu hello world v Node.js:\n\nToto je jednoduchý TCP server, který poslouchá na TCP a UDP portu 7000 a odpovídá na příchozí spojení:\nNode.js má velmi aktivní vývojářskou komunitu, která se soustředí hlavně kolem dvou mailing listů nodejs a nodejs-dev a také na IRC kanálu #node.js na freenode.\n\n\n"}
{"id": "766319", "url": "https://cs.wikipedia.org/wiki?curid=766319", "title": "Konstancja Gładkowska", "text": "Konstancja Gładkowska\n\nKonstancja Gładkowska, provdána Grabowska, (2. června 1810, Varšava – 20. prosinec 1889, Skierniewice) byla polská zpěvačka, múza a první láska Fryderyka Chopina.\n\nJejí kmotrou byla nemanželská dcera Stanislava II. Augusta Poniatowského, Konstancja Żwanowa. Studovala na konzervatoři a v roce 1829 na koncertě sólistů potkala Fryderyka Chopina, pro kterého se stala zdrojem inspirace. Když Chopin v roce 1830 odjížděl z Polska, zpívala na jeho rozlučkové sešlosti. Po roce si přestali dopisovat. V roce 1832 se provdala za Józefa Grabowskiego a žila na jeho panství, v Raduczu u Rawy Mazowieckiej. Manželství bylo šťastné, měli spolu 5 dětí. V roce 1845 Konstancja Gładkowska trvale oslepla. V roce 1878 její muž zemřel a ona se o rok později přestěhovala do Skierniewic, kde po jedenácti letech i zemřela. Je pochována v Babsku.\n\nV Skierniewicích, v domě, kde bydlela, bylo zřízeno její malé muzeum..\n\n"}
{"id": "766321", "url": "https://cs.wikipedia.org/wiki?curid=766321", "title": "Salò", "text": "Salò\n\nSalò je obec (město) v provincii Brescia v italském regionu Lombardie na břehu Gardského jezera, kde se nachází i jeho nejdelší promenáda.\n\nMěsto bylo hlavním městem Italské sociální republiky v letech 1943 až 1945, která se rovněž často nazývala „Republika Salò“ (\"Repubblica di Salò\").\n\nAčkoli podle legendy má Salò etruský původ, psané záznamy zmiňují jeho založení starověkými Římany z kolonie \"Pagus Salodium\". Nachází se tu řada ruin z období římského osídlení, jak dokazuje nekropole \"Lugone\" (na via Sant’Jago) a archeologické nálezy v archeologickém muzeu (Civic Archaeological Museum), které se nachází v \"Loggia della Magnifica Patria\".\nBěhem vrcholného středověku město sdílelo stejný osud jako Lombardie.\n\nPůvod městského zřízení Salò je málo známý: jeho autonomie ve vztahu k Brescii se datuje ke konci 13. století nebo na začátek 14. století, přičemž nejstarší předpisy, které městské orgány dochovaly, jsou z roku 1397.\n\nPřed rokem 1334 bylo město součástí federace městských rad v oblasti podél západního břehu Gardského jezera (od Limone až na jih po Desenzano del Garda) a z oblasti Valle Sabbia, která se nazývala \"Riperia Lacus Gardae Brixiensis\", kde hlavním správním městem bylo Maderno.\n\nFederace nechtěla vytvářet spojenectví ani s Brescií ani s Veronou a namísto toho se rozhodla požadovat pomoc od Benátek. Z důvodu velké vzdálenosti od Benátek, jí tato strategie nezaručovala nezávislost oblasti a po krátkém období protektorátu pod vládou Benátek (1336 až 1349) se Salò stalo pevností milánského rodu Visconti. V roce 1377 Beatrice della Scala, manželka Bernabòa Viscontiho, chtěla, aby se Salò stalo hlavním městem oblasti a tím byl snížen vliv Maderna: Salò tedy dostalo pevné zdi a byl postaven hrad.\n\n13. května 1426 po dlouhém období válek se města na západním břehu jezera spontánně připojily k Benátské republice, ve které zůstaly na další tři století: na hlavním náměstí lze sloup se znamením lva svatého Marka, symbol Benátek, najít dodnes.\nBěhem let Benátky této provincii udělily status \"Stato da Tera\" a zůstala de fakto nezávislou oblastí. Byly jí uděleny tituly \"Nádherná vlast\" (\"Magnifica Patria\") a \"Prvorozená dcera Serenissima\" (\"Figlia primogenita della Serenissima\"). Rada \"Patrie\" a všechny ostatní úřady zůstaly soustředěny v Salò (které získalo důležitost a vliv), ačkoli byl hlavním městem vysílán guvernér, kterému byly uděleny tituly \"Provveditore\" (tj. Superintendant) a \"Capitano della Riviera\" (Kapitál Riviery) a pravomoc jednat jako soudce v trestních záležitostech pro celou Rivieru (zatímco civilní soudnictví bylo svěřeno podestovi z Brescie, který sídlil v Salò). Vedle farmaření a obchodu se v tomto období rozvíjel plátenický průmysl.\n\nV roce 1796 bojovaly Napoleonovy jednotky s rakouskými jednotkami v severní Itálii. Konec Benátské republiky (Mír v Campo Formio) znamenal i konec Salò jako hlavního města západní riviery: 1. ledna 1797 prozatímní vláda Brescie přejmenovala Salò na Benaco a zřídila kanton Benaco s hlavním městem Benaco: město se připojilo k Cisalpinské republice a pak k Napoleonskému italskému království (1805 – 1814).\n\nPo skončení napoleonské éry se Salò stalo součástí Rakouska (jako součást Lombardsko-benátského království od roku 1815 do 1859.\n\nV roce 1848 se Salò spojilo s Milánem v revoluci proti habsburské nadvládě. Během druhé italské války za nezávislost mnoho dobrovolníků bojovalo s Garibaldim ve službách piemontské armády. 18. června 1859 Garibaldi vstoupil do Salò a byl uvítán nadšeným davem. Salò královským výnosem z 15. prosince 1860 získalo titul \"Città\" (město).\nPo bitvě u Custozy Rakušané město dočasně opět ovládli, ale navdory jejich vítězství a námořní porážce Italů v bitvě u Lissy se Rakušané vzdali Prusům o měsíc později a byli nuceni opustit region Benátek po uzavření Vídeňské smlouvy v roce 1866.\n\nOd roku 1943 do 1945 bylo Salò faktickým hlavním městem loutkového státu – Italské sociální republiky Benita Mussoliniho, vytvořené s podporou nacistického Německa, která je rovněž známá jako Republika Salò: ve \"Villa Castagna\" bylo sídlo policejního ředitelství, ve \"Villa Amedei\" bylo sídlo Ministerstva pop kultury, \"Villa Simonini\" (dnešní Hotel Laurin) byla sídlem ministerstva zahraničních věcí a Stefaniho agentura, která distribuovala oficiální tiskové zprávy, sídlila na Via Brunati\n\nNa začátku období po skončení 2. světové války Salò znovuobjevilo své vlohy pro turistický průmysl.\n\nV roce 1975 zde Pasolini natočil svůj poslední film \"Saló aneb 120 dnů sodomy\" (\"Salò o le 120 giornate di Sodoma\").\n\n\nOblast kolem jezera je seismickou oblastí.\nV roce 1877 byla pod dohledem prof. Pia Bettoniho vybudována meteorologická stanice. V roce 1889 byla přidána i geofyzikální observatoř (seismická stanice), která se stala důležitým centrem vědeckého výzkumu po zemětřesení v roce 1901 (5,6 Richterovy škály, bez zásadních škod). K jinému zemětřesení došlo v roce 2004.\n\n\n"}
{"id": "766322", "url": "https://cs.wikipedia.org/wiki?curid=766322", "title": "Pivovar Bělá nad Radbuzou", "text": "Pivovar Bělá nad Radbuzou\n\nPivovar v Bělé nad Radbuzou stával v jihozápadní části areálu hospodářského dvora zámku ve městě Bělá nad Radbuzou.\n\nPrvní písemná zmínka o Bělé nad Radbuzou pochází z Kosmovy kroniky a uvádí se rok 1121 v souvislosti s nově zbudovaným blízkým hradem Přimdou. Nad původním českým obyvatelstvem postupně od 13. století převážili Němci, což se projevilo tím, že se vžil německý název obce Weissensulz.   \n\nKdy byl pivovar v Bělé nad Radbuzou přesně založen se neví, ale došlo k tomu určitě před rokem 1596, kdy se majiteli Bělé stali Lamingenové z Albenreuthu, sídlící od roku 1480 na tvrzi a později zámku v sousedním Újezdu Svatého Kříže, tehdy nazývaného Újezd v Chodech. Na konci 16. století se také objevují první zmínky o vaření piva na panském dvoře v Bělé, který byl kompletně dokončený v roce 1614.\n\nV  roce 1678 pak Volf Maxmilián Lamingen prodal panství Újezd Svatého Kříže spolu s Bělou nad Radbuzou Zdeňkovi Kašparovi Kaplíři ze Sulevic, známému obhájci Vídně proti Turkům.\n\nPo smrti Kašpara Kaplíře připadlo panství jeho třetí manželce Anně Terezii Cukrové z Tamfeldu. Cukrové z Tamfeldu zde hospodařili až do r. 1796, kdy panství zdědili Kocové z Dobrše, kteří se sice zaměřovali hlavně na rozvoj sklářství, ale skláři měli nárok na deputátní pivo a tak se v rozpočtu panství vždy myslelo i na pivovar. Rodu Koců z Dobrše pak patřil pivovar až do vyvlastnění po druhé světové válce.\n\nPivovar se od počátku rozvíjel jako panský, což byla výhoda oproti měšťanským, kdy vrchnost měla i v dobách krize dostatek kapitálu a surovin. V následujících obdobích pivovar celkem prosperoval, někdy se dařilo více, někdy méně.\n\nSvého rekordního výstavu 22 255 hl dosáhl pivovar v letech 1938/1939. Podle pamětníků bylo bělské pivo velmi dobré a to hlavně díky kvalitní vodě z nedaleké studny za řekou.\n\nPo druhé světové válce byl na základě dekretu prezidenta republiky z 21.6.1945 č.12 sb. Jindřichu Kocovi z Dobrše velkostatek včetně pivovaru zkonfiskován. Pak byl na krátký čas začleněn pod Národní správu československý pivovarů v Praze, ale ještě v roce 1945 přešel pod správu Zemského pozemkového fondu. V roce 1947 došlo k definitivnímu zestátnění pivovaru a odtržení od velkostatku. Pivovar se tak dostal pod Vrchní správu státních pivovarů v Benešově. Po únoru 1948 se započala poslední etapa již státního pivovaru, kdy v rámci tvorby národních podniků byl v lednu 1949 začleněn pod Západočeské pivovary n.p.\n\nOd 1 ledna 1953 byl pak začleněn po národní podnik Chodské pivovary, po zrušení tohoto podniku se od roku 1955 vrátil zpět pod Západočeské pivovary a následně po zrušení tohoto národního podniku k 31. 3. 1958 se převedl do národního podniku Plzeňské pivovary.\n\nV souvislosti s centralizací výroby piva došlo 31.12.1960 k definitivnímu uzavření Bělského pivovaru. V tomto roce zde uvařil jeho poslední sládek pan Josef Kurc 8 650 hl piva. Objekty pivovaru pak sloužily k různým účelům. V jedné části se sušilo obilí, v tancích se skladovala surovina pro výrobky Fruty Horšovský Týn a ve zbylých prostorách probíhala výroba zemědělské techniky Kovodružstvem Strážov. Prostory bývalého pivovaru ale nebyly pro kovodělnou výrobu vhodné a proto byl pro tyto účely postaven nový výrobní závod na východním okraji Bělé a založena nová společnost Kovo výrobní družstvo Bělá nad Radbuzou.\n\nI když byly budovy i koncem 70 let dvacátého století stále v relativně dobrém technickém stavu bylo rozhodnuto o jejich demolici. K tomu došlo 27.2.1980. Stejný osud na přelomu 70. a 80. let dvacátého století postihl i zámek v Újezdu svatého Kříže a kostely v obcích Železná a Rybník.\n\nPo jeho zboření a odvezení stavební sutě do bažin mezi řekou Radbuzou a železniční tratí při silnici do obce Bystřice byla plocha zpevněna panely a pozemek byl využíván k parkování zemědělských strojů a techniky státním statkem, který sídlil ve správní budově a hospodařil v objektech hospodářského dvora.\n\nPo ukončení fungování státního statku v Bělé nad Radbuzou přešel pozemek po zbořeném pivovaru do správy Pozemkového fondu ČR.\n\nV letech 1998 – 2003 postupně získal pozemky, na kterých stával Bělský pivovar jako náhradní restituční plnění pan Ivo Šperl z Bělé nad Radbuzou.\n\nGlobální finanční krize pak v roce 2008 znamenala definitivní zastavení plánů na ekonomicky rentabilní využití těchto pozemků\n\nZdroj:  Státní okresní archiv Domažlice se sídlem v Horšovském Týně, vyprávění pamětníků,internet a vlastní archiv.\n\n\n"}
{"id": "766323", "url": "https://cs.wikipedia.org/wiki?curid=766323", "title": "Magnus IV. Švédský", "text": "Magnus IV. Švédský\n\nMagnus Eriksson (jaro 1316 – 1. prosinec 1374) nebo také Magnus IV. byl král Švédska (1319–1364) a vládcem Finska a jako Magnus VII. král Norska (1319–1343), včetně Islandu a Grónska.\n\nMagnus byl synem Erika Magnussona, vévody ze Södermanlandu, syna Magnuse III. Jeho strýcem byl král Birger Magnusson, který nechal během oslav Vánoc na hradě Nyköping v roce 1317 své bratry zajmout a vyhladovět k smrti.\n\nMagnus byl zvolen švédským králem ve svých třech letech 8. července 1319, po svržení Birgera. V srpnu toho roku byl také uznán dědičným norským králem. Regentkami se staly jeho matka Ingeborg Norská a babička Helvig Holštýnská, Švédsku a Norsku však fakticky vládli Knut Jonsson a Erling Vidkunsson.\n\nMagnus byl prohlášen dospělým v patnácti letech, v roce 1331. Proti tomu se v Norsku zvedl odpor, kde podle statut z roku 1302 byli králové dospělými až ve dvaceti letech. V roce 1333 se však rebelové králi Magnusovi podřídili. 21. července 1336 byl ve Stockholmu korunován švédským a norským králem. I to způsobilo nelibost v Norsku, kde si přáli samostatnou korunovaci, a v roce 1338 zde proběhlo druhé povstání.\n\nOpozice proti Magnusově vládě v Norsku vedla v roce 1343 k dohodě mezi králem a norskou šlechtou, podle které se v rozporu se zákony nástupnictví měl stát norským králem Magnusův mladší syn Haakon, přičemž Magnus měl být během jeho dětství regentem. V tom samém roce bylo stanoveno, že Magnusovým nástupcem ve Švédsku bude jeho starší syn Erik. Haakon se skutečně stal samostatným norským králem v roce 1355. Erik zemřel společně se svou manželkou a dvěma syny v roce 1359, pravděpodobně na mor.\n\nV roce 1363 přijeli zástupce švédské šlechty na meklenburský dvůr. Ze země byli vykázání po vzpouře proti králi, který byl mezi šlechtou neoblíbený. Na žádost těchto šlechticů Albrecht Meklenburský zahájil invazi do Švédska, kterou podporovalo několik německých hrabat a vévodů. Několik hanzovních měst a vévodů v severním Německu rovněž vyjádřilo podporu novému králi.\n\nAlbrecht byl prohlášel králem Švédska a korunován 18. února 1364. To vedlo k osmi letům občanské války mezi příznivci Albrechta a Magnuse. V bitvě poblíž Enköpingu v roce 1365 mezi Albrechtovými německými silami a Magnusem, podporovaným synem Haakonem, byl Magnus poražen a padl do zajetí. Hned po této porážce ve prospěch Magnuse a Haakona zasáhl dánský král Valdemar IV., jehož síly se spojily s rolníky, kteří podporovali Magnuse. Albrecht byl totiž nepopulární v mnoha oblastech Švédska, zejména mezi poddanými v provinciích, kteří nesouhlasili s tím, že Albrecht ve všech provinciích jmenuje do úřadů Němce.\n\nS podporou dánského krále a švédských spojenců se Haakonovi v roce 1371 dočasně podařilo oblehnout Stockholm. Albrecht však byl schopný s podporou švédské šlechty toto obléhání odrazit. Byl sjednán mír s tou podmínkou, že Magnus bude propuštěn a bude mu umožněno odcestovat do Norska. Tam také strávil zbytek života. Zemřel při potopení lodě v roce 1374.\n\nV roce 1335 se oženil s Blankou Namurskou, která byla následujícího roku korunována společně s ním. Z manželství Blanky se narodili dva synové:\n\nManželé měli ještě nejméně tři dcery, které však zemřely v dětství.\n\n"}
{"id": "766330", "url": "https://cs.wikipedia.org/wiki?curid=766330", "title": "Ta-čou", "text": "Ta-čou\n\nTa-čou ( , pchin-jinem \"Dázhōu\") je městská prefektura v Čínské lidové republice, kde patří do provincie S’-čchuan. Celá provincie má rozlohu 16 587 čtverečních kilometrů a v roce 2000 v ní žilo 5,8 milionu lidí.\n\nTa-čou je nejvýchodnější prefekturou provincie S’-čchuan. Hraničí na severu se Šen-si, na východě s Čchung-čchingem, na jihu s Kuang-anem a na západě s Nan-čchungem a s Pa-čungem.\nNachází se tak v prostoru mezi čtyřmi velkými městy: Čchung-čchingem, Čcheng-tu, Si-anem a Wu-chanem.\n\nKrajina je zde převážně hornatá, leží zde pohoří Ta-pa-šan.\n"}
{"id": "766331", "url": "https://cs.wikipedia.org/wiki?curid=766331", "title": "NSAP adresa", "text": "NSAP adresa\n\nNSAP adresa, adresa síťového přístupového bodu služby ( ), definovaná v normě ISO/IEC 8348, je rozlišovacím návěstím (rozlišovačem) pro přístupový bod služby ( ) na síťové vrstvě v sítích OSI.\n\nNSAP adresa přibližně odpovídá IP adrese v protokolu IP; identifikuje uzel (zařízení) připojený do sítě používající OSI protokoly (např. síť ATM). Na transportní vrstvě se podobně používá transportní přístupový bod služby (transportní SAP – TSAP), který identifikuje konkrétní službu na určitém uzlu a odpovídá TCP nebo UDP portu v TCP/IP sítích. ATM může také (volitelně, záleží na aplikaci) používat prezentační přístupový bod služby (PSAP) a relační přístupový bod služby (SSAP).\n\nCentrální autoritou pro přidělování NSAP adres je Mezinárodní organizace pro normalizaci (ISO), která přidělování deleguje na další instituce, obvykle národní normalizační nebo telekomunikační organizace. Existují různá schémata NSAP adres; v telefonních sítích se používá schéma založené na E.164, což je adresní formát mezinárodních telefonních čísel.\n\nNSAP adresy neurčují, kde se nacházejí příslušný uzel sítě. Pro směrování OSI paketů musí směrovač převést NSAP adresu na SNPA ( , podsíťový bod připojení). Příkladem SNPA na linkové vrstvě je Identifikátor virtuálního okruhu ( ) v ATM. Pokud jsou OSI pakety posílány zapouzdřené v IP paketech, je za SNPA považována IP adresa.\n\nV současné době je velká část síťové infrastruktury tvořena sítěmi SDH/SONET, ve kterých jsou NSAP adresy široce používány. NSAP adresy jsou obvykle přidělovány pracovníky správy sítě/NOC, tak aby byly v rámci organizace unikátní (pro tuto organizaci) a aby vycházely ze zeměpisné polohy s využitím telefonních kódů země.\n\nNSAP adresy se používají v následujících síťových technologiích založených na OSI:\n\n\nAdresy ve stylu NSAP používá směrovací protokol IS-IS.\n\n"}
{"id": "766332", "url": "https://cs.wikipedia.org/wiki?curid=766332", "title": "Chianti", "text": "Chianti\n\nChianti je červené víno vyráběné v Itálii v Toskánsku ve stejnojmenném regionu, konkrétně v provinciích Arezzo, Florencie, Pisa, Pistoia, Prato a Siena. Počátky jeho produkce sahají do 13. století. Je skladováno v tradičních lahvích obalených slámou zvaných \"fiasco\".\n\nPro Chianti je charakteristická temně sytá červená barva a vyznačuje se ovocným aroma, ve kterém nejčastěji ucítíte stopy třešní. Jedná se o harmonické a suché víno, které je vhodné pro uskladnění.\n\n"}
{"id": "766333", "url": "https://cs.wikipedia.org/wiki?curid=766333", "title": "Erik XII. Magnusson", "text": "Erik XII. Magnusson\n\nErik Magnusson (1339 – 21. června 1359) byl protikrál a spolukrál svého otce, švédského krále Magnuse IV.\n\nByl starším synem krále Magnuse a Blanky, dcery namurského markraběte Jana I.\nRoku 1343 norská opozice krále Magnuse vedla k dohodě mezi králem a norskou šlechtou, podle které se v rozporu se zákony nástupnictví měl stát norským králem mladší princ Haakon. Erik se měl stát otcovým nástupcem ve Švédsku. \n\nHaakon se roku 1355 ujal vlády v Norsku, zatímco Erik se vzbouřil proti otci. V roce 1357 vzpoura donutila Magnuse podělit se o vládu se svým synem, který získal většinu jižního Švédska a Finsko. Švédsko se znovu spojilo v roce 1359, kdy se otec a syn stali spoluvládci. \n\nErik zemřel ve dvaceti letech v létě roku 1359. Za viníka byla označována mimo jiné i jeho matka, která ho měla otrávit. Vztahy mezi Erikem a jeho rodiči vzaly za své, když se syn rozhodl pozvednout zbraň proti vládě svého otce. Fáma o otravě má zřejmě původ od samotného Erika, který měl na smrtelném loži obvinit svou matku; současní historikové se však kloní k názoru, že příčinou smrti mohl být mor, který v té době ve Švédsku řádil. Jeho obětí zřejmě byla zřejmě i jeho manželka Beatrix Bavorská, která zemřela v prosinci téhož roku.\n"}
{"id": "766335", "url": "https://cs.wikipedia.org/wiki?curid=766335", "title": "John William Waterhouse", "text": "John William Waterhouse\n\nJohn William Waterhouse (pokřtěn 6. dubna 1849 – 10. února 1917) byl anglický malíř známý svými obrazy v prerafaelitském stylu. Přídomek „moderní prerafaelita“ si vysloužil vzhledem k tomu, že tvořil až několik desítek let po rozpadu tzv. Prerafaelitského bratrstva, které zažívalo největší slávu v polovině 19. století. Inspiroval se jak někdejšími prerafaelity, tak i svými současníky – impresionisty. Jeho díla jsou známa zobrazováním žen z řecké mytologie a Artušovských legend.\n\nNarodil se v Itálii. Oba jeho rodiče byli malíři pocházející z Anglie. Později se přestěhoval do Londýna, kde se zapsal na Royal Academy of Art. Záhy zde začal vystavovat na výročních letních výstavách, na nichž vystavoval velké malby zobrazující scény z každodenního života a mytologie starých Řeků. Později ve své kariéře se přiklonil k prerafaelitskému stylu malby, přestože tento styl nebyl na Britské umělecké scéně v módě už několik desítek let.\n\nAčkoliv Waterhouse nebyl tak známý jako dřívější prerafaelité, např. Dante Gabriel Rossetti, John Everett Millais či William Holman Hunt, jsou jeho práce v současnosti vystaveny v několika nejvýznamnějších britských uměleckých galeriích. V roce 2009 uspořádala Royal Academy of Art velkou retrospektivní výstavu jeho díla.\n\nJ. W. Waterhouse se narodil britským malířům Williamovi a Isabelle Waterhouseovým v Římě roku 1849. Tedy ve stejném roce kdy Prerafaelitské bratrstvo (Dante Gabriel Rossetti, John Everett Millais a William Holman Hunt), poprvé rozvířilo stojaté vody londýnské umělecké scény. Přesný den jeho narození není znám, ale pokřtěn byl 6. dubna, a pozdější znalec Waterhouseova díla, Peter Trippi, se domnívá, že se narodil někdy mezi 1. a 23. lednem. Dětství strávené v Itálii se projevilo také na jeho malbách, které často zpodobňují výjevy z antického Říma nebo římské mytologie.\n\nV roce 1854 se manželé Waterhouseovi vrátili i se synem zpět do Anglie a nastěhovali se do nového domu v South Kensingtonu v Londýně, který se nacházel v blízkosti nově založeného muzea. V roce 1871 nastoupil Waterhouse na již zmíněnou Royal Academy of Art, kde původně studoval sochu, ale později se přeorientoval na malbu.\n\nČasná Waterhouseova díla nebyla v prerafaelitském stylu, ale zobrazovala klasická téma po vzoru Lawrence Alma-Tademy a Fredericka Leightona. Tyto jeho časné práce byly vystaveny v různých galeriích, a jeho dílo z roku 1874 nazvané „Spánek a jeho nevlastní bratr Smrt“ bylo vystaveno na výroční výstavě Royal Academy.\n\nObraz měl velký úspěch, a od té doby vystavoval Waterhouse na každé výroční výstavě až do roku 1916, s výjimkou let 1890 a 1915. Jeho pozice na londýnské umělecké scéně se utužovala, a snad i díky tomuto úspěchu rostl také rozsah jeho děl.\n\nV roce 1883 se oženil s Esther Kenworthyovou, dcerou ředitele umělecké školy z Ealingu, která také vystavovala na Royal Academy. Neměli spolu žádné děti. V roce 1895 byl Waterhouse jmenován členem akademie. Učil na umělecké škole St. John’s Wood a zasedal v radě Royal Academy.\n\nJedním z nejznámějších Waterhouseových děl je malba nazvaná \"Paní ze Shalott\" (The Lady of Shalott). Jedná se o portrét ženy z Artušovských legend, která umírá poté, co nezíská Lancelotovu lásku. Ve skutečnosti namaloval Waterhouse s touto postavou tři obrazy, v roce 1888, 1894 a 1916. Dalším Waterhouseovým objektem byla Ofélie ze Shakespearovy hry \" Hamlet\". Nejznámější obraz s Ofélií ji zobrazuje těsně před smrtí, jak sedí u jezera a zaplétá si do vlasů květiny. Stejně jako \"Paní ze Shalott\" a jeho další díla se i tento obraz zabývá tématem ženy umírající ve vodě nebo blízko ní.\n\nWaterhouse bohužel nemohl dokončit sérii obrazů s Ofélií, protože se u něj v roce 1915 projevila rakovina ve smrtelném stádiu. Umírá o dva roky později a je pohřben na hřbitově Kensal Green v Londýně.\n\nJeho dílo obsahuje 118 maleb.\n"}
{"id": "766345", "url": "https://cs.wikipedia.org/wiki?curid=766345", "title": "Arman", "text": "Arman\n\nArman (17. listopadu 1928 Nice – 22. října 2005 New York), vlastním jménem Armand Pierre Fernandez, byl francouzsko-americký výtvarný umělec, řazený k novému realismu. Mezi lety 1946 do 1960 vytvářel své akumulace (hromadění), v nichž v jednom objektu shromáždil množství nejrůznějších předmětů. Je dobře znám také protikladným přístupem k umění – dekompozicemi či destrukcemi objektů.\n"}
{"id": "766348", "url": "https://cs.wikipedia.org/wiki?curid=766348", "title": "Maksymilian Fajans", "text": "Maksymilian Fajans\n\nMaksymilian Fajans (1825, Sieradz – 28. července 1890, Varšava) byl polský kreslíř židovského původu, který se specializoval na litografii a fotografování.\n\nNarodil se jako syn sieradzkého kupce Hermana a Leontyny Konových. Jeho bratr byl podnikatel Maurycy Fajans. V letech 1844–1849 studoval na varšavské škole výtvarných umění a v období 1850–1853 pobýval v Paříži, kde byl žákem malíře a grafika Aryho Scheffera.\n\nByl jedním z varšavských průkopníků fotografování. V letech 1851–1863 vydal 14 sešitů \"Wizerunków polskich\" s vlastními kresbami a 24 sešitů (1851–1861) \"Wzorów sztuki średniowiecznej\" s kresbami L. Łepkowskieho, Bolesława Podczaszyńského a dalších. Vydal sbírku barevných litografií – \"Kwiaty i poezje\" (1858) a ilustroval řadu knih (\"Karola Gustawa trofea...\" E. Tyszkiewicza, 1856, \"Album widoków historycznych Polski\" Napoleona Ordy, 1875–1883). Spolupracoval také s Samuelem Orgelbrandem. Pracoval i na kalendářích a diplomech.\n\nJeho dílo bylo oceněno, mimo jiné, i na Mezinárodní fotografické výstavě v Berlíně v roce 1865 a v roce 1873 na výstavě ve Vídni.\n\nByl dvakrát ženatý. Poprvé s Paulinou Lindau (1836–1857), a po druhé s Minou Gerstenzweigovou (1841–1933). Z prvního manželství měl dceru Paulinę (* 1856).\n\nMaksymilian Fajans a jeho žena Mina jsou pochováni na židovském hřbitově v Okopowské ulici ve Varšavě. Náhrobek z roku z 1892 je dílem Bolesława Syrewicze.\n\n\n"}
{"id": "766353", "url": "https://cs.wikipedia.org/wiki?curid=766353", "title": "Wikia", "text": "Wikia\n\nWikia (dříve nazývaná Wikicities) je webová služba zdarma hostující wikiweby. Za její použití neplatí obvykle ani tvůrci, ani čtenáři, svůj provoz totiž financuje z reklam. Veškerý obsah nahraný uživateli je k disposici pod copyleftovými licencemi a technicky je provoz zajištěn otevřeným softwarem MediaWiki. Wikia je provozována firmou Wikia, Inc. sídlící v americkém Delaware. Ta byla založena koncem roku 2004 Jimmy Walesem a Angelou Bessleyovou Starlingovou (tedy čestným předsedou a členkou Poradního výboru nadace Wikimedia) a v současnosti je jejím výkonným ředitelem Craig Palmer.\n\nMezi wiki hostované na Wikia patří Necyklopedie, Wookieepedia, Memory Alpha, Wikianswers a mnoho dalších.\n\n"}
{"id": "766355", "url": "https://cs.wikipedia.org/wiki?curid=766355", "title": "Kokatalyzátor", "text": "Kokatalyzátor\n\nKokatalyzátor je takový katalyzátor, který je použit společně s jiným katalyzátorem/y. \n\nReakce, při nichž se používají kokatalyzátory, probíhají obecně takto:\n\nA + B + K + K → AB + K + K nebo:\n\nA + B + K + K → C + D + K + K,\n\nkde A a B jsou výchozí látky (reaktanty); AB, C a D jsou produkty reakce a K a K jsou kokatalyzátory. Obdobně probíhají reakce více látek nebo s více kokatalyzátory.\n\nTriethylhliník se používá jako kokatalyzátor při průmyslové výrobě polyethylenu a alkoholů se středně dlouhými řetězci.\n\nChlorid měďnatý je používán jako kokatalyzátor společně s chloridem palladnatým ve Wackerově procesu. Zde se ethen (ethylen) převádí na ethanal (acetaldehyd) pomocí vody a vzduchu. Při reakci se PdCl redukuje na elementární palladium, CuCl ho oxiduje zpět na PdCl. Vzduch pak oxiduje výsledný chlorid měďný zpět na chlorid měďnatý, čímž se cyklus uzavře.\n\n\nCelý proces lze zapsat takto:\n"}
{"id": "766356", "url": "https://cs.wikipedia.org/wiki?curid=766356", "title": "NI", "text": "NI\n\nSpojení písmen N a I může mít různé významy:\n\n\n"}
{"id": "766362", "url": "https://cs.wikipedia.org/wiki?curid=766362", "title": "Extended System Configuration Data", "text": "Extended System Configuration Data\n\nExtended System Configuration Data („Rozšířená data pro konfiguraci systému“) jsou součástí nevolatilní (stálé) paměti BIOSu (obvykle ve flash paměti) na desce z osobního počítače, kde jsou uloženy informace o ISA PnP zařízení. Je to používané BIOSem k alokaci (rozmístění) zdrojů pro zařízení, jako jsou rozšiřující karty.\n\nBIOS také aktualizuje ESCD pokaždé když v hardware dojde ke změně konfigurace, po rozhodnutí o tom, jak přerozdělí zdroje, jako je IRQ a rozsahu mapování paměti. Po aktualizaci ESCD, rozhodnutí nemusí být znovu provedeno, což následně vede k rychlejšímu startu bez konfliktů až do příští změny konfigurace hardwaru.\n\nISA Configuration Utility (ICU) slouží k aktualizaci ESCD přes rozhraní Plug and Play BIOSu. V operačním systému Microsoft Windows je příkladem nástroj Správce zařízení.\n"}
{"id": "766364", "url": "https://cs.wikipedia.org/wiki?curid=766364", "title": "Český Aeroholding", "text": "Český Aeroholding\n\nČeský Aeroholding, a.s., byla česká holdingová společnost, jejímž jediným akcionářem byl stát reprezentovaný Ministerstvem financí ČR. Společnost vznikla zápisem do obchodního rejstříku dne 11. března 2011 v návaznosti na usnesení vlády ČR z listopadu 2010. Jedním z cílů Českého Aeroholdingu bylo koordinované řízení, určování další strategie, zajištění financování a dosažení úspor sdílením služeb v celé skupině, především u společnosti České aerolinie.\n\nDne 1. ledna 2018 došlo zpětně došlo k fúzi Českého Aeroholdingu se společností Letiště Praha a.s. Spojení bylo zapsáno do obchodního rejstříku k 1. srpnu téhož roku. Důvodem zániku Aeroholdingu je především neefektivnost toho, že vlasnictví a správa letiště v Praze jsou oddělené firmy.\n\nČeský aeroholding (ČAH) byla skupina firem, do které patří společnosti působící v oblasti letecké přepravy a souvisejících pozemních službách v prostoru mezinárodního letiště Praha-Ruzyně. Do skupiny Český aeroholding patřili: Letiště Praha – provozovatel mezinárodního Letiště Václava Havla Praha, letecká společnost České aerolinie, Czech Airlines Technics poskytující služby v oblasti technické údržby letadel a Czech Airlines Handling zajišťující pozemní odbavení letadel a cestujících a provozující kontaktní centrum. Skupina Český Aeroholding zaměstnával přibližně 4400 osob.\n\n\n\nSpolečnost Český Aeroholding se kromě řízení celé skupiny věnuje pronájmu nemovitého majetku (včetně infrastruktury) v prostoru letiště Praha-Ruzyně. Společnost přímo vlastní nemovitosti a pozemky, jež v minulosti patřily Letišti Praha. Na základě dlouhodobé smlouvy je pronajímá Letišti Praha, které je provozovatelem mezinárodního letiště Praha-Ruzyně a také dalším subjektům.\n\nČeský Aeroholding v neposlední řadě působí jako tzv. centrum sdílených služeb pro všechny firmy v holdingu. Svým dceřiným společnostem poskytuje sdílené služby jako IT, řízení lidských zdrojů, centrální nákup a prodej, právní služby, finanční služby a účetnictví.\n\nZákladní údaje mateřské společnosti Český Aeroholding, a.s. (k 1.8. 2013)\nFinanční ukazatele Českého Aeroholdingu, a.s., za rok 2011 (v tis. Kč)\n\nSpolečnost Český Aeroholding, a.s., sídlí v prostorách mezinárodního letiště Praha/Ruzyně v městské části Praha 6, v tzv. budově APC.\n\nAdresa společnosti je:\nJana Kašpara 1069/1\n160 08 Praha 6\n\nPředstavenstvo společnosti – Český Aeroholding, a.s., řídí pětičlenné představenstvo ve složení:\nDozorčí rada společnosti – Dozorčím orgánem společnosti Český Aeroholding, a.s., je sedmičlenná dozorčí rada.\n\nČeský Aeroholding byl kritizován za to, že byl vlastně nástrojem státu, jak dotovat především České aerolinie. A to bez podezření, že jde o nepovolenou státní podporu. Dále kritici poukazovali na to, že ČSA jsou tak křížově financovány ze zisků letiště, které rovněž pod aeroholding spadlo.\n\n"}
{"id": "766367", "url": "https://cs.wikipedia.org/wiki?curid=766367", "title": "Zpívá celá spodina", "text": "Zpívá celá spodina\n\nZpívá celá spodina (v angličtině \"Yokel Chords\") je 14. díl 18. řady amerického animovaného seriálu \"Simpsonovi\". Premiéru v USA měl 4. března 2007. Scénář napsal Michael Price.\n\nMarge ráno zaspí a neudělá Bartovi a Líze svačinu. Homer se ji pokusí zastoupit. Líza dostane nakreslený oběd a Bart dědovy léky. Bart ale má plán, jak se najíst. Vymyslí si příběh o tom, že ve školní jídelně kdysi pracoval Krvavý Stanley a rozšíří ho po škole. Krvavý Stanley dělal ve škole kuchaře, děti se mu smály a on je začal zabíjet. U oběda Bart zhasne světla a při rozsvícení se objeví na zemi zdánlivě mrtvý. Vystrašené děti utíkají ze školy pryč. Bart to ale jen předstíral, a když všichni odejdou, sní jejich svačiny. Školník Willie dostane za úkol všechny děti zahnat zpět do školy. Přivede ale i 7 neznámých dětí, které do školy nechodí. Jsou to děti Cletuse, který je doma učí sám. Ředitel je nemůže přijmout, protože školní průměr by se tak snížil, že by škola přišla o dotace. Líza to řediteli vyčítá, že jim odpírá vzdělání. Když začne dělat problémy, tak jí nabídnou, že by je mohla učit.\n\nŘeditel chce Barta poslat ke školnímu psychiatrovi, ten je ale vystrašen povídkou, tak inspektor Chalmers rozhodne, že je nutno Barta poslat ke kvalifikovanějšímu psychiatrovi. Psychiatrička, kam je Bart poslán, není jako ostatní a nabídne mu hraní her, které budou Barta bavit. Jenže už mu nedojde, že tyto hry jsou forma terapie. Bart si sezení oblíbí, ale zjistí že škola zaplatila jen 5 sezení. Doma Bart leží a mluví k židli. Marge si toho všimne a zaplatí sezení za peníze, které měly být na operaci pro Homera.\n\nLíza se rozhodne Cletusovy děti vzít do města. Tam začnou s Lízou zpívat. Šáša Krusty si jich všimne a rozhodne se je vzít do svého pořadu jako hudební číslo. Cletus podepíše s klaunem smlouvu. Líza je znepokojena tím, jak Cletus utrácí peníze, které vydělaly jeho děti. Napíše tedy dopis jejich matce, která je v Iráku ve službě. Ona se vrátí a vyjde najevo, že jeho děti jsou jen 2 z nich. To, které neumí zpívat a to, které neumí mluvit.\n"}
{"id": "766369", "url": "https://cs.wikipedia.org/wiki?curid=766369", "title": "Simeon Stylita", "text": "Simeon Stylita\n\nSimeon Stylita nebo počeštěle Šimon Stylita, v byzantologické literatuře Symeon Stylita nebo Symeon Stylités (transkripce z řeckého \"Συμεών ὁ Στυλίτης\"), řídce Šimon Sloupovník nebo Šimon Sloupník, je označení více osobností:\n\n"}
{"id": "766370", "url": "https://cs.wikipedia.org/wiki?curid=766370", "title": "Václav Vojtěch Červenka z Věžňova", "text": "Václav Vojtěch Červenka z Věžňova\n\nVáclav Vojtěch Červenka z Věžnova (1636 Turnov – 1694 Litoměřice) byl český římskokatolický duchovní, spisovatel a historik, kanovník Katedrální kapituly u sv. Štěpána v Litoměřicích a v letech 1682 až 1694.\n\nNarodil se roku 1636 v Turnově. Vysvěcen na kněze byl v roce 1662. Byl farářem v Nové Vsi, od roku 1668 pak děkanem v Jičíně. V Jičíně se zvlášť stýkal s Bohuslavem Balbínem a na jičínské jezuitské koleji i s barokním básníkem Friedrichem Bridelem. V letech 1682–1689 působil jako arciděkan v Plzni a v roce 1689 se stal kanovníkem v litoměřické kapitule. Zemřel roku 1694 v Turnově.\n\nByl spisovatelem a historikem. Vedle pastýřských prací se zabýval velmi pilně českou historií. Zabýval se biografií o životě Albrechta z Valdšteina. Díky svým kontaktům s Bohuslavem Balbínem, P. Pěšinou, císařským knihovníkem Lamberciem a jinými získal mnoho informací, které pak zachytil ve svých knihách. Díky spisu: \"„Splendor et Gloria domus Waldsteinianae“\", získal velikou důvěru hradeckého biskupa Jana Bedřicha z Valdštejna, který mu otevřel dveře k vyšším kontaktům.\n\nCísař Leopold I. mu začal být nakloněn, dovolil mu užívat k historickým pracím svého archivu i císařské knihovny.\n\nZískal postupně duchovní hodnosti, ale odměnou za historické, literární a pastýřské práce i erb a titul \"z Věžnova\".\n\nJeho krátký životopis sepsal Fortunát Durych.\n\n\n\n"}
{"id": "766376", "url": "https://cs.wikipedia.org/wiki?curid=766376", "title": "Okres Lubin", "text": "Okres Lubin\n\nOkres Lubin (polsky \"Powiat lubiński\") je okres v polském Dolnoslezském vojvodství. Rozlohu má 712 km² a v roce 2010 zde žilo 105 248 obyvatel. Sídlem správy okresu je město Lubin.\n\nMěstská:\n\nMěstsko-vesnické:\n\nVesnické:\n\n"}
{"id": "766388", "url": "https://cs.wikipedia.org/wiki?curid=766388", "title": "Černá Opava", "text": "Černá Opava\n\nČerná Opava je 17,9 km dlouhá říčka v Jeseníkách, jedna z pramenných říček řeky Opavy. Plocha povodí měří 58,6 km².\n\nPramení na západním úbočí Orlíku v nadmořské výšce 1040 m. Odtud teče nejprve směrem na sever a u osady Starý Rejvíz se stáčí na jihovýchod. V Mnichově, městské části Vrbna pod Pradědem, se stéká se Střední Opavou a dál teče jako Opava. Posledních 7 km je říčka sjízdná.\n\n\nPrůměrný průtok Černé Opavy u ústí činí 0,87 m³/s.\n\n"}
{"id": "766395", "url": "https://cs.wikipedia.org/wiki?curid=766395", "title": "30. ročník udílení Zlatých glóbů", "text": "30. ročník udílení Zlatých glóbů\n\n30. ročník udílení Zlatých glóbů se konal 28. ledna 1973 v hotelu Beverly Hilton v Beverly Hills, Los Angeles. Asociace zahraničních novinářů sdružených v Hollywoodu, která Zlatý glóbus uděluje, vyhlásila nominace 16. ledna 1973. Miss Golden Globe byla pro tento rok Kelley Miles, dcera herečky Very Miles.\n\nNejvíce nominací posbíral muzikál odehrávající se v předválečném Berlíně \"Kabaret\" a to devět. Proměnil tři. Nejvíce Glóbů však posbíralo gangsterské drama \"Kmotr\" a to pět. Nominován byl na sedm cen. V kategorii cizojazyčných filmů byly vítězné dva švédské snímky od režiséra Jana Troella. Asociace udělila ceny také v nové kategorii nejlepší dokument.\n\nŠvédská herečka Liv Ullmann získala Zlatý glóbus za nejlepší ženský herecký výkon v dramatu. Jack Lemmon vyhrál svůj třetí Glóbus. Zpěvačka Diana Ross získala Glóbus za objev roku. Producent Samuel Goldwyn si odnesl Cenu Cecila B. DeMilla za celoživotní přínos.\n\nPo dvou cenách získaly shodně seriály \"Columbo\" a \"All in the Family\". Poprvé byl nominovaný seriál z války v Koreji M*A*S*H. Celkově tento legendární seriál za dobu jedenáct let, kdy byl vysílán, vyhrál osm Zlatých glóbů.\n\nPeter Falk si za postavu detektiva Columba odnesl svůj jediný Zlatý glóbus. Na tuto cenu a za tuto postavu byl navržen devětkrát. První nominaci ze svých celkových deseti získal jako objev roku na 18. ročníku za jiný kriminální seriál, než byl \"Columbo\".\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nVítěz je vyznačený tučně a je-li jenom jeden, tak na prvním místě. Pokud má film / seriál / TV pořad distribuční název, je uveden pod ním.\n"}
{"id": "766406", "url": "https://cs.wikipedia.org/wiki?curid=766406", "title": "Seznam hvězd v souhvězdí Velryby", "text": "Seznam hvězd v souhvězdí Velryby\n\nToto je seznam významných hvězd v souhvězdí Velryby (\"Cetus\"). Hvězdy jsou seřazeny podle zdánlivé hvězdné velikosti.\n\n\n"}
{"id": "766411", "url": "https://cs.wikipedia.org/wiki?curid=766411", "title": "Bonapartenykus", "text": "Bonapartenykus\n\nBonapartenykus („dráp José F. Bonaparteho“) byl malý svrchnokřídový teropodní dinosaurus z čeledi Alvarezsauridae, žijící na území dnešní Argentiny (Patagonie) asi před 70 miliony let. Koncem roku 2011 byl tento dinosaurus předběžně popsán jako \"B. ultimus\", o rok později pak byl formálně popsán.\n\n\"Bonapartenykus\" byl středně velkým alvarezsauridem, dosahoval délky kolem 2,5 metru a hmotnosti zhruba 20 kilogramů.\n\n"}
{"id": "766414", "url": "https://cs.wikipedia.org/wiki?curid=766414", "title": "Pustý hrad", "text": "Pustý hrad\n\nPustý hrad je název více objektů:\n\n\n"}
{"id": "766416", "url": "https://cs.wikipedia.org/wiki?curid=766416", "title": "Jan Křtitel Drbohlav", "text": "Jan Křtitel Drbohlav\n\nJan Křtitel Drbohlav, psáno též \"Joann. Drbohlaw\" (28. března 1811 Rovensko – 24. června 1877 Litoměřice) byl český římskokatolický duchovní, hudební skladatel, překladatel, pedagog, básník, teolog, historik, konzistorní kancléř a sídelní kanovník Katedrální kapituly u sv. Štěpána v Litoměřicích v letech 1862 až 1877.\n\nPocházel z obce Týn (dnes část Rovenska pod Troskami). Na kněze byl vysvěcen v roce 1834. Působil jako farář v Hrubém Jeseníku od roku 1847. Dále se stal okrskovým vikářem Nymburského okresu, osobním děkanem, konzistorním kancléřem, a od roku 1862 kanovníkem katedrální kapituly v Litoměřicích. K jeho činnostem patřila pedagogická práce - stal se školdozorcem (školním inspektorem) a poradcem pedagogům v českých školách.\nKromě jeho církevní služby byl sběratelem duchovních zpěvů, historikem a překladatelem náboženské literatury z němčiny. Své poznatky, vlastní díla i sebraná díla publikoval v různých sbírkách písní a zpěvnících.\n\nJeho církevní zpěvy se pak objevily v Kancionálu (společný zpěvník českých a moravských diecézí) pod čísly písní: 072 (\"Lide můj, slyš nářek Pána svého\", z roku 1855), 302 (\"Dokonáno jest\", z roku 1841) a 515 (\"Jako dítky k Otci svému\", z roku 1855). Texty byly psány v českém jazyce, přestože v době, kdy vznikly, žilo na Litoměřicku převážně obyvatelstvo německé národnosti.\n\n\n\n\n"}
{"id": "766417", "url": "https://cs.wikipedia.org/wiki?curid=766417", "title": "Karel Odstrčil", "text": "Karel Odstrčil\n\nKarel Odstrčil (5. srpna 1930 Valašské Meziříčí – 21. května 1997 Praha) byl český hudební skladatel.\n\nPo maturitě na reálném gymnáziu ve Valašském Meziříčí vstoupil na Vysokou školu báňskou v Ostravě. Vedle toho studoval hru na klavír u Josefa Kysely, dirigování u Jaroslava Gottharda a Rudolfa Vašaty a skladbu u Josefa Schreibera. Také řídil \"Ostravský vysokoškolský soubor\". Po absolvování školy se stal učitelem na \"Hornické průmyslové škole\" v Příbrami, ale dále pokračoval ve studiu kompozice u Klementa Slavického. V roce 1964 byla provedena jeho třídílná symfonická báseň \"451° Fahrenheita\", která získala ocenění v soutěži \"Českého hudebního fondu\".\n\nJeho technické vzdělání jej přivedlo ke kompozici elektronické a elektroakustické hudby. V roce 1967 se stal spoluzakladatelem \"Studia experimentální hudby při Československém rozhlasu\" v Plzni. Vytvořil technicky velmi zajímavá díla založená na kombinaci zvuků symfonického orchestru, lidského hlasu a reálných zvuků s elektroakustickými prvky. Ve spolupráci s brněnskou skupinou Via lucis vytvářel kompozice založené na kombinaci zvukových a světelných efektů.\n\n\n\n\n\n\n\n"}
{"id": "766426", "url": "https://cs.wikipedia.org/wiki?curid=766426", "title": "Rudolf Krátký", "text": "Rudolf Krátký\n\nRudolf Krátký (16. listopadu 1919, Brno – 13. dubna 2009, Brno) byl český herec.\n\nVystudoval brněnské gymnázium, poté začal studovat V Brně práva, studium však musel ukončit, protože školy uzavřeny nacisty. Právě proto začal dělat divadlo, nejprve nastoupil do Divadelního studia v Brně (1939–1941), poté přešel do činohry olomouckého Českého divadla (1941 až 1945). Hostoval také v Městském divadle v Brně. Za výkon v inscenaci \"Mistr a Markétka\" byl ve svých jednaosmdesáti letech nominován na prestižní Cenu \"Cenu Thálie\" (2000) a za celoživotní mistrovství v dabingu obdržel \"Cenu Františka Filipovského\" (2007).\n\n"}
{"id": "766431", "url": "https://cs.wikipedia.org/wiki?curid=766431", "title": "ExpressCard", "text": "ExpressCard\n\nExpressCard je rozhraní umožňující připojení periferních zařízení k počítači, obvykle k notebooku. Dříve nazývaný NEWCARD, dnes ExpressCard standard stanovuje konstrukci drážek, které jsou vestavěné v počítači a na kartě, kterou lze vložit do slotu ExpressCard. Karty obsahují elektronické obvody a konektory pro externí zařízení, která lze připojit. Norma ExpressCard nahrazuje normu PC Card známou též jako PCMCIA. \n\nHardware, který lze připojit do počítače zahrnuje připojení karty, FireWire 800 (1394B), USB 3.0, Ethernet (také gigabitový Ethernet), externí disky s rozhraním Serial ATA, solid-state disky, externí PCI Express grafické karty, bezdrátové síťové karty (NIC) a mnoho dalších zařízení pomocí čipů, které se připojí k počítači pomocí USB nebo PCIe.\n\nNorma ExpressCard specifikuje dvě formy, ExpressCard/34 (34 mm) a ExpressCard/54 (54 mm, ve tvaru písmene L) -konektor, který je stejný na obou (34 mm). Standardní karty jsou 75 mm dlouhé (o 10. 6 mm kratší než CardBus) a 5 mm silné, ale mohou být i silnější. 34 mm slot akceptuje pouze 34 mm karty, ale 54 mm slot akceptuje 34 mm i 54 mm karty. Adaptéry jsou k dispozici pro připojení karty ExpressCard/34 a slotu CardBus (Ale ne 16-bit PC Card). Karty jsou v režimu hot-plug (připojení zařízení za chodu počítače). \n\nHlavní výhodou ExpressCard je větší šířka pásma, protože mají přímé napojení na systémové sběrnice přes PCI Express, USB 2.0 a CardBus karty užívají pouze rozhraní PCI. ExpressCard má maximální propustnost dat 2,5 Gbit/s přes PCI Express a 480 Mbit/s přes USB 2.0 zatímco všechna zařízení CardBus připojená k počítači sdílejí celkovou šířku pásma 1,06 Gbit/s.\nNorma ExpressCard má specifikované napětí buď 1,5V nebo 3,3V. U CardBus slotů je možno použít buď 3,3V nebo 5,0V.\n\nSlot ExpressCard byl často zahrnován u high-end notebooků od roku 2006:\n- Hewlett-Packard začala dodávat systémy s ExpressCard v listopadu 2004\n\n- Dell Fujitsu-Siemens začala dodávat systémy s ExpressCard v polovině roku 2005.\n\n- Apple začlenil slot ExpressCard/34 do každého notebooku MacBook Pro od ledna 2006 do června 2009. \nSpolečnost Apple na celosvětové konferenci vývojářů 08. 6. 2009 oznámila, že 15-palcový a 13-palcový model MacBook Pro nahradí slot ExpressCard slot Secure Digital Card, při zachování ExpressCard slotu na 17-palcovém modelu. \n\n- ASUS také nahradil slot PC Card slotem ExpressCard u mnoha svých modelů.\n\n- Sony také začala dodávat systémy se slotem ExpressCard s novými modely nové řady VGN-SZ, VGN-NS, VPC a VF.\n\n- Acer Aspire série vlastní také jeden slot ExpressCard/54 na většině nových modelů.\n\nVzhledem k nedostatečné zpětné kompatibilitě se někteří výrobci notebooků rozhodli uvolnit modely zahrnující jak CardBus, (PCMCIA, PC Card) tak sloty ExpressCard. Patří k nim některé modely Acer Aspire, Acer Extensa, Toshiba Satellite, Dell Latitude a Precision, MSI S42x a Lenovo ThinkPad Z60m, R52, T43, T60, T61 a R61.\n\nVelké Množství zařízení obsahující ExpressCard bylo představeno na veletrhu CeBIT v Německu v březnu 2005. V listopadu 2006 Belkin oznámila, že uvádí na trh první ExpressCard dokovací stanice, která využívá část PCIe na připojení ExpressCard.\n\nStandard ExpressCard 2.0 byl vydán 04. 3. 2009 na veletrhu CeBIT v Hannoveru. Očekávaná šířka pásma je 5Gbit/s (s přenosovou rychlostí 500MB/s) což je desetkrát více než umožňuje USB 2.0 (0,48 Gbit/s). Je zpětně kompatibilní se současnými moduly ExpressCard. Výrobky ExpressCard 2.0 by měly být na trhu od konce roku 2010.\n"}
{"id": "766433", "url": "https://cs.wikipedia.org/wiki?curid=766433", "title": "Kanton Massy-Est", "text": "Kanton Massy-Est\n\nKanton Massy-Est je francouzský kanton v departementu Essonne v regionu Île-de-France. Vznikl 24. ledna 1985 rozdělením původního kantonu Massy na východní a západní část.\n\nKanton Massy zahrnuje jen jednu obec a sice část města Massy.\n"}
{"id": "766437", "url": "https://cs.wikipedia.org/wiki?curid=766437", "title": "Jana Gazdíková", "text": "Jana Gazdíková\n\nJana Gazdíková (* 14. září 1943 Baťov) je česká herečka.\n\nPo maturitě vystudovala brněnskou JAMU a své první angažmá získala ve Slováckém divadle v Uherském Hradišti. V roce 1967 však přestoupila do Brna, do Divadla bratří Mrštíků (dnes Městské divadlo Brno).\n\n\n\n"}
{"id": "766439", "url": "https://cs.wikipedia.org/wiki?curid=766439", "title": "Kanton Massy-Ouest", "text": "Kanton Massy-Ouest\n\nKanton Massy-Ouest je francouzský kanton v departementu Essonne v regionu Île-de-France. Vznikl 24. ledna 1985 rozdělením původního kantonu Massy na východní a západní část.\n\nKanton Massy zahrnuje jen jednu obec a sice část města Massy.\n"}
{"id": "766448", "url": "https://cs.wikipedia.org/wiki?curid=766448", "title": "Kanton Montgeron", "text": "Kanton Montgeron\n\nKanton Montgeron je francouzský kanton v departementu Essonne v regionu Île-de-France. Vznikl 22. července 1967, svou dnešní rozlohu má od 7. ledna 1975.\n"}
{"id": "766449", "url": "https://cs.wikipedia.org/wiki?curid=766449", "title": "Jeremy Paxman", "text": "Jeremy Paxman\n\nJeremy Dickson Paxman (* 11. května 1950) je britský novinář, spisovatel a televizní moderátor. Od roku 1977 pracuje pro BBC. Jeho rozhovory, obzvláště ty s politiky, jsou pověstné svým přímočarým, až neomaleným stylem. Paxmanova pravidelná vystoupení v programu \"Newsnight\" na BBC2 byla kritizována kvůli agresivitě, ponižování a bohorovnosti, ovšem dostalo se jim také chvály za to, jak jsou nesmlouvavá a břitká. Když byla v roce 1994 obnovena znalostní soutěž \"University Challenge\", převzal Paxman po Bamberu Gascoignovi roli moderátora.\n\nJeremy Paxman se narodil v Leedsu. Jeho matka, Joan (* 1920) byla v domácnosti. Jeremy je nejstarší ze čtyř sourozenců. Má sestru Jenny, která pracuje jako produkční v rádiu BBC, a dva bratry, z nichž jeden – Giles – je britským velvyslancem ve Španělsku a dříve zastával stejnou pozici v Mexiku.\n\nPaxman vyrůstal v Yorkshire a v Peopletonu (Worcestershire). V letech 1964–1968 navštěvoval Malvern College, později studoval na St Catharine's College v Cambridgi, kde byl šéfredaktorem studentských novin \"Varsity\".. Během studií na Cambridgi byl Paxman krátce členem Labour Clubu.\n\nV lednu 2006 byl o Paxmanovi natočen jeden díl seriálu BBC zaměřeného na genealogii \"Who Do You Think You Are? (Kdo si myslíte, že jste?)\". Autoři tohoto dokumentu vyzkoumali, že Paxman je potomkem Rogera Packsmana, politika, který žil ve 14. století v Suffolku, a který si změnil jméno, aby si naklonil „voliče“ („pax“ znamená latinsky „mír“). Babička z matčiny strany se narodila v Glasgow ve Skotsku. Ještě před odvysíláním tohoto dílu vzbudila značnou pozornost ukázka, ve které je obvykle nemilosrdný Paxman natočen se slzami v očích, když se dozvídá, jak jeho zbídačené prababičce Mary Mackayové byla odepřena pomoc pro chudé, protože byla údajně matkou nemanželského dítěte.\n\nV roce 1972 začal Paxman v rámci školicího programu pro vysokoškoláky pracovat pro BBC. Začínal v oblastním rádiu – v BBC Radio Brighton. Později se přestěhoval do Belfastu, odkud informoval o konfliktu v Severním Irsku. V roce 1977 začal pracovat v Londýně. O dva roky později přešel z programu \"Tonight\" do pořadu \"Panorama\". Po pěti letech, kdy byl reportérem v oblastech jako Bejrút, Uganda nebo střední Amerika, uváděl dva roky zprávy \"Six O’Clock News\", načež začal moderovat pořad \"Breakfast Time\" na stanici BBC1.\n\nModerátorem pořadu \"Newsnight\" se stal Paxman v roce 1989.\n\n13. května 1997 se v tomto pořadu odehrálo notoricky známé interview s Michaelem Howardem. Ten byl ještě dva týdny předtím britským ministrem vnitra, v rámci čehož jednal s Derekem Lewisem, šéfem vězeňské služby, o možném odvolání správce věznice Parkhurst – Johna Marriotta. Howard na otázky odpovídal dosti vyhýbavě, na což Paxman zareagoval tím, že se ho dvanáctkrát za sebou zeptal „Pohrozil jste mu, že ze své pozice rozhodnutí prosadíte?“ (pokud bychom počítali i další dvě otázky, položené ještě před touto sérií a trochu jinak formulované, dostali bychom se na 14 opakování).Howard ani přesto neodpověděl přímo, neustále jen opakoval, že Lewisovi „nic nenařídil“ a ignoroval slovo „pohrozit“. V jubilejním vysílání, kdy pořad Newsnight slavil 20 let, řekl Paxman Howardovi, že se tehdy prostě jen snažil rozhovor natáhnout, protože ještě nebyl připravený další příspěvek do programu. V roce 2004 Paxman před Howardem, který byl v té době předsedou Konzervativní strany, toto téma znovu otevřel. Ten jeho tvrzení se smíchem popřel a prohlásil, že tehdy šéfovi vězeňské služby prosazením daného rozhodnutí nepohrozil. Tajné materiály Ministerstva vnitra, zveřejněné v roce 2005 v souladu se zákonem o svobodném přístupu k informacím, ovšem jeho výrok nepotvrdily.\n\nV roce 1998 rezignoval Denis Halliday, humanitární koordinátor Spojených národů, na svůj post v Iráku s tím, že sankce, které na tuto zemi jeho vlastní organizace uvalila, mají stejný dopad jako genocida. V interview pro Newsnight se ho Paxman zeptal: „Nejste prostě jen zastáncem Saddáma Husajna?“\n\nVe stejném roce získal Paxman ocenění Královské televizní společnosti.\n\nV roce 2003 se ministerský předseda Tony Blair rozhodl, že obhájí správnost invaze do Iráku prostřednictvím televizního vystoupení, kde mu bude klást otázky publikum. Paxman tento pořad moderoval, a mnoho lidí si dodnes pamatuje, jak se Blaira zeptal, jestli se s americkým prezidentem, společně modlí. „Ne, Jeremy, nemodlíme se spolu,“ zněla Blairova odpověď.\n\nPaxman si nebere servítky ani když se nejedná o politiku. Když se šéfredaktor pořadu \"Newsnight\" rozhodl, že se místo finančních zpráv bude vysílat předpověď počasí, Paxman toto rozhodnutí otevřeně zesměšnil. „A co se týče dnešního počasí – ostatně, co čekáte? Je duben!“ O několik týdnů později byly finanční zprávy znovu zavedeny. V anketě \"Radio Times\" v roce 2006 se mezi třemi tisíci „nejstrašidelnějšími“ osobnostmi televize umístil Paxman na čtvrtém místě.\n\nJednou týdně Paxman uvádí televizní pořady \"Did You See? (Viděli jste to?)\", \"You Decide (Rozhodněte to sami)\" a \"University Challenge (Univerzitní kvíz)\". Na BBC World uvádí jednou týdně výběr z pořadu \"Newsnight\".\nV únoru 2009 začala BBC One vysílat čtyřdílný dokument \"The Victorians\", který je založen na Paxmanově knize a který zkoumá umění a kulturu viktoriánské doby.\n\nKdyž byl generálním ředitelem BBC John Birt, otiskl občas britský tisk Paxmanovu kritiku na jeho adresu. Birt, který byl zpočátku podezříván z toho, že byl dosazen nepřátelsky nakloněnou vládou, aby dohlížel na rozpad a následný odprodej této televizní společnosti, zase veřejně vyjadřoval nesouhlas s tím, co spatřoval jako konfrontační přístup některých televizních a rozhlasových moderátorů. V té době to bylo považováno za skrytou kritiku Jeremyho Paxmana a jeho kolegy Johna Humphryse.\n\nV srpnu 2007 přednesl Paxman na Mezinárodním televizním festivalu v Edinburghu prestižní MacTaggartův projev. Byl velice kritický k většině toho, co se v tehdejší britské televizi dělo. Vyjádřil znepokojení nad tím, že v důsledku skandálů okolo produkce toto médium rychle ztrácelo důvěru veřejnosti. Ke kritice, jíž Tony Blair podrobil masmédia v době, kdy opouštěl funkci premiéra, Paxman řekl, že pokud jsou média vůči stávající vládě „v opozici“, může to být jen ku prospěchu demokracii, a že cíle zakladatele BBC Reitha – „informovat, vzdělávat a bavit“ – jsou stále platné. Využil této příležitosti i k tomu, aby dementoval, že při rozhovorech s vysokými politiky mu jde hlavou většinou „Proč mi ten parchant lže?“ Označil tuto formulaci, která je mu často připisována, za „nepřesnou“. Apeloval na představitele televizního průmyslu, aby se snažili znovu najít smysl své práce.\n\nPrvní knihu napsal Paxman v roce 1982 spolu se svým přítelem a kolegou z BBC Robertem Harrisem. Jmenuje se \"A Higher Form of Killing\" a navazuje na jeden z dílů programu Panorama, ve kterém se společně zaměřili na biologické a chemické vedení války. V aktualizované verzi z roku 2002 autoři prohlásili, že Irák má chemické a biologické zbraně. V roce 1985 Paxman vydal knihu \"Through the Volcanoes: A Central American Journey\", vyprávění o jeho vlastních zážitcích ze střední Ameriky – s lidmi, místy i politikou. Další titul, \"Friends in High Places: Who Runs Britain?\" (1991), založený na mnoha rozsáhlých rozhovorech s mocnými či vlivnými lidmi, tzv. „vládnoucí třídou“. Jeho kniha \"The English: A Portrait of a People\" (1999) (česky vyšlo v roce 2006 pod názvem \"Angličané – portrét národa\") byla kritikou velice dobře přijata. Kniha \"The Political Animal: An Anatomy\", která vyšla v roce 2003, je opět založena na početných rozhovorech a zkoumá motivace a metody autorovy obvyklé kořisti: westminsterských politiků. Z dalšího díla – \"On Royalty\" – se k překvapení samotného Paxmana, který je jinak republikán, i mnoha dalších, vyvinula obhajoba konstituční monarchie. Na titul \"The Victorians: Britain through the Paintings of the Age\", vydaný v roce 2009, navázala BBC dokumentárním seriálem. Paxmanova poslední kniha, \"Empire: What Ruling the World Did to the British\", je studií Britského impéria.\n\nOd 1998 do 2002 Paxman uváděl pořad \"Start the Week\", který je vlajkovou lodí Programu BBC Radio 4.\n\nV roce 1996 dostal cenu Richarda Dimblebyho od BAFTA za \"vynikající moderátorské výkony v dokumentární oblasti\". O dva roky později obdržel od Královské televizní společnosti ocenění Nejlepší moderátor diskusního pořadu, a to za proslulý rozhovor s Michaelem Howardem. Mimo jiné byl v letech 2002 a 2007 oceněn Královskou televizní společností jako \"Nejlepší televizní redaktor\".\n\nPaxman žije ve městě Stonor v Oxfordshire se svou partnerkou Elizabeth Ann Clough. Mají tři děti: Jessiku a dvojčata jménem Victoria a Jack. Je fanouškem Leeds United a ve volném čase muškaří.\nPravidelně trpí depresemi.\n\nPaxman byl veřejně kritizován za to, že pomocným silám ve své domácnosti platil pouze minimální mzdu, a to aniž by měl s nimi uzavřenou smlouvu.\n\nDvacet skotských poslanců podepsalo v březnu 2005 podnět, ve kterém Paxmana odsuzují za to, že přirovnal údajnou přesilu Skotů ve Westminsteru k britské nadvládě v Indii: Spojenému království vládne „Skotský Rádž“, vyjádřil se Paxman. Tento spor se rozhořel těsně poté, co si jeden z ministrů stěžoval, že si z něj moderátor v Newsnight dělal legraci kvůli jeho glasgowskému přízvuku. Svými reakcemi Paxman ještě přilil olej do ohně. V úvodu k novému vydání slovníku Chambers Dictionary z roku 2008 označil dílo skotského národního básníka jako sentimentální slátaninu. Paxman sám je po babičce z matčiny strany Skot, což podle něj často vede k mylné interpretaci toho, co říká, a tvrdí, že on má Skoty rád.\n\nPaxman se dostal pod palbu kritiků americké zahraniční politiky za to, že se účastnil Britsko-amerického projektu, na jehož adresu podle novin Guardian „dokonce i jeho zastánci žertují, že jej financuje CIA“.\n\n\n\n"}
{"id": "766453", "url": "https://cs.wikipedia.org/wiki?curid=766453", "title": "Ingrid Chauvinová", "text": "Ingrid Chauvinová\n\nIngrid Chauvinová, v nepřechýlené formě \"Chauvin\" (* 3. října 1973 Argenteuil) je francouzská herečka, známá ze serilálů Dolmen a Ženská spravedlnost, kde účinkovala s Natachou Amalovou.\n\n"}
{"id": "766456", "url": "https://cs.wikipedia.org/wiki?curid=766456", "title": "Kanton Limours", "text": "Kanton Limours\n\nKanton Limours je francouzský kanton v departementu Essonne v regionu Île-de-France. Vznikl 20. července 1967.\n"}
{"id": "766459", "url": "https://cs.wikipedia.org/wiki?curid=766459", "title": "Josef Treuchel", "text": "Josef Treuchel\n\nJosef Treuchel (6. října 1925 Kopřivnice – 2. listopadu 1990 Kopřivnice) byl český malíř, který pocházel z Kopřivnice a celý jeho život i malířské dílo byly spojeny s tímto městem.\n\nJosef Treuchel se narodil v Kopřivnici 6. října 1925. Svému rodnému městu zůstal věrný – vyrůstal, žil tvořil zde až do své smrti na začátku listopadu 1990. Byl podporován a veden svým učitelem frenštátské měšťanky Leopoldem Parmou. Všechen volný čas věnoval malování, jeho otec ale nesouhlasil s nejistou kariérou malíře a trval na tom, aby se vyučil řemeslu. Josef se vyučil strojním zámečníkem a okupaci strávil jako pomocný dělník v Tatře. Zde zůstal i po skončení války. Vystudoval poté strojní průmyslovou školu v Ostravě.\n\nNavzdory nepochopení rodiny i existenčním problémům se nevzdal své jediné a největší životní lásky – malování. Navštěvoval výtvarný kroužek a své první obrazy vystavoval na amatérských výstavách v Kopřivnici i Ostravě. V roce 1950 odešel ze zaměstnání. V Liberci složil maturitu a získal možnost studovat na pražské Akademii výtvarných umění. Byl přijat až na druhý pokus v roce 1951. Vstoupil do krajinářského ateliéru profesora Otakara Nejedlého. Byl jedním z jeho posledních žáků, absolvoval ve třídě A. Pelce, poté co Otakar Nejedlý zemřel. Po absolutoriu v roce 1959 se vrátil zpět do rodného kraje, který se stal pro něj uměleckou inspirací. Ve stylu expresivně orientovaného realismu namaloval především desítky a stovky krajinek z Kopřivnice a Beskyd. Mnohé náměty také čerpal z cest a také ze studijních zahraničních cest. Jeho práce jsou osobité a nezaměnitelné a nesou vyhraněný malířský rukopis. V roce 1983 byl jmenován zasloužilým umělcem.\n\n\n\n"}
{"id": "766461", "url": "https://cs.wikipedia.org/wiki?curid=766461", "title": "Ludwig August von Fallon", "text": "Ludwig August von Fallon\n\nLudwig August svobodný pán von Fallon (27. listopadu 1776 Namur, Rakouské Nizozemí – 4. září 1828 Vídeň, Rakouské císařství) byl rakouský generál, významný zeměměřič a kartograf. Byl významným členem dvorské komise pro úpravu daně pozemkové (\"Grundsteuer-Hofkommission\") a autorem instrukcí pro vojenskou i katastrální triangulaci (\"Instruktion der Militär- und Katastral-Triangulierungsdirektion\").\n\nNarodil se dne 27. listopadu 1776 v Namuru (bývalé rakouské Nizozemí – nyní Belgie) v rodině státního úředníka a byl vychován v římsko-katolické víře. Již v mladém věku přišel Fallon do Vídně, kde studoval Vojenskou inženýrskou akademii.\n\nOd počátku studií měl Fallon zvláštní zájem o topografii, zeměměřictví a kartografii. Po dokončení studia na akademii v roce 1796 byl jako kadet povolán do inženýrských jednotek (\"Ingenieur-Korps\") a již 1. srpna 1797 byl povýšen do hodnosti poručíka (\"Leutnant\"). Fallon byl nejprve přidělen na výstavbu obranných prvků města Ráb (\"Györ\"), poté na stavbu opevnění Mannheimu. V roce 1798 vedl stavbu pevnosti v Braunau am Inn. Kromě toho zlepšil v tomto roce měřicí přístroj pro metodu měřického stolu, což umožnilo přesnější a rychlejší mapování. Na svůj měřicí přístroj kladl Fallon tyto požadavky: snadná manipulace a obsluha a také dobrá přeprava v terénu.\n\nRoku 1799 byl Fallon povolán na opevňovací práce na spodním Innu a Salzachu. V roce 1800 byl přidělen ke štábu generálního ubytovatele (\"Generalquartiermeisterstab\") v Německu a v roce 1803 jmenován nadporučíkem (\"Oberleutnant\"). S povýšením na kapitána (\"Hauptmann\") v roce 1805 byl převelen do generálního štábu (\"Generalstab\"). Další povýšení následovala v roce 1808 na majora (\"Major\"), v roce 1809 na podplukovníka (\"Oberstleutnant\"), v roce 1813 na plukovníka (\"Oberst\") a roku 1825 na generálmajora (\"Generalmajor\"). Během své vojenské kariéry se zúčastnil tažení v letech 1796, 1799, 1800 a 1805 proti Napoleonově armádě. Od roku 1809 sloužil Fallon ve štábu arcivévody Karla Rakouského, kde byl zodpovědný za opevňovací práce. V období 1813 až 1815 byl zaměstnán na velitelství (\"Hauptquartier\") Karla Filipa Schwarzenberga, kde odváděl důležitou službu při velkoměřítkovém mapování. V roce 1814 obdržel vyznamenání Pour le Mérite (Za zásluhy).\n\nFallon byl významným topografem a kartografem. Od roku 1806 se jako spolutvůrce účastnil druhého vojenského mapování – Františkova. Toto druhé vojenské mapování habsburských dědičných zemí probíhající v letech 1806–1869 bylo určeno především pro vojenské účely. Oproti josefskému mapování (také nazýváno prvním vojenským mapováním) je toto mapování přesnější. Topografickému mapování předcházelo budování triangulace, která byla poprvé systematicky aplikována právě Fallonem. Nejprve byl plánovaný jeden souřadnicový systém, později bylo rozhodnuto o využití souřadnicových systémů stabilního katastru. Mapové listy byly vykresleny v měřítku 1:28 800. Fallonovým cílem bylo vybudovat natolik kvalitní triangulaci, aby bylo možné následně sestavit mapu celé rakouské monarchie. Jako délkovou základnu triangulace zvolil úsek Wiener Neustadt-Neunkirchen.\nFallonovy zájmy se tehdy rozšířili i na jiné obory matematiky a vojenství. Poprvé vystoupil na nejvyšší horu monarchie – Ortler s barometrem. Určil tedy výšku díky měření tlaku vzduchu. Fallonovo výškové měření bylo přesné i díky zohlednění povětrnostního faktoru. Jako první navrhl uvádět v rakouských mapách výškové kóty, přičemž jako výchozí bod výškových měření určil hladinu moře.\n\nOd roku 1811 působil Fallon jako zástupce ředitele výpočetní kanceláře (\"Kalkülbüro\") spadající pod triangulační komisi (\"Triangulierungskomission\"). Kromě toho byl hrabětem Radeckým jmenován profesorem na škole generálního štábu (\"Generalstabsschule\"). V roce 1816 byl jmenován ředitelem astronomicko-trigonometrických měření rakouských území s výjimkou Lombardsko-Benátska, Dalmácie a pobřeží Jaderského moře. Roku 1825 převzal vedení vojenské triangulační komise (\"Militärische-Triangulierungskommission\"). V těchto funkcích propojil vojenská měření s civilními.\n\nPod Fallonovým vedením byly vyhotoveny geodetické základy na velké části rakouského císařství. Jednalo se o:\n\nJako významný člen dvorské komise pro úpravu pozemkové daně se zasloužil roku 1817 o počátek triangulace pro stabilní katastr. Zkušební triangulace byla prováděna pod Fallonovým vedením v okolí Mödlingu. Zkušební měření čtvereční míle mezi Mödlingem a městem Brunn začalo v květnu 1817. Začátkem roku 1818 vytvořil plán zavedení katastrální triangulace a účastnil se jednání o vzniku Litografického ústavu ve Vídni. Fallon podporoval zavedení litografie vynalezené Aloisem Senefelderem.\n\nRoku 1817 také vytvořil přehledový list rakouské monarchie pro mapovací sekce měřítka 1:28 800 a atlasové listy 1:144 000. \n\nRoku 1821 požádal o souhlas ke zveřejnění svých výsledků rakouské triangulace. Toto dílo mělo být vydáno pod názvem: \"Archiv der astronomisch-trigonometrischen Vermessung der k.k. österreichischen Staaten. Nach den Acten der k.k. Militär- und Catastral-Triangulierungs-Direction\". Fallon musel dílo rozdělit na 4 části: 1. \"Hypsometrie von Österreich in zwei Teilen\", 2. \"Entwicklung des trigonometrischen Netzes\", 3. \"Beschreibung aller gemachten astronomischen Beobachtungen\" a 4. \"Geschichte der astronomisch-trigonometrischen Vermessung in den österreichischen Staaten\". Do roku 1828 byla vytištěna pouze první část, druhá část díla byla připravena k tisku. Ve své závěti určil Fallon kapitána Felixe Freisauffa von Neudegg jako svého nástupce ve věci vydání svého díla.\n\nProto jako hlavní publikované dílo je považována mapa \"Das österreichische Kaiserthum mit beträchtlichen Teilen der angrenzenden Staaten\" v měřítku 1:864 000 rozkládající se na 9 listech. Tato mapa z roku 1822 byla vydána na příkaz prezidenta dvorské válečné rady knížete ze Schwarzenberka. Kromě toho byla vydána přehledná mapa Rakouska v měřítku 1:1 728 000.\nByl prvním kartografem v Rakousku, který provedl triangulaci na celém území státu. Tím výrazně přispěl k dalšímu rozvoji zeměměřictví a mapování. Ludwig August von Fallon zemřel dne 4. září roku 1828 ve Vídni.\n\n\nUniversiteitsbibliotheek Vrĳe Universiteit, Amsterdam Das österreichische Kaiserthum mit beträchtlichen Teilen der angrenzenden Staaten (nizozemsky)\n"}
{"id": "766462", "url": "https://cs.wikipedia.org/wiki?curid=766462", "title": "Farní sbor Českobratrské církve evangelické v Děčíně", "text": "Farní sbor Českobratrské církve evangelické v Děčíně\n\nFarní sbor Českobratrské církve evangelické v Děčíně je územní farní sbor Českobratrské církve evangelické se sídlem v Děčíně a kazatelskou stanicí v Benešově nad Ploučnicí. Sbor je jedním ze sborů tvořících Ústecký seniorát.\n\nFarářem je Tomáš Matějovský, kurátorkou sboru Jiřina Stachová.\n\nSbor se ustavil v roce 1946 a převzal novogotický kostel na Teplické ulici v místní části Podmokly, vybudovaný v roce 1884 německými evangelíky augsburského vyznání.\n\n"}
{"id": "766463", "url": "https://cs.wikipedia.org/wiki?curid=766463", "title": "Velká Mumlava", "text": "Velká Mumlava\n\nVelká Mumlava je zdrojnice Mumlavy v okresu Semily v Libereckém kraji. Délka toku činí přibližně 2,4 km. \n\nPramení v místě zvaném „Pod Kotlem“ v přírodní památce Prameny Labe mezi Kotlem a Harrachovými kameny. Nedaleko se nachází vojenské pevnosti. Protéká kolem rozcestí U Růženčiny zahrádky, načež se do ní vlévá Divoká strouha. U Krakonošovy snídaně se stévá s Malou Mumlavou a dále již teče pod jménem Mumlava.\n\n"}
{"id": "766464", "url": "https://cs.wikipedia.org/wiki?curid=766464", "title": "Farní sbor Českobratrské církve evangelické v Duchcově", "text": "Farní sbor Českobratrské církve evangelické v Duchcově\n\nFarní sbor Českobratrské církve evangelické v Duchcově je sborem Českobratrské církve evangelické v Duchcově. Sbor spadá pod Ústecký seniorát.\n\nSbor administruje farář Martin Bánoci.\n\n\n"}
{"id": "766465", "url": "https://cs.wikipedia.org/wiki?curid=766465", "title": "Isla Fisherová", "text": "Isla Fisherová\n\nIsla Lang Fisherová (* 3. února 1976, Maskat, Omán) je australská herečka a spisovatelka.\n\nNarodila se ve městě Maskat v Ománu do rodiny skotských rodičů a vyrůstala v Perthu v Západní Austrálii. Po nějakou dobu žila rodina v Maskatu, protože její otec Brian byl bankéř. Je pojmenovaná po skotském ostrovu Islay a má čtyři bratry. Dětství strávila v Bathgate a když jí bylo šest let, tak se s rodinou přestěhovala do Perthu. Navštěvovala Methodist Ladies' College a hrála hlavní role ve školních divadelních představeních.\n\nVe svých devíti letech se začala objevovat v australské televizi v reklamách. Poté získala role v populárních dětských seriálech \"Bay City\" a \"Paradise Beach\". V osmnácti letech s pomocí své matky publikovala dvě novely pro náctileté s názvy \"Bewitched\" a \"Seduced by Fame\". V letech 1994 až 1997 hrála roli Shannon Reed v australském seriálu \"Home and Away\". V roce 1996 za svou roli získala nominaci na Logie Award v kategorii nejpopulárnější herečka. Po svém odchodu ze seriálu se zapsala na L'École Internationale de Théâtre Jacques Lecoq, divadelní a uměleckou školu v Paříži. Byla na turné s Darrenem Dayem v muzikálu \"Summer Holiday\" a objevila se v londýnském uvedení hry \"Così\". V roce 2001 byla obsazena jako Kim do německého hororu \"Bazén\".\n\nV roce 2002 si zahrála Mary Jane ve filmu \"Scooby-Doo\". Pro tuto roli musela nosit blonďatou paruku, protože její kolegyně Sarah Michelle Gellar musela mít jen jako jediná v tomto filmu rudé vlasy. Následující rok ztvárnila Kristy v australské komedii \"The Wannabes\". Následně si Isla vybrala amerického agenta. V roce 2005 se objevila po boku Vince Vaughna a Owena Wilsona ve filmu \"Nesvatbovi\", který ji přinesl cenu \"MTV Movie Award\" v kategorii průlomový herecký výkon.\n\nV roce 2006 si zahrála Beccu, hosta na manhattanské party, v dramatu \"Londýn\", kde se v hlavních rolích objevili Jessica Bielová, Chris Evans a Jason Statham. V romantické komedii \"Amorův úlet\" si zahrála Katie, jejího partnera hrál Jason Biggs. V roce 2007 se objevila v thrilleru \"Komplic\", kde se objevili Joseph Gordon-Levitt a Matthew Goode a ve filmu \"Pirát silnic\" s Andym Sambergem. Měla se objevit ve filmu \"Simpsonovi ve filmu\", ale její výstup byl nakonec ve finální části vystřižen. V roce 2008 hrála v romantickém filmu \"Určitě, možná\" v hlavních rolích s Ryanem Reynoldsem, Elizabeth Banksovou, Rachel Weiszovou a Abigail Breslinovou a namluvila postavu v animovaném filmu \"Horton\". Fisher je také spoluautorkou scénářů filmů \"Groupies\" s Amy Poehlerovou v hlavní roli a \"The Cookie Queen\". Zahrála si hlavní roli ve filmové adaptaci knihy \"Báječný svět shopaholiků\". V tomto filmu si zahrála absolventku vysoké školy, která pracuje jako finanční redaktorka v New Yorku, aby se zbavila své závislosti na nakupování. Film kritika příliš dobře neohodnotila, ale přes první víkend v kinech vydělal film přes 15 milionů dolarů. Fisherová touto rolí získala třetí nominaci na Teen Choice Awards.\n\nFisherová pravila, že je pro komediální herečky v Hollywoodu velký nedostatek příležitostí. V roce 2010 si zahrála v černé komedii \"Burke and Hare\". V roce 2011 namluvila roli Fazolky v animovaném filmu \"Rango\".\n\nJe židovka. Fisherová poprvé potkala britského komediálního herce Sachu Barona Cohena v roce 2002 na večírku v Sydney v Austrálii. Pár se zasnoubil v roce 2004 a vzali se 15. března 2010 v Paříži po osmiletém vztahu poté, co konvertovala k judaismu. Mají spolu dvě dcery: Olive, která se narodila 19. října 2007 v Los Angeles a Elulu Lottie Miriam, která se narodila v létě 2010. V roce 2015 se páru narodil syn Montgomery. Žijí v Londýně a v Los Angeles.\n\n"}
{"id": "766466", "url": "https://cs.wikipedia.org/wiki?curid=766466", "title": "Synkreze", "text": "Synkreze\n\nSynkreze je zkrácené označení „synchronnostní syntézy vnímání“. Tento termín redefinoval a proslavil v polovině 20. století francouzský filmový teoretik Michel Chion, nicméně pojem byl znám dlouho předtím. Chion ovšem mluví pouze o synkrezi audiovizuální.\n\nSynkreze nastává, kdykoliv vnímáme jednu skutečnost více smysly. V takovém případě nastane mezi příslušnými počitky (př. obraz a zvuk u audiovizuální synkreze) automatické spojení. Takové spojení se opakováním utvrzuje, pokud k opakování nedojde, postupem času zanikne. V rámci audiovize může docházet k falešným synkretickým jevům, kdy na základě sledování filmů vznikne v divákovi spojení mezi obrazem a stylizovaným, tedy nereálným zvukem - např. zvuk úderu pěstí, koňských kopyt, šermířské souboje, atp.\n\nPříklad synkreze lze vymyslet na spojení kterýchkoliv dvou smyslů. Například:\n\n"}
{"id": "766467", "url": "https://cs.wikipedia.org/wiki?curid=766467", "title": "Ostrov Osamocení", "text": "Ostrov Osamocení\n\nOstrov Osamocení (rusky \"Ujediněnija\", norsky \"Ensamheden\") je ruský ostrov v Karském moři, který je součástí Krasnojarského kraje. Má rozlohu 20 km², nejvyšší bod má 30 metrů nad mořem. Ostrov je tvořen písčitým prstencem okolo laguny zvané \"Severní\". Objevil ho 26. srpna 1878 norský velrybář Olav Edvard Johannesen a pojmenoval ho podle toho, že nejbližší země je vzdálena přes 150 km. V letech 1934 až 1996 byla na ostrově polární stanice, v současnosti je neobydlený.\n\n"}
{"id": "766471", "url": "https://cs.wikipedia.org/wiki?curid=766471", "title": "Burberry", "text": "Burberry\n\nBurberry je britský luxusní módní dům vyrábějící oblečení, parfémy a doplňkový sortiment. Pro Burberry typický tartanový vzorek je nejčastěji kopírovaným znakem této firmy. Burberry je nejznámější pro své ikonické trenčkoty (Trench coat), jež byly vynalezeny zakladatelem firmy Thomasem Burberrym. Královna Alžběta II a Princ Charles udělily firmě Královské oprávnění (Royal Warrant of appointment).\n\nPodle Business Weekly je Burberry 98. nejhodnotnější firmou na světě.\n\nBurberry byl založen roku 1856 tehdy 21letým Thomasem Burberrym. Do roku 1870 se vyprofiloval jako firma zaměřená na venkovní oblečení. Do roku 1880 Burberry představil gabardén pevnou, voděodolnou tkaninu přesto paropropustnou. Toho bylo dosaženo voděodolnou úpravou tkaniny ještě před spředením. Původní název Burberry se brzy změnil na Burberrys poté, co mnoho lidí produkty nazývalo Burberrys of London. Toto staré označení se dá spatřit na starších výrobcích firmy. Roku 1891 společnost otevřela obchod v ulici Haymarket v Londýně. Ten stále existuje a do nedávné doby byl dokonce sídlem společnosti. To se nyní nachází v Horsferry House přímo za budovou Parlamentu(Londýn).\n\nV roce 1901 bylo představeno logo Burberry s rytířem na koni obsahující latinské slovo \"Prorsum\" znamenající vpřed. V roce 1911 dodával Burberry oblečení Roaldu Amundsenovi, prvnímu muži, který dosáhl jižního pólu a Ernestu Shackletonovi, který roku 1914 vedl expedici napříč Antarktidou. Bundu z gabardénu od Burberryho měl na sobě George Mallory na svém nešťastném pokusu o zdolání Mount Everestu roku 1924.\nRoku 1914 byl Burberry pověřen Ministerstvem války přepracováním důstojnického kabátce pro potřeby válečného prostředí. Výsledkem se stal legendární trenčkot. Po válce se trenčkoty rozšířily i mezi civilní obyvatelstvo. Ikonická kostka byla vytvořena roku 1920 a byla použita pro podšívku.\n\nV 70. letech se značka stala součástí britské ležérní módy. Což vedlo ke spojení s členy fotbalových fanklubů a britskou mládeží v devadesátých letech. Společnost tak prodělala změnu v klientele, kdy se z firmy pro bohatší klientelu stala značka oblíbená dělnickou třídou.\nBurberry se reklamní kampaní v časopisech GQ, Esquire, Vogue, Tatler, Harper´s Bazaar pokusil změnit vnímání u klientů. Společnost je také známá zapojováním britských celebrit do kampaní: modelky Kate Moss, Agyness Deyn, Jourdan Dunn a Lily Donaldson; zpěvák George Craig; herečka Emma Watson.\n\nBurberry operuje ve 473 obchodech v 48 zemích \n\n"}
{"id": "766472", "url": "https://cs.wikipedia.org/wiki?curid=766472", "title": "Farní sbor Českobratrské církve evangelické v Novém Městě na Moravě", "text": "Farní sbor Českobratrské církve evangelické v Novém Městě na Moravě\n\nFarní sbor Českobratrské církve evangelické v Novém Městě na Moravě je sborem Českobratrské církve evangelické v Novém Městě na Moravě. Sbor spadá pod Horácký seniorát.\n\n\n\n"}
{"id": "766474", "url": "https://cs.wikipedia.org/wiki?curid=766474", "title": "Tatler", "text": "Tatler\n\nTatler je britský módní magazín. V původní podobě vycházel jednou za tři týdny. V původní podobě ho založili v roce 1709 Joseph Addison a Richard Steel. Vycházel jednou za tři týdny. Zanikl po dvou letech. Obsahoval eseje a pojednání o tehdejších způsobech žití. Znovu začal vycházet v roce 1901.\n\n"}
{"id": "766475", "url": "https://cs.wikipedia.org/wiki?curid=766475", "title": "Salo (rozcestník)", "text": "Salo (rozcestník)\n\nSalo může znamenat:\n\n\n"}
{"id": "766476", "url": "https://cs.wikipedia.org/wiki?curid=766476", "title": "Stabæk Fotball", "text": "Stabæk Fotball\n\nStabæk Fotball je norský fotbalový klub, součást sportovní jednoty Stabæk IF. Založen byl roku 1912. Jednou vyhrál norskou ligu (2008), jednou v ní skončil druhý (2007) a třikrát třetí (1998, 2003, 2009). Jednou též vyhrál norský pohár (1998).\n\n"}
{"id": "766479", "url": "https://cs.wikipedia.org/wiki?curid=766479", "title": "Jeseter hladký", "text": "Jeseter hladký\n\nJeseter hladký (\"Acipenser nudiventris\") je všežravá dravá ryba z čeledi jeseterovitých, která se dožívá věku až 50 let. V průměru dorůstá velikosti mezi 80 až 160 cm, ale jsou známé výskyty jedinců o velikosti až 250 cm. Jedná se o druh, který obývá řeky východní Evropy, ale ve vzácných případech se vyskytuje i v Dunaji.\n"}
{"id": "766486", "url": "https://cs.wikipedia.org/wiki?curid=766486", "title": "Roman Meluzín", "text": "Roman Meluzín\n\nRoman Meluzín (* 17. června 1972, Boskovice) je bývalý český profesionální hokejista hrající naposledy za tým Salith Šumperk. S hokejem začínal v Blansku. Později přestoupil do klubu Ingstav Brno a Zetoru Brno (dnešní Komety Brno). Z Brna odešel do Zlína spolu s Pavlem Janků jako velký hokejový talent. Byl také českým reprezentantem. Od sezony 2012/2013 se věnuje trenérské činnosti. V současnosti trénuje mládeže týmu HC Kometa Brno.\n\n\nStatistiky reprezentace:\n\n"}
{"id": "766494", "url": "https://cs.wikipedia.org/wiki?curid=766494", "title": "Bohumil Sládek", "text": "Bohumil Sládek\n\nBohumil Sládek (2. června 1897 – ???) byl český a československý politik Komunistické strany Československa a poúnorový poslanec Národního shromáždění ČSR.\nK roku 1954 se profesně uvádí jako valcíř v SONP Kladno.\n\nVe volbách roku 1954 byl zvolen za KSČ do Národního shromáždění ve volebním obvodu Praha-venkov. V parlamentu setrval až do konce funkčního období, tedy do voleb roku 1960.\n"}
{"id": "766500", "url": "https://cs.wikipedia.org/wiki?curid=766500", "title": "Marie Slámová-Kettnerová", "text": "Marie Slámová-Kettnerová\n\nMarie Slámová-Kettnerová (23. března 1932 – ???), byla česká a československá politička Komunistické strany Československa a poúnorová poslankyně Národního shromáždění ČSR.\nVe volbách roku 1954 byla zvolena do Národního shromáždění ve volebním obvodu Liberec jako bezpartijní poslankyně. V průběhu výkonu funkce pak přešla do KSČ. V Národním shromáždění zasedala až do konce jeho funkčního období, tedy do voleb v roce 1960. K roku 1954 se profesně uvádí jako úkolářka v národním podniku Velveta Varnsdorf, závod Dolní Podluží.\n"}
{"id": "766501", "url": "https://cs.wikipedia.org/wiki?curid=766501", "title": "Blahoslav Slavík", "text": "Blahoslav Slavík\n\nBlahoslav Slavík (22. května 1926 – prosinec 2006) byl český a československý politik a poúnorový bezpartijní poslanec Národního shromáždění ČSR.\nVe volbách roku 1954 byl zvolen do Národního shromáždění ve volebním obvodu Brno-město IV jako bezpartijní poslanec. V parlamentu setrval až do konce funkčního období, tedy do voleb roku 1960.\n\nK roku 1954 se profesně uvádí jako stolař v národním podniku Uměleckoprůmyslové závody Královo Pole.\n"}
{"id": "766502", "url": "https://cs.wikipedia.org/wiki?curid=766502", "title": "Okres Głogów", "text": "Okres Głogów\n\nOkres Głogów (polsky \"Powiat głogowski\") je okres v polském Dolnoslezském vojvodství. Rozlohu má 443,06 km² a v roce 2010 zde žilo 87 732 obyvatel. Sídlem správy okresu je město Głogów.\n\nMěstská:\n\nVesnické:\n"}
{"id": "766503", "url": "https://cs.wikipedia.org/wiki?curid=766503", "title": "Murad Bej", "text": "Murad Bej\n\nMurad Bej (1750, Cirkanie - 1. května 1801, Talsta) byl mamlúcký emír, místodržitel Egypta a protivník Napoleona Bonaparta při jeho egyptském tažení.\n\nPatřil k nejdivočejším z mameluckých vůdců a stal se místodržitelem Egypta za vlády sultána Selima III. Přestože mu byl formálně podřízen, se svým bratrem Ibrahimem vládl v Egyptě v podstatě nezávisle až do příchodu Francouzů v roce 1798.\n\nPřestože měl nad francouzským expedičním sborem velkou přesilu, neuměl se odchýlit (a ani by to nejspíše nedokázal) od tradiční mamelucké taktiky jezdeckých útoků (což způsobilo v Bitvě u pyramid masakr jeho bojovníků) a byl Napoleonem poražen.\n\nPo porážce u pyramid již nebyl schopen svést s Francouzi bitvu podobných rozměrů a riskovat v ní podobné ztráty. Ustoupil do Horního Egypta a spokojil se s lokálními nájezdy na osamocené francouzské jednotky. Později uzavřel, nezávisle na sultánovi, s Napoleonem mír.\n\nZemřel v roce 1801. V roce 1811 byli zbylí náčelníci Mamlúků zákeřně vyvražděni Muhamadem Alim.\n"}
{"id": "766504", "url": "https://cs.wikipedia.org/wiki?curid=766504", "title": "Zdeněk Smékal", "text": "Zdeněk Smékal\n\nZdeněk Smékal (10. března 1921 – ???) byl český a československý politik Komunistické strany Československa a poúnorový poslanec Národního shromáždění ČSR a Národního shromáždění ČSSR.\nVe volbách roku 1954 byl zvolen za KSČ do Národního shromáždění ve volebním obvodu Žďár nad Sázavou. Mandát obhájil za KSČ ve volbách v roce 1960 (nyní již jako poslanec Národního shromáždění ČSSR za Jihomoravský kraj). V parlamentu setrval až do konce funkčního období, tedy do voleb roku 1964.\n\nV roce 1954 je profesně uváděn jako vedoucí laboratoře ve strojírnách ve Žďáru nad Sázavou ŽĎASS.\n\n"}
{"id": "766505", "url": "https://cs.wikipedia.org/wiki?curid=766505", "title": "Teofil Kwiatkowski", "text": "Teofil Kwiatkowski\n\nTeofil Antoni Jaxa Kwiatkowski (21. února 1809, Pułtusk – 14. srpen 1891, Avallon) byl polský malíř období romantismu.\n\nV letech 1825-30 studoval u Antoniego Brodowského a Antoniho Blanka ve Varšavě. Účastnil se listopadového povstání a po jeho potlačení odešel do emigrace do Francie. S touto zemí zůstal spojen celý život. Nejdříve pobýval v Avignonu a poté se přestěhoval do Paříže, kde pokračoval ve studiu malířství u Leona Cognieta. Na jeho tvorbu měli velký vliv Ary Scheffer, Ingres, Couture a Delacroix. Přátelil se s Mickiewiczem a Chopinem, kterého měl ve zvláštní oblibě a maloval fantazijní ilustrační obrázky k jeho múzickým dílům. Zachytil také atmosféru posledních chvil skladatele.\n\nTvořil pastely, akvarely i miniatury. Maloval francouzskou krajinu, portréty i alegorické výjevy. Na jeho obrazech je patrný cit pro barvu.\n\n\n\n"}
{"id": "766508", "url": "https://cs.wikipedia.org/wiki?curid=766508", "title": "Jozef Haľko mladší", "text": "Jozef Haľko mladší\n\nJozef Haľko (* 10. května 1964 Bratislava) je slovenský římskokatolický kněz a od roku 2012 historicky první pomocný biskup bratislavské arcidiecéze.\nNa kněze byl vysvěcen 4. července 1994 v Bratislavě. Od roku 1997 působil jako farní vikář ve farnosti u bratislavské katedrály sv. Martina a byl pověřen pastorací maďarsky hovořících věřících, začal také vyučovat na Římskokatolické cyrilometodějské bohoslovecké fakultě Univerzity Komenského v Bratislavě, kde se roku 2006 habilitoval. V roce 2008 se stal mluvčím bratislavského arcibiskupa, následujícího roku byl jmenován papežským kaplanem.\n\nDne 31. ledna 2012 jej papež Benedikt XVI. jmenoval pomocným biskupem bratislavské arcidiecéze a titulárním biskupem serrenským. Biskupské svěcení přijal 17. března 2012.\n\n\n"}
{"id": "766509", "url": "https://cs.wikipedia.org/wiki?curid=766509", "title": "Břetislav Sommer", "text": "Břetislav Sommer\n\nBřetislav Sommer (19. března 1927 – ???) byl český a československý politik Komunistické strany Československa, poúnorový poslanec Národního shromáždění ČSR a později předseda MěNV v Šumperku.\nVe volbách roku 1954 byl zvolen za KSČ do Národního shromáždění ve volebním obvodu Šumperk. V parlamentu setrval až do konce funkčního období, tedy do voleb roku 1960. K roku 1954 se profesně uvádí jako tkalcovský mistr v národním podniku Atlas.\n\nV letech 1960–1969 byl předsedou Městského národního výboru v Šumperku. Po invazi vojsk Varšavské smlouvy do Československa byl donucen odstoupit. Byl tehdy evidován na ÚV KSČ jako „exponent pravice“.\n\n"}
{"id": "766511", "url": "https://cs.wikipedia.org/wiki?curid=766511", "title": "Jindřich Sommer", "text": "Jindřich Sommer\n\nJindřich Sommer (12. ledna 1922 – ???) byl český a československý politik Komunistické strany Československa a poúnorový poslanec Národního shromáždění ČSR.\nK roku 1954 se profesně uvádí jako vedoucí konstruktér v n. p. TOS Roztoky.\n\nVe volbách roku 1954 byl zvolen do Národního shromáždění ve volebním obvodu Praha-venkov jako bezpartijní poslanec. V průběhu výkonu funkce přešel do KSČ. V parlamentu setrval až do konce funkčního období, tedy do voleb roku 1960.\n"}
{"id": "766512", "url": "https://cs.wikipedia.org/wiki?curid=766512", "title": "Trenčkot", "text": "Trenčkot\n\nTrenčkot (v angličtině \"Trench coat\") je druh svrchního pláště.\nTrenčkot je druh pláště, obvykle vyráběného z odolné bavlny, popelínu, gabardénu, vlny či kůže. Typickou vlastností je mechanická odolnost tkaniny, nepromokavost, které je dosahováno impregnací tkaniny ještě před jejím zapletením do látky a s tím spojená paropropustnost. Může mít vyjímatelnou vložku. Délka trenčkotu obvykle dosahuje kolen.\nVynalezení trenčkotu si nárokují dvě firmy. První je Aquascutum, která kolem roku 1853 produkovala užitné kabáty pro armádní důstojníky v Krymské válce. S kabáty je spojen příběh dvou britských důstojníků, kteří díky těmto kabátům, které se nelišily od těch užívaných ruskou armádou, pochodovali spolu s nepřítelem, než se mohli vytratit a připojit se ke svým vlastním jednotkám. Firma užívá k dosažení nepromokavosti patentovanou impregnaci vlny. Druhou společností je Burberry, ten dosahuje nepromokavosti použitím patentovaného nepromokavého gabardénu. Právě Thomas Burberry si roku 1901 nechal patentovat vzor trenčkotu a roku 1914 začal dodávat trenčkot pro britské důstojníky. Trenčkoty se po první světové válce rozšířily i mezi civilní obyvatelstvo. Největšího rozmachu v armádě se dočkaly trenčkoty za druhé světové války, kdy se jejich použití rozšířilo i mezi další armády, příkladmo ruskou, francouzskou, americkou. Trenčkot byl běžně používán jako ochrana proti větru, případně proti dešti.\n\nAnglický název (doslova \"kabát do zákopů\") indikuje jak jeho vojenskou historii, tak skutečnost, že se jedná o kabát do nepohody. Od 60. let 20. století se dostal i do ženského šatníku, přičemž s různými obměnami se jednalo o módní hit. Neodmyslitelně k němu patří pásek, často s výraznou sponou, jež bývá nošen utažený, aby zdůrazňoval figuru. Přestože existují trenčkoty všech barev, typické jsou tlumené barvy: šedá, zelenkavá, khaki.\n\nJako módní doplněk se objevil v mnoha filmech a u některých se stal dokonce jejich nedílnou součástí: V seriálu Doctor Who (Pán času) nosí trenčkot mnoho postav... včetně Válečného Doktora (hrán Johnem Hurtem), Osmého Doktora (hrán Paulem McGannem), Desátého Doktora (hrán Davidem Tennantem), Třináctého Doktora (hrána Jodie Whittakerovou) a dalších. Kapitán Jack Harkness nosil trenčkot v bravě navy blue v seriálech Doctor Who a Torchwood.\n\n"}
{"id": "766513", "url": "https://cs.wikipedia.org/wiki?curid=766513", "title": "Ladislav Soukup", "text": "Ladislav Soukup\n\nLadislav Soukup (24. ledna 1926 – ???) byl český a československý politik a poúnorový bezpartijní poslanec Národního shromáždění ČSR.\nVe volbách roku 1954 byl zvolen do Národního shromáždění jako bezpartijní poslanec. V parlamentu setrval do března 1958, kdy rezignoval a nahradil ho Josef Trhlík.\n\nK roku 1954 se uvádí jako pracovník podniku \"Západočeské nábytkárny\" ve Spáleném Poříčí. Do parlamentu byl zvolen za volební obvod Blovice-Horažďovice.\n"}
{"id": "766514", "url": "https://cs.wikipedia.org/wiki?curid=766514", "title": "Cyklorama", "text": "Cyklorama\n\nCykloráma je druh panoramatické malby na vnitřní stěně válce, která v divákovi budí iluzi reálného fyzického prostoru neboli 3D efektu. Očekávaný výsledek tohoto panoramatického pohledu je, aby divák měl pocit, že stojí uprostřed historické události nebo na jiném slavném místě. Důležité však je, aby se divák zastavil uprostřed obdivovaného díla, jen tak získá dokonalou iluzi obrazu. Tento druh umění může být do jisté míry považován z optického hlediska za předchůdce kina IMAX. Cykloráma se nevztahuje pouze k malbě, tento termín se může vztahovat i k budovám, filmu, fotografii, divadlu nebo koncertu.\n\nTermín \"panoráma\" vytvořil Ir Robert Barker, který chtěl najít cestu, jak zachytit panoramatický pohled z Calton Hill – vyvýšeniny v centru skotského Edinburgu, která je často vyobrazována na fotografiích a malbách města. Robert Baker v Edinburgu roce 1787 otevřel svoji první budovu s cyklorámou.\n\nCykloráma byla na konci 19. století tak populární, že se stala doslova hlavní zábavou, podobně jako moderní film. Zatímco diváci postávali uprostřed malby, často obklopeni hudbou, vypravěči jim líčili události z obrazů. Někdy, aby se zdůraznil realističtější vzhled cyklorámy, je použitá v popředí obrazu dioráma (trojrozměrné zobrazení v plné velikosti nebo replika zmenšeného modelu ukazující převážně historické události nebo městské a přírodní scenérie).\n\nNapříklad znázornění pozemní a námořní bitvy Vicksburg byla kompletně dokončena a poprvé vystavena v Paříži. Tuto práci Luciena-Pierra Sergenta a Josepha Bertranda mohli diváci obdivovat také v New Yorku, Chicagu, San Francisku nebo Tokiu. Dalším dílem, kde se objevuje cykloráma, je obrovská kruhová olejomalba Bitvy u Gettysburgu francouzského malíře Paula Philippoteauxe, obraz je dodnes vystavován v muzeu v Gettysburgu. Téměř v každém větším městě USA a Evropy, i v Praze, byly postaveny kruhové nebo šestiúhlé budovy, které poskytovaly divákům prostor k prohlížení cyklorám. Byly vytvořeny stovky děl s cyklorámou, ale zachovalo se jich pouze okolo třiceti. Nicméně rozšíření tohoto konceptu vedlo k vynalezení Cinéoramy, filmového experimentu navrženém Raoulem Grimoinsem-Sansonem, který simuloval jízdu v horkovzdušném balónu nad Paříží.\n\nZajímavostí je cykloráma v divadle, jde o tzv. panoramatickou nekonečnou oponu, závěs či stěnu, která je umístěna v zadní části jeviště. Tento druh cyklorámy byl populární v 19. století v Německu, stále se ale běžně užívá v divadlech po celém světě. Cílem cyklorámy je často vytvoření iluze oblohy, různých obrazců nebo navození větší hloubky v divadle. Podobný efekt byl používán v začátcích filmových triků, při jízdě v dopravním prostředku, i v animovaných filmech před digitální animací. \n\n"}
{"id": "766515", "url": "https://cs.wikipedia.org/wiki?curid=766515", "title": "Chorvatská realistická literatura", "text": "Chorvatská realistická literatura\n\nPodobně jako tomu bylo v jiných zemích a jiných národních literaturách, také chorvatská literatura vstoupila v druhé polovině 19. století do realistického období. Chorvatští realisté se, stejně jako jejich kolegové v dalších zemích, pokoušeli zaznamenat tvář chorvatských zemí své doby co nejvěrohodnějším způsobem. Témata pro tehdejší dobu byla jasná: úpadek šlechty, nové společenské vztahy, transformace venkova, vztahy mezi vesnicí a městem etc. \n\nChorvatský realismus zahrnuje období od roku 1860 až do roku 1895. Striktněji bývá vyčleněn pouze do dvou posledních dekád 19. století. Zatímco v prvním z nich byl natolik dominující osobností August Šenoa, že se jí říká \"Šenoova doba\", v tom druhém se objevila celá řada různých autorů ze všech koutů chorvatských zemí. Bývá také někdy označováno jako \"zlaté období chorvatské literatury\" Právě Šenoa ve svých statích z poloviny 60. let 19. století žádal, aby se literatura přiblížila více lidu a vzdala se předchozích cílů.\n\nChorvatské země v této době neměly jedno jasné kulturní centrum (na rozdíl například od Srbska, či Uherska), a jednotliví autoři byli proto svázáni spíše se svým rodným krajem, než aby odcházeli do velkoměsta rozvíjet osvětovou činnost. Pokud do větších měst odcházeli, tak to bylo mimo země chorvatské, do významnějších center Rakousko-Uherska, či i do zahraničí. Nicméně, na rozdíl od dřívějších dob se nyní nevyprofiloval jako klíčový pouze jeden jediný region dnešního Chorvatska,ale naopak - realistickou tvorbu lze nalézt ve všech jejích oblastech - jak v Dalmácii (Vjenceslav Novak, Eugen Kumičić), tak v Záhřebu a okolí (August Šenoa), chorvatském Záhoří (Ante Kovačić, Ksaver Šandor Gjalski), či případně Slavonii (Josip Kozarac). Tito autoři se ve snaze přiblížit literaturu k skutečným poměrům - přesně v realistickém duchu - soustředili právě na své rodné kraje a jejich specifika.\n\nV chorvatském prostředí se tomuto význačnému rysu realistické doby říká \"regionalismus\" (chorv. \"regionalizam\").\n\nPodobně jako v případě srbského realismu i u Chorvatů byl klíčový cizí vliv mnohem etablovanějších literatur, především ruské, či francouzské. Chorvatsko bylo integrální součástí Rakousko-Uherska a místní lidé tak mohli cestovat za vzděláním (resp. museli, neboť dlouhou dobu na území dnešního Chorvatska vhodná vysoká škola neexistovala) do ostatních krajů Habsburské monarchie, včetně například i Českých zemí.\n\nRaní chorvatští realisté (či též protorealisté) především, Šenoa, Tomić, či Janko Jurković, se stali prvními průkopníky domácí prozaické tvorby a položili základy historickému románu. Šenoův odpor ke všemu starému, především uherské šlechtě a zaostalým podmínkám tehdejší doby byl vykreslen v jeho románu Seljačka buna (selská bouře), ve kterém se nebál odkrýt i řadu sociálních aspektů, to vše na pozadí skutečné historické události ze 17. století a se skutečnými historickými postavami (Matija Gubec). Tato tvorba však není považována za čistě realistickou; je označována občas tedy jako tzv. \"před\"realismus, či \"proto\"realismus, neboť se v ní objevuje ještě nápadně mnoho romantických prvků. Vybraná historická doba těchto vznikajících románů, stejně jako jejich děj, nenápadně odkazovaly na aktuální dobu, především na vztahy mezi Chorvaty a Maďary a obecně poměry ve společnosti, což se těšilo mezi chorvatskými čtenáři nemalé oblibě. \n\nPo Chorvatsko-uherském vyrovnání se do popředí dostávala v chorvatské společnosti otázka, má-li mít království těsnější vazby s Rakouskem, nebo Uherskem. Strana práva, která v této době vstoupila na scénu, však nastolila zcela jiný kurz - žádala dodržování historického státního práva a žádala co největší míru samostatnosti pro Chorvatsko. Téma národní, které se objevovalo v různých podobách (ať už ilyrismus, či jihoslovanství) tak nyní bylo jasně konkretizováno. Řada realistů aktivních především během 80. let (Eugen Kumičić, Ante Kovačić, Ksaver Šandor Gjalski) proto ve své tvorbě zohlednila nejen aspekty sociální, ale také právě národní, přesně v duchu pravašských myšlenek a ideálů.\n\nS připojením Bosny a Hercegoviny k Rakousko-Uhersku vzplálo mezi Chorvaty nadšení, že bude tento po staletí ztracený kraj připojen k Chorvatsku a to se zároveň stane třetí rovnocennou jednotkou Habsburské monarchie. O tuto zaostalou hornatou zemi tak ve společnosti vzrostl zájem. Ve svých pracích se jí věnoval Josip Eugen Tomić, jeden ze spisovatelů, inspirovaných Šenoou. Namísto romanticky, či sentimentálně laděného pohledu na tento kraj však Bosnu a její historické události přednesl novým způsobem, který nejen skoncoval s dosavadním pohledem na ni, ale také si získal značný ohlas mezi chorvatskými čtenáři. Nebyl však jediným, kdo se zajímal o Bosnu; například zaznamenávání lidových písní a příběhů se věnoval také i Nikola Tordinac, významný chorvatský sběratel ústní lidové slovesnosti.\n\nJak již bylo v této době zvykem, uveřejňovali chorvatští realisté svá díla v literárních časopisech, mezi které patřily například \"Hrvatska vila\", \"Slavische Blätter\", \"Glasonoš\", či \"Vijenac\".\n\nMezi oběma skupinami realistů nakonec vypukl spor, který se projevil v oblasti redigování hlavního literárního časopisu Matice chorvatské: Vijence. Periodikum, které po dlouhou dobu spravoval právě August Šenoa, zahltily po jeho smrti spory mezi jeho nástupci, kteří se drželi ve své tvorbě jeho (a tedy i částečně romantických) postupů a nové skupiny realistů, která byla nacionalisticky již plně identifikována s chorvatstvím. Tyto tábory byly rozděleny i v oblasti politické příslušnosti; zatímco Šenoovi nástupci sympatizovali víceméně s tehdejší Lidovou stranou, jeho odpůrci byli především spojeni s Pravašským hnutím. Pokračující sváry vedly nakonec k zániku Vjesniku, ke kterému došlo v roce 1903. \n\nRealistická doba poezii příliš nepřála. Básně byly považovány za symbol předchozího období, hojně kritizovaného. Za významného realistického básníka mezi Chorvaty lze tak vnímat pouze Silvija Strahimira Kranjčeviće, národnostně rozhodně vyhraněného pravaše, či Franja Cirakiho, který se stejně jako Kranjčević pro svoji tvorbu inspiroval historickými událostmi.\n\nKe konci 19. století se začal jako další umělecký směr projevovat v chorvatské literatuře také naturalismus. Ne však jako samostatný prvek, ale spíše jeho rysy pronikly do domácí tvorby. Osobností, která dala největší prostor naturalistickým vlivům ve svých pracích, se stal Eugen Kumičić.Kromě realismu a naturalismu ale ve svých dílech uplatňoval i romantické prvky, které v chorvatském realismu zakořenily již od dob Augusta Šenoy, který celou řadu spisovatelů, včetně právě Kumičiće, významně ovlivnil.\n\nZa konec chorvatského realismu se považuje polovina 90. let 19. století, kdy se objevil první modernistický román \"Moć savjesti\" od Antuna Gustava Matoše.\n\nMezi chorvatské realisty a osobnosti s tímto směrem spojené se řadí tyto osobnosti:\n\n\n"}
{"id": "766517", "url": "https://cs.wikipedia.org/wiki?curid=766517", "title": "Australian Open 2012 – dvouhra juniorů", "text": "Australian Open 2012 – dvouhra juniorů\n\nObhájcem titulu byl Čech Jiří Veselý, který již nemohl startovat.\n\nVítězem se stal první nasazený Australan Luke Saville, který ve finále zdolal Kanaďana Filipa Peliwa po setech 6–3, 5–7, 6–4.\n\n\n"}
{"id": "766518", "url": "https://cs.wikipedia.org/wiki?curid=766518", "title": "Florbal Chomutov", "text": "Florbal Chomutov\n\nFlorbal Chomutov je florbalový klub z Chomutova v Ústeckém kraji.\n\nTým A mužů hraje od sezóny 2017/18 1. ligu mužů, tedy druhou nejvyšší soutěže ve struktuře Českého florbalu.\n\nTým A žen hraje od sezóny 2015/16 1. ligu žen.\n\nFlorbalový klub Florbal Chomutov byl založen v roce 1998. Soutěž začal chomutovský klub hrát v sezóně 1999/00 od které se postupně propracoval až do 1. ligy mužů. Současně zde vznikaly také mládežnické týmy. V současnosti se tu hraje KB liga juniorů, 1. liga dorostu, Liga starších žáků, starších žákyň, mladších žáků, elévů i přípravek. Celkově klub sdružuje přes 400 hráčů.\n\nKlub založili Petr Balík, Jiří Giptner a Jiří Raab, kteří byli také později zvoleni do vedoucích pozic. Klub se v začátcích jmenoval \"FbC 98 Chomutov\".\n\n"}
{"id": "766519", "url": "https://cs.wikipedia.org/wiki?curid=766519", "title": "Mistrovství světa v házené žen 1973", "text": "Mistrovství světa v házené žen 1973\n\n5. mistrovství světa v házené proběhlo ve dnech 8. – 15. 12. 1973 v Jugoslávii.\nMistrovství se zúčastnilo 12 družstev, rozdělených do čtyř tříčlenných skupin, z nichž první dva týmy postoupily do dvou semifinálových skupin. Vítězové semifinálových skupin hráli finále, týmy na druhém místě hrály o třetí místo a týmy na třetím místě o páté místo atd. Týmy, které v základní skupině skončily na třetím místě, hrály o 9.–12. místo. Mistrem světa se stal tým Jugoslávie.\n\n Maďarsko – Československo 12:7 (8:1)\n\n8. prosince 1973 – Sarajevo\n9. prosince 1973 – Sarajevo\n\n10. prosince 1973 – Sarajevo\n\n Rumunsko – Japonsko 24:12 (10:4)\n\n8. prosince 1973 – Zavidoviči\n\n9. prosince 1973 – Zavidoviči\n\n10. prosince 1973 – Zavidoviči\n\n SSSR - SRN 7:4 (4:1)\n\n8. prosince 1973 - Šibenik\n\n9. prosince 1973 - Šibenik\n\n10. prosince 1973 - Šibenik\n\n Jugoslávie - Nizozemsko 20:4 (9:2)\n\n8. prosince 1973 - Varaždín\n\n9. prosince 1973 - Varaždín\n\n10. prosince 1973 - Varaždín\n\n Rumunsko - Československo 10:8 (5:4)\n\n12. prosince 1973 - Negotin\n\n12. prosince 1973 - Negotin\n\n13. prosince 1973 - Negotin\n\n13. prosince 1973 - Negotin\n\n Polsko - Jugoslávie 9:8\n\n12. prosince 1973 - Záhřeb\n\n12. prosince 1973 - Záhřeb\n\n13. prosince 1973 - Záhřeb\n\n13. prosince 1973 - Záhřeb\n Jugoslávie - Rumunsko 16:11 (7:7)\n\n15. prosince 1973 (19:40) - Bělehrad\n SSSR - Maďarsko 20:12 (11:5)\n\n15. prosince 1973 - Bělehrad\n Polsko - Československo 15:13\n\n15. prosince 1973 - Bělehrad\n Dánsko - Norsko 12:10\n\n15. prosince 1973 - Bělehrad\n\n NDR - SRN 14:5 (8:2)\n\n12. prosince 1973 - Novi Sad\n\n12. prosince 1973 -\n\n13. prosince 1973 -\n\n13. prosince 1973 - Sombor\n\n15. prosince 1973 - Novi Sad\n\n15. prosince 1973 -\n1. Jugoslávie\n2. Rumunsko\n3. SSSR\n"}
{"id": "766522", "url": "https://cs.wikipedia.org/wiki?curid=766522", "title": "Tomáš Spáčil", "text": "Tomáš Spáčil\n\nTomáš Spáčil (31. ledna 1923 – 4. března 1988) byl český a československý politik Komunistické strany Československa a poúnorový poslanec Národního shromáždění ČSR a Národního shromáždění ČSSR a Sněmovny lidu Federálního shromáždění.\nVe volbách roku 1954 byl zvolen za KSČ do Národního shromáždění ve volebním obvodu Slavkov. Mandát obhájil ve volbách v roce 1960 (nyní již jako poslanec Národního shromáždění ČSSR za Jihomoravský kraj, podílel se na projednání ústavy ČSSR v roce 1960) a ve volbách v roce 1964. V Národním shromáždění zasedal až do konce jeho funkčního období v roce 1968.\n\nK roku 1954 se profesně uvádí jako předseda JZD v obci Velešovice.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Slavkov), kde setrval do své rezignace v únoru 1971.\n\nPo invazi vojsk Varšavské smlouvy do Československa byl vytlačen z veřejných funkcí. Byl tehdy evidován na ÚV KSČ jako „exponent pravice“. Uvádí se tehdy jako předseda Okresního zemědělského sdružení ve Vyškově. K roku 1968 se profesně uvádí jako předseda JZD ve Slavkově.\n"}
{"id": "766524", "url": "https://cs.wikipedia.org/wiki?curid=766524", "title": "Ján Spevák", "text": "Ján Spevák\n\nJán Spevák (1. ledna 1906 – ???) byl slovenský a československý politik a poúnorový poslanec Národního shromáždění ČSR za Stranu slovenské obrody.\n\nVe volbách do Národního shromáždění roku 1954 získal mandát v parlamentu za volební obvod Krupina-Banská Štiavnica. V parlamentu zasedal do konce funkčního období, tedy do voleb v roce 1960. K roku 1954 se profesně uvádí jako člen Okresního výboru Obránců míru a soukromý zemědělec z obce Krupina.\n"}
{"id": "766525", "url": "https://cs.wikipedia.org/wiki?curid=766525", "title": "Josef Stejskal (politik KSČ)", "text": "Josef Stejskal (politik KSČ)\n\nJosef Stejskal (7. října 1922 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen za KSČ do Národního shromáždění ve volebním obvodu Přelouč-Čáslav. V parlamentu setrval až do konce funkčního období, tedy do voleb roku 1960. K roku 1954 se profesně uvádí jako řidič rypadel národního podniku MKZ Chvaletice.\n"}
{"id": "766527", "url": "https://cs.wikipedia.org/wiki?curid=766527", "title": "Klára Tasovská", "text": "Klára Tasovská\n\nKlára Tasovská (* 14. března 1980, Třebíč) je česká režisérka dokumentárních filmů, autorka filmů Pevnost a Nic jako dřív.\n\nVystudovala Akademii výtvarných umění v Praze, obor monumentální tvorba a nová média. V současnosti studuje režii dokumentárního filmu na FAMU. Její diplomovou prací na AVU se stal v roce 2007 film \"Rekonstrukce\". Vytvořila také společně s Lukášem Kokešem plakát na znělku 15. MFDF Jihlava 2011. Na obraze byl motiv hořícího keře.\n\nTasovská patří mezi největší české talenty. Podílela se na povídkovém filmu Gottland, jako režisérka společně s dalšími šesti režiséry. S Lukášem Kokešem natočila například dokumenty Pevnost o životě v neuznané republice Podněstří nebo Nic jako dřív, kde sledují životy několika teenagerů na prahu dospělosti.\n\nNatočila několik krátkých a celovečerních filmů. Známé jsou například filmy \"Půlnoc,\" \"Pevnost\" nebo \"Nic jako dřív.\"\n\n\n\n\n\n"}
{"id": "766529", "url": "https://cs.wikipedia.org/wiki?curid=766529", "title": "Jazdkart III.", "text": "Jazdkart III.\n\nJazdkart III. (?624 – 651, Merv) též známý pod jménem Jazdagird III. Poslední panovník sasánovské Persie vládnoucí v letech 632 – 651. Byl vnukem posledního velkého vladaře Husrava II. Jeho vláda se překrývá s obdobím arabské expanze.\n\nJazdkart III. se pravděpodobně narodil kolem roku 624 v době vlády svého děda Husrava II., který po mnoho let vedl válku s Byzantskou říší. Tyto boje přinesly nakonec Persii porážku a rozsáhlé zpustošení jejích provincií. Navíc po pádu Husrava II. roku 628 nastala v Persii na několik let anarchie a na trůně se vystřídalo několik králů a královen. Za tohoto chaosu se roku 632 Jazdkart III. ujal vlády, jak zmiňují prameny bylo mu osm let.\n\nV letech 632 – 633 byl zlomen poslední odpor opozice v sasánovské říši a Jazdakartovi se podařilo upevnit svou moc. V této době se na mezopotámských hranicích říše objevili Arabové, kteří po smrti Muhammada zahájili svou expanzi na sever proti Byzanci a Persii.\nArabové vpadli do Mezopotámie roku 633 pod vedením Chálida ibn al-Valída. Tento vojevůdce využil doznívající perské anarchie a podařilo se mu dobýt města Hiru a Oballu v jižní Mezopotámii. Peršané pod vedením vojevůdce Mihrana však přešli do protiútoku a roku 634 porazili Araby v bitvě u mostu (Jednalo se o pontonový most přes Eufrat.) Arabové poté zastavili pronásledující perskou armádu až bitvou u Buwajbu jižně od Kúfy roku 635.\n\nRoku 636 zvítězili Arabové v bitvě u Jarmúku proti Byzanci, a to jim umožnilo uvolnit potřebné síly pro boj se Sasánovci. Roku 637 vpadlo do Mezopotámie nové arabské vojsko pod vedením Sa´d ibn abi – Vakkáse, které se s Peršany utkalo v třídenní bitvě u Kadísíje, kde zvítězilo. Arabové poté obsadili hlavní město říše Ktesifón. Jazdkart se poté stáhl z Mezopotámie do perské vysočiny a Arabům přenechal celou Mezopotámii.\n\nJazdkart se však odmítal vzdát a nadále organizoval ozbrojený odpor a chystal protiútok. Arabští útočníci proto přesvědčili chalífu Umara, aby v dobývání Persie pokračoval. Proto došlo roku 640 k dalšímu rozvinutí útoku a Jazdkart utrpěl další porážky u Ram Hormuz a poté u Nehávandu roku 641. Porážka u Nehávandu znamenala konec organizovaného vojenského odporu sasánovské Persie. Proto se někdy uvádí jako konec vlády Jazdkarta III. rok 642.\n\nPo porážkách z let 640 – 641 uprchl Jazdkart do východních provincií Perské říše Médie a Balchu a žádal odtud své sousedy o pomoc v boji s Araby. Dokonce vyslal posly i k čínskému císaři. Arabové však dočasně své útoky zastavili a konsolidovali dobytá území. Jazdkart byl pak roku 651 zabit vlastními lidmi nedaleko Mervu v Chorásánu.\n\n"}
{"id": "766530", "url": "https://cs.wikipedia.org/wiki?curid=766530", "title": "Australian Open 2012 – dvouhra juniorek", "text": "Australian Open 2012 – dvouhra juniorek\n\nObhájkyní titulu byla Belgičanka An-Sophie Mestachová, která před zahájením soutěže odstoupila.\n\nVítězkou se stala čtrnáctá nasazená Američanka Taylor Townsendová, když ve finále přehrála ruskou turnajovou čtyřku Julii Putincevovou po setech 6–1, 3–6, 6–3.\n\n\n"}
{"id": "766531", "url": "https://cs.wikipedia.org/wiki?curid=766531", "title": "2006 (album, Katapult)", "text": "2006 (album, Katapult)\n\n2006 je v pořadí druhé album rockové skupiny Katapult. Po koncertním debutu jde o první studiové album kapely, které vyšlo v roce 1980. Autorem veškeré hudby je Oldřich Říha, texty napsal Ladislav Vostárek. Na rozdíl od debutu ubylo hardrockových riffů a kapela se na mnoha místech přiklonila k písňovým plochám. I texty mají mnohdy intimní charakter (Jsi křehká), případně nesou prvky epiky (Svobodárna, Tvůj první mejdan). Odklon od syrovosti prvního alba navíc podtrhuje účast hostujících hudebníků a použití pro Katapult nezvyklých hudebních nástrojů (saxofon, trubka, akordeon) i tvůrčích postupů (kytarová sóla nahraná pozpátku, jejichž autorem je hostující Ota Petřina). Albu předcházel singl \"Až / Svobodárna\", vydaný v říjnu 1979. Píseň \"Až\" pak kapele přinesla velký hit, jehož hlavní textový slogan (Co děti? Mají si kde hrát?) v podstatě zlidověl coby bonmot.\n\n\n\n"}
{"id": "766532", "url": "https://cs.wikipedia.org/wiki?curid=766532", "title": "Serie A 1997/98", "text": "Serie A 1997/98\n\nSoutěžní ročník Serie A 1997/98 byl 96. ročník nejvyšší italské fotbalové ligy a 66. ročník od založení Serie A. Soutěž začala 31. srpna 1997 a skončila 16. května 1998. Účastnilo se jí opět 18 týmů z toho 14 se kvalifikovalo z minulého ročníku. Poslední čtyři týmy předchozího ročníku, jimiž byli Cagliari Calcio, AC Perugia, Hellas Verona FC a poslední tým ročníku - AC Reggiana, sestoupily do druhé ligy. Opačným směrem putovali čtyři týmy, jimiž byli Brescia Calcio (vítěz druhé ligy), Empoli FC, US Lecce a AS Bari.\n\nTitul v soutěži obhajoval klub Juventus FC, který v minulém ročníku získal své 24. prvenství v soutěži.\n\n\nNejlepším střelcem tohoto ročníku Serie A se stal německý útočník Oliver Bierhoff. Hráč Udinese Calcio vstřelil 27 branek.\n"}
{"id": "766534", "url": "https://cs.wikipedia.org/wiki?curid=766534", "title": "On je fakt boží!", "text": "On je fakt boží!\n\nOn je fakt boží! je anglický film z roku 2008 režírovaný Gurinder Chadhovou. Je natočený podle dvou novel spisovatelky Louise Renninsonové : \"Angus, Thongs and Full-Frontal Snogging\" a \"It's OK, I'm Wearing Really Big Knickers\". Film je o 14leté dívce Georgie Nicolsonové (hraje ji Georgia Groome), která se snaží najít si kluka a uspořádat narozeninovou oslavu svých 15. narozenin.\n\n"}
{"id": "766536", "url": "https://cs.wikipedia.org/wiki?curid=766536", "title": "Adolf Šelbický", "text": "Adolf Šelbický\n\nAdolf Šelbický (23. prosince 1869 Benešov nad Ploučnicí – 17. ledna 1959 Praha) byl český římskokatolický kněz, děkan litoměřické kapituly a v letech 1929 až 1939 generální vikář litoměřické diecéze.\n\nNa kněze byl vysvěcen v 17. července 1892. Po vysvěcení sloužil jako farář v rodném Benešově, v letech 1903–1910 v Dolní Poustevně. V roce 1910 se stal kanovníkem Katedrální kapituly u sv. Štěpána v Litoměřicích, posléze pak také profesorem bohosloví, kapitulním děkanem a v roce 1929 generálním vikářem litoměřické diecéze. Za svou činnost obdržel titul apoštolského protonotáře a vyznamenání Pro Ecclesia et Pontifice.\n\nJako Čech se dostával do stále větších konfliktů se stoupenci německého národního socialismu, který v Sudetech stále sílil.\n\nKe konci roku 1938 byl přinucen rezignovat na funkci generálního vikáře, nicméně litoměřický biskup Antonín Alois Weber ho jmenoval k 1. lednu 1939 do téže funkce pro zbytek diecéze v okleštěném Československu se sídlem v Libochovicích. Mons. Šelbický se obával zatčení, a proto odešel nejdříve do nemocnice v Lounech, ale tam se po poradě se svými důvěrníky rozhodl rezignovat na všechny své funkce a odejít do penze do Prahy. Tento úmysl biskup Weber schválil. Po komunistickém převratu byl zatčen 13. 10. 1949 v souvislosti s kauzou kněžské nemocniční poklady, vyslýchán a pro své stáří ponechán ve Státní léčebně psychiatrické v Kosmonosích. Zemřel v Praze a byl pohřben byl na Vinohradském hřbitově do rodinného hrobu.\n\nV roce 1912 byl českým diecézním referentem eucharistického mezinárodního sjezdu ve Vídni a pronesl tam v chrámu Páně u minoritů dne 12. září 1912 na slavnostní schůzi české sekce řeč \"„Časté návštěvy Nejsvětější Svátosti“\".\n\nJako předseda Ústředního spolku pro výstavbu kostelů si získal velkých zásluh o vhodnou a uměleckou výzdobu četných chrámů litoměřické diecéze.\n\n\n\n"}
{"id": "766542", "url": "https://cs.wikipedia.org/wiki?curid=766542", "title": "Ludvík Viktor Habsbursko-Lotrinský", "text": "Ludvík Viktor Habsbursko-Lotrinský\n\nLudvík Viktor (15. května 1842, Hofburg, Vídeň – 18. ledna 1919, Klessheim), přezdívaný Luzivuzi nebo Bubi, byl rakouský arcivévoda z rodu Habsburků, nejmladší syn arcivévody Františka Karla a Žofie Bavorské, bratr rakouského císaře Františka Josefa I. a mexického císaře Maxmiliána I.\n\nNejmladší bratr císaře Františka Josefa I. neměl žádný politický vliv. Byl znám především jako milovník a podporovatel umění. Vlastnil cenné umělecké sbírky a štědře přispíval na kulturní a sociální účely. Jeho druhý bratr, bezdětný mexický císař Maxmilián I., měl v plánu dosadit jej za svého následovníka a oženit s Isabelou, dědičkou Brazilského císařství, a tím posílit habsburský vliv v Jižní Americe. Ludvík Viktor se však plánům svého bratra úspěšně ubránil.\n\nLudvík Viktor nebyl u císařského dvora ve Vídni oblíben. Kněžna Nora Fuggerová o něm prohlásila, že má „jazyk jako zmije“. Jeho švagrová, císařovna Alžběta, jej vinila z donášení a vědomého vytváření svárů v rodině. Na veřejnosti byl znám především svými skandály. Jednak vystupoval dosti povýšeně a zároveň obtěžoval cizí muže na veřejných místech (například v lázních), což několikrát vedlo k fyzickému napadení. Arcivévoda je jediným Habsburkem, o němž je prokazatelně známo, že byl homosexuál. Vzhledem k nepřípustnosti v dřívější době byly případné stejnopohlavní styky pečlivě tajeny a neexistují o nich žádné přímé důkazy. Ludvíkovy skandály jsou však doloženy svědecky a nebylo možné je zcela ututlat. Kromě toho arcivévoda rád provokoval tím, že nosil ženské šaty. Pravděpodobně byl také transvestita.\n\nZ uvedených důvodů jej císař v roce 1866 vyhostil z Vídně na zámek Klessheim u Salcburku. Tam se věnoval svým uměleckým zálibám a trávil čas ve společnosti pobočníka, který mu byl speciálně vybrán. V roce 1915 byl shledán duševně nemocným a zbaven svéprávnosti. Za opatrovníka mu byl zvolen arcivévoda Evžen, velmistr Řádu německých rytířů.\n\nNa zámku Klessheim Ludvík Viktor v roce 1919 zemřel ve věku 76 let a byl pohřben na hřbitově v nedalekém Siezenheimu.\n\nKněžna Nora Fuggerová charakterizovala osobnost Ludvíka Viktora těmito slovy:\n\n„Byl zcela odlišný od svých bratrů, ani vojensky, ani umělecky zaměřený, slabý, nemužný, nepřirozený a odpudivého vzhledu. Báli se ho kvůli jeho pomluvám. Vedl velmi pozemský život, byl o všem – ne vždy bezchybně – zpraven, jeho jazyk byl ostrý jako jedovatý had. Do všeho se pletl, spřádal intriky a radoval se, když z toho byly malé skandálky. Člověk měl důvod obávat se jeho indiskrétností a klepů; ale byl to bratr císaře. Přesto však měl jednu dobrou stránku: byl přítelem svých přátel – více než svých přítelkyň –, bránil je, když byli světem napadeni, a prokazoval jim různé laskavosti. Ke starým – spíše než mladým – dámám byl velmi pozorný a laskavý. Pamatoval si veškeré jejich narozeniny a jmeniny a posílal jim květiny. Těmito starými dámami byl přirozeně velmi obdivován. Málo milován byl v císařské rodině; neboť také tam věděl vždy něco, do čeho si mohl rýpnout, nebo něco k donášení.“\n\n"}
{"id": "766543", "url": "https://cs.wikipedia.org/wiki?curid=766543", "title": "Mieczyslaw Tomaszewski", "text": "Mieczyslaw Tomaszewski\n\nMieczysław Tomaszewski (17. listopadu 1921, Poznaň – 14. ledna 2019, Krakov) byl polský muzikolog, hudební editor a teoretik, profesor a doktor honoris causa na Hudební akademii v Krakově.\n\nV letech 1932–1939 studoval hru na klavír u Janiny Illasiewicz-Stojałowské v Poznani. V letech 1946–1948 studoval polskou filologii na Univerzitě Mikuláše Kopernika v Toruni a muzikologii v letech 1954–1959 na Jagellonské univerzitě v Krakově. Doktorát obhájil v roce 1983 na univerzitě Adama Mickiewicze v Poznani, 1999 dokončil habilitaci.\n\nV roce 1959 se stal odborným asistentem (od 1971 jako docent, od 1989 – profesor) na Hudební akademii v Krakově. Od roku 1996 byl vedoucím katedry teorie a interpretace hudebních děl. V letech 1960–66 přednášel hudební teorii a estetiku na Jagellonské univerzitě. V letech 1982–1985 členem Hlavní rady vysokého školství. Člen PAN a PAU.\n\nPro Polskim Wydawnictwie Muzycznym v Krakově začal pracovat v roce 1952. V roce 1954 se stal šéfredaktorem, a v letech 1965–1988 zde působil jako ředitel.\n\nByl znalcem hudby období romantismu a autor mnoha prací o Chopinovi.\n\n\n"}
{"id": "766544", "url": "https://cs.wikipedia.org/wiki?curid=766544", "title": "Urbánní akupunktura", "text": "Urbánní akupunktura\n\nUrbánní akupunktura je urbanisticko - ekologickou teorií, která spojuje urbanistické navrhování s teorií akupunktury z tradiční čínské medicíny. Tato strategie zobrazuje města jako živé dýchající organismy s citlivými body, které vyžadují opravu. Projekty udržitelnosti, pak slouží jako jehly, které oživí celek tím, že vyléčí jeho části.\n\nJdouc ve stopách finského architekta a teoretika sociálních věd Marca Casagrandeho se tato myšlenková škola vyhýbá masivním urbanistickým projektům obnovy ve prospěch cíleným komunitním přístupům, což v době limitovaných zdrojů a omezených rozpočtů může demokraticky a levně nabídnout užitek pro obyvatele měst.\nCasagrande zobrazuje města jako komplikované energetické organismy, ve kterých různé překrývající se vrstvy energetických toků určují činnosti občanů jakož i rozvoj celého města. Smícháním navrhování města s ekologií vyvíjí Casagrande metody přesné manipulace městskými energetickými toky, s cílem vytvořit ekologicky udržitelný rozvoj měst směrem k tzv. třetí generaci města (po-průmyslové město). Tato teorie je vyvíjena na tchajwanské univerzitě Tamkang společně s nezávislým multidisciplinárním výzkumným centrem Ruin Academy.\n\nCasagrande popisuje urbánní akupunkturu jako:\n\"[a] Přechod architektonické manipulace kolektivní smyslové inteligence města. Město je vnímáno jako několika rozměrový citlivý energetický organismus, žijící prostředí. Urbánní akupunktura má za cíl kontakt s touto přirozeností\" \"a citlivostí porozumět energetickým tokům kolektivní chi pod viditelným městem a reagovat na citlivá místa této chi. Architektura je v pozici produkovat akupunkturní jehly pro urbání chi. \" \"Plevel zakoření byť v nejmenší trhlině v asfaltu a nakonec zničí město. Urbánní akupunktura je plevel a akupunkturní bod je trhlina. Možnost dopadu je jasná -spojuje lidskou přirozenost s přírodou. Teorie otevírá dveře nekontrolované kreativitě a svobodě. Každý občan má možnost přidat se k tvůrčímu procesu, bez obav používat městský prostor pro jakýkoliv účel a rozvíjet své životní prostředí podle své vůle. V širším kontextu lze urbání akupunkturu vnímat jako komunikaci s městem zvenku, jako přirozenou známku života ve městě a programově ji zahrnout.\nUrbánní akupunktura nese některé podobnosti s novým urbanistickým pojmem: taktický urbanismus. Myšlenka se zaměřuje na místní zdroje, nikoli na kapitálově náročné městské programy a podporuje myšlenku občanů instalujících a pečujících o zásahy do prostředí. Tyto malé změny, jak prohlašují zastánci, zvýší společenskou morálku a urychlí oživení. Zjednodušit toto pojetí na prosté konstatování “urbanistická akupunktura” znamená soustředit se na malé, dílčí, zásahy zespoda nahoru, které využívají přímé komunitární energie pozitivními způsoby, aby léčily zpustlé čtvrti a zlepšily městské panorama. Urbání akupunktura je míněna jako alternativa k velkým mnstrózním zásahům jdoucím shora dolů, které obvykle vyžadují velké investice z městských fondů (které většina měst v dnešní době bohužel nemá) a mnoho byrokracie. Mikroskopické zásahy zahrnuty Urbání Akupunkturou vyzívají jak aktivistické občany, tak společenství s nedostatkem hotovosti. V Mexiku označuje Urbání akupunktura přístup, který přetváří přechodné bydlení, stejně jako chýše v chudinských čtvrtích, na jednoduché domovy, jenž umožňují pozdější “doplnění” v závislosti na potřebách a cenové dostupnosti. Tato strategie transformuje zóny chýší, aniž by přemísťovala rodiny žijící spolu po celé generace. \n\nJaime Lerner, bývalý starosta Curitiba, navrhuje urbánní akupunkturu jako řešení budoucnosti pro současné otázky rozvoje měst. Zaměřuje se na velmi úzké tlakové body ve městech, kde můžeme iniciovat pozitivní dominový efekt pro větší společnost. Urbání akupunktura přiznává vlastnictví pozemků veřejnosti a zdůrazňuje význam komunitního rozvoje malými zásahy do vzezření měst. To znamená přesně určit opatření, která mohou být provedena rychle, uvolnit energii a vytvořit pozitivní dominový efekt. V roce 2007 popsal:\n\"Věřím, že nějaké léčivé “kouzlo” může a mělo by být aplikováno do měst, protože mnoho jich je nemocných a některá až nevyléčitelně. Stejně jako u medicíny je potřebná spolupráce pacientů s doktory, v urbanistickém plánování je nezbytná reakce města - postrčit prostor způsobem, aby byl schopen se léčit, zlepšit a vytvořit tak pozitivní řetězovou reakci. Je nezbytné během revitalizujících zásahů přinutit organismus pracovat jiným způsobem než doposud.\"\n\nTchajwanský architekt a akademik Ti-Nan Chi nahlíží s mikro-urbanismem na zranitelné a nevýznamné části měst po celém světě. Identifikuje je jako mikro-zóny, ve kterých pomocí mikroprojektů pro obnovu pečlivě zapojuje veřejnost na různých úrovních. Jejich cílem je vyřešit konflikty mezi majiteli nemovitostí, vesničany a širokou veřejností.\n\nV ekologické obnově průmyslových měst může mít Urbání akupunktura formu spontánních a často nelegálních městských farem a komunitních zahrad narušujících větší mechanické město a ladících ho na vlnu udržitelnosti soužití s přírodním prostředím.\nOblasti urbánní akupunktury mohou přijímat, zpracovávat a recyklovat odpad z okolí města a sloužit jako eko-údolí v rámci městské zástavby. V urbanismu řek oblasti urbánní akupunktury mohou zahrnovat nádrže podzemní dešťové vody a působit jako povodňová úleva pro okolní města a mohou působit jako biologické filtry k čištění vody pocházející ze znečištěných řek. Urbánní akupunktura je manipulací bod po bodu s urbáInní energií k vytvoření udržitelného města, které nazval Marco Casagrande Třetí generací měst.\n\nAmerický umělec Goron Matta-Clark je uznáván za vývoj systému pro identifikaci rozpadu v zastavěném prostředí, což je považováno jako první krok ve formování Urbání akupunktury. \nUmělkyně Miru Kim zkoumá průmyslové ruiny a struktury, což ji vede k vnímání města jako jednoho živoucího organismu. Nabádá k cítění nejen pokožky města, ale i k proniknutí do vnitřních vrstev střev a žil, které se rojí nepatrnými formami života.\nOdvolávajíc se na uměleckou práci s veřejným prostředím Cicada Casagrande vysvětluje: \"Cicada je urbánní akupunktura pro město Taipei, pronikající do zpevněných ploch průmyslové výstavby, tak aby se proniklo k původní zemině a dostalo se do kontaktu s kolektivní Chi. Místní znalost váže lidi Taipeie k přírodním kořenům. Zámotek Cicady je náhodný prostředník mezi moderním člověkem a realitou. Není jiné reality než je příroda.\" Environmentální umění, jako je urbánní akupunktura, je umělecký způsob vstřikování zdravé dávky přírodních elementů a lidského rozměru do mechanizované městské sítě.\n\n\n"}
{"id": "766547", "url": "https://cs.wikipedia.org/wiki?curid=766547", "title": "Lev Kulešov", "text": "Lev Kulešov\n\nLev Vladimirovič Kulešov (13. ledna 1899 – 29. března 1970) byl sovětský filmař a filmový teoretik.\n\nKolešov učil na první filmové vzdělávací instituci na světě – Moskevské filmové škole – kterou také pomáhal založit.\nKulešov byl patrně vůbec prvním filmovým teoretikem a vedoucí osobností sovětské střihové teorie. Své teorie vytvářel dříve než Sergej Ejzenštejn, který byl jeho studentem spolu s Vsevolodem Pudovkinem.\n\nPro Kulešova byl střih (spojení jednotlivých záběrů do jednoho celku) základem filmu. Kulešov chápe film jako něco, co je více než souhrnem vlastních dílů (snímků). Aby své představy předvedl, vytvořil to, čemu se dnes říká Kulešovův experiment nebo Kulešovův efekt.\nPodstata Kulešovova efektu spočívá v tom, že tentýž záběr herce je vždy kombinován s jiným významným snímkem. Tím je možné pozorovat různé účinky na obecenstvo. První je ten, že člověk už podvědomě zařazuje sérii záběrů do jednoho logického celku; druhý spočívá v tom že člověk má podvědomou tendenci očekávat od člověka na plátně tutéž psychologickou reakci jako má sám divák. Pokusné obecenstvo například uvedlo, že výraz obličeje herce se vždy měnil v závislosti na emotivním náboji, který vyzařoval ze snímku, se kterým byl snímek herce kombinován – ač se snímek obličeje herce neměnil.\n\nMimo svou teoretickou práci byl Kulešov také aktivním filmovým režisérem a až do roku 1943 vytvářel i celovečerní filmy. Od roku 1943 byl Kulešov akademickým rektorem Gerasimova Institutu Kinematografie.\n\n"}
{"id": "766549", "url": "https://cs.wikipedia.org/wiki?curid=766549", "title": "Ferdinand Aragonský (1363)", "text": "Ferdinand Aragonský (1363)\n\nFerdinand Aragonský ( \"Fernando de Aragón\", Valencie - 16. července 1363 Burriana) byl aragonský infant a markýz z Tortosy.\n\nNarodil se jako druhorozený syn aragonského krále Alfonse IV. a jeho druhé choti Eleonory, dcery kastilského krále Ferdinanda IV. Roku 1354 se oženil s Marií, dcerou portugalského krále Petra. Snažil se získat trůn, po smrti nevlastního bratra Jakuba pokračoval ve vzpouře proti vládnoucímu bratrovi Petrovi IV. Roku 1348 po neúspěchu na bitevním poli odešel do Kastílie, kde se ve konfliktu mezi Kastilii a Aragonii připojil ke straně Petra Kastilského. Postupem času odešel z králova tábora na stranu jeho protivníka Jindřicha z Trastámary. V létě 1363 padl do bratrova zajetí a ten jej nechal zavraždit.\n\nByl pohřben ve františkánském klášteře v Léridě a později přesunut do společné tumby s rodiči v místní katedrále. Vdova Marie se po čase s královým svolením vrátila do Portugalska, kde záhy zesnula.\n"}
{"id": "766550", "url": "https://cs.wikipedia.org/wiki?curid=766550", "title": "Antiradar", "text": "Antiradar\n\nAntiradar je pasivní zařízení, které je naladěno na stejnou frekvenci, jakou vysílají cestní radary. Je to velmi citlivý přijímač, který řidiče v dostatečném předstihu upozorní na blížící se policejní radar. Radarové detektory nic nevysílají, ani neruší činnost cestního radaru. Upozorňuje řidiče zvukovým i světelným signálem na přítomnost mikrovlnné frekvence, kterou vysílá radar. Funkce antiradaru by se daly přirovnat ke klasickému radiopřijímači naladěnému na frekvenci radaru. Radarové detektory je možné rozdělit na pasivní a aktivní. Antiradary mohou být pevně zabudované nebo přenosné. Je nutné rozlišovat pojem antiradar a antilaser.\n\nAntilaser nebo laserová rušička je aktivní zařízení, schopné reagovat na policejní měření laserovými pistolemi, které se v České republice stále více používají. Antilaser aktivně ruší měření, dokud řidič nezpomalí svoje vozidlo na povolenou rychlost. Řidič zařízení poté vypne a policista ho může změřit. Hlavní rozdíl mezi antiradarem a laserovou rušičkou je v tom, že antiradar nevysílá žádný signál a tím nijak neruší policejní radar. Jeho používání je zcela legální a nijaký zákon ho nezakazuje. Naproti tomu antilaser je aktivní zařízení, které znemožňuje policistům vykonat měření. \n\nV současné době není použití přenosných ani pevných antiradarů v České republice omezeno žádným zákonem, vyhláškou nebo předpisem. Zákon o provozu na pozemních komunikacích č. 361/2000 Sb., který platí od 1. 1. 2001, zakazuje jen použití takových aktivních prostředků, které mohou rušit nebo jinak omezovat činnost radarů. Za použití aktivních zařízení dříve hrozily až stotisícové pokuty. Dne 4. 5. 2011 Poslanecká sněmovna schválila zásadní snížení pokut za použití aktivního antiradaru. Pokuta za používání aktivního antiradaru se výrazně snížila a pohybuje se ve výšce od 5 000 Kč do 10 000 Kč.\n\n"}
{"id": "766553", "url": "https://cs.wikipedia.org/wiki?curid=766553", "title": "Ostrov krále Jiřího", "text": "Ostrov krále Jiřího\n\nOstrov krále Jiřího (anglicky: King George Island) je největší ostrov ze souostroví Jižní Shetlandy, které jsou součásti Britského antarktického území (BAT). Ostrov je trvale neobydlený a téměř z 80 % zaledněný.\n\nLeží zhruba uprostřed 540 km dlouhého řetězce ostrovů nalézajících se na západní, návětrné straně Antarktického poloostrova s kterým probíhají téměř souběžně. Ostrovy jsou od poloostrova odděleny asi 120 km širokou Bransfieldovou úžinou (\"Bransfield Strait\") a z opačné strany jsou izolovány od Hornova mysu v Jižní Americe přibližně 180 km širokým Drakeovým průlivem. Souřadnice ostrova krále Jiřího jsou 58° 20' západní zeměpisné délky a 62° jižní zeměpisné šířky.\n\nZa objevitele ostrova krále Jiřího se považuje britský lovec tuleňů a obchodník William Smith, který 16. října 1819 u ostrova přistál a prohlásil území za britské teritorium. Zpráva o nalezu místa s množstvím tuleňů se brzy mezi lovci rozšířila a tuleni byli během pár let téměř vybiti. Dne 22. ledna následného roku přistálo u ostrova britské královské loďstvo pod vedením Edwarda Bransfielda, které ostrov opět zabralo pro britskou korunu a vykonalo prvá odborná pozorování a měření. Dalšího roku bylo na ostrově přinuceno přezimovat 11 námořníků ze ztroskotané lodi, bylo to prvé přezimování v celé Antarktidě.\n\nPři rozdělování nejjižnějšího kontinentu si sektor, ve kterém se mj. nachází ostrov krále Jiřího i celé Jižní Shetlandy, přivlastnilo Spojené království Velké Británie a Irska. Ostrov byl, jako součást Jižních Shetland, spravován od roku 1908 z Falklandských ostrovů. V roce 1940 na toto dosud britské území vznesly nárok Argentina a Chile. Nevyřešený spor byl roku 1961 zakonzervován tzv. Smlouvou o Antarktidě, ve které se účastníci dohodli dočasně neuplatňovat územní požadavky, zachovat současný stav a neuplatňovat na \"svá\" území vlastnické práva. Zároveň lze podle smlouvy Antarktidu využívat pouze pro vědecké účely a není možno tam provádět hospodářskou činnost.\n\nV roce 1962 byl ostrov s celým souostrovím včleněn do nově vzniklého Britského antarktického území, které je od roku 1989 spravováno Ministerstvem zahraničí v Londýně.\n\nZ více než 90 % je ostrov trvale pokryt ledovcovými čapkami nebo ledovcovými splazy směřujícími do údolí a k pobřeží. Skalnaté vrcholky, ne vyšší než 600 až 700 m, většinou z ledové pokrývky vyčnívají. Maximální naměřená tloušťka ledovce činila 326 m. Větší odledněné plochy se nacházejí pouze na jižním pobřeží ostrova, v relativně hlubokých mořských zátokách, jsou to pobřežní pásy o šíři několika stovek metrů. Jinak je pobřeží členěno do mnoha hlubokých a skalnatých fjordů a zátok. Na ostrově je také spousta sladkovodních jezer po převážnou část roku pokrytých ledem o tloušťce až 1 m.\n\nVlastní ostrov je sopečného původu, je součásti podmořského horského hřbetu vedoucího z Jižní Ameriky až na Antarktický poloostrov. Podloží ostrova sestává ze čtyř tektonických bloků oddělených podélnými zlomy patrně z doby třetihorní. Glaciální a postglaciální sedimenty jsou čtvrtohorního původu. Na pobřežních rovinách je zřetelný ústup ledovců a rozšiřování odledněné plochy způsobené patrně globálním oteplováním.\n\nRostlinstvo se vyskytuje jen v nezaledněných pásech a to velice střídmě. Do nadmořské výšky 60 m vyrůstají mechorosty a v příznivých oázách dvě kvetoucí rostliny tráva metlice antarktická (\"Deschampsia antarctica\") a bylina z čeledě hvozdíkovitých \"Colobanthus quitensis\". Invazně se zde vyskytuje rovněž kvetoucí lipnice roční (\"Poa annua\"). Výše, na suchých místech a na skalách vyrůstají téměř výhradně houby a lišejníky, na místech omývaných mořskou vodou rostou řasy.\n\nPobřeží si k hnízdění vybírají tučňáci kroužkoví, oslí a uzdíčkoví. Naopak na strmých skaliskách si svá hnízda staví buřňáci, buřňáčci, chaluhy, racci, rybáci a štítonosi. Savci na ostrově žádní trvale nežijí, zato se na jeho pobřeží pravidelně vracejí vyvést svá mláďata rypouši sloní, lachtani antarktičtí a tuleni krabožraví, leopardí a Weddellovi.\n\nNa ostrově je průměrná roční teplota −2,8 °C, za posledních 50 let potupně vzrostla o 1,1 °C. Průměrná teplota za 10 let dosahuje v nejchladnějším měsíci −7,1 °C (extrém −32,3 °C) a průměrná teplota v nejteplejším měsíci dosahuje +2,3 °C (extrém +16,7 °C). Kladné teplotní hodnoty bývají v prosinci, lednu a únoru, nulové v listopadu a březnu.\n\nJe zde typicky přímořské podnebí, malý rozdíl v letních a zimních teplotách. Teplé a vlhké západní až severozápadní větry přinášejí hodně oblačnosti a srážek, často zde prší i v zimním období a naopak sněží v průběhu léta. Srážky jsou zde evidovány v 70 % dnů. Vyjasnění oblohy signalizuje příchod studeného větru a pokles teplot. Mořská hladina je mezi dubnem a prosincem zamrzlá.\n\nPřestože ostrov krále Jiřího nemá trvalé obyvatele, je nejhustěji osídlenou částí Antarktidy. Na ostrově je mnoho polárních výzkumných stanic umístěných převážně na jižní straně ostrova, v zátokách Admiralty Bay a Maxwell Bay; v závětří pravidelně vanoucích větrů.\n\nNejvětší stanici je chilská Presidente Eduardo Frei Montalva, vedle které je od roku 1984 i malé městečko Villa Las Estrellas. Žije v něm asi 88 lidí včetně asi 24 školou povinných dětí (v roce 1999), má školu, hřiště, knihovnu, minihotel, kostel i poštu.\n\nKromě specifického výzkumu se tyto stanice, v souladu s požadavky Světové meteorologické organizace (WHO), zabývají sběrem dat nutných k co nejpřesnějšímu předvídání počasí. Při rychlých změnách atmosférických podmínek v Antarktidě a v okolí nejjižnější částí amerického kontinentu je poskytování přesných předpovědí počasí pro letectvo i námořní dopravu velmi důležité.\n\nNa skále u polské antarktické stanice Henryk Arctowski je umístěno pietní dílo sochaře Otmara Olivy, náhrobek polárníků Kamila Suchánka a Miroslava Stuchlíka, kteří se v květnu 1993 ztratili na moři u stanice Eco-Nelson Jaroslava Pavlíčka na sousedním Nelsonově ostrově. V prosinci 2003 však berounská policejní hlídka zastavila při silniční kontrole automobil, v němž měl také cestovat Stuchlík. Podle vyjádření policisty jej následně poznala sestra s přesným určením tělesných znaků a totožnost potvrdil test DNA.\n\n"}
{"id": "766563", "url": "https://cs.wikipedia.org/wiki?curid=766563", "title": "My děti ze stanice Zoo", "text": "My děti ze stanice Zoo\n\nMy děti ze stanice Zoo (v německém originále Christiane F. – Wir Kinder vom Bahnhof Zoo) je německý biografický film z roku 1981 natočený režisérem Ulrichem Edelem podle stejnojmenné knihy. Hudební doprovod filmu tvoří písně jejího tehdy velice oblíbeného Davida Bowieho (\"\"Heroes\"/\"Helden\"\" a další), který pro film i natočil scény z koncertu.\n\n\nFilm byl po uvedení na trh v roce 1981 oceněnen cenou diváků (nejpopulárnější film) na montrealském mezinárodním filmovém festivalu (\"Festival des films du monde / World Film Festival\") a v Německu Zlatým plátnem (\"Goldene Leinwand\"), udělovaným nejúspěšnějším filmům.\n\n"}
{"id": "766564", "url": "https://cs.wikipedia.org/wiki?curid=766564", "title": "Hackett London", "text": "Hackett London\n\nHackett je módní značka založená a vedená známým pánským návrhářem Jeremy Hackettem. Styl značky je silně ovlivněn tradičním britským způsobem oblékání. Sám Hackett popsal tento styl jako „evoluční nikoliv revoluční“.\n\nZnačka byla založena Jeremy Hackettem a Ashley Lloyd-Jenningsem roku 1983. Oba zakladatelé v té době pracovali jako prodejci pro krejčí na proslulé londýnské Saville Row. Počátky společnosti jsou spojeny s prodejem nošeného tradičního britského oblečení. První obchod byl otevřen na „horším konci“ Kings Road v Londýně.\n\nNásledující roky se značka postupně rozrůstala, rozšiřovala počet obchodů a zaznamenala také přesun od prodeje použitého oblečení k navrhování a prodeji vlastního zboží. Mezinárodní expanze začala roku 1989 otevření španělské pobočky v Madridu. Pobočky ve Velké Británii zahrnují Jermyn Street, Regent Street, Eastcheap, Covent Garden, další pobočky se nacházejí také v několika hlavních městech Evropy.\n\nAlfred Dunhill odkoupil majoritní podíl společnosti roku 1992. Utržené finanční prostředky umožnily otevření vlajkového domu na Sloane Street téhož roku. Ten zůstává největším z domů na území Velké Británie a je také nejoblíbenějším domem Jeremy Hacketta, protože podle svých slov: „Se zde může procházet se svými dvěma psy“.\nV červnu 2005 společnost byla prodána Richemontem španělské investiční společnosti Torreal. Od té doby společnost stále roste a rozšiřuje jak počet poboček po světě tak poskytované služby. Vedle navrhování a výroby oděvů dnes Hackett také nabízí zakázkové krejčovství, brýle, potřeby pro holení a holičské služby.\n\nHackett operuje v 9 pobočkách v Londýně a celkem 61 po světě. Zajímavostí je, že žádná pobočka nebyla doposud otevřena v USA. Zakladatel Jeremy Hackett to komentoval v rozhovoru 2009: „Ano máme zájem o USA a byli jsme velmi blízko otevření pobočky na Madison Avenue (New York) minulý podzim, ale rozhodli jsme se, že ještě nenastal ten správný čas.“\n\nHackett sponzoruje světové sportovní události, organizace a společnosti. Oděvy a doplňky jsou designovány a prodávány ve spojení s existujícími sponzoringy zahrnujícími Aston Martin, britský armádní tým póla, Londýnský veslařský klub.\nRoku 2009 se Hackett stal oficiálním dodavatelem oblečení pro veslařský závod mezi univerzitami v Oxford a Cambridge.\nZávodní tým Aston Martin sponzorovaný Hackettem se stal roku 2009 ve 24 hodinového závodu v Le Mans stal vítězem v třídě GT1 a dosáhl 5. příčky v celkového umístění.\n"}
{"id": "766568", "url": "https://cs.wikipedia.org/wiki?curid=766568", "title": "MS Queen Elizabeth", "text": "MS Queen Elizabeth\n\nMS Queen Elizabeth je výletní lodí společnosti Cunard Line. Postavena byla v letech 2009-2010 italskou loděnicí Fincantieri. Pokřtěna byla v říjnu 2010 samotnou královnou Alžbětou II. Její sesterské lodě jsou \"Queen Mary 2\" a \"Queen Victoria\".\n\n"}
{"id": "766571", "url": "https://cs.wikipedia.org/wiki?curid=766571", "title": "Leden 2012", "text": "Leden 2012\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "766572", "url": "https://cs.wikipedia.org/wiki?curid=766572", "title": "Farářská zkouška", "text": "Farářská zkouška\n\nFarářská zkouška je zkouška předepsaná církví, jejíž absolvování je jedním z předpokladů pro ustanovení do úřadu faráře. Její složení je podmíněno určitou praxí v církevní službě.\n\nFarářské zkoušky nesou oficiální název zkoušky pro ustanovení farářem a jsou předpokladem pro ustanovení kněze do úřadu faráře; bez těchto zkoušek může působit jen jako farní vikář nebo jako administrátor farnosti.\n\nV české a moravské církevní provincii byly farářské zkoušky znovuzavedeny rozhodnutím České biskupské konference učiněným na jejím zasedání ve dnech 6. až 7. července 2004 na Velehradě. K farářské zkoušce může kněz přistoupit nejdříve po uplynutí tří let od svěcení. Zkoušky mají prověřit, zda je kandidát připraven zastávat úřad faráře; k tomu musí prokázat potřebnou orientaci v prioritách a pastoračních potřebách dneška a znalost cest k jejich realizaci, osvojení si praktických předpisů pro výkon úřadu faráře a lidskou zralost.\n\nV Českobratrské církvi evangelické je povinen vikář na závěr vikaritátu zpracovat písemnou práci. Tzv. \"Osvědčení o způsobilosti k ordinované službě faráře v církvi\" získává vikář na základě zpráv mentora, vedoucích jednotlivých seminářů, písemné práce a závěrečného pohovoru. Osvědčení vydává synodní rada na základě vyjádření Komise pro hodnocení absolventů vikariátu. \n\nFarářské zkoušce odpovídá ve Slezské církvi evangelické a. v. zkouška \"pro ministerio\", která opravňuje pastora zastávat úřad sborového pastora (funkce sborového pastora odpovídá úřadu faráře v jiných evangelikých církvích). Zkoušku \"pro ministerio\" lze skládat po pastorské praxi trvající minimálně jeden rok.\n\nV Evangelické církvi a. v. v ČR spadá organizace farářských zkoušek do pravomoci konsistoria. Složení farářské zkoušky je podmínkou pro ustanovení do úřadu pověřeného faráře nebo sborového faráře.\n\n"}
{"id": "766577", "url": "https://cs.wikipedia.org/wiki?curid=766577", "title": "Farní sbor Českobratrské církve evangelické v Chomutově", "text": "Farní sbor Českobratrské církve evangelické v Chomutově\n\nFarní sbor Českobratrské církve evangelické v Chomutově je sborem Českobratrské církve evangelické v Chomutově. Spadá pod Ústecký seniorát.\n\nSbor administruje Marian Šusták a působí zde jáhen Filip Němeček. Kurátorkou sboru je Silvia Kröhanová.\n\n\n"}
{"id": "766578", "url": "https://cs.wikipedia.org/wiki?curid=766578", "title": "Seznam třináctistovek na Šumavě", "text": "Seznam třináctistovek na Šumavě\n\nToto je seznam hor a kopců na Šumavě s výškou přes 1 300 m n. m. Hory jsou seřazeny podle nadmořské výšky a doplněny o prominenci, souřadnice a geomorfologický podcelek.\n\n\n"}
{"id": "766588", "url": "https://cs.wikipedia.org/wiki?curid=766588", "title": "Wolfgang Tillmans", "text": "Wolfgang Tillmans\n\nWolfgang Tillmans (* 16. srpna 1968 Remscheid) je německý fotograf a umělec, který žije a pracuje střídavě v Londýně a Berlíně. Je považován za jednoho z významných současných umělců. V roce 2000 byl prvním fotografem a umělcem, který nebyl z Anglie, a získal Turnerovu cenu. V roce 2009 obdržel v Mannheimu Cenu za kulturu Německé fotografické společnosti.\n\nO fotografii se začal zajímat již během studií na škole, zajímal se také o různé uspořádání forem a vybrané snímky. V roce 1983 přišel jako student do Anglie, kde se setkal s britskou kulturou mládeže, místními časopisy s tematikou hudby a životního stylu jako například i-D.\n\nV letech 1987 až 1990 žil v Hamburku a pracoval jako telefonní operátor v městské charitě. Využíval tamní fotografickou kopírku ke zvětšování nalezených fotografií. V roce 1988 poznal místní undergroundovou rave-scénu a začal tuto novou subkulturu dokumentovat. Jeho snímky a portréty mladých lidí se od roku 1988 objevovaly v časopisech i-D, Tempo, Spex a Prinz. V té době se konaly jeho první samostatné výstavy v kavárně Gnosa, Front a Fabrik-Foto-Forum.\n\nOd roku 1990 do roku 1992 studoval na Bournemouth & Poole College of Art and Design v jižní Anglii. Po ukončení školy se přestěhoval nejdříve do Londýna, pak v roce 1994 na jeden rok do New Yorku, kde se roku 1995 seznámil s německým malířem Jochenem Kleinem. Společně se po roce 1995 přestěhovali do Londýna a žili spolu až do roku 1997, kdy Jochen Klein zemřel na účinky nemoci AIDS.\n\nVýběr výstav:\n\n\nVýběr výstav:\n\nMonografie, katalogy, umělecké knihy, výběr:\n\n\nVýběr cen:\n\n\n"}
{"id": "766592", "url": "https://cs.wikipedia.org/wiki?curid=766592", "title": "Kostel Povýšení svatého Kříže (Adršpach)", "text": "Kostel Povýšení svatého Kříže (Adršpach)\n\nKostel Povýšení svatého Kříže na úpatí Pavlovské hory v Adršpachu byl postaven v letech 1827-1831 v klasicistním slohu. Původně měla věž kostela ještě báň.\nJe chráněn jako kulturní památka České republiky.\n\nOd roku 1688 byl v obci dřevěný kostel filiální ke Zdoňovu, od roku 1878 byla zřízena lokálie. Kostel je farní od roku 1855. Farnost zanikla (2009), byla sloučena s farností Teplice nad Metují a kostel se stal kostelem filiálním.\n\nV presbytáři je hlavní oltář Povýšení svatého Kříže. Boční oltář svaté Anny s obrazem Augustina Kracyka z roku 1865. Varhany jsou od varhanáře Paula Noskeho z Broumova. Pozdně renesanční zvon svatý Ondřej je od broumovského zvonaře Andrese Hauptmanna z roku 1641. Pod kruchtou je pískovcový barokní náhrobník Jana Bedřicha Kidlitze z doby kolem roku 1730.\n\nBohoslužby se konají dle ohlášení.\n\n"}
{"id": "766593", "url": "https://cs.wikipedia.org/wiki?curid=766593", "title": "Aalaeddin Melmasi", "text": "Aalaeddin Melmasi\n\nAalaeddin Melmasi (persky:علاءالدین ملماسی) (narozen 9. ledna 1952 Tabríz Ankaj, zemřel 25. června 2011 Šíráz) byl íránský fotograf, překladatel, vědec, pedagog, jazykovědec a básník.\n\n"}
{"id": "766597", "url": "https://cs.wikipedia.org/wiki?curid=766597", "title": "Tomáš Kůrka", "text": "Tomáš Kůrka\n\nTomáš Kůrka (* 14. prosince 1981, Most, Československo) je český hokejista. Hraje na postu útočníka.\n\n\n"}
{"id": "766603", "url": "https://cs.wikipedia.org/wiki?curid=766603", "title": "Stužka", "text": "Stužka\n\nStužka (Tartanová stuha; anglicky: \"The Tartan Ribbon\") je první barevná fotografie.\n\nFyzikální princip barevné fotografie poprvé předvedl James Clerk Maxwell v Londýně 17. května 1861. Bylo to během přednášky o vlastnostech barevného vidění v londýnském Royal Institution. Promítl na plátno současně tři černobílé snímky barevné stuhy přes červený, zelený a modrý filtr, které byly předtím nasnímány přes filtry stejných barev. Prokázal tak princip aditivního míchání barev. Ve skutečnosti však byla použitá exponovaná fotocitlivá emulze necitlivá na červenou barvu. Místo červené byla na snímku přes červený filtr exponována okem neviditelná ultrafialová část spektra.\n\nV pravém smyslu slova demonstroval Maxwell na základě aditivního míchání barev pečlivě poskládané diapozitivní obrázky složené v jeden fotografický obraz. První spolehlivé barevné obrázky obsažené na fyzickém nosiči pořídil francouzský vynálezce Louis Ducos du Hauron a Charles Cros na konci 60. let 19. století. O barevnou fotografii se dále pokoušeli Alexandre Edmond Becquerel spolu s Niepcem de Saint-Victorem, ale nedokázali ji ještě trvale a spolehlivě ustálit. To se poprvé povedlo Gabrieli Lippmannovi v roce 1891.\n\n\n"}
{"id": "766616", "url": "https://cs.wikipedia.org/wiki?curid=766616", "title": "Voodoo People (EP)", "text": "Voodoo People (EP)\n\nVoodoo People je druhé EP anglické skupiny The Prodigy z roku 1995. Jde rozšířenou americkou verzi singlu stejného názvu (který byl vydán z jejich druhého alba \"Music for the Jilted Generation\") a byl vydán tímto způsobem proto, že v době vydání singlu neměla skupina v USA žádnou smlouvu s vydavatelstvím.\n\n"}
{"id": "766628", "url": "https://cs.wikipedia.org/wiki?curid=766628", "title": "Feliks Paweł Jarocki", "text": "Feliks Paweł Jarocki\n\nFeliks Paweł Jarocki (14. ledna 1790, Pacanów – 25. března 1865, Varšava) byl polský zoolog a entomolog.\n\nJarocki byl doktorem svobodných umění a filozofie. Uspořádal a spravoval zoologický kabinet Varšavské univerzity v letech 1819 až 1862. Základem kolekce byla sbírka barona Sylwiusze Minckwitze, která měla 20 000 exponátů. Jarocki ji obohacoval nákupy a vědeckými expedicemi do východního Polska a na Ukrajinu. Doplňoval také zoologickou knihovnu. Při jeho odchodu do důchodu bylo ve sbírce zastoupeno 65 690 druhů, a knihovna měla 2 000 svazků. Jeho nástupcem se stal Władysław Taczanowski.\n\nJarocki byl autorem \"Zoologia czyli zwierzętopismo ogólne podług naynowszego systemu ułożone\" (1821).\n\nV září 1828 ho na vědecký kongres do Berlína doprovázel mladý Chopin..\n\n"}
{"id": "766637", "url": "https://cs.wikipedia.org/wiki?curid=766637", "title": "Josef Ackermann (kněz)", "text": "Josef Ackermann (kněz)\n\nJosef Ackermann (8. března 1803 Dobřany – 3. prosince 1875 Litoměřice) byl římskokatolický kněz, děkan litoměřické kapituly.\n\nPocházel z německy mluvící rodiny avšak byl také znalcem češtiny a dánštiny. Na kněze byl vysvěcen, po teologických studiích, v roce 1826. Postupně se stal kanovníkem a děkanem litoměřické kapituly, předsedou konzistoře v Litoměřicích, oficiálem manželského soudu a ředitelem teologických studií. Za zásluhy byl od papeže Pia IX. jmenován čestným titulem domácího preláta (prelát Jeho Svatosti). Císař František Josef I. ho odměnil zlatou mincí za zásluhy.\n\nPatřil mezi první zakladatele Matice České. Byl členem Českého muzea. Hlásil se k české straně v politice i v literatuře. Jako majitel \"„tejnického“\" velkostatku volíval s českou historickou šlechtou. České knihovně při litoměřickém gymnáziu roku 1865 daroval 149 knih v češtině.\n\nJako spisovatel vytvořil modlitební knihu, kterou do češtiny přeložil František Saleský Bauer: \"Útěcha věrných duší v očistci\", která došla mnoha vydání.\n\nDíky znalosti dánštiny, přeložil pro Dány od Jana Svobody, knihu \"„Školka“\", která potom sloužila jako vzorový materiál dánským dětským opatrovnám. Za tuto činnost obdržel titul rytíř dánského řádu Dannebrog.\n\n\n\n"}
{"id": "766638", "url": "https://cs.wikipedia.org/wiki?curid=766638", "title": "Josefa Stulíková", "text": "Josefa Stulíková\n\nJosefa Stulíková (5. ledna 1908 – ???) byla česká a československá politička Komunistické strany Československa a poúnorová poslankyně Národního shromáždění ČSR.\nVe volbách roku 1954 byla zvolena za KSČ do Národního shromáždění ve volebním obvodu Plzeň. V Národním shromáždění zasedala až do konce jeho funkčního období, tedy do voleb v roce 1960. K roku 1954 se profesně uvádí jako žehlířka v národním podniku Šumavan Klatovy.\n"}
{"id": "766643", "url": "https://cs.wikipedia.org/wiki?curid=766643", "title": "Mikuláš Svítek", "text": "Mikuláš Svítek\n\nMikuláš Svítek (15. října 1916 – ???) byl český a československý politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen do Národního shromáždění ve volebním obvodu Ústí nad Labem jako bezpartijní poslanec, později v průběhu výkonu mandátu uváděn jako člen KSČ. V parlamentu setrval až do konce funkčního období, tedy do voleb roku 1960. K roku 1954 se profesně uvádí jako agronom JZD v obci Zálužice na Žatecku.\n\n"}
{"id": "766646", "url": "https://cs.wikipedia.org/wiki?curid=766646", "title": "Eliška Svobodová", "text": "Eliška Svobodová\n\nEliška Svobodová (19. října 1912 – ???) byla česká a československá politička Komunistické strany Československa a poúnorová poslankyně Národního shromáždění ČSR.\nK roku 1954 se profesně uvádí jako členka předsednictva ÚRO, členka Výboru československých žen a dělnice v podniku PAL Kbely.\n\nVe volbách roku 1954 byla zvolena za KSČ do Národního shromáždění ve volebním obvodu Praha-venkov. V Národním shromáždění zasedala až do konce jeho funkčního období, tedy do voleb v roce 1960.\n"}
{"id": "766658", "url": "https://cs.wikipedia.org/wiki?curid=766658", "title": "Tad Szulc", "text": "Tad Szulc\n\nTadeusz Witold Szulc (25. července 1926 Varšava – 21. května 2001 Washington D.C.) byl americký novinář a spisovatel polského původu.\n\nSzulc byl synem Seweryna a Janiny Szulcových. V roce 1941 emigroval do Brazílie a v roce 1949 se odstěhoval do New York City. Ve Washington D.C. byl Szulc korespondentem New York Times v letech 1953 až 1972.\n\n6. dubna 1961 napsal Szulc článek, v kterém předpověděl invazi v zátoce Sviní, která proběhla o devět dní později. O tuto zprávu se později osobně zajímal prezident Kennedy.\n\nTadeusz Witold Szulc zemřel na následky rakoviny jater a plic. Byl ženatý a měl syna a dceru.\n\n"}
{"id": "766660", "url": "https://cs.wikipedia.org/wiki?curid=766660", "title": "Řízení paralelního zpracování", "text": "Řízení paralelního zpracování\n\nŘízení paralelního zpracování se využívá v oblasti informačních technologií a výpočetní techniky, zejména v oblasti počítačového programování (viz také souběžné programování, paralelní programování), operační systémy (viz také paralelní výpočty), multiprocesory a databáze, kde souběžné řízení zajišťuje správné výsledky pro souběžné operace, které jsou vytvářeny, při získávání těchto výsledků.\n\nPočítačové systémy, softwary i hardwary, se skládají z modulů nebo komponent. Každá komponenta je navržen tak, aby fungovala správně, tj. aby se podřídila nebo splňovala určitá pravidla konzistence. Když komponenty, současně komunikují prostřednictvím zpráv nebo sdíleného přístupu dat (v paměti nebo v úložišti), může být určitá konzistence komponent porušena další komponentou. Obecné oblasti kontroly shodnosti se stanoví pravidly, metodami, metodologií návrhu a teoriemi k udržení konzistence složek působících při interakci současně, a také konzistencí a správností celého systému.\n\nNapříklad, selhání v řízení souběžnosti má za následek poškození dat z čtení nebo zápisu.\n\nPři souběžném zpracování transakcí se samozřejmě může stát, že různé transakce zpracovávají v jeden okamžik stejná data. Pokud se různé transakce pokusí aktualizovat stejné údaje, může dojít ke ztrátě informace v případě, že změněná data jsou opětovně změněna jinou transakcí dříve, než je původní změna potvrzena. K problémům ovšem může dojít i v případě že transakce data pouze čte, pokud se je jiná transakce zároveň pokouší změnit nebo nová data přidává. V takovém případě může transakce načíst doposud nepotvrzené změny, případně změny sice potvrzené, ovšem nekonzistentní s daty transakce (fantómové řádky, nereprodukovatelné čtení). To může způsobit problémy především u dlouhotrvajících transakcí, které zpracovávají velké množství dat.\n\nV aplikacích se používá pojem transakce, což je skupina operací prováděných nad databází.\nTransakce musí splňovat vlastnosti ACID:\n\n\nProč vlastně kontrola souběžnosti transakcí? V případě kdy běží několik transakcí současně, může se stát, že tyto transakce mění tentýž databázový záznam. Pokud by tento souběžný běh transakcí nebyl kontrolován, mohl by nastat problém, jakým je nekonzistentní databáze. Proto v další části popíšeme tři problémy, které mohou nastat při nekontrolovaném běhu souběžných transakcí.\n\nTento problém nastane v případě, kdy dvě transakce přistupující ke stejnému záznamu v databázi a po jejich ukončení je hodnota v záznamu nesprávná.\n\nTen nastane v případě, kdy jedna transakce mění záznam v databázi a poté skončí chybou. Ke změněnému záznamu přistupuje jiná transakce dřív, než dojde k vrácení původní hodnoty.\n\nDalším problémem, který může nastat při nekontrolovaném spouštění souběžných transakcí je, pokud jedna transakce počítá součet hodnot a během tohoto výpočtu druhá transakce provádí změny některých těchto hodnot používaných ve výpočtu transakce první. Funkce může počítat s některými hodnotami před tím, než jsou změněny a s některými až po změně, tedy výsledek funkce není správný.\n\nProtokoly kontroly souběžnosti se používají k omezení spouštění souběžných transakcí v centralizovaném databázovém systému a v distribuovaném pouze k serializovatelnému spouštění.\n\nProtokoly kontroly souběžnosti se dělí na dvě kategorie:\n\nU těchto protokolů dochází ke kontrole před tím, než je databázová operace provedena. Tedy předchází nekonzistencím zamítnutím potenciálních neserializovatelných spouštění a zajištěním, že výsledek potvrzených transakcí musí být zaznamenán do databáze nebo anulován.\n\nPříkladem tohoto protokolu je komerčně široce používaný Dvoufázový uzamykací protokol a dále Uspořádání podle časových razítek.\n\nU těchto protokolů nedochází ke kontrolám v době běhu transakce, a tedy dovolují neserializovatené spouštění. Prováděné změny nejsou hned aplikovány přímo v databázi, ale v lokání paměti. Na konci běhu transakce validační fáze zkontroluje, zda změny prováděné transakcí nejsou v rozporu se serializovatelností. Pokud ne, transakce se potvrdí a změny se promítnou do databáze, jinak je ukončena a spuštěna později. Tedy transakce s detekovanými anomáliemi jsou ukončeny během validační fáze před tím, než je výsledek transakce zviditelněn.\n\nExistuje mnoho metod řízení souběžnosti, tyto metody mají mnoho variant a v některých případech se mohou i překrývat a kombinovat.\n\n\n\nJiné hlavní typy kontroly shodnosti, které jsou využívány ve spojení s výše uvedenými metodami jsou:\n\n\nZa prvé je nutné u každé transakce udržovat integritu pravidel, zatímco transakce běží souběžně a tím i integritu celého systému. Dále je potřeba dosahovat potřebného výkonu. Další subjekty, které mohou mít vliv na řízení souběžnosti jsou obnova a replikace.\n\nÚroveň sériovosti zabraňuje všem interferencím mezi transakcemi stejným způsobem, jako by transakce byly prováděny postupně a nikoliv souběžně. Ostatní transakce sice mohou číst data ze zpracovávaných tabulek, ale nemohou je měnit ani přidávat nové údaje.\nZ důvodu značného blokování ostatních transakcí je vhodné používat tuto úroveň izolace pouze v nezbytných případech (např. přecenění skladu, účetní uzávěrka).\nRůzné databázové platformy mohou pro jednotlivé izolační úrovně používat odlišné názvy (nebo i stejné ale v jiném významu), případně nemusí podporovat všechny úrovně definované standardem, a lišit se může i dopad jednotlivých úrovní na propustnost transakcí. Je tedy vždy nezbytné prostudovat dokumentaci konkrétního produktu.\n\n\"Poznámka\": Zatím co v oblasti systémů termín obnovitelnost, může odkazovat na schopnost systému obnovit se ze stavu selhání nebo z nesprávného/zakázaného stavu, v rámci řízení souběžnosti databázových systémů tento termín získal specifický význam.\nV každém SŘBD jsou moduly řízeni souběžného zpracování a zotaveni po poruše, které každému uživateli poskytuji data v konzistentním stavu databáze (vyhovuji všem integritním omezením ve schématu databáze), i když se stejnými daty paralelně pracuje několik uživatelů nebo došlo k poruše či chybě v softwaru, hardwaru, výpadku napájení atd..\n\nTransakce je posloupnost akci nebo specifikace operací (jako jsou čteni a zápis dat, výpočty), které se buď provedou všechny, nebo se neprovedou vůbec. Z hlediska aplikace je to logická i programová jednotka práce, odpovídající nějakému procesu v realitě. Př.: Převod peněz z jednoho učtu na jiný při platbě faktury. Její provádění je zabezpečeno a řízeno tak, že jsou splněny následující podmínky. Při čtení potřebných dat musí byt databáze konzistentní, během operaci transakce je dočasně i v nekonzistentním stavu, ale nakonec při potvrzeni transakce musí byt databáze opět konzistentní. Po výpadku se databáze uvede do stavu na počátku transakce. Aby systém mohl splnit tyto úkoly, udržuje vlastními prostředky historii změn dat v přiměřeném časovém intervalu v žurnálu (log file).\n\nTechnické možnosti komunikačních systémů a vzájemného propojování počítačů umožňují spojovat i původně samostatně pracující počítače do distribuovaných systémů. Speciálně u Distribuovaných databázových systémů (DDBS) se s komunikační technologií spojí databáze. Obecná charakteristika systémů:\n\nTo má řadu výhod, jako\n\nAle i nevýhod\n\nJsou to komplikované a vzájemně propojené problémy a dosavadní distribuované báze jsou prozatím jen unikátními řešeními. Dosud neexistuje obecný model či návod pro jejich tvorbu.\nJednotné řízení distribuované báze může být realizováno různými formami na různém stupni centralizace řízení.\nDůležitou vlastností DDBS je to, že přes rozložení dat do jednotlivých uzlů sítě se jeví celá distribuovaná báze uživateli tak, jako by byla lokální. Distribuce je uživateli skryta a z hlediska jeho potřeb není podstatná. Celá distribuovaná báze dat je popsána v globálním schématu DDBS. To je popis báze nezávislý na distribuci dat a stejný pro všechny uživatele ve všech uzlech sítě. Nejčastěji je globální schéma popsáno pomocí relačního modelu dat.\n\nZajišťování atomického charakteru transakcí v distribuované bázi je řádově složitější, než u lokálních sítí, protože možné poruchy jsou mnohem složitější. V centralizovaných DDBS řídí pořadí vykonávání operací jediný plánovač umístěný v centru DDBS. protože plánovač má kontrolu nad všemi daty v DDBS, mohou se bez problémů použít typy plánovačů pro klasické SŘBD. Připomeňme, že každá transakce může číst a měnit hodnoty objektů v libovolných lokálních bázích dat. Proto případné zrušení transakce, například při distribuovaném uváznutí, je spojeno s většími problémy. Zrušená transakce musí vrátit původní hodnoty objektům, které již změnila. V distribuované bázi to může být zdlouhavá a nákladná operace, proto budou výhodnější takové plánovače, které pracují bez rušení transakcí. U plánovačů pracujících s časovými razítky je nutno sladit lokální hodiny – tak, aby časová razítka byla navzájem různá, i když pocházejí z různých uzlů. V případě decentralizovaných DDBS jsou plánovače v každém lokálním SŘBD. I v decentralizovaných DDBS je možno použít typy plánovačů z klasických SŘBD. Při zamykání objektů zamyká a odemyká Každý lokální plánovač objekty ve své bázi. Problémem je ale kontrola korektního dodržování dvoufázového protokolu zamykání. Řešením může být pozdržení odemknutí všech objektů zamknutých pro transakci, dokud transakce neskončí a pak vyslat všem plánovačům zprávu o skončení transakce. Pak je možno objekty uvolnit.\nHojně využívanou možností je použití protokolu s dvoufázovým potvrzením. Předpokladem je autonomní činnost uzlů s použitím lokálních žurnálů pro případné použití operací ROLLBACK. Jeden z uzlů převezme roli koordinátora a určuje, kdy je transakce potvrzena nebo odmítnuta a navrácena do výchozího stavu. Komunikace probíhá prostřednictvím zasílání zpráv mezi koordinátorem a ostatními uzly. V první fázi koordinátor pošle všem zúčastněným uzlům zprávu příprava na potvrzení T. Každý autonomní uzel se rozhodne, zda T potvrdí, nebo odmítne svou část T. Pokud potvrdí commit např. < Ready T>, nemůže již přejít do stavu abort. Jinak pošle zprávu < Do not commit T> . Druhá fáze začíná po získání všech odpovědí koordinátorem. Pokud odpovědi nedojdou v odhadnutém čase, předpokládá se zamítnutí. Koordinátor pošle zprávu < Commit T> nebo < Abort T> na všechny zúčastněné uzly. Následně uzly provedou požadovanou akci a informují koordinátora o provedení operace.\nV decentralizovaném systému se těžko zjišťuje uváznutí, to nemůže detekovat žádný lokální plánovač. Proto je výhodné uváznutím předcházet, např. použitím plánovačů pracujících s časovými razítky, kde k uváznutí nedochází.\n"}
{"id": "766661", "url": "https://cs.wikipedia.org/wiki?curid=766661", "title": "Povolžští Němci", "text": "Povolžští Němci\n\nPovolžští Němci (německy: \"Wolgadeutsche\" nebo \"Russlanddeutsche\", rusky: Поволжские немцы) byli etničtí Němci, kteří žili podél řeky Volhy v jižní části evropského Ruska převážně v okolí dnešního města Saratov. Němečtí imigranti přišli do Ruska v 18. století, jelikož jim carevna Kateřina II. zaručila svobodu vyznání, jazyka, svobodné udržování jejich tradic a další výhody. V 19. a na začátku 20. století mnoho Povolžských Němců emigrovalo z Ruska do USA, Kanady či zemí Jižní Ameriky.\n\nNacistické Německo na základě ideologie pangermanismu začalo požadovat území, kde žili Povolžští Němci. Po útoku nacistů na SSSR v roce 1941 byli Povolžští Němci prohlášeni sovětskou vládou za zrádce a kolaboranty s nacisty a posláni do pracovních táborů, kde jich mnoho zemřelo. Po válce se zvedla vlna německých emigrantů, kteří odcházeli převážně do USA. Po kolapsu východního bloku a rozpadu SSSR se mnoho zbývajících Němců přestěhovalo do Německa.\n\nV roce 1762 usedla na carský trůn manželka cara Petra III. carovna Kateřina II. někdy známá pod přízviskem \"Veliká\". Kateřina II. vlastním jménem \"Sofie Frederika Augusta\" pocházela ze Štětína a byla etnická Němka. Po nástupu na trůn provedla několik významných reforem a v letech 1762–1763 pozvala Evropany (kromě Židů) do Ruska jako kolonizátory. Zaručila jim svobodu vyznání, jazyka a jejich kultury.\n\nLidé z Anglie či Francie byli většinou více zainterestování možnosti nového života v jejich koloniálních panstvích. Další země jako Rakousko zakázaly emigraci ze země. Největší ohlas našla výzva u Kateřinin krajanů v rozdrobeném a slabém Německu. Osadníci přišli převážně z Bavorska, Bádenska, Hesenska, Falce a Porýní. Ti, kteří přišli, začali hned využívat výhod, které jim Kateřininy zákony vyhrazovaly (např. nemuseli sloužit v armádě).\n\nPo nástupu bolševiků k moci a jejich prohlášení, že každý národ v Rusku má právo na sebe určení vznikla v roce 1924 tzv. Autonomní sovětská socialistická republika Povolžských Němců. Němčina měla funkci úředního a vyučovacího jazyka vedle ruštiny. Hlavním městem republiky se stal Pokrovsk, roku 1931 přejmenován na Engels.\n\nKdyž 22. června 1941 Německo napadlo SSSR, Stalin se začal obávat, že by Povolžští Němci mohli začít spolupracovat s rychle postupujícím Wehrmachtem. Dne 28. srpna 1941 dal příkaz, aby byla Volžsko-německá ASSR rozpuštěna a etničtí Němci byli přesídleni na východ za Ural. Přesídleno bylo okolo 400 000 Němců, jejichž novým domovem se stal převážně Kazachstán, střední Asie a Altaj. Mnoho Němců skončilo v pracovních táborech a třetina se jich už nevrátila. Následně byl vydán zákaz etnickým Němcům sloužit v Rudé armádě.\n\nNěmci se už nikdy nevrátili do své domoviny v povodí Volhy. Několik desítek let měli návrat přímo zakázaný. Mnoho jich tak zůstalo na Sibiři a ve střední Asii. Po počátečním období represí se nakonec Němci v nových oblastech usídlili, jejich počet začal narůstat a stále udržovali svoje tradice a jazyk. V roce 1979 začalo sílit hnutí za obnovení Německé autonomní republiky. Hnutí vzniklo v Kazachstánu, kde v té době žilo 936 000 Němců, a stali se tak po Kazaších a Rusech třetí největší etnickou skupinou Kazachstánu. Podle návrhu měla republika vzniknout v okolí města Ermentau na severu Kazachstánu. V červnu 1979 dokonce proběhla v Astaně demonstrace na podporu vzniku republiky. Komunistická vláda ale z obav z reakce místních Kazachů a autonomistických sklonů Ujgurů na vznik republiky nikdy nepřistoupila.\n\nPo rozpadu SSSR se malá část Němců vrátila do oblasti Povolží. Však mnohem větší část Němců využila možnosti emigrovat do Německa. Využili \"práva na návrat\". Německá vláda umožnila přihlásit se o německé občanství těm, kteří dokázali, že jsou uprchlíci či vysídlenci německého původu nebo jejich potomci a to na základě předválečného zákona na ochranu německé krve a německé cti. Němci se tak mohli vrátit do své dávné vlasti, a to i za předpokladu, že uměli málo nebo neuměli vůbec německy.\n\nPo vyhlášení nezávislosti pobaltských států se další Němci začali nastěhovávat do tzv. Kaliningradské oblasti, která byla před druhou světovou válkou součástí Německa. Emigrace se zrychlila, když Německo zastavilo přidělování občanství Němcům z bývalého SSSR. Podle sčítání lidu 2002 bylo v Kaliningradské oblasti 8 340 Němců.\n\nV současnosti žije podle sčítání lidu 2002 v Rusku okolo 600 000 Němců a dalších 1,5 miliónu přiznává svůj německý rodový původ. V Kazachstánu tvoří s populací 200 000 osob nezanedbatelnou menšinu s podílem 1,4 % na celkové kazašské populaci. Dalších 16 000 Němců žije v Kyrgyzstánu a Uzbekistánu.\n"}
{"id": "766664", "url": "https://cs.wikipedia.org/wiki?curid=766664", "title": "Mária Sziglová-Winklerová", "text": "Mária Sziglová-Winklerová\n\nMária Sziglová-Winklerová, též Szigl Mária (10. ledna 1930 – ???), byla československá politička maďarské národnosti za Komunistickou stranu Slovenska a poúnorová poslankyně Národního shromáždění ČSR.\nVe volbách roku 1954 byla zvolena za KSS do Národního shromáždění ve volebním obvodu Šamorín-Dunajská Streda. V Národním shromáždění zasedala března 1957, kdy rezignovala a místo ní nastoupila Zdenka Fehérová.\n\nPatřila mezi devět reprezentantů maďarské národnostní menšiny na Slovensku zvolených do Národního shromáždění roku 1954. Původně pracovala jako služebná, později zemědělská dělnice. V roce 1953 získala Vyznamenání Za zásluhy o výstavbu, v roce 1954 jí bylo uděleno další státní vyznamenání. K roku 1954 se profesně uvádí jako agronomka na státním statku v obci Štvrtok a členka KNV. V letech 1955-1957 působila rovněž jako členka Ústředního výboru Slovenského svazu mládeže. Z této funkce byla ovšem pro „neplnění povinností“ v prosinci 1957 odvolána. I o poslanecký mandát přišla oficiálně kvůli zanedbávání svých povinností.\n\n"}
{"id": "766669", "url": "https://cs.wikipedia.org/wiki?curid=766669", "title": "František Šalgovič", "text": "František Šalgovič\n\nFrantišek Šalgovič (22. prosince 1906 – 15. července 1984) byl slovenský a československý politik Komunistické strany Slovenska a poúnorový poslanec Národního shromáždění ČSR a Národního shromáždění ČSSR.\n\nVe volbách roku 1954 byl zvolen za KSS do Národního shromáždění ve volebním obvodu Trnava II. Mandát obhájil za KSČ ve volbách v roce 1960 (nyní již jako poslanec Národního shromáždění ČSSR za Západoslovenský kraj). V parlamentu setrval až do konce funkčního období, tedy do voleb roku 1964.\n\nK roku 1954 se profesně uvádí jako předseda JZD v obci Ružindol.\n\n"}
{"id": "766676", "url": "https://cs.wikipedia.org/wiki?curid=766676", "title": "Karol Šavel", "text": "Karol Šavel\n\nKarol Šavel, též Karel Šavel (10. května 1921 – 10. listopadu 1997) byl slovenský a československý politik Komunistické strany Slovenska, poúnorový poslanec Národního shromáždění ČSR a poslanec Slovenské národní rady a Sněmovny národů Federálního shromáždění za normalizace.\n\nVe volbách roku 1954 byl zvolen za KSS do Národního shromáždění ve volebním obvodu Žilina-město-Bytča. V parlamentu setrval až do konce funkčního období, tedy do voleb roku 1960. K roku 1954 se profesně uvádí jako vedoucí tajemník Krajského výboru KSS v Žilině.\n\nPo federalizaci Československa usedl do Sněmovny národů Federálního shromáždění. Mandát nabyl až dodatečně v březnu 1971. Do funkce ho nominovala Slovenská národní rada, kde rovněž zasedal. Ve FS setrval do konce volebního období, tedy do voleb v roce 1971. Jako zvolený poslanec SNR se uvádí i po volbách v roce 1981.\n\nPo roce 1945 byl tajemníkem Okresního národního výboru v Popradu. V období let 1949-1952 působil coby člen Krajského výboru KSS v Košicích. V letech 1959-1965 byl náměstkem pověřence pro školství a kulturu. V letech 1953-1981 se uvádí jako člen Ústředního výboru Komunistické strany Slovenska. Působil rovněž jako generální tajemník Svazu československo-sovětského přátelství.\n"}
{"id": "766685", "url": "https://cs.wikipedia.org/wiki?curid=766685", "title": "FC Norma Tallinn", "text": "FC Norma Tallinn\n\nFC Norma Tallinn byl estonský fotbalový klub z města Tallinn. Založen byl roku 1959. Sehrál významnou úlohu v estonské kopané po osamostatnění Estonska v 90. letech 20. století, avšak roku 1997 zanikl. Dvakrát se stal mistrem Estonska (1992, 1993) a jednou získal estonský fotbalový pohár (1994). Za časů SSSR hrával mistrovství Estonské SSR (šestkrát ho vyhrál: 1964, 1967, 1970, 1979, 1988) a šestkrát vyhrál též pohár estonské SSR. Do evropských pohárů klub zasáhl třikrát. V Lize mistrů 1992/93 vypadl v předkole s Olympijí Ljubljana, o sezónu později ve stejném poháru ztroskotoval rovněž v předkole na HJK Helsinki. V Poháru vítězů pohárů 1994/95 vypadl v předkole se slovinským Branikem Maribor.\n"}
{"id": "766688", "url": "https://cs.wikipedia.org/wiki?curid=766688", "title": "Štefan Šebesta", "text": "Štefan Šebesta\n\nŠtefan Šebesta (2. dubna 1912 Myjava – 10. dubna 1994 Bratislava) byl slovenský a československý politik Komunistické strany Slovenska, poúnorový poslanec Slovenské národní rady a Národního shromáždění ČSR a ministr vlády Slovenské socialistické republiky.\n\nVe volbách roku 1948 byl zvolen do Slovenské národní rady. Mandát v SNR získal i ve volbách roku 1954. Zároveň ve volbách roku 1954 byl zvolen za KSS do Národního shromáždění ve volebním obvodu Myjava-Senica. V parlamentu setrval až do konce funkčního období, tedy do voleb roku 1960.\n\nOd roku 1949 do roku 1951 zastával post místopředsedy Krajského národního výboru v Bratislavě a v období let 1951-1954 prvním náměstkem pověřence stavebnictví. Od roku 1954 do roku 1958 pak působil ve funkci místopředsedy Sboru pověřenců. V této funkci předsedal od dubna 1957 zvláštní komisi vytvořené na účelem formulace návrhu na nový způsob řízení státních podniků na Slovensku. Komise svá zjištění prezentovala v říjnu 1957. Požadovala zřízení nových rezortů ve Sboru pověřenců, zaměřených na jednotlivá průmyslová odvětví a jednotné celoslovenské řízení provozu podniku Československé státní dráhy. Návrh ale neprošel v listopadu 1957 o jeden hlas na Předsednictvu ÚV KSS a komise byla následně rozpuštěna.\n\nV letech 1953-1957 se uvádí jako člen Ústředního výboru Komunistické strany Slovenska (v roce 1955 a 1957 navíc i jako kandidát byra ÚV KSS). V letech 1954-1955 byl členem předsednictva KSS a v období let 1955-1957 kandidátem předsednictva KSS. V roce 1958 byl zbaven většiny politických funkcí kvůli obvinění z buržoazního nacionalismu. Jeho politický pád souvisel s výše uvedenou zprávou zvláštní komise o řízení státních podniků na Slovensku. V této době probíhalo na Slovensku několik podobných debat o změně systému hospodářského řízení a potažmo i o jiném nastavení pravomocí slovenských orgánů. V lednu 1958 ovšem Karol Bacílek spustil kampaň proti buržoaznímu nacionalismu a jmenovitě kritizoval Šebestu. Ten byl pak 13. ledna 1958 odvolán z postu místopředsedy Sboru pověřenců a vyloučen z komunistické strany.\n\nDo politického života se vrátil po rehabilitaci koncem 60. let 20. století. Zúčastnil se Mimořádného sjezdu KSS v srpnu 1968.\n\nPo federalizaci Československa získal i vládní post v slovenské vládě Štefana Sádovského a Petera Colotky, v níž v roce 1969 působil jako ministr dopravy, pošt a telekomunikací a od roku 1969 do roku 1970 coby ministr výstavby a techniky.\n"}
{"id": "766689", "url": "https://cs.wikipedia.org/wiki?curid=766689", "title": "Martin Crimp", "text": "Martin Crimp\n\nMartin Andrew Crimp (* 14. února 1956, Dartford, Kent, Anglie) je současný britský dramatik a překladatel.\n\nNěkdy je přiřazován k dramatice \"in-yer-face\", která se nejvíce projevila v 90. letech v Británii, v češtině se pro \"in-yer-face\" užívá spíše termínu \"cool\" nebo \"coolness dramatika\". Crimp se však tomuto označení brání. Crimp ukazuje mezilidské vztahy jako vyprázdněné a deprimující - jeho postavy neprožívají (a ani nedokáží prožít) lásku nebo radost. Crimpův styl se vyznačuje strohým dialogem, kdy si citově zmrzačené postavy drží emocionální odstup od dění. Zajímá se více o formální a jazykovou vybroušenost svých her, než o příběh. Je též označován jako autor postdramatický.\n\nSyn Johna Crimpa, drážního inženýra společnosti British Rail, a Jennie Crimpové. V roce 1960 se jeho rodina přestěhovala do Streathamu, kde chodil do místní základní školy, než dostal stipendium na Dulwich College. Jeho otec byl však přeložen do Yorku, a proto Crimp navštěvoval nedalekou Pocklington School, kde se projevilo jeho nadání pro jazyky, hudbu, anglickou literaturu a divadlo. V letech 1975 - 78 studoval angličtinu na St Catharine's College na univerzitě Cambridge, kde napsal svou první hru \"Clang\", kterou uvedl jeho spolužák Roger Michell. Dříve než se etabloval jako dramatik a překladatel, napsal povídkovou knihu \"An Anatomy\" a román \"Still Early Days\".\n\nJeho prvních šest her bylo uvedeno v londýnském divadle Orange Tree Theatre v Richmondu. V rozhovoru s Marshou Hanlonovou v roce 1991 ke svým začátkům v divadle říká: \" Byl jsem pozván na workshop Orange Tree pro místní dramatiky [v září 1981], a tak jsem napsal \"Living Remains\" a Orange Tree mou hru uvedlo - byla to má vůbec první uvedená hra! Byl jsem tak vzrušený, že jsem ani neuvažoval o prostoru, kde se představení odehrálo [místnost nad hospodou], ale teď si uvědomuji, že tento prostor Orange Tree dodal hře svou intimností a jednoduchostí zvláštní přídech rozechvění.\"\n\nSedm z jeho her a překlad Ionescova \"Nosorožce\" byl uveden v londýnském divadle Royal Court, kde byl v roce 1997 rezidentním dramatikem. Jeho hry se dnes hrají po celé Evropě. Do angličtiny překládá hry evropských dramatiků, zejména z francouzštiny.\n\nJeho pravděpodobně nejoceňovanější, nejodvážnější a nejexperimentálnější je hra \"Pokusy o její život\", která měla premiéru v roce 1997 v Royal Court. Od té doby byla již přeložena do více než dvaceti jazyků.\nV této hře nejsou repliky rozděleny postavám, žádné totiž nejsou uvedeny, a Crimp ani neuvádí, kolik herců by mělo text hrát. V sedmnácti zdánlivě nesouvisejících obrazech se různé skupiny lidí pokouší, často protichůdně, popsat hlavní hrdinku hry, která však není na scéně přítomná. Mluví o ní jako o ženě, která je (v různých obrazech) teroristka, dcera truchlících rodičů, umělkyně nebo auto. Záměrně fragmentární text nutí publikum k tomu, aby přehodnotilo své vnímání dramatu a zkusilo prohlédnout skrze předem vytvořená očekávání na modely, které si o zobrazování reality na divadle vytváříme.\n\nNěkolik jeho her bylo přeloženo do češtiny a od roku 1994 se pravidelně hrají na českých scénách.\n\n\n\n\n"}
{"id": "766691", "url": "https://cs.wikipedia.org/wiki?curid=766691", "title": "Vějířovec obrovský", "text": "Vějířovec obrovský\n\nVějířovec obrovský \"(Meripilus giganteus)\" je dřevokazná houba z čeledi vějířovcovitých \"(Meripilaceae)\" rostoucí na starých dubech, vzácně také na jiných listnatých stromech (bucích a lípách). Plodnice se objevují od července do září.\n\nPlodnice je tvořena množstvím velkých klobouků; v mládí okrových nebo narezavělých, v dospělosti hnědých, ve stáří černajících; 10-50(80) cm širokých. Rourky pevné, neoddělitelné od klobouku, bělavě okrové, póry drobné, kulaté, barvy rourek, stářím tmavnou. Rourky jsou nestejně dlouhé, povrch pórů je proto nerovný, hrbolatý. Třeň je postranní, krátký a tlustý. Dužnina je bělavě okrová, později narezavělá, stářím tmavne až černá; v mládí je měkká a šťavnatá, v dospělosti tuhá a suchá, ve stáří tvrdá a dřenatá. Chuť je v mládí lahodná, v dospělosti dobrá, ve stáří suchá a mdlá; vůně je v mládí i v dospělosti příjemná, ve stáří nevýrazně dřevitá. Výtrusný prach je hnědý. Plodnice je mohutná, 80-150(200) cm široká, a 20-50(80) kg těžká.\n\nPlodnice nejsou jedovaté, ale pro tuhou konzistenci jsou nezáživné a velmi obtížně stravitelné. Kuchyňský význam proto nemají téměř žádný. Některé publikace jej uvádějí jako nejedlý, jiné jako jedlý a tuhý, případně jako nakyslý a jen v mládí jedlý.\nVějířovec obrovský je jedlá houba, v mládí výborná, v dospělosti velmi dobrá, ve stáří příliš tuhá. Vždy se sbírá jen pár mladých klobouků, nebo jen měkčí okraje klobouků (v tomto případě za nějakou dobu dorostou).\n\nLze zaměnit za drobnější a rozvětvenější trsnatec lupenitý \"(Grifola frondosa)\"; v podobnosti mladých stádií, za sírovec žlutooranžový \"(Laetiporus sulphureus)\".\n"}
{"id": "766695", "url": "https://cs.wikipedia.org/wiki?curid=766695", "title": "Kowalewo (okres Chodzież)", "text": "Kowalewo (okres Chodzież)\n\nKowalewo je vesnice ve Velkopolském vojvodství, v okrese Chodzież. Má status starostenství a je součástí gminy Margonin. Leží 4 km jihovýchodně od města Margonin.\n\n"}
{"id": "766696", "url": "https://cs.wikipedia.org/wiki?curid=766696", "title": "Řídicí vůz ABfbrdtn795 ČD", "text": "Řídicí vůz ABfbrdtn795 ČD\n\nŘídicí vůz řady ABfbrdtn (do 1. ledna 2009 řada 954.2) vznikl rekonstrukcí poštovních vozů řady Postw na osobní řídicí vozy, které České dráhy využívají především v soupravách s motorovými vozy řady 854. Rekonstrukce navázala v roce 2007 na modernizaci poštovních vozů na řídicí vozy řady Bfbrdtn (původně řada 954), od níž se řada ABfbrdtn odlišuje rozdělením prostoru pro cestující na první (tři fiktivní oddíly) a druhou třídu. Dále jsou v druhé i v první třídě těchto vozů cestujícím k dispozici zásuvky 230 V pro napájení drobné elektroniky. Některé vozy jsou vybaveny plošinou pro přepravu cestujících na vozíku.\n\nMezi lety 2007 a 2010 vzniklo ve firmě Pars nova celkem 26 řídicích vozů řady ABfbrdtn, které České dráhy převážně společně s motorovými vozy řady 854 nasazují na vozbu rychlíků, spěšných a osobních vlaků na hlavních neelektrifikovaných tratích, případně i tratích místních. Vozy jsou deponovány v depech Brno (osobní vlaky Brno – Jihlava a Brno – Staré Město u Uherského Hradiště), Plzeň (rychlíky Plzeň – Most), Rakovník (rychlíky Praha – Rakovník, ve spojení s řadou 750.7 + vozy Bdtn756) a Trutnov (spěšné vlaky Trutnov – Kolín a Hradec Králové – Letohrad, rychlíky Kolín – Rumburk).\n\nNa některých tratích, kde jsou tyto vozy používány, se ovšem nerozlišuje vozová třída. Nezáleží tedy, zda cestující sedí v oddílu první či druhé třídy, protože celý vůz je považován za vůz druhé třídy. Je tomu tak například v případě osobních vlaků mezi Brnem a Starým Městem u Uh. Hradiště.\n\n\n"}
{"id": "766703", "url": "https://cs.wikipedia.org/wiki?curid=766703", "title": "Ján Šebík", "text": "Ján Šebík\n\nJán Šebík (4. května 1923 – 1998) byl slovenský a československý politik Komunistické strany Slovenska a poúnorový poslanec Národního shromáždění ČSR a Národního shromáždění ČSSR, po několik let též primátor Bratislavy.\n\nVe volbách roku 1954 byl zvolen za KSS do Národního shromáždění ve volebním obvodu Senica. Mandát získal znovu za KSS ve volbách v roce 1960 (nyní již jako poslanec Národního shromáždění ČSSR za Západoslovenský kraj). V parlamentu setrval až do konce funkčního období, tedy do voleb roku 1964.\n\nK roku 1954 se profesně uvádí jako ředitel národního podniku \"Slovenský hedváb\" ve městě Senica. Byl mu udělen Řád práce.\n\nV letech 1954-1962 se uvádí jako člen Ústředního výboru Komunistické strany Slovenska. X. sjezd KSČ ho zvolil za člena Ústředního výboru Komunistické strany Československa. XI. sjezd KSČ ho ve funkci potvrdil. V letech 1957-1961 zastával i post primátora Bratislavy (předseda Ústředního národního výboru).\n\n"}
{"id": "766706", "url": "https://cs.wikipedia.org/wiki?curid=766706", "title": "Samuel Šefčík", "text": "Samuel Šefčík\n\nSamuel Šefčík, též Samuel Ševčik (13. září 1918 – 6. června 1979), byl slovenský a československý politik Komunistické strany Slovenska a poúnorový poslanec Národního shromáždění ČSR a Národního shromáždění ČSSR.\n\nVe volbách roku 1954 byl zvolen za KSS do Národního shromáždění ve volebním obvodu Malacky-Skalica. Mandát obhájil za KSS ve volbách v roce 1960 (nyní již jako poslanec Národního shromáždění ČSSR za Západoslovenský kraj). V parlamentu setrval až do konce funkčního období, tedy do voleb roku 1964.\n\nK roku 1954 se profesně uvádí jako kombajnér v STS Malacky.\n\n"}
{"id": "766712", "url": "https://cs.wikipedia.org/wiki?curid=766712", "title": "FC Jazz Pori", "text": "FC Jazz Pori\n\nFC Jazz Pori je finský fotbalový klub z města Pori. Založen byl roku 1934. Dvakrát se stal finským mistrem (1993, 1996), jednou ve finské lize vybojoval třetí místo (1992). Jednou se též probojoval do finále finského poháru (1995). V současnosti hraje až 3.finskou ligu (skupinu Západ)\n\n\n"}
{"id": "766713", "url": "https://cs.wikipedia.org/wiki?curid=766713", "title": "Květinové pobřeží", "text": "Květinové pobřeží\n\nKvětinové pobřeží (\"Côte Fleurie\") je normandské pobřeží od Pays d'Auge na břehu kanálu La Manche, na východě po department Calvados, mezi ústími Seiny a Orne.\n\nNázev \"Květinové pobřeží\" byl „turistický název“, který se objevil v době rozvoje turistiky a potřeby odlišit různé typy krajin na francouzském pobřeží tak, aby se typické vlastnosti shrnuly do charakteristického názvu, který jej bude odlišovat od ostatních (srov. Azurové pobřeží, Perleťové pobřeží, Alabastrové pobřeží, Smaragdové pobřeží apod.).\n\nNázev tak říká, že jde o půvabný a květinový kraj navazující na vnitrozemí (srov. kvetoucí jabloně v Calvados). Je však třeba poznamenat, že není možné spatřovat souvislost mezi \"Fleurie\" (tzn. francouzsky „květinový“) v názvu pobřeží a \"-fleur\" (což francouzsky znamená „květina“) v názvech řady městeček (např. Honfleur), která se právě na Květinovém pobřeží (či jinde v Normandii) nacházejí. Ono \"-fleur\" v názvech městeček znamená pramen či řeku, která se vlévá do moře (viz podrobnosti v článcích na Wikipedii: Honfleur či Barfleur. Mezi jinými zde najdeme řadu lázeňských měst, kde se právě nachází mnoho květin v jejich početných zahradách. Nejvýznamnějšími na Květinovém pobřeží jsou:\n\nNa tento seznam můžeme rovněž zařadit Balbec, fiktivní lázeňské městečko z knihy \"Hledání ztraceného času\" (\"À la recherche du temps perdu\") od Marcela Prousta. Tato kniha se ke Květinovému pobřeží váže právě tím, že ji Marcel Proust napsal právě převážně při pobytu na Květinovém pobřeží a předlohou pro jeho fiktivní městečko Balbec byl Cabourg na Květinovém pobřeží.\n\n\nOpálové pobřeží,\nAlabastrové pobřeží,\nPerleťové pobřeží,\nSmaragdové pobřeží,\nAzurové pobřeží\n"}
{"id": "766714", "url": "https://cs.wikipedia.org/wiki?curid=766714", "title": "Serie A 1996/97", "text": "Serie A 1996/97\n\nSoutěžní ročník Serie A 1996/97 byl 95. ročník nejvyšší italské fotbalové ligy a 65. ročník od založení Serie A. Soutěž začala 8. září 1996 a skončila 1. června 1997. Účastnilo se jí opět 18 týmů z toho 14 se kvalifikovalo z minulého ročníku. Poslední čtyři týmy předchozího ročníku, jimiž byli AS Bari, Turín Calcio, US Cremonese a poslední tým ročníku - Calcio Padova, sestoupily do druhé ligy. Opačným směrem putovali čtyři týmy, jimiž byli Bologna FC 1909 (vítěz druhé ligy), Hellas Verona FC, AC Perugia a AC Reggiana.\n\nTitul v soutěži obhajoval klub Milán AC, který v minulém ročníku získal své 15. prvenství v soutěži.\n\n\nNejlepším střelcem tohoto ročníku Serie A se stal italský útočník Filippo Inzaghi. Hráč Atalanta BC vstřelil 24 branek.\n"}
{"id": "766716", "url": "https://cs.wikipedia.org/wiki?curid=766716", "title": "Kostel svatého Václava (Zvole)", "text": "Kostel svatého Václava (Zvole)\n\nŘímskokatolický kostel svatého Václava ve Zvoli na Českomoravské vysočině tvoří dominantu místní návsi. Jeho dnešní podoba pochází z let 1713–1717, kdy proběhla rozšiřující přestavba původního gotického kostelíka z počátku 14. století. Na východní straně k němu přiléhá nepříliš rozlehlý hřbitov zhruba čtvercového tvaru. Kostel je chráněn jako kulturní památka České republiky.\n\nNa základě archivních pramenů bylo možné určit postup stavebních prací. Na počátku stavební sezony roku 1719 došlo k částečnému zbourání původní staré chrámové stavby a byly připravovány základy pro novou přístavbu. V průběhu roku 1715 byla dokončována hrubá stavba, pracovalo se na pokrytí střechy a byly osazovány kovové rámy oken. Roku 1717 probíhaly poslední práce na interiéru a osazování dveří. Vysvěcen byl kostel 6. října 1722. Známe i konkrétní jméno zedníka, který se na stavebních pracích podílel. Byl jím mezi lety 1714 a 1717 Kašpar Parvus, který je zároveň doložen roku 1721 i na stavbě kostela na Zelené hoře. Mezi lety 1730–1733 bylo nutné kvůli statické poruše přistoupit k částečnému snesení a opětovnému vystavění severní věže zvolského chrámu.\n\nKostel je postaven na půdorysu řeckého kříže, východní rameno kněžiště je ale dvojnásobně prodlouženo oproti zbývajícím. Navíc k závěru východního křídla přiléhají po stranách dvě mohutné věže, které dispozici kostela definitivně posouvají směrem od centrální k longitudinální. Pro exteriér stavby je příznačný kontrast plasticky a geometricky řešených prvků. Užití výrazných konvexních ploch v závěru tří krátkých ramen kříže, která obklopují centrální čtvercový prostor hlavní lodi, vede až k iluzi pohybu hmot, který ještě umocňují zprohýbané nárožní srostlice římsko-dórských pilastrů. Celý plášť hlavní lodi korunuje střešní lucerna vystavěná na půdorysu sférického čtverce, jejíž vlastní válcové tělo s oválnými okny vyztužují nárožní tupoúhlé pilířky. Samotná stříška lucerny odkazuje svým tvarem na podobu knížecí čapky patrona chrámu svatého Václava. Fasáda východní části kostela včetně dvou věží, které jsou částečně převzaty z původní stavby gotického kostelíka, je naopak řešená prostým geometrickým způsobem. Ploché zdi člení rovné římsko-dórské pilastry. Věže jsou zakončeny zvonicovými střechami a čtyřbokými lucernami. Celou fasádu opticky sjednocuje motiv střídání oválných a obdélných okenních otvorů.\n\nInteriér charakterizuje dojem monumentální prostoty vytvořený působením hladkého, téměř nezdobeného zdiva. Dominuje mu kupole zdvihající se nad hlavní lodí, zakončená lucernou.\n\nAutorství Jana Blažeje Santiniho-Aichla sice není přímo doloženo, ale hovoří pro něj přesvědčivě hned několik skutečností. Stavebníkem kostela byl totiž prokazatelně opat nedalekého žďárského cisterciáckého kláštera Václav Vejmluva. Jeho značka, písmeno W, se objevuje na průčelním štítě stavby. Spolupráce Vejmluvy a Santiniho byla velmi čilá, opat architekta pověřil mnoha jinými projekty, jmenovitě obnovou vyhořelého konventního chrámu Panny Marie a klášterních budov (1706), stavbou kostela sv. Petra a Pavla v Horní Bobrové (1715), kostela Navštívení Panny Marie v Obyčtově (1722), dolního hřbitova ve Žďáře atd. Na Vejmluvovu objednávku vzniklo mezi lety 1719–1722 i Santiniho klíčové dílo, poutní kostel sv. Jana Nepomuckého na Zelené Hoře. Kostel sv. Václava ve Zvoli zapadá do Santiniho tvorby i po formální stránce. Typický Santiniho symbolismus zde reprezentuje již zmíněná svatováclavská knížecí čapka završující lucernu. Podobný motiv, korunu, použil Santini již na lucerně kupole klášterního kostela v Kladrubech (1711). Ale zatímco kladrubská koruna je zobrazena realisticky, symbol knížecí čapky na zvolské lucerně abstrahoval a stal se podnětem k vytvoření inovativní architektonické formy. Půdorysné schéma centrály na půdorysu řeckého kříže s oblibou využíval Santini i na jiných svých projektech. Zvolskému kostelu jsou architektonicky nejblíže poutní kostel Zvěstování Panny Marie v Mariánské Týnici (1710, 1720–1764) a kostel Jména Panny Marie ve Křtinách (1718–1750).\n\n"}
{"id": "766718", "url": "https://cs.wikipedia.org/wiki?curid=766718", "title": "Henry Theophilus Finck", "text": "Henry Theophilus Finck\n\nHenry Theophilus Finck (22. září 1854, Bethel – 1. října 1926) byl americký hudební kritik.\n\nPo přestěhování do Portlandu se učil hrát na klavír violoncello. Jako samouk se dokázal naučit latinu a řečtinu tak dokonale, že vstoupil na Harvard v roce 1872 přímo do druhého ročníku. Na Harvardu studoval filozofii a hudbu. V roce 1876 navštívil hudební slavnosti v Bayreuthu a napsal o této události řadu článků pro noviny a časopisy. Tři roky strávil na univerzitách v Berlíně, Heidelbergu a Vídni.\n\nStal se hudebním editorem u \"New York Evening Post\" v roce 1881 a byl jím čtyřicet let. Byl také odborný editor knih o zahradnictví.\n\n\n"}
{"id": "766722", "url": "https://cs.wikipedia.org/wiki?curid=766722", "title": "Helvig Holštýnská", "text": "Helvig Holštýnská\n\nHelvig Holštýnská (1260 – 1324) byla švédská královna, manželka Magnuse III. Byla dcerou Gerharda Holštýnského († 1290) a Alžběty Meklenburské († 1280).\n\nHelvig se za Magnuse provdala v roce 1276, papež jeho první manželství anuloval a udělil jim dispenz až o deset let později, v roce 1286. Magnus tímto sňatkem zabránil dánsko-holštýnské alianci. Královnou byla Helvig korunována v Söderköpingu 29. června 1281; je to první potvrzená korunovace švédské královny. Zahrnuty byly i modlitby za její plodnost.\n\nO královně – vyjma toho, že byla zakladatelkou klášterů – příliš slyšet není, jako královna i jako královna-vdova (po roce 1290) žila tichým životem. Není známo, že by měla nějakou politickou roli, formální či neformální, během vlády svého manžela či po ní. Je popisována jako ušlechtilá, oddaná a mírumilovná matka, kterou trápily konflikty mezi jejími syny. Byla také jakousi náhradní matkou pro budoucí nevěstu syna Birgera, Markétu Dánskou, která velkou část dětství strávila ve Švédsku. V roce 1302 byla přítomna synově korunovaci.\n\nHelvig Holštýnská zemřela v roce 1324 a pohřbena v kostele Riddarholmen stejně jako její manžel a dcera Richenza.\n\n\n"}
{"id": "766729", "url": "https://cs.wikipedia.org/wiki?curid=766729", "title": "Arthur Hedley", "text": "Arthur Hedley\n\nArthur Hedley (12. listopadu 1905 Dudley – 8. listopadu 1969 Birmingham) byl anglický muzikolog, biograf Chopina.\n\nPocházel ze tří děti, z hornické rodiny. Vzdělával se na Durhamu a na Sorbonně a zasvětil většinu svého času studiu Chopinova života a jeho hudby. Za války sloužil v armádě, kde využil svou dobrou znalost němčiny a francouzštiny. V roce 1947 publikoval Chopenův životopis jako část The Master Musicians series. Několik let žil v Polsku a naučil se polsky tak dobře, že přeložil řadu Chopinových dopisů, které byly sebrány a komentovány Bronislawem Edwardem Sydowen, a které byly v roce 1962 vydány jako \"Selected Correspondence of Fryderyk Chopin\".\n\nHedley byl v roce 1949 viceprezidentem Mezinárodní Chopenovy soutěže, při stém výročí skladatelova úmrtí a obdržel řád Polonia Restituta.\n\nJe pohřben na Lodge Hill Cemetery.\n\n"}
{"id": "766737", "url": "https://cs.wikipedia.org/wiki?curid=766737", "title": "Kowalewo", "text": "Kowalewo\n\nKowalewo je název více sídel v Polsku:\n\n\nsoučást názvu:\n\n"}
{"id": "766739", "url": "https://cs.wikipedia.org/wiki?curid=766739", "title": "Maxi López", "text": "Maxi López\n\nMaxi López (* 3. dubna 1984, Buenos Aires, Argentina) je argentinský fotbalista-útočník. Jeho klubem je od roku 2014 italský klub Chievo.\n\n\n\n"}
{"id": "766740", "url": "https://cs.wikipedia.org/wiki?curid=766740", "title": "Valdemar Magnusson", "text": "Valdemar Magnusson\n\nValdemar Magnusson (po 1280 – 1318) byl švédský princ a finský vévoda, syn Magnuse III. Švédského a Helvig Holštýnské.\n\nU příležitosti korunovace svého bratra Birgera se stal finským vévodou. V té době se oženil s Kristinou, dcerou Torgilse Knutssona, faktického vládce Švédska v prvních letech vlády krále Birgera. V prosinci 1305 byl Torgils zatčen a v únoru 1306 popraven. Valdemar se rozvedl s Kristinou s tím, že jsou v náboženském smyslu spříznění – Torgils byl jeho kmotrem. V roce 1312 se konala Oslu dvojitá svatba: Valdemar se oženil s Ingeborg Norskou, dcerou Erika II. Norského, zatímco jeho bratr Erik Magnusson se oženil s jinou Ingeborg Norskou, dcerou Haakona V. Norského. V roce 1316 měli Valdemar a Ingeborg syna, který zřejmě zemřel mladý.\n\nV roce 1306 Erik a Valdemar zajali svého bratra Birgera, ale v roce 1308 je Erik VI. Dánský donutil ho propustit. Do roku 1315 se Erikovi a Valdemarovi podařilo na úkor jejich bratra ovládnout velkou část švédského království. Politickou kariéru obou bratrů Birger drasticky ukončil. Během oslav Vánoc v roce 1317 na hradě Nyköping Birger bratry zajal a pravděpodobně nechal vyhladovět k smrti. Manželky obou bratrů se zasazovaly o propuštění svých manželů. Roku 1318 se potvrdilo, že zemřeli. Valdemarova vdova získala určité pozemky a ve Švédsku zůstala až do své smrti, zřejmě roku 1357.\n\n"}
{"id": "766741", "url": "https://cs.wikipedia.org/wiki?curid=766741", "title": "Josef Liesganig", "text": "Josef Liesganig\n\nJosef Liesganig nebo také Joseph Liesganig (13. února 1719, Štýrský Hradec – 4. března 1799, Lvov) byl rakouský římskokatolický kněz, jezuita, astronom, teolog, kartograf a ředitel vídeňské hvězdárny. Aktivně se zabýval studiem tvaru a rozměrů Země.\n\nJosef Liesganig studoval ve Vídni a v 15 letech (r. 1734) vstoupil do jezuitského řádu. Od roku 1742 pracoval jako učitel matematiky ve Štýrském Hradci, od r. 1744 jako profesor rétoriky v Linci. Po kněžském svěcení, které přijal v roce 1748, odešel roku 1749 jako německý kazatel do Komárna a následně v roce 1751 do Košic, kde působil opět jako profesor matematiky. V roce 1752 se vrátil do Vídně, kde se stal profesorem matematiky na Vídeňské univerzitě a v roce 1756 byl jmenován ředitelem vídeňské jezuitské hvězdárny.\n\nPo zrušení jezuitského řádu v roce 1773 se přesunul na Ukrajinu, kde pracoval od roku 1775 jako profesor mechaniky a jako člen představenstva mechanických dílen v tzv. Collegium Nobilium ve Lvově. V letech 1772 – 1774 vedl mapování nově získaných území monarchie – Galicie (Galizien) a Lodomerie (Lodomerien). V roce 1784 dohlížel na katastrální mapování v Gutenbrunnu (Dolní Rakousko). Ve svém díle (Tabulae Memoriales Praecipua Arithmeticae, 1746) popsal civilní a vojenské techniky mapování.\n\nPod vlivem francouzských stupňových měření ho císařovna Marie Terezie na návrh astronoma, matematika a filozofa K. J. Boskoviče a kancléře V. A. Kounice pověřila určením délky jednoho poledníkového stupně na poledníku procházejícím Vídní. Liesganig se tak stal prvním „geodetem“ u nás, který použil tzv. metodu triangulace.\n\nMěřičské práce byly započaty r. 1759 a Liesganig pro měření vybral území mezi Brnem, Vídní, Štýrským Hradcem a Varaždínem (sev. Chorvatsko). V tomto území vytyčil řetězec 22 trojúhelníků podél vídeňského poledníku.\n\nPočátečním bodem řetězce zvolil Liesganig střed věže kaple sv. Kříže na území Soběšic, asi 5 km severně od Brna. Na novějších mapách je tento bod označen jako trigonometrický bod \"Strom\" (kóta 404m) a je to zároveň první trigonometrický bod na českém území. Avšak kaple byla císařem Josefem II. zrušena a zanikla (1786). Až Geodet Ing. Šimek (1883–1967) odkryl její základy a tehdejší státní správa geodézie tento bod označila památníkem.\n\nŘetězec trojúhelníků vedl dále přes vídeňskou hvězdárnu a končil věží kostela ve Varaždíně. Za vrcholové body volil Liesganig většinou kostely, kaple nebo objekty postavené na vyvýšených místech a nevyžadujících rovněž zvláštní signalizace. Úhly v trojúhelnících měřil tzv. kvadrantem o poloměru 0,79 m se dvěma dalekohledy - jedním pevným a druhým pohyblivým.\n\nPro určení rozměru řetězce změřil dřevěnými latěmi, dlouhými 6 vídeňských sáhů (asi 11,4 m), dvě základy: Seyring – Glinzendorf (délka 6387,87 sáhů) a základnu mezi Vídeňským Novým Městem (Wiener Neustadt) a Neunkirchenem, která měla délku 6 410,903 sáhů (12 158,175 m). Od této základny byl stejný počet trojúhelníků k Brnu jako k Varaždínu, vždy 11. Na severním konci základny u Vídeňského Nového Města je pomník jako památka na Liesganogovo měření, tzv. Liesganigstein.\nV Soběšicích, Brně, Štýrském Hradci, Varaždíně i na dalších místech určoval astronomicky zeměpisné šířky zvláštním přístrojem tzv. sektorem, který sám zdokonalil. Liesganigův přístroj měl za základ železné pravítko dlouhé 410 cm, které bylo zavěšeno v kloubu pevného stojanu. Na horním konci byl objektiv, na dolním okulár se zařízením k odečtení tangenty úhlu (odchylky) hvězdy od svislice. Okulár byl tak nízko, že se muselo měřit vleže. Zeměpisnou šířku jezuitské hvězdárny ve Vídni určil již dříve v roce 1758. Pro orientaci řetězce měřil astronomické azimuty na Slunce. Rozdíl zeměpisných šířek Soběšic a Varaždína byl 2°56'45,85”. Liesganig změřil také azimut potřebný k promítnutí řetězce na poledník procházející věží chrámu sv. Štěpána ve Vídni. Výsledkem těchto prací bylo určení délky 1° na poledníku u Vídně hodnotou 58 664,2 vídeňských sáhů (111 255,716 m). V roce 1769 provedl druhé stupňové měření v Uhrách, kde zaměřil opět dvě základny.\n\nPrvní zprávu o svých stupňových měřeních zveřejnil Liesganig v roce 1768 v londýnských Philosophical Transactions. Konečné výsledky měření publikoval pak roku 1770 v latinském spise Dimensio Graduum Meridiani Viennensis Et Hungarici peracta a Joseph Liesganig.\n\nVýsledky Liesganigova měření byly však již za jeho života i po smrti zpochybňovány a různě posuzovány. Ředitel hvězdárny v Gothě (Gotha), geodet a astronom Zach, obvinil Liesganiga, že upravoval výsledky měření tak, aby dosáhl lepšího souhlasu při výpočtech. Před blížícím se 200. výročím Liesganigovy práce pojala vídeňská geodetka Paula Embacherová záměr Liesganigovo stupňové měření pokud možno prověřit a otázku přesnosti zodpovědět. K tomu bylo třeba Liesganigovy body (vrcholy trojúhelníků) v terénu vyhledat, identifikovat, znovu zaměřit, vypočítat a nové výsledky porovnat s původními. Embacherová se svého úkolu na území Rakouska v úseku od Vídně k Varaždínu zhostila velmi svědomitě a přišla k závěru, že Liesganigovo měření bylo pečlivé a odpovídající úrovni jeho francouzských současníků.\n\nPodnícen studií Embacherové si prověření Liesganigova měření na Moravě vzal za úkol moravský geodet Alois Šimek, který k tomu měl všechny odborné i osobní předpoklady. Ing. Šimek prokázal, že délky stran z pozdější triangulace skutečně vycházejí větší, než vypočítal Liesganig. Z nových měření např. vypočítal délku strany Soběšice - Děvín 42 162,91 m, Liesganig udává hodnotu 41 972,98 m. Rozdíl je 189,93 m, což je téměř přesně 100 vídeňských sáhů. To by spíše svědčilo o hrubé chybě ve výpočtech, než o úpravách výsledků měření. Průzkumná, kontrolní a studijní práce A. Šimka, provedená v moravské části Liesganigova řetězce stupňového měření z let 1759 – 1768 je velmi záslužná a významná. V návaznosti na práci Šimkovu i Embacherové analyzoval Liesganigovo měření v r. 1968 znovu prof. J. Vykutil z Vysokého učení technického v Brně, který doplnil Šimkovy závěry novými srovnáními a početními důkazy. Publikovaná měření a rozbory Embacherové, Šimkovy a Vykutilovy, které se v závěrech shodně doplňují, dávají podstatnou, i když ne úplnou, odpověď na vědeckou otázku, po 200 let diskutovanou, do jaké míry měřil Liesganig správně.\n\n"}
{"id": "766746", "url": "https://cs.wikipedia.org/wiki?curid=766746", "title": "Balmerova série", "text": "Balmerova série\n\nBalmerova série je série spektrálních čar (Balmerovy čáry) ve spektru atomů vodíku, které vznikají při přechodu elektronů mezi druhou energetickou hladinou a vyššími hladinami. Při přechodu elektronu mezi druhou a třetí energetickou hladinou se utváří při astronomických pozorování velmi důležitá červená čára Hα (s vlnovou délkou 656,3 nm), při přechodu mezi druhou a čtvrtou hladinou vzniká čára HSS (486,1 nm), mezi druhou a pátou čára Hγ (434,2 nm), mezi druhou a šestou čára Hδ (410,1 nm), mezi druhou a sedmou čára Hε (397,0 nm) atd..\nPrvní čtyři čáry Balmerovy série leží ve viditelné oblasti spektra, další čáry série jsou v ultrafialové oblasti spektra. Všechny čáry Balmerové série se stále více zhušťují k hraně Balmerovy série, která má vlnovou délku 364,6 nm; za touto hranou ve směru kratších vlnových délek začíná Balmerovo kontinuum, které se vytváří zachycením volných elektronů na druhou energetickou hladinu atomů vodíku (volně vázané přechody). V oblasti hrany Balmerovy série nastává ve spektrech hvězd pokles intenzity kontinua (Balmer skok), vyvolaný absorpcí světla vázaně volnými přechody elektronů z druhé energetické hladiny. Balmerova série se projevuje nejvýrazněji ve spektrech hvězd typu A, které mají povrchovou teplotu okolo 10 000 K. Tato teplota je vhodná pro to, aby byly elektrony v atomech řidiče podněcovaného do druhé energetické hladiny a z ní do vyšších hladin, není však tak vysoká, aby atomy ionizovaly. Balmerova série je pojmenována po J. J. Balmerovi (1825 - 1898), který zjistil, že její spektrální čáry tvoří jednu sérii.\n\nBalmer zjistil, že existuje jediná hodnota, která má vztah k hodnotám vlnových délek vodíkového spektra ve viditelné oblasti. Tato hodnota je 364,506 82 nm. Když se jakékoliv celé číslo větší než 2 umocní na druhou a výsledek se vydělí druhou mocninou původního čísla zmenšenou o druhou mocninu dvou, pak toto číslo vynásobeno 364,506 82 dává vlnovou délku každé další čáry ve spektru vodíku. 364,506 82 nm je také nejkratší vlnová délka této série.\n\nBalmerův\nvzorec lze použít pro výpočet vlnové délky absorpčních a emisních čar vodíku podle vzorce:\nformula_1,\nkde\n\nV roce 1888 fyzik Johannes Rydberg zobecnil Balmerův vzorec pro všechny čáry vodíku:\nkde \"R\" je Rydbergova konstanta vodíku, která je rovna 4/\"B\" v Balmerově vzorci a její hodnota pro nekonečně těžké jádro je \n"}
{"id": "766753", "url": "https://cs.wikipedia.org/wiki?curid=766753", "title": "Erik Magnusson", "text": "Erik Magnusson\n\nErik Magnusson (asi 1282 – 1318) byl švédský princ, druhý syn Magnuse III. Švédského a Helvig Holštýnské. Stal se vévodou ze Södermanlandu a části Upplandu. Erik byl údajně inteligentnějí než jeho bratr, král Birger, a jeho společenské dovednosti mu získaly mnoho spojenců. Jedním z nich byl i jeho mladší bratr Valdemar.\n\nErik zřejmě naplánoval svržení faktického vládce Švédska Torgilse Knutssona, který stál v cestě jeho ambiciózním cílům. Duchovní byli rovněž v opozici proti Torgilsovi a společně tlačili na Birgera. V prosinci 1305 nechal král Torgilse zatknout a v únoru 1306 popravit. Asi o půl roku později Erik a Valdemar zajali svého bratra Birgera, ale v roce 1308 je Erik VI. Dánský donutil jej propustit.\n\nTím, že uzavřel mír s dánským králem, si ale Erik znepřátelil Haakona V. Norského, který do té doby mladší bratry podporoval. Nyní se Norsko a Dánsko spojily proti oběma vévodům a vyžadovalo to veškerý Erikův politický um, aby z této bouře vymanévroval. V roce 1312 se konala Oslu dvojitá svatba: Valdemar se oženil s Ingeborg Norskou, dcerou Erika II. Norského, zatímco Erik se oženil s jinou Ingeborg Norskou, dcerou Haakona V. Norského (ten ke svatbě svolil, ačkoliv Erik nesplnil téměř nic ze slibů, které mu kdy dal). V roce 1316 měli Erik a Ingeborg syna, budoucího Magnuse IV., a v roce 1317 dceru Eufémii, matku Albrechta Meklenburského. Do roku 1315 se Erikovi a Valdemarovi podařilo na úkor jejich bratra ovládnout velkou část švédského království. \n\nPolitickou kariéru obou bratrů Birger drasticky ukončil. Během oslav Vánoc v roce 1317 na hradě Nyköping Birger bratry zajal a pravděpodobně nechal vyhladovět k smrti. Manželky obou bratrů se zasazovaly o propuštění svých manželů, ale během roku 1318 se potvrdilo, že zemřeli. \n\nBirger neodhadl politickou situaci. Opozice jej roku 1318 donutila vzdát se trůnu. 8. července 1319 byl Erikův syn Magnus zvolen švédským králem a toho roku byl uznán i dědičným králem norským.\n\n"}
{"id": "766754", "url": "https://cs.wikipedia.org/wiki?curid=766754", "title": "The Voice Česko Slovensko", "text": "The Voice Česko Slovensko\n\nThe Voice Česko Slovensko (dříve Hlas Česko Slovenska) je česko-slovenská pěvecká soutěž vysílaná na kanálech TV Nova a TV Markíza odvozená z originálu \"The Voice of Holland\". Koncept soutěže spočívá ve vyhledávání pěveckých talentů (od druhé řady i duetů) starších 16 let na veřejných castinzích. Vítěz je později určen na základě diváckého hlasování pomocí SMS zpráv, který získá finanční odměnu a možnost nahrát vlastní album. Dosavadními vítězi jsou Ivanna Bagová a Lenka Hrůzová.\n\n\"Hlas\" se poprvé divákům představil 12. února 2012, kdy ho průměrně sledovalo 1,119 milionů diváků. V soutěži si koučové vybírají soutěžící do svých týmu pouze podle jejich hlasu, ti poté mezi sebou soupeří. Nesoutěží však jen soutěžící, ale i koučové, jelikož právě daný kouč chce být tím, co ukáže Hlas. Prvními kouči byli Dara Rolins, Michal David, Josef Vojtek a Rytmus. Show moderovali Leoš Mareš a Tina.\n\nDne 19. listopadu 2013 bylo oznámeno, že se \"Hlas\" vrátí i ve druhé řadě, která se začala vysílat 5. března 2014 a skončila 18. června 2014 vítězstvím Lenky Hrůzové. Nově se také místo nedělí vysílal ve středu.\n\nTV Nova 15. června 2018 na svých facebookových stránkách zveřejnila, že se chystá třetí řada, tentokrát ale s poangličtěným názvem The Voice Česko Slovensko. Zároveň byly vyhlášeny castingy do nové řady. Součástí poroty byli Josef Vojtek, Jana Kirschner, Kali a Vojtěch Dyk, show moderovaly Tereza Kerndlová a Mária Čírová.\n\nPrvní informace o vzniku česko-slovenské verze nizozemské pěvecké soutěže \"The Voice\" přišli na konci srpna roku 2011. TV Nova si registrovala několik možných názvů, případně pouze i pro českou verzi. Výherce soutěže získává finanční odměnu 100 000 euro (sezóna 1), 80 000 euro (sezóna 2) a exkluzivní smlouvu s Universal Music. Ve druhé sezóně také zájezd do Egypta od cestovní kanceláře Blue Style.\n\nKaždý ročník začíná \"„\"výběry naslepo,\"“\" kde si koučové sestavují svůj tým zpěváků (14 v prvním ročníků, 12 v druhém, 12-13 ve třetím), se kterým budou pracovat během soutěže. Kouč je při vystupování v křesle otočený k soutěžícímu zády, pokud se koučovi vystoupení líbí, stlačí tlačítko \"„\"chci tě\"“\" a křeslo se hned otočí čelem k soutěžícímu se svítícím nápisem chci tě. Po dozpívání je soutěžící přiřazen automaticky do týmu kouče, který si ho vybral. Pokud se otočilo více koučů, vybere si zpívající sám, do jakého týmu půjde.\n\nDalší částí soutěže jsou \"„\"souboje.\"“\" Každý kouč utvoří ve svém týmu dvojice, které se spolu utkají v souboji a zazpívají jednu společnou píseň. Kouč se poté rozhodne koho si ponechá ve svém týmu. V prvním ročníku si koučové přizvali na pomoc svého mentora, který jim pomáhal v rozhodování (Linda Finková, Vašo Patejdl, Tonya Graves a Tomi Popovič). Od druhého ročníku byl zaveden nový prvek krádež, kdy si mohl vyřazeného soutěžícího vzít do týmu jiný kouč a zachránit ho tak před vypadnutím. Ve třetí řadě došlo k soubojům až po K.O. fázi, koučové s lichým počtem soutěžících v týmu vytvořili jednu trojici, ze které rovněž mohl postoupit pouze jeden zpěvák. Krádeže v této fázi nebyly možné.\n\nSoučástí druhé a třetí řady byla \"„\"K.O.\"“\" fáze. Ve druhé řadě soutěžící z týmů byli opět rozděleni do dvojic, ale každý zpíval individuálně svojí píseň. Kouč se poté rozhodl, koho pošle dál a kdo v soutěži skončí. Ve třetí řadě byla každá epizoda věnována jednomu koučovi a soutěžící zpívali písně, které si vybrali. Kouč následně rozhodl, zda zpěvák postoupí nebo v soutěži skončí. Novinkou poté byla zóna ohrožení, do které kouč poslal ty soutěžící, o jejichž osudu ještě nebyl rozhodnut. Pouze tyto vybrané zpěváky si mohli ukradnout ostatní koučové.\n\nPoslední fází soutěže jsou živé přenosy, soutěžící zpívají každý týden jiné písně, a co týden opouští soutěž nějaký soutěžící, dokud se nedojde k vyhlášení vítěze soutěže. O jejich osudu rozhodují diváci pomocí SMS hlasů. Soutěž opouští soutěžící s nejmenším počtem hlasů z každého týmu. V prvním ročníku byl každý týden věnován pouze dvěma týmům zvlášť, takže po 14 dnech opustil soutěž vždy jeden soutěžící z každého týmu. Čtrnáct dní před finálem vystupovali každý týden soutěžící z každého týmu. O postupu do finále postoupil soutěžící s největším počtem bodů, které mohl získat podle počtu hlasů a bodů od kouče. V každém týmu byl počet hlasů od diváků převeden na procenta, a ty poté na body, k nim se přičetly body od kouče, který jich měl celkem 100 a měl je rozdělit mezi dva soutěžící ze svého týmu. V druhém ročníku již tento princip využit nebyl, čtyři týmy vystupovaly každý týden a o jejich postupu rozhodovali pouze diváci.\n\nMichal David byl prvním koučem, který podepsal s televizemi smlouvu. Pokračovali Josef Vojtek, hlavní zpěvák skupiny Kabát, a slovenská zpěvačka Dara Rolins. Posledním oznámeným koučem byl slovenský rapper Patrik Vrbovský alias Rytmus. V možnost upadali také Vojtěch Dyk, Helena Vondráčková či Miro Žbirka. Dne 28. prosince 2011 bylo oficiálně potvrzené složení koučů pro první ročník \"Hlasu Česko Slovenska\": Dara Rolins, Michal David, Josef Vojtek a Rytmus.\nPři přípravách druhé řady \"Hlasu\" byl oznámen návrat Pepy Vojtka, Michala Davida a naposled i Dary Rolins. Novými kouči byli oznámeni dcera Petra Jandy Marta Jandová a slovenský rapper Majk Spirit. Celkový počet koučů tedy došel na číslo pět. Následně na to však bylo oznámeno, že Rolins a Jandová v soutěži usednou do dvojkřesla, které již využili v jiných zemích, kde se \"The Voice\" vysílal.\n\nPro třetí řadu zůstal na svém místě pouze Josef Vojtek, ostatní koučové se do křesel posadili poprvé. Čtveřici tak kromě něho tvořili Vojtěch Dyk, Kali a Jana Kirscher.\n\nModerátory \"Hlasu\" byli v prvním ročníků osvědčená dvojice z druhé řady \"Česko Slovenské SuperStar\" Leoš Mareš a slovenská zpěvačka Tina, kteří se vrátili i v druhé řadě. Třetí řadu moderovaly Tereza Kerndlová a Mária ČÍrová.\n\nV první řadě pomáhali koučům při soubojích v rozhodování speciálně pozvaní mentoři: Vojtkovi Linda Finková, Rolins Tonya Graves, Davidovi Vašo Patejdl a Rytmusovi Tomi Popovič. Ve druhé řadě tato možnost nebyla využita.\n\nPrvní ročník soutěže \"Hlas Česko Slovenska\" měl premiéru 12. února 2012 a skončil stejného roku 6. června. Kouči byli frontman kapely Kabát Pepa Vojtek, hitmaker Michal David, slovenská zpěvačka Dara Rolins a slovenský rapper Rytmus. Moderátory byli Leoš Mareš a zpěvačka Tina. Castingy se konaly v České i Slovenské republice během prosince 2011. Premiéru \"Hlasu\" sledovalo 1,543 milionů diváků a finále 944 tisíc diváků. Prvním Hlasem Česko Slovenska se stala Ivanna Bagová z týmu Michala Davida.\n\nDruhý ročník začal 5. března 2014 a skončil 18. června 2014. Vysílal se pravidelně ve středečním prime time nikoliv nedělním jako v případě prvního ročníku. Do křesel koučů se vrátili Pepa Vojtek, Michal David a Dara Rolins. Nově se přidali Marta Jandová a slovenský rapper Majk Spirit. Jandová a Rolins spolu zasedli do dvojkřesla a tvořily jeden tým. Moderátoři zůstali stejní: Leoš Mareš a Tina. Castingy se konaly v Praze, Brně, Ostravě, Bratislavě, Košicích a Banské Bystrici. V druhém ročníku se představily nové prvky: krádež, kdy může kouč z jiného týmu zachránit vypadlého soutěžícího při soubojích a K.O., kde se soutěžící utkají v souboji, ale každý zpívá individuálně. Celkově měl druhý ročník pouze čtyři živé přenosy, jelikož se v této části show podobá \"SuperStar\" a televize chtěly tyto soutěže od sebe více odlišit. Vítězem se stala Lenka Hrůzová z týmu Pepy Vojtka.\n\nTřetí ročník byl oznámen v červnu 2018. TV Nova potvrdila změnu názvu, z Hlasu Česko Slovenska se stal The Voice Česko Slovensko. Soutěž odstartovala na obrazovkách televize Nova a Markíza v neděli 10. února 2019. Do porotcovských křesel opět usedl frontman české skupiny Kabát Josef Vojtek, dále také slovenská zpěvačka Jana Kirschner, český zpěvák Vojtěch Dyk a slovenský rapper Kali. Moderování se poprvé nezhostila smíšená dvojice, ale dvě ženy, a to česká zpěvačka Tereza Kerndlová a slovenská zpěvačka Mária Čírová. Vítězem se stala Annamária D’Almeida z Kaliho tým.\n\nSeznam ocenění, které získali soutěžící \"Hlasu Česko Slovenska\":\n"}
{"id": "766756", "url": "https://cs.wikipedia.org/wiki?curid=766756", "title": "František Koucký (kněz)", "text": "František Koucký (kněz)\n\nFrantišek Koucký, též \"Franz Koucký\" (26. března 1881 Český Dub – 16. ledna 1962 Litoměřice), byl český římskokatolický kněz, kazatel a katecheta, od roku 1951 kanovník litoměřické kapituly.\n\nNa kněze byl vysvěcen v roce 1906. Po vysvěcení byl kaplanem v Litoměřicích a v Děčíně-Podmoklech.\n\nOd roku 1919 do 1. dubna 1939 byl farářem v Práchni. Zde v této době zrekonstruoval kostel sv. Vavřince a zorganizoval lidové misie.\nJako český katecheta a duchovní pastýř vyučoval na prvorepublikových středních školách v Práchni, Kamenickém Šenově, Novém Boru a na gymnáziu v České Lípě do začátku druhé světové války.\n\nOd 1. dubna 1939 byl děkanem v Sobotce.\nZa nacistické okupace prováděl podle mnohých svědectví skrytou pomoc českému obyvatelstvu.\nV roce 1951 byl jmenován sídelním kanovníkem v katedrále sv. Štěpána v Litoměřicích. Jako kanovník promluvil za litoměřickou kapitulu na pohřbu kanovníka Antonína Výtvara 22. prosince 1953.\n\n"}
{"id": "766757", "url": "https://cs.wikipedia.org/wiki?curid=766757", "title": "B68 Toftir", "text": "B68 Toftir\n\nB68 Toftir, originálním názvem Tofta Ítróttarfelag, B68, je fotbalový klub z Faerských ostrovů. Sídlí ve městě Toftir. Založen byl roku 1962. Třikrát se stal mistrem Effodeildin (1984, 1985, 1992). Dvakrát startoval v evropských pohárech. V Lize mistrů 1993/94 vypadl v předkole s Croatií Záhřeb a v Poháru UEFA 2004/05 ztroskotal v 1. předkole na lotyšském FK Ventspils.\n\n"}
{"id": "766760", "url": "https://cs.wikipedia.org/wiki?curid=766760", "title": "Flutter síní", "text": "Flutter síní\n\nFlutter síní je srdeční arytmie, jejímž původem je abnormální šíření srdečního vzruchu srdečními předsíněmi. Dochází při něm k rychlým stahům srdečních předsíní (české pojmenování kmitání síní), obvykle je spojen také s rychlou frekvencí srdečních komor, což se projeví rychlým srdečním pulzem (tachykardií). Patří do skupiny supraventrikulárních tachykardií. Je rytmem poměrně nestabilním, obvykle přechází do fibrilace síní, je však možný i chronický průběh flutteru trvající měsíce až roky. Jako samostatná chorobná jednotka byl poprvé popsán britským lékařem Sirem Thomasem Lewisem (1881–1945) a jeho kolegy.\n\nJe obvykle spojen s jinými nemocemi srdce jako ischemickou chorobou srdeční, kardiomyopatiemi, chlopenními vadami či hypertenzí či celkovými poruchami jako je thyreotoxikóza. Může se však vyskytnout i u jinak zdravého jedince.\n\nJeho podkladem je krouživý vzruch (re-entry), který po síních krouží po charakteristických drahách. Toto kroužení vzniká na základě rozdílné rychlosti vedení a refrakterní doby v různých částech předsíní. Je obvykle vyvolán předčasným vzruchem (extrasystolou), která přichází do oblasti re-entry okruhu, spouští v něm krouživý vzruch, který odtud s vysokou frekvencí aktivuje zbytek srdeční předsíně a atrioventrikulární uzel. Frekvence síní se pohybuje mezi 240 a 440 stahy za minutu. Atrioventrikulární uzel působí jako fyziologický blok, neboť nepropustí na komory každý vzruch, ale jen jeden z několika (obvykle každý druhý až čtvrtý). Podle toho se mluví o převodu na komory v poměru 2:1, 3:1 , 4:1 a podobně, převod může být i nepravidelný.\n\n\n\nVzhledem k tomu, že frekvence srdečních komor je u flutteru obvykle vysoká, projevuje se nejčastěji bušením srdce (palpitacemi). Nemocný jej však vůbec nemusí vnímat, zejména pokud bere léky, které zpomalují převod AV uzlem a regulují tak více převod vzruchů na komory. Především u nemocných se srdcem výrazněji postiženým jiným základním onemocněním, může vyšší srdeční frekvence vést k srdečnímu selhání, které se projeví dušností, nevýkonností, bolestmi na hrudi, při déletrvajícím průběhu otoky nohou.\n\nPodobně jako u fibrilace síní je možnou komplikací (vzácně i prvním projevem arytmie) embolizace. V předsíních, které se při rychlé frekvenci řádně nestahují, může ve stagnující krvi docházet k tvorbě sraženin, které pak mohou být krevním tokem zavlečeny do dalších orgánů, kde ucpávají větší či menší tepny a vedeou až k infarktu postižené oblasti - nejčastěji v mozku vzniká cévní mozková příhoda, na končetinách akutní tepenné uzávěry.\n\nDalší velmi závažnou, byť řídkou komplikaci představuje výskyt flutteru síní u nemocných s abnormálními přídatnými drahami, což jsou vrozeně se vyskytující svalové snopce, které vodivě spojují svalovinu předsíní a komor mimo AV uzel. Protože nemají jeho schopnost filtrovat vzruchy s vysokou frekvencí, všechny je převádí na komory. Takto vysoká frekvence komor vede rychle k projevům srdečního selhání a arytmie obvykle přechází do komorové tachykardie až fibrilace komor, což vede k úmrtí postiženého.\n\nZákladem pro rozpoznání arytmie je EKG křivka. Typické na ní je nahrazení P-vln (které odpovídají normální aktivitě předsíní) rychlými flutterovými vlnkami, které se přirovnávají k zubům pily. U typického flutteru jsou nejlépe vidět ve svodech II, III a aVF. Komplexy QRS, které odpovídají stahu komor, jsou obvykle řazeny pravidelně s menší frekvencí (poměr flutterových vlnek a QRS komplexů je obvykle 2:1, 3:1 či 4:1), možný je ale i nepravidelný převod.\n\nSoučástí vyšetření zejména u osob s prvně zachycenou arytmií je ultrazvuk srdce, který umožní posoudit strukturální změny na srdci, například chlopenní vady, rozšíření předsíní či poruchu funkce srdečních komor, které bývají častěji spojeny s flutterem síní. Přesnější zhodnocení včetně průkazu krevních sraženin v předsíních umožní jícnová echokardiografie, kdy se ultrazvuková sonda zavádí do jícnu a je v těsné blízkosti srdečních předsíní.\n\nLéčba flutteru síní se řídí podobnými principy jako u fibrilace síní. Hlavním rozdílem je, že flutter je méně citlivý na podání antiarytmik, naproti tomu je mnohem citlivější na působení elektrického proudu. Efektivní k dosažení normálního sinusového rytmu je většinou elektrická kardioverze s použitím energie menší než 50 J. Jinou možností působení elektrického proudu ke zrušení flutteru je overdrive, tedy rychlá stimulace předsíní elektrodou zavedenou jícnem nebo u nemocných po kardiochirurgických výkonech elektrodou přímo na srdci.\n\nFlutter síní se jako dlouhodobý rytmus (permanentní flutter) vyskytuje mnohem méně než permanentní fibrilace síní. Důvodem je jeho nestabilita. Pokud u nemocného přetrvává jako dlouhodobý rytmus a není jej možno převést na sinusový rytmus ani na fibrilaci síní, u níž se snáze kontroluje převod na srdeční komory, podávají se rovněž léky k ovlivnění převodu v AV uzlu (betablokátory, některé kalciove blokátory či srdeční glykosidy).\n\nDůležitou součástí léčby je také prevence embolických komplikací pomocí antikoagulancií či antiagregancií. Pro jejich podávání platí obdobná pravidla jako u fibrilace síní.\n\nZ dlouhodobého hlediska jako prevence opakování typického flutteru síní je dnes v popředí katetrizační radiofrekvenční ablace Pomocí elektrického proudu, který se aplikuje prostřednictvím elektrody zavedené některou velkou žílou do srdce, je přerušen kavotrikuspidální isthmus a je tak zablokováno kroužení po re-entry okruhu. Efektivita metody je u flutteru síní velmi vysoká.\n\n"}
{"id": "766763", "url": "https://cs.wikipedia.org/wiki?curid=766763", "title": "Cwmbrân Town AFC", "text": "Cwmbrân Town AFC\n\nCwmbrân Town Association Football Club je velšský fotbalový klub z města Cwmbrân. Založen byl roku 1951. V 90. letech a na začátku 21. století patřil k velšské špičce, pak ho však postihly vážné finanční problémy, takže dnes působí v nižších soutěžích. Jednou vyhrál Welsh Premier League, v sezóně 1992/93. Třikrát se též probojoval do finále velšského poháru (1997, 2000, 2003).\n\n"}
{"id": "766764", "url": "https://cs.wikipedia.org/wiki?curid=766764", "title": "Hladoví medvědi", "text": "Hladoví medvědi\n\nHladoví medvědi (\"Bear Feeding Frenzy\") je kanadský dokumentární film televize Discovery Channel. Popisuje stravovací zvyky medvědů grizzly na Aljašce. Dokumentem provází Christopher Douglas, který se v blízkosti medvědů schovává - pouze však v plastikové kostce. Dokument měl premiéru na Discovery Canada v roce 2008.\n\n"}
{"id": "766765", "url": "https://cs.wikipedia.org/wiki?curid=766765", "title": "Meet the Feebles", "text": "Meet the Feebles\n\nMeet the Feebles je animovaná černá morbidní groteska, kterou natočil Peter Jackson v roce 1989. Film paroduje seriál o Mupetech od Jima Hensona. Ve filmu, obsahujícím desítky odkazů na filmy nejrůznějších žánrů, je rozebrána temná strana života plyšových herců loutkového představení - sex, drogy, násilí, frustrace a nejrůznější perverze.\n\n"}
{"id": "766771", "url": "https://cs.wikipedia.org/wiki?curid=766771", "title": "Georgi Rakovski", "text": "Georgi Rakovski\n\nGeorgi Stojkov Rakovski (bulharsky Георги Стойков Раковски (2. dubna 1821 Kotel (Bulharsko) – 9. října 1867 Bukurešť) byl bulharský spisovatel a revolucionář, autor známé bulharské poémy Lesní poutník.\n\nPodobně jako řada tehdejších obrozenců a buditelů i on se dostal do střetu s tehdejší mocí a tak cestoval po různých zemích Evropy i Balkánu, všude vyvíjel revoluční aktivity, jejichž cílem bylo přitáhnout pozornost k bulharské situaci. Vydával časopisy, které hlásaly ideje nejen samostatného Bulharska a jeho církve, ale také i spojenectví všech jižních Slovanů proti Turkům. Je považován za jednoho ze zakladatelů bulharské žurnalistiky.\n\n"}
{"id": "766774", "url": "https://cs.wikipedia.org/wiki?curid=766774", "title": "Tomáš Hrdlička", "text": "Tomáš Hrdlička\n\nTomáš Hrdlička je jméno více známých osob:\n\n"}
{"id": "766775", "url": "https://cs.wikipedia.org/wiki?curid=766775", "title": "Poslední mahaut", "text": "Poslední mahaut\n\nPoslední mahaut (\"The Last Mahout\") je australský přírodopisný dokument z roku 2008. Sleduje thajského mahauta, slona, kterému thajský lid chová velikou úctu. Dále sleduje, proč tito tvorové mizí. Film režíroval David Adams společně s Andrewem Sawem.\n\n"}
{"id": "766776", "url": "https://cs.wikipedia.org/wiki?curid=766776", "title": "Velká Jizera", "text": "Velká Jizera\n\nVelká Jizera (, ) byla osada na polské straně Jizerských hor. Z důvodu dlouhých zim se místu říkalo \"Malá Sibiř\".\n\nPrvní písemná zmínka o osadě, kterou založili čeští pobělohorští exulanti, pochází z roku 1630. První zde postavený dům pochází ovšem už z roku 1620 a postavil jej jistý Čech jménem Tomáš. Poté sem přicházeli další obyvatelé z Čech. Ke dni 9. března 1742 zde stálo 20 domů. Hlavním zdrojem obživy zdejších obyvatel byla práce v lese a pastevectví, později pašeráctví a pytláctví. V této době se nacházela v Prusku, pouze jeden dům stál v Čechách, nedaleko mostku přes Jizeru stávala celnice. V 19. století se osada rozrostla, na délku dosahovala pěti kilometrů a stala se oblíbeným výletním místem. Ve 30. letech 20. století zde stálo 43 domů, 3 hospody, 2 mlýny, 2 školy, lovecký zámeček, pekárna, 2 celnice, kavárna, myslivna, hájovna, hasičský dům a radnice. Pečivo v místní pekárně mělo být levnější než v Čechách a tak ho sem údajně chodili nakupovat i lidé z Jizerky. Dne 10. května 1945 procházejí rudá armáda vypálila myslivnu a 11. května Rusové zastřelili místního starostu. Od června 1945 docházelo k zániku osady, kterou při vytyčování hranice obsadila polská armáda. Jelikož Češi novou hranici neuznávali a chodili přes ni, byla osada vysídlena, mosty zbořeny a vybudovalo se zde hraniční pásmo. V roce 1960 stály už jen ruiny rozpadajících se chalup a Poláci zde měli střelnici. Místa po původních domech jsou dodnes patrná, některá pak byla označena čísly a tabulkami. Do současnosti zůstala stát jen jedna budova – bývalá nová škola. V její blízkosti byl pochován zastřelený starosta. Bývalá osada je přístupná silnicí z lázní Swieradów Zdrój (přes Vysoký hřeben) nebo z osady Orle.\n\nStará škola byla vybudována roku 1750 a jednalo se o dvoutřídku. Prvním učitelem na škole byl Gotfryd Siegert. Nacházela se zde zvonice a zvon zvonil každý den v 7, 12 a 18 hodin. Od roku 1938 se budova využívala ke křtům nebo pohřbům (to jako márnice).\n\nBudova nové školy byla postavena roku 1938. Nacházelo se v ní 8 tříd, knihovna, dílna a školní kuchyň. První patro pak sloužilo k ubytování učitele a jeho rodiny. Nacházela se zde také zvonice, ale zvon zvonil jen výjimečně (např. na Nový rok nebo při pohřbech). Jako jediný z domů osady se dochoval, jelikož si zde polská armáda zřídila velitelství. V současnosti slouží jako turistická chata (\"chatka Górzystów\").\n\n \n"}
{"id": "766777", "url": "https://cs.wikipedia.org/wiki?curid=766777", "title": "Petr Vavřín", "text": "Petr Vavřín\n\nProf. Ing. Petr Vavřín, DrSc. (* 18. 5. 1937) je vysokoškolský profesor, rektor v letech 1994–2000 a současný emeritní rektor Vysokého učení technického v Brně (VUT).\n\nV roce 1960 absolvoval Fakultu elektrotechniky Českého vysokého učení technického v Praze, obor řídící technika. O čtrnáct let později habilitoval na VUT, kde byl také jmenován v roce 1991 profesorem Technické kybernetiky.\n\nOd roku 1961 pracuje na Ústavu automatizace Fakulty elektrotechniky a komunikačních technologií VUT, v letech 1992–2005 tento ústav také vedl. V letech 1991–1994 byl prorektorem VUT pro zahraniční styky VUT, kde se mimo jiné zasadil o vybudování Českého technologického parku v kampusu Pod Palackého vrchem.\n\nObdržel zlatou medaili Masarykovy univerzity a také medaili Ministerstva školství, mládeže a tělovýchovy za organizátorskou a koncepční práci ve prospěch českého vysokého školství.\n\n"}
{"id": "766778", "url": "https://cs.wikipedia.org/wiki?curid=766778", "title": "Jan Lohelius Oehlschlägel", "text": "Jan Lohelius Oehlschlägel\n\nJan Lohelius Oehlschlägel, pokřtěn Franz Joseph (31. prosince 1724 Lahošť – 22. února 1788 Praha), byl český varhaník a hudební skladatel.\n\nNarodil se v rodině vesnického kováře. Pokřtěn byl Franz Joseph, ale užíval jméno Jan nebo Johann po svém kmotru. Lahošť byla tehdy malá vesnička u Duchcova, takže skladatel se považoval za rodáka duchcovského a často se podepisoval jako \"„Boemus Duxoviensis“\" (\"Čech duchcovský\"). V dětství se učil hře na klavír a varhany u duchcovského regenschoriho Jana Jiřího Weidiga. Talentu si povšiml hrabě Emanuel Filibert von Waldstein, jemuž tehdy patřil duchcovský zámek a v roce 1737 poskytl chlapci možnost studovat na gymnáziu v jezuitském klášteře v Bohosudově. Hned následující rok se stal varhaníkem v klášterním chrámu.\n\nV roce 1741 odešel do Prahy studovat filozofii a teologii. Během studia byl varhaníkem v kostele svaté Máří Magdaleny na Malé Straně a v kostele maltézského řádu Panny Marie pod řetězem. V roce 1747 byl hrabětem Františkem Josefem Jiřím z Valdštejna uvolněn z poddanství a vstoupil do řádu premonstrátů. Přijal řádové jméno Jan Lohelius, podle někdejšího pražského arcibiskupa, kterého si velmi vážil.\n\nPo vstupu do řádu se stal nejprve sukcentorem (učitelským pomocníkem) a regenschorim v Milevsku. V roce 1750 byl vyslán na další studia v semináři \"Collegium Norbertinum\" na Starém Městě. Tady dostal příležitosti k systematickému studiu komposice. Jeho učiteli byli skladatelé Josef Antonín Sehling a Jan František Habermann. Dne 15. března 1755 byl vysvěcen na kněze. Od roku 1756 až do své smrti zastával ve Strahovském klášteře funkci ředitele kůru. Měl na starosti veškerou provozovanou chrámovou hudbu, vyučoval hudbě a komponoval. Aby mohl provozovat hudbu podle svých představ, zakoupil pro klášter z vlastních prostředků na 40 hudebních nástrojů. 15 let opravoval zanedbané strahovské varhany. Dokonce sám prováděl i řemeslné práce truhlářské, cínařské, a mechanické a samozřejmě i ladění všech píšťal. Svou práci podrobně popsal ve dvou svazcích (\"Beschreibung der in der Pfarrkirche des königl. Prämonstratenser Stifts Strahof in Prag befindlichen großen Orgel sammt vorausgeschickter, kurzgefaßten Geschichte der Pneumatischen Kirchenorgeln / von Johann Lohelius des obgennanten Stiftes Priester und Chorregens,\" 1786), které později sloužily jako učebnice pro varhanáře dalších generací. Výsledek jeho snažení ocenil i Wolfgang Amadeus Mozart a strahovské varhany se tak zařadily mezi největší a nejlépe znějící nástroje českého království.\n\nZemřel 22. února 1788 a je pohřben na hřbitově v Košířích. Busta Jana Lohelia Oehlschlägela od sochaře Pavla Kartáka je umístěna na budově biskupského gymnázia v Bohosudově a v prostorách Obecního úřadu v Lahošti.\n\nZkomponoval sto dvacet chrámových skladeb. Jeho tvorba je na pomezí baroka a klasicismu, i když styl Wolfganga Amadea Mozarta mu připadal příliš novátorský. Jeho skladby byly ve své době oblíbené a rozšířené na mnoha českých kůrech. Byl současníkem F. X. Brixi a jeho \"Missa pastoralis in D\" je Brixiho hudbě velice blízká. Pozoruhodná je vánoční hra \"Operetta natalitia pastoritia\", která má formu italské barokní opery s českou melodikou. Z větších skladeb stojí za pozornost čtyři latinská oratoria z let 1757–1762.\n\nO obnovení zájmu o skladatelovo dílo se zasloužil zejména chrámový sbor při kostele svatého Jakuba Většího v Praze Cantores Pragenses, Bendův komorní orchestr z Ústí nad Labem a Brixiho komorní soubor v Teplicích. V posledních letech byly mj. veřejně provedeny skladby:\n\n\n"}
{"id": "766779", "url": "https://cs.wikipedia.org/wiki?curid=766779", "title": "Lovcovy zápisky", "text": "Lovcovy zápisky\n\nLovcovy zápisky () je soubor 25 povídek ruského spisovatele I. S. Turgeněva. Popisují život a přírodu na ruském venkově očima lovce. Autor byl vášnivý lovec, na venkovské sídlo své matky ve vesnici Spasskoje (asi 35 km SV od města Orel) byl roku 1852 policejně vypovězen a i po své emigraci v roce 1854 tam pravidelně dojížděl.\n\nPovídky původně vycházely v časopise \"Sovremennik\" v letech 1847-1852, knižně poprvé vyšly roku 1856 (tři povídky však autor doplnil až v letech 1870-1874) a svému autorovi přinesly velký úspěch. Jejich líčení ruského venkova a venkovanů významně přispěly ke zrušení nevolnictví. Patří mezi nejznámější díla klasické ruské literatury a stále vycházejí v mnoha jazycích.\n\nDo češtiny byly poprvé přeloženy Františkem Machem a vydány nakladatelstvím Ignáce Leopolda Kobera roku 1874.\n\nPodruhé je přeložil Jaroslav Hrubý a vyšly v Ottově \"Ruské knihovně\" roku 1891.\n\nV roce 1912 vyšel v nakladatelství Topič výbor pěti povídek z Lovcových zápisků v překladu Josefa Folprechta.\n\nV roce 1921 vydal J. Otto první kompletní překlad od Pavla Papáčka.\n\nV roce 1928 vyšel další výbor z Lovcových zápisků v překladu Hugo Sáňky v nakladatelství Dědictví Havlíčkovo v Brně\n\nV následujícím roce dílo přeložil a vydal Stanislav Minařík v Praze.\n\nV roce 1941 vyšel další výbor v překladu Petra Denka.\n\nV roce 1950 byl vydán překlad Josefa Pelíška (nakladatelství Práce)\n\nV roce 1962 následoval překlad Anny Novákové (nakladatelství Svět sovětů)\n\nV roce 1978 byla kniha zpracována v Československém rozhlasu jako dvanáctidílná dramatizovaná četba na pokračování. Byl použit překlad Josefa Pelíška, pořad připravila a režii měla Olga Valentová. Hráli: Miroslav Moravec, Jaroslav Moučka, Josef Větrovec, Jiří Pick, Růžena Merunková, Jiří Novotný, Vladimír Hlavatý, Jaromír Spal, Milan Neděla, Apolena Veldová, Miriam Kantorková, Jan Kotva, Vladimír Leraus, Viktor Preiss, Daniela Kolářová a další.\n\n\n"}
{"id": "766780", "url": "https://cs.wikipedia.org/wiki?curid=766780", "title": "Bart dostane slona", "text": "Bart dostane slona\n\nBart dostane slona je 17. díl páté série amerického animovaného seriálu \"Simpsonovi\".\n\nBart vyhraje v soutěži v rádiu, kde si může vybrat mezi dvěma cenami. Jsou to dospělý slon africký a nebo 10 000 dolarů. Pořadatelé Bill a Marty nemají připraveného slona, ale Bart ho chce. Bill a Marty se snaží dát Bartovi jinou cenu, ale Bart chce slona. Nadřízený řekne Billovi a Martymu, že jestli neseženou slona, tak je vyhodí z rádia. Bill a Marty slona seženou. Bart ho nemá kam uskladnit a tak ho má na zahradě jako domácího mazlíčka. Líza je proti tomu, aby byl jako domácí mazlíček, a tak se ho snaží Simpsonovi prodat. Jako první nabídku dostanou možnost ho nechat v safari, které je podobné přírodnímu prostředí, ve kterém slon žije. Jenže když se Homer dozví, že by nic nedostal, nabídku nepřijme. Slon po nějaké době uteče. Když ho najdou, je v přírodní rezervaci, kde ho nechají.\n"}
{"id": "766784", "url": "https://cs.wikipedia.org/wiki?curid=766784", "title": "Jan Šimánek", "text": "Jan Šimánek\n\nJan Šimánek (27. července 1904 – ???) byl český a československý politik Komunistické strany Československa a poúnorový poslanec Národního shromáždění ČSR.\nK roku 1954 se profesně uvádí jako kovář Československých automobilových opraven.\n\nVe volbách roku 1954 byl zvolen za KSČ do Národního shromáždění ve volebním obvodu Praha-město. V parlamentu setrval až do konce funkčního období, tedy do voleb roku 1960.\n\n"}
{"id": "766785", "url": "https://cs.wikipedia.org/wiki?curid=766785", "title": "Čierna voda", "text": "Čierna voda\n\nČierna voda je jméno několika vodních toků, obce a místní části na Slovensku:\n\n\n"}
{"id": "766786", "url": "https://cs.wikipedia.org/wiki?curid=766786", "title": "Obyčajní ľudia", "text": "Obyčajní ľudia\n\nOznačení Obyčajní ľudia může být:\n\n"}
{"id": "766787", "url": "https://cs.wikipedia.org/wiki?curid=766787", "title": "Zdzisław Jachimecki", "text": "Zdzisław Jachimecki\n\nZdzisław Jan Jachimecki (7. července 1882 Lvov – 27. října 1953 Krakov) byl polský hudební historik, hudební skladatel, profesor na Jagellonské univerzitě a člen Polské akademie umění.\n\nByl synem Wojciecha Jachimeckého, majitele krejčovské dílny a Bronisławy Kraśniewiczové. Navštěvoval gymnázium ve Lvově a od dětství hrál na klavír a housle. Studoval teorii hudby na Lvovské národní hudební akademii (1899-1901) a poté hudební vědu na univerzitě ve Vídni (1902-1906). Na Jagellonské univerzitě obhájil v roce 1906 doktorát prácí \"Žalmy Mikołaje Gomółky\" a v roce 1910 habilitoval prácí \"Italské vlivy v polské hudbě od roku 1540 do 1640\" pod vedením Guida Adlera. V letech 1907-1913 přednášel o historii hudby na kurzech Baranieckého a na Hudební akademii v Krakově. Od roku 1910 učil dějiny a teorii hudby na Jagellonské univerzitě. V roce 1921 se stal profesorem, a v akademickém roce 1932/1933 byl děkanem filozofické fakulty. Přednášel na univerzitách v Itálii, Německu a Rakousku. Byl ředitelem krakovského Hudebního spolku a spolupracoval s místním divadlem. Pro Polský rozhlas připravil v letech 1926-1934 různé hudební pořady, soutěže a asi 400 koncertů.\n\nByl zatčen Nacisty při Sonderaktion Krakau a vězněn od listopadu 1939 do března 1940. Po válce se vrátil do funkce vedoucího katedry. Spolupracoval s mnoha časopisy, jako byly \"Echo Muzyczne\", \"Czas\", \"Przegląd Polski\", \"Nowa Reforma\", \"The Slavonic and East European Review\" (Londýn), \"The Musical Quarterly\" (New York), \"La Revue Musicale\" (Paříž) a \"Kritika\" (Praha). V roce 1930 se stal korespondenčním a v roce 1947 řádným členem Polské akademie umění. Byl jedním ze zakladatelů muzikologického oddělení Svazu polských skladatelů (1948), členem pařížské Société française de musicologie a Vídeňské chopinovské společnosti.\n\n\"Polské Radio\" jej vyznamenalo za pořad o životě Fryderyka Chopina. Získal Zlatý kříž za zásluhy, Řád znovuzrozeného Polska (1936), Řád italské koruny (1926) a československý Řád Bílého lva (1933).\n\nJako skladatel komponoval sólové i sborové písně, například \"Powój\", \"Królewna\"). Napsal komedii \"Wysokie C\" (1916) a do polštiny přeložil libreto opery \"Figarova svatba\".\n\nNa poli vědy se zabýval dějinami novodobé hudby, dějinami polské renesanční hudby a životopisectvím. Byl autorem mnoha syntetických zpracování dějin hudby a hudební kultury v Polsku od středověku po 20. století. \n\nZabýval se operní tvorbou 19. a 20. století, stejně jako mapováním života a tvorby Fryderyka Chopina, vydal sbírku jeho korespondence s rozsáhlou úvodní částí a výklady (1949). Jako jeden z prvních se zabýval dílem a životem Bartłomieje Pękiela a Władysława Żeleńského. Napsal první monografii o tvorbě Karola Szymanowského. Zkoumal také písně Stanisława Moniuszka.\n\n\n"}
{"id": "766788", "url": "https://cs.wikipedia.org/wiki?curid=766788", "title": "Čitalište", "text": "Čitalište\n\nČitalište (bulharsky читалище, česky doslova čítárna) je bulharská kulturní instituce, s tradicí sahající až do obrozeneckých dob..\n\nJejich úkolem bylo v období poloviny 19. století šířit osvětovou činnost v bulharských zemích, které byly převážně negramotné. Čitalištěm se mohlo stát téměř jakékoliv místo, kde se nacházely nějaké knihy (ať už to byly pro tento účel zbudované domy, či pouhé místnosti v existujících budovách v různých malých sídlech). Ve větších městech plnily funkci kulturních center; plnily úlohu jak knihoven, tak divadel, nebo hudebních a jazykových škol.\n\nTehdejší bulharská společnost byla totiž do velké míry negramotná a nemohla si tak řadu nově vydávaných knih přečíst, což velmi rychle tehdejší obrozenci pochopili jako klíčový problém pro rozšíření vlastních idejí. První čitališta se objevila v roce 1856 ve městech Svištov, Lov a Šumen. Do vyhlášení autonomního Bulharska v roce 1878 jich bylo zřízeno více než sto. \n\nČitališta jsou specifická právě pro území dnešního Bulharska, ačkoliv podobná centra vznikala i v jiných regionech Balkánu, včetně například i Chorvatska, které bylo v celém regionu považováno za jednu z nejrozvinutějších zemí. V Bulharsku dnes tento název nesou současné instituce, které by bylo možné označit jako kulturní domy.\n"}
{"id": "766789", "url": "https://cs.wikipedia.org/wiki?curid=766789", "title": "Božena Šimečková", "text": "Božena Šimečková\n\nBožena Šimečková (11. srpna 1900 – ???) byla česká a československá politička Komunistické strany Československa a poúnorová poslankyně Národního shromáždění ČSR.\nZa druhé světové války byla aktivní v komunistickém odboji v Úvalech u Prahy. 13. února 1941 byla zatčena a uvězněna. Profesně se k roku 1954 uvádí jako „obětavá pracovnice“ JZD v Úvalech u Prahy. V jiném zdroji z roku 1954 je zmiňována jako vedoucí živočišné výroby v JZD Úvaly.\n\nVe volbách roku 1954 byla zvolena za KSČ do Národního shromáždění ve volebním obvodu Praha-venkov. V Národním shromáždění zasedala až do konce jeho funkčního období, tedy do voleb v roce 1960.\n\n"}
{"id": "766790", "url": "https://cs.wikipedia.org/wiki?curid=766790", "title": "Sněmovna lidu Federálního shromáždění", "text": "Sněmovna lidu Federálního shromáždění\n\nSněmovna lidu Federálního shromáždění (SL FS) byla jednou ze dvou rovnoprávných komor parlamentu Československé socialistické republiky (ČSSR), po sametové revoluci následně České a Slovenské Federativní Republiky (ČSFR), Federálního shromáždění. Vznikla dne 1. ledna 1969 účinností ústavního zákona o československé federaci z Národního shromáždění ČSSR. Zanikla k 31. prosinci 1992 se zánikem československé federace.\n\nSněmovna měla 200 křesel, do kterých se volilo v celé ČSSR, respektive ČSFR přímou volbou na pětileté funkční období. Protože volbou v celé federální republice bylo zvoleno více Čechů, bylo přijato v zákoně o federalizaci opatření proti majorizaci slovenských poslanců (druhá komora Sněmovna národů byla volena paritně z poloviny z České a z poloviny ze Slovenské republiky). Sněmovna byla usnášeníschopná při účasti alespoň nadpoloviční většiny poslanců.\n\nNa páté schůzi v roce 1969 sněmovna jednomyslně odhlasovala, aby poslanci Jan Šubrt, Jiří Pelikán (kteří emigrovali), Gertruda Sekaninová-Čakrtová, František Kriegel, František Vodsloň, Božena Fuková (kteří hlasovali proti přijetí smlouvy o dočasném pobytu sovětských vojsk) a Václav Prchlík byli zbaveni poslaneckého mandátu, protože \"\"jejich postoje a činnost jsou v příkrém rozporu se zájmy lidu, v příkrém rozporu s politikou Národní fronty, rozešli se s politikou stran, které je do funkce poslance navrhly a doporučily\"\". Na jejich místo byli stejným způsobem – jednomyslným rozhodnutím Sněmovny – kooptováni Jaroslav Kožešník, Vladimír Vedra, Jan Fojtík a Vladimír Mařík.\n\n"}
{"id": "766791", "url": "https://cs.wikipedia.org/wiki?curid=766791", "title": "Sněmovna lidu", "text": "Sněmovna lidu\n\nSněmovna lidu může být\n\n"}
{"id": "766795", "url": "https://cs.wikipedia.org/wiki?curid=766795", "title": "Reese Court", "text": "Reese Court\n\nReese Court je multifunkční aréna s kapacitou 6 000 diváků v Cheney v americkém státě Washington. Aréna je působištěm basketbalového týmu Eastern Washington Eagles a v roce 2004 se zde odehrálo basketbalové finále Big Sky Conference. Stadion byl postaven jako náhražka za shořelý Eastern Washington Fieldhouse.\n\nAréna se nachází v centru sportů a rekreace a jejím názvem je Special Events Pavilion. Oficiálně je ale uznáváno též jméno Reese Court, které získala po legendárním trenérovi Williamu B. Reesovi. Trenér Reese trénoval na univerzitě po dobu 31 let jako fotbalový, basketbalový a atletický kouč a za tu dobu nahromadil 473 vítězství a pouze 298 porážek. Tým, který byl tehdy zvaný Savages, vedl mezi lety 1930 a 1964. Tři roky týmu chyběl, jelikož byl povolán do 2. sv. války, kde sloužil jako důstojník fyzické kondice a fotbalový kouč u Druhého vojenského letectva. Kousek od arény se nachází konferenční místnost, která rovněž nese jeho jméno a obsahuje mnoho vzpomínek na Reesovu éru.\n\nReese Court je domovem basketbalových a volejbalových týmů univerzity od roku 1975. Mezi další události, které se zde pořádají, patří maturitní ceremoniály, koncerty, státní volejbalová mistrovství, středoškolské regionální basketbalové turnaje, futsalové turnaje, vědecké olympiády, charitativní večeře, hodiny gymnastiky a basketbalu a letní basketbalová soustředění.\n\nMaturitní ceremoniály se v Reese Courtu pořádají každoročně od roku 2004. Předtím se odehrávaly ve Spokane Areně v nedalekém Spokanu.\n"}
{"id": "766797", "url": "https://cs.wikipedia.org/wiki?curid=766797", "title": "Jaroslav Šimon", "text": "Jaroslav Šimon\n\nJaroslav Šimon (2. června 1895 – 14. prosince 1968) byl český a československý vysokoškolský učitel, agronom, politik a poúnorový bezpartijní poslanec Národního shromáždění ČSR.\nPůsobil na Zemském výzkumném ústavu pro výrobu rostlinnou v Brně, zpočátku jako řadový pracovník, později jako vedoucí Sekce pro pěstování rostlin. Vyučoval na Vysoké škole zemědělské v Brně.\n\nVe volbách roku 1954 byl zvolen do Národního shromáždění ve volebním obvodu Mikulov-Břeclav jako bezpartijní kandidát. V parlamentu setrval až do konce funkčního období, tedy do voleb roku 1960.\n\n"}
{"id": "766799", "url": "https://cs.wikipedia.org/wiki?curid=766799", "title": "Arrondissement Altkirch", "text": "Arrondissement Altkirch\n\nArrondissement Altkirch (fr. \"Arrondissement d'Altkirch\") je správní územní jednotka ležící v departementu Haut-Rhin a regionu Grand Est ve Francii. Člení se dále na 2 kantony a 112 obcí.\n\nod roku 2015:\npřed rokem 2015:\n"}
{"id": "766801", "url": "https://cs.wikipedia.org/wiki?curid=766801", "title": "Čierny potok", "text": "Čierny potok\n\nČierny potok je časté označení pro vodní toky na Slovensku:\n\n\n"}
{"id": "766803", "url": "https://cs.wikipedia.org/wiki?curid=766803", "title": "Ján Šimonek", "text": "Ján Šimonek\n\nJán Šimonek (14. června 1916 – ???) byl slovenský a československý politik Komunistické strany Slovenska a poúnorový poslanec Národního shromáždění ČSR.\n\nVe volbách roku 1954 byl zvolen za KSS do Národního shromáždění ve volebním obvodu Nové Zámky-Želiezovce-Štúrovo. V parlamentu setrval až do konce funkčního období, tedy do voleb roku 1960. K roku 1954 se profesně uvádí jako vedoucí brigadýr střediska STS v obci Dubník.\n\n"}
{"id": "766804", "url": "https://cs.wikipedia.org/wiki?curid=766804", "title": "Mistrovství Evropy juniorů v ledním hokeji 1998", "text": "Mistrovství Evropy juniorů v ledním hokeji 1998\n\nMistrovství Evropy juniorů v ledním hokeji 1998 byl 31. a poslední ročník této soutěže. Turnaj hostila od 11. do 18. dubna švédská města Mora a Malung. Hráli na něm hokejisté narození v roce 1980 a mladší. Další rok byla soutěž nahrazena mistrovstvím světa do 18 let.\n\nVzájemné výsledky ze základních skupin se započetly postupujícím i do finálové. Umístění v této skupině bylo konečným výsledkem mužstev na turnaji\n\nNorsko - Ukrajina 2:1 na zápasy (1:2, 4:3, 5:2)\n\nVšichni účastníci získali právo startovat na mistrovství světa do 18 let 1999, nikdo nesestoupil.\n\n\n\nŠampionát B skupiny se odehrál ve Füssena a Memmingenu v Německu, postup na mistrovství světa do 18 let 1999 si vybojovala domácí reprezentace.\n\nŠampionát C skupiny se odehrál v Záhřebu v Chorvatsku, vyhráli jej Rakušané.\n\nŠampionát D skupiny se odehrál v Lucemburku v Lucembursku, vyhráli jej Kazaši.\n"}
{"id": "766810", "url": "https://cs.wikipedia.org/wiki?curid=766810", "title": "An-kchang", "text": "An-kchang\n\nAn-kchang ( , pchin-jinem \"Ānkāng\") je městská prefektura v Čínské lidové republice, která patří do provincie Šen-si. Celá prefektura má rozlohu 23 529 čtverečních kilometrů a v roce 1999 v ní žily bezmála tři miliony obyvatel.\n\nAn-kchang leží na jižním kraji provincie Šen-si jižně od pohoří Čchin-ling a severně od pohoří Ta-pa-šan. Teče tudy část svého horního toku řeka Chan-ťiang. V rámci provincie hraničí prefektura na západě s Chan-čungem, na severu se Si-anem a na východě se Šang-luo.\n"}
{"id": "766812", "url": "https://cs.wikipedia.org/wiki?curid=766812", "title": "League of Ireland Premier Division", "text": "League of Ireland Premier Division\n\nLeague of Ireland Premier Division, oficiálně jako Airtricity League je fotbalová liga, nejvyšší profesionální soutěž v Irsku. Velkou transformací prošla roku 1985, kdy byla původně dvacetičlenná League of Ireland rozdělena do dvou divizí. Od roku 2003 se hraje systémem \"jaro-podzim\" od března do října. Sezóna čítá 33 zápasů a hlavním hracím dnem je pátek, kdy se hraje většina zápasů. Vítěz soutěže se kvalifikuje do druhého předkola Ligy mistrů. Poslední tým sestupuje přímo do First Division a předposlední tým hraje baráž o setrvání v soutěži proti vítězi playoff First Division.\nPosledním mistrem je Dundalk, který s roce 2015 obhájil titul z předcházející sezóny.\n\nPremier Division hraje 12 týmů. 11 jich je z Irska a jeden tým - Derry City FC je ze Severního Irska.\n\nNejúspěšnějším týmem historie jsou dublinští Shamrock Rovers, kteří nejvyšší soutež vyhrál sedmnáckrát. Naposledy v roce 2011.\n\n"}
{"id": "766819", "url": "https://cs.wikipedia.org/wiki?curid=766819", "title": "Chacerot", "text": "Chacerot\n\nChacerot (hebrejsky: \"חֲצֵרוֹת\") je jedním z míst, kde se Izraelci zastavili během exodu (4 Moj. 11:35; 12:16; 33:17, 18; 5 Moj. 1:1). Údajně se nacházel v místě Ain Hudra.\n"}
{"id": "766821", "url": "https://cs.wikipedia.org/wiki?curid=766821", "title": "Reforma vysokých škol v Česku", "text": "Reforma vysokých škol v Česku\n\nReforma vysokých škol v Česku označuje od roku 2006 probíhající snahu Ministerstva školství, mládeže a tělovýchovy České republiky o vytvoření nové právní normy pro terciární vzdělávání v České republice. Připravované normy se původně setkávaly s tvrdou kritikou ze strany vysokých škol a též trpěly zrychlujícím se tempem personálních obměn na ministerstvu. Prakticky po deseti letech následně MŠMT spolu se zastoupením vysokých škol, v podobě České konference rektorů a Rady vysokých škol, dospěli ke shodě a v roce 2016 byla přijata velká novela (zákon č. 137/2016 Sb.) \"vysokoškolského zákona\".\n\nPrvní významné pokusy o aktuální reformu vysokých škol navázaly na zprávu \"OECD Country Note – Thematic Review of Tertiary Education\", která byla vydána v roce 2005, publikací tezí \"Bílé knihy terciárního vzdělávání\" (zkráceně BKTV) na podzim 2006. \"Bílá kniha\" pak byla připravována v průběhu roku 2008. Autoři BKTV pod vedením Petra Matějů následně získali evropský \"Individuální projekt národní: Reforma terciárního vzdělávání\", rozpočtený na 93 milionů Kč a slibující, že do konce roku 2011 bude vládě České republiky odeslán věcný záměr zákona o terciárním vzdělávání. Vůči BKTV, která již tehdy zakládala ideové vzory dnešních návrhů, vznikl v akademické obci nemalý odpor. V lednu 2009 vzala česká vláda BKTV na vědomí a uložila ministru Liškovi vypracovat věcný záměr zákona o terciárním vzdělávání a finanční pomoci studentům. V březnu 2009 však vláda premiéra Topolánka padla a veškeré práce na věcných záměrech byly zastaveny.\n\nLišku nahradila nová ministryně Miroslava Kopicová a do čela projektu reformy byl instalován Jakub Fischer. Ministryně Kopicová zároveň ustavila „Radu pro reformu vysokoškolského vzdělávání“ (R2V2), sdružující zástupce vysokých škol, státu a průmyslu. Do jejího čela jmenovala emeritního profesora univerzity v Cambridge Rudolfa Haňku. Tato rada v létě roku 2010 vytvořila zprávu obsahující vizi, jak by měly vysoké školy fungovat.\n\nS nástupem nové vlády premiéra Nečase se stal ministrem školství Josef Dobeš. Během podzimu roku 2010 do čela projektu přišel bývalý senátor a náměstek ministra školství z let 1997–1998 Jan Hálek, náměstkem ministra pro vysoké školy se po krátkém působení Kryštofa Hajna stal ředitel Střediska vzdělávací politiky PedF UK Jan Koucký a ředitelem odboru vysokých škol bývalý kancléř Masarykovy univerzity Jiří Nantl. Zpráva Rady pro reformu vysokoškolského vzdělávání byla odložena a připravovaný zákon o terciárním vzdělávání byl rozdělen do dvou norem – zákona o vysokých školách a zákona o finanční pomoci studentům.\n\nVláda premiéra Nečase měla ve svém programovaném prohlášení uvedeno:\n\nV únoru roku 2011 ministr Dobeš předložil odborné veřejnosti návrh věcného záměru zákona o vysokých školách a slíbil maximální otevřenost při jeho projednávání. Byla ustanovena oponentní skupina z řad zástupců České konference rektorů a Rady vysokých škol, která se se zástupci MŠMT opakovaně sešla a návrh projednávala. V tomto období opět stoupla nespokojenost odborné veřejnosti.\n\nK přípravě věcného záměru zákona o finanční pomoci studentům byla v téže době ustavena mezirezortní pracovní komise pod vedením kvestora Vysoké školy ekonomické Libora Svobody, své zastoupení v této skupině měla i Česká konference rektorů a Rada vysokých škol. Komise ale projednávala jen dílčí materiály (např. materiál definující studenta či studentskou domácnost), reprezentace je oficiálně k projednání nikdy nedostaly. Ministr Dobeš v červnu 2011 odvolal náměstka Kouckého a nahradil jej emeritním rektorem UK Ivanem Wilhelmem, od čehož si sliboval zlepšení komunikace reformního týmu s vysokými školami. Wilhelm usoudil, že oponovaný návrh neskýtal možnost konsensu a nahradil ho tedy mnohem obecnějším a stručnějším materiálem. V červnu také zorganizoval jednodenní konferenci, na které mělo být o návrhu diskutováno.\n\nBěhem léta 2011 se také změnil tým vypracovávající věcný záměr zákona o finanční pomoci studentům: odešel z něj Petr Matějů, Daniel Münich a někteří další členové původního týmu. Návrh tohoto věcného záměru stále nebyl hotový ani projednaný s reprezentacemi VŠ. V září 2011 vyvrcholila práce oponentní skupiny na návrhu věcného záměru zákona o vysokých školách, přičemž návrh se přes všechna úskalí posunul do polohy, kdy je až na otázky zavedení školného a funkčních míst docentů a profesorů pro vysoké školy víceméně přijatelný. Pod vlivem ministra Dobeše a \"ad hoc\" ustavené koaliční skupiny poslanců (tzv. „malá K9“) se však do něj dostala nová, s reprezentacemi vysokých škol neprojednaná ustanovení, která byla pro vysoké školy nepřijatelná.\n\nNa konci listopadu 2011 se objevil návrh věcného záměru zákona o finanční pomoci studentům a oba návrhy byly bez dalšího (v případě zákona o finanční pomoci studenům tedy bez jakéhokoli) projednání postoupeny do vnějšího připomínkového řízení, do něhož byly jako mimořádná připomínková místa zařazeny i Česká konference rektorů a Rada vysokých škol. Obě části reprezentace vznesly rozsáhlé a podstatné připomínky. S Radou vysokých škol ministerstvo její připomínky projednalo, s Českou konferencí rektorů nikoliv – připomínky Konference jako celku sice projednány byly, avšak připomínky jednotlivých škol, které si Konference jako celek osvojila a připojila jako přílohy, nikoliv.\n\nReprezentace vysokých škol se také bouřila proti způsobu, jakým byl navržen věcný záměr zákona o finanční pomoci studentům, zejména proti tomu, že až do vložení do vnějšího připomínkového řízení nebyl záměr k dispozici a v rozporu s platným zákonem o vysokých školách s nimi nebyl projednán.\n\nNa 19. ledna 2012 svolal rektor Univerzity Karlovy Václav Hampl informační setkání akademické obce Univerzity. Ministr Dobeš tuto schůzku ještě před jejím skončením označil za „podněcování k sociálním nepokojům“. Václav Klaus Dobeše podpořil a označil akademické protesty za „falešnou hru na akademickou svobodu.“\n\nKritika se soustředila na následující body:\nStudentské organizace doprovodily toto setkání happeningem, při kterém studenti vyhodili z balkonu Právnické fakulty 90 melounů jako symbol 90 milionů korun, které stála příprava reformy terciárního vzdělávání. Po setkání se konal, studenty opět organizovaný, pochod k úřadu vlády, kterého se zúčastnilo několik set studentů. 1. února se konal cca tisícový pochod studentů Brnem.\n\nNa konci února studentské organizace několika vysokých škol zorganizovaly \"Týden neklidu\", v rámci kterého se konalo několik větších protestních akcí:\n\n\nK námitkám Univerzity Karlovy se postupem času připojily akademické senáty dalších škol:\n\n\n7. února pověřilo vedení Věcí veřejných Dobeše, aby začal s premiérem a akademickou obcí jednat o zápisném a školném pouze při překročení standardní délky studia. Legislativní rada vlády posléze vrátila návrh věcného záměru zákona o vysokých školách k dopracování, druhý návrh věcného záměru zákona o finanční pomoci studentům s připomínkami postoupila na jednání vlády. Na začátku Týdne nepokojů ministr oznámil, že bude místo zavedení školného prosazovat na tomto vládním zasedání zpřísnění podmínek pro prodloužené studium a také studium více škol současně. Tímto krokem vyvolat kritiku některých zástupců koaličních stran, kteří v něm viděli selhání v naplňování koaličního prohlášení.\n\nPo rezignaci ministra Dobeše pokračovali v úsilí o reformu vysokých škol další ministři školství (zejména Petr Fiala, Marcel Chládek a Kateřina Valachová). Ministerstvo ustoupilo od záměru zpracovat nový zákon a plně se soustředilo na přípravu obsáhlé novely stávajícího vysokoškolského zákona č. 111/1998 Sb. Mnohaleté debaty o reformě vysokých škol byly uzavřeny v lednu 2016, kdy novelu ve třetím čtení schválila Poslanecká sněmovna. Řada aktérů však považuje vyjednané kompromisní znění za příliš umírněné a nedostatečně reagující na zásadní změny ve vysokém školství v předchozích dvou dekádách.\n\n"}
{"id": "766822", "url": "https://cs.wikipedia.org/wiki?curid=766822", "title": "Divadlo Royal Court", "text": "Divadlo Royal Court\n\nDivadlo Royal Court je nekomerční divadlo ve West Endu v Londýně, leží na Sloane Square ve čtvrti Royal Borough of Kensington and Chelsea. Je známé svým přínosem modernímu divadlu. Od roku 1956 ho provozuje divadelní společnost \"English Stage Company\".\n\nPrvní divadlo s bylo otevřeno v roce 1870 pod názvem The New Chelsea Theatre na Lower George Street, kousek od Sloane Square, místo přebudované kaple Ranelagh Chapel. Jeho ředitelkou se v roce 1871 stala Marie Littonová, která najala Waltera Emdena, aby zrekonstruoval interiér, a přejmenovala divadlo na Court Theatre, tedy Dvorní Divadlo.\nByly zde uvedeny některé rané hry W. S. Gilberta. V roce 1878 stáli ve vedení divadla herec John Hare a W. H. Kendal.\nV roce 1882 zvětšil Alexander Peebles kapacitu divadla na 728 diváků (včetně parteru, lóží, prvního pořadí, balkónu, amfiteátru a galerie). V roce 1881 se do divadelní společnosti přidal Arthur Cecil, který se spolu s Johnem Claytonem postavil do čela divadla. Uvedli například sérii frašek Arthura Winga Pinera, mezi nimi i \"The Rector\", \"The Magistrate\" (1885), \"The Schoolmistress\" (1886) nebo \"Dandy Dick\" (1887). Divadlo ukončilo činnost 22. července 1887 a bylo zbouráno.\n\nDivadlo bylo otevřelo 24. září 1888 pod názvem New Court Theatre, tedy Nové dvorní divadlo. Současnou divadelní budovu, která tak na východní straně Sloane Square nahradila budovu starou, navrhli Walter Emden a Bertie Crew a byla postavena z červených a tvarových cihel s kamennou fasádou ve volně italském stylu. Měla tehdy v parteru, v prvním pořadí, na balkoně a galerii dohromady místa pro 841 diváků. Cecil s Calytonem předali vedení divadla paní John Woodové a Arthurovi Chudleighiemu v roce 1887, i když Cecil působil v jejich divadelní společnosti až do roku 1895. Divadlo otevřelo představení \"Sydneyho Grundy\" s názvem \"Mamma\" v hlavní roli s John Woodovou, Johnem Harem, Arthurem Cecilem a Ericem Lewisem.\n\nNa začátku 20. století řídil divadlo Harley Granville-Barker a v této době zde byla uvedena celá řada her G. B. Shawea. V roce 1932 zde končí divadelní produkce, ale divadlo v letech 1935 - 1940 funguje jako kino, dokud ho nepoškodí výbuch bomby při jednom z náletů na Londýn během druhé světové války. Divadelní činnost je obnovena v roce 1952 po rekonstrukci interiéru, kterou vedl Robert Cromie, kdy se kapacita snížila na méně než 500 diváků. V Roce 1956 se uměleckým ředitelem divadla stává George Devine, který otevírá English Stage Company jako dotované divadlo, které se zaměřuje na uváděni nových britských i zahraničních her, s občasným uvedením některých klasických her. Devine chtěl vytvořit divadlo s důrazem na původní dramatickou tvorbu autorských osobností, chtěl objevit nové autory a dát prostor vzniknout zásadním současným textům. Často se proto dostával do sporů s britskou cenzurou. V roce 1956 zde měla premiéru hra Johna Osborna \"Ohlédni se v hněvu\", která je dnes považována za první hru britského moderního dramatu.\n\nDevine uvedl v premiéře kromě Osborna řadu významných dramatiků, mezi nimi Arnolda Weskera, Johna Ardena, Ann Jellicoeovou nebo N. F. Simpsona. Další umělečtí ředitelé se drželi Devinem započaté tradice současné britské dramatiky a uvedli poprvé například Christophera Hamptona, Athola Fugarda, Howarda Brentona, Caryl Churchillovou, Hanifa Kureishiho, Sarah Danielsovou, Timberlakea Wertenbakera, Martina Crimpa, Sarah Kane, Marka Ravenhilla, martina McDonagha, Simona Stephense, Leo Butlera, nebo Edwarda Bonda. Už během prvních sezón zde byly uvedeny nové zahraniční hry Bertolta Brechta, Eugena Ionesca, Samuela Becketta, Jean-Paula Sarteranebo Marguerite Durasové. V roce 1969 byla k dosavadnímu sálu s kapacitou 400 míst s kukátkovým jevištěm označené jako \"Theatre Downstairs\" přistavěno studiové \"Theatre Upstairs\" toho času pro 63 diváků. V roce 1973 tu mělo premiéru legendární představení \"The Rocky Horror Show\".\n\nPřestože sál i fasáda byly v dobrém stavu, zbytek budovy neskýtal ideální zázemí pro inscenátory ani pro diváky, navíc parter a propadlo bylo během 20. století několikrát vyplaveno. Začátkem 90. let 20. století se stav budovy zhoršil natolik, že divadlu hrozilo v roce 1995 zavření. Divadlo Royal Court obdrželo grant ve výši 16,2 milionů liber šterliku od National Lottery a Arts Council na rekonstrukci. V roce 1996, pod uměleckým vedením Stephena Daldryho, tak začala kompletní přestavba podle návrhů architekta Hawortha Tomkinse, kdy byla zachována pouze fasáda a malý sál. Divadlo znovuotevřelo v roce 2000, s kapacitou 380 diváků v hlavním sále Jerwood Theatre Downstairs a 85 diváků ve studiu přejmenovaném na Jerwood Theatre Upstairs. Od roku 1994 zde měla premiéru celá řada autorů nové generace britských dramatiků, například: Joe Penhall, Sarah Kane, Mark Ravenhill, Roy Williams\n\nDivadlo bylo v roce 1972 zahrnuto na seznam památkově chráněných budov ve Velké Británii.\n\nOd roku 2007 je uměleckým ředitelem Divadla Royal Court Dominic Cooke; spolu s ním stojí v čele divadla Sacha Wares a Jeremy Herrin. V minulosti divadlo vedli například Ian Rickson, Stephen Daldry, Max Stafford-Clark, Stuart Burge, Robert Kidd, Nicholas Wright, Oscar Lewenstein, Lindsay Anderson, Anthony Page, William Gaskill nebo George Devine. Mladí autoři (18-25 let) se mohou zapojit do Young Writers' Programme, kterým divadlo podporuje původní tvorbu začínajících dramatiků.\n\nV posledních desetiletích Divadlo Royal Court posílilo podporu mezinárodní divadelní spolupráce. Už od roku 1993 dotovalo British Council Mezinárodní rezidenční program (International Residency programme), který původně v divadle vznikl v roce 1989 jako mezinárodní letní program. V roce 1996 pak v divadle vzniká pro mezinárodní spolupráci samostatné oddělení. Nyní tak existuje tvůrčí dialog mezi inovativními divadly a divadelníky v mnoha zemích včetně Brazílie, Kuby, Francie, Německa, Indie, Mexika, Nigérie, Palestiny, Rumunska, Ruska, Španělska, Sýrie nebo Ugandy. Většina projektů je financována British Council, poslední dobou také nadací Genesis Foundation, která také podporuje uvádění mezinárodních her. Mezinárodní oddělení Divadla Royal Court obdrželo za svou práci již řadu ocenění, včetně International Theatre Institute award v roce 1999.\n\nSoubor English Stage Company se také účastní mezinárodních festivalů, v roce 2008 uvedl \"The Ugly One\" Maria von Mayenburga na polském festivalu \"Contact International Theatre Festival\".\n\n\n"}
{"id": "766825", "url": "https://cs.wikipedia.org/wiki?curid=766825", "title": "Otakar Šimůnek", "text": "Otakar Šimůnek\n\nOtakar Šimůnek (23. října 1908 Náchod – 19. června 1972 Praha) byl český a československý politik Komunistické strany Československa, poúnorový poslanec Národního shromáždění ČSR, Národního shromáždění ČSSR a Sněmovny lidu Federálního shromáždění a ministr vlád Československa.\nNarodil se v dělnické rodině. Vystudoval chemii a inženýrství na technické vysoké škole. Pak se angažoval v dělnickém konzumním družstvu Včela. Od roku 1934 byl členem KSČ. Za druhé světové války byl aktivní v komunistickém odboji a v květnu 1945 byl účastníkem pražského povstání.\n\nV letech 1945-1949 zastával post pracovníka Velkonákupní společnosti družstev v Praze. Od roku 1949 do roku 1951 byl náměstkem ministra výživy a v roce 1951 se stal členem vlády jako ministr chemického průmyslu ve vládě Antonína Zápotockého a Viliama Širokého. V letech 1954-1960 působil v kabinetu jako ministr - předseda Státního plánovacího úřadu, přičemž v této funkci plynule přešel i do následující druhé vlády Viliama Širokého a do třetí vlády Viliama Širokého, v níž toto portfolio obsazoval až do roku 1962. V letech 1959-1960 navíc zastával post místopředsedy druhé vlády Viliama Širokého a tutéž funkci zaujímal po celé funkční období třetí vlády Viliama Širokého (1960-1963) i vlády Jozefa Lenárta (1963-1968).\n\nZastával i četné stranické posty. X. sjezd KSČ ho zvolil za člena Ústředního výboru Komunistické strany Československa. XI. sjezd KSČ, XII. sjezd KSČ a XIII. sjezd KSČ ho ve funkci potvrdil. V období červen 1954 - červen 1958 byl kandidátem politbyra ÚV KSČ, členem politbyra od června 1958 do prosince 1962 a členem předsednictva ÚV KSČ od prosince 1962 do dubna 1968. V roce 1955 mu byl udělen Řád republiky, v roce 1958 Řád Klementa Gottwalda.\n\nDlouhodobě zasedal v zákonodárných sborech. Ve volbách roku 1954 byl zvolen za KSČ do Národního shromáždění ve volebním obvodu Pardubice. Mandát obhájil ve volbách v roce 1960 (nyní již jako poslanec Národního shromáždění ČSSR za Východočeský kraj, podílel se na projednání ústavy ČSSR v roce 1960) a ve volbách v roce 1964. V Národním shromáždění zasedal až do konce jeho funkčního období v roce 1968.\n\nOd konce 50. let 20. století patřil mezi výrazné postavy KSČ spojené s érou Antonína Novotného. Ještě v prosinci 1967 při emotivních debatách předsednictva ÚV KSČ o sesazení Novotného z postu prvního tajemníka strany byl v táboře pronovotnovských sil. Poté, co Novotný ve funkci skončil, ale během pražského jara Šimůnkův politický vliv klesl. K roku 1968 se uvádí jako důchodce, bytem v Pardubicích.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Pardubice). Mandát obhájil ve volbách v roce 1971 a v parlamentu zasedal do své smrti roku 1972. Pak ho nahradil Bohuslav Chňoupek. Od prosince 1970 působil na postu předsedy Ústřední rady družstev a od roku 1971 jako člen předsednictva Ústředního výboru Národní fronty.\n\n"}
{"id": "766829", "url": "https://cs.wikipedia.org/wiki?curid=766829", "title": "Československá trojfederace", "text": "Československá trojfederace\n\nČeskoslovenská trojfederace byl nerealizovaný projekt československého trialismu a koncepce Československé spolkové republiky jako federace tří zemí (Čechy, Morava s československým Slezskem, Slovensko). Vznikla na Moravě a částečně v československém Slezsku v období federalizace Československa koncem 60. let. Byla propagována Společností pro Moravu a Slezsko, založenou v květnu 1968. Po sametové revoluci byla znovu navržena již parlamentním politickým Hnutím za samosprávnou demokracii - Společností pro Moravu a Slezsko (HSD-SMS). Myšlenka československého spolkového státu až do rozpadu Československa v roce 1992 nebyla zrealizována kvůli nesouhlasu ze strany slovenské i české politické reprezentace, zejména představitelů Občanského fóra.\n\n2. dubna 1968 vydali pracovníci Moravského muzea v Brně prohlášení, v němž požadovali obnovu Moravy jakožto autonomního celku v souvislosti s připravovanou federalizací Československa. 16. dubna 1968 podobné prohlášení vydali jihomoravští a severomoravští novináři na sjezdu v Olomouci. 17. dubna 1968 se dokonce ve prospěch obnovení Moravskoslezské země vyjádřil Jihomoravský krajský národní výbor a obdobné názory se objevily i ve vedení druhého moravského kraje, třebaže ten byl zprvu k myšlence Moravskoslezské země spíš chladný. Na Moravě proběhla veřejná diskuse, zda bude lepší moravskoslezská země v rámci budoucí České republiky nebo samostatná republika vedle Čech a Slovenska. Hlavním zastáncem myšlenky trojfederace se stala v květnu 1968 založená Společnost pro Moravu a Slezsko, sdružující zprvu především vědce a umělce (např. rektor Masarykovy univerzity Theodor Martinec, prof. Miroslav Nechleba, prorektor Vysokého učení technického v Brně, nebo prof. Vladimír Kubeš, bývalý děkan Právnické fakulty MU). V čele Společnosti stanul Boleslav Bárta. V srpnu 1968 měla 200 000 registrovaných členů v 600 místních výborech po celé Moravě. Obnovení Moravskoslezské země jako státoprávního celku podpořila i řada významných podniků na jižní i severní Moravě (Vinařské závody Mikulov, Jihomoravské cukrovary Uherské Hradiště, celozávodní výbor KSČ Vítkovických železáren v Ostravě). Po sovětské invazi tyto diskuse utichly a významní politici již tuto myšlenku nezmiňovali.\n\nTento návrh, na kterém se významně podílel bývalý děkan PrF MU a profesor občanského práva a právní filozofie Vladimír Kubeš, nesouhlasil s tehdy prosazenou koncepcí československé dvojfederace pouze na národním principu, který tehdy v dualistické formě (dva celky Čechů a Slováků) byl z pohledu zastánců trojfederace nedostatečný pro odstranění centralismu a pro rozvoj svébytného a relativně soběstačného celku Moravy a Slezska. Návrh proto prosazoval Československou federativní socialistickou republiku (ČSFSR) národnostně tvořenou dvěma národy (Češi a Slováci) a národnostními skupinami a státoprávně tvořenou třemi republikami: \"českou\", \"moravskoslezskou\" a \"slovenskou\". Zdůrazňoval tak i další principy federalizace:\n\nSprávní soustava tří republik (s republikovými vládami a parlamenty, federální vládou a parlamentem) by byla tvořena okresními, městskými a místními národními výbory. Okresy byly v návrhu prosazovány menší než tehdejší okresy z roku 1960, tedy cca 50 000 obyvatel se sídelním městem s 15 000 obyvateli (výjimečně v horských oblastech i 30 000 obyvatel se sídelním městem s 7 500 obyvateli). \n\nDo kompetence federálních orgánů byla navrhována oblast měnová, celní, koncepce hospodářského rozvoje federace, zásady soustavy daní a odvodů, cenové a mzdové politiky, zahraničního obchodu, sociálně-ekonomických informací, sociální a důchodové politiky, federálního rozpočtu, řízení hospodářských organizací přesahujících rámec země a správy státních rezerv.\n\nSnaha o trojfederalizaci Československa byla hlavním bodem programu Hnutí za samosprávnou demokracii - Společnost pro Moravu a Slezsko (HSD-SMS). To vzniklo z obnovené Společnosti pro Moravu a Slezsko při příležitosti manifestace a sněmu pod názvem \"Moravskoslezská neděle\" 1. dubna 1990 v Kroměříži. K zaregistrování politického hnutí tehdy bylo třeba deset tisíc podpisů. V průběhu několika dní jich však právoplatných bylo na 47 tisíc a další přicházely. Ve volbách v roce 1990 stalo třetí nejúspěšnější stranou. Ve volbách do ČNR dosáhlo 10 %, přestože kandidovalo jen na Moravě, kde získalo v průměru 25 % hlasů.. Již v létě 1990 navrhli poslanci Federálního shromáždění za HSD-SMS během projednávané novely československé ústavy roku 1960 a ústavního zákona o československé federaci z roku 1968, aby byl název Česká republika změněn na \"Českomoravskou republiku\" a parlament z České národní rady na „\"Českomoravskou národní radu\" (z níž by se na základě dělby zákonodárné moci a dělby práce vydělovaly \"Sněm Země české\" a \"Sněm Země moravskoslezské\")“. . Toto zemské uspořádání České republiky mělo být předstupněm k realizaci československé trojfederace. Návrh však nebyl přijat. Předsedkyni ČNR Dagmar Burešové byly předloženy petice občanů požadujících rehabilitaci Země moravskoslezské, které podepsalo více jak 630 000 osob, což je v polistopadové historii zatím nepřekonaný počet podpisů pod jednou peticí. K jejich přání nebylo přihlédnuto.. \n\nČeskoslovenská spolková republika (ČSSR) (po vzoru Německa a Rakouska) měla být podle návrhu HSD-SMS z let 1990-1992 federací tří samosprávných republik zdola, kdy by republiky svěřily určité kompetence do rukou spolku (federace). Východiskem koncepce byly tři podmínky:\n\nPředstava fungování Československé spolkové republiky byla na pěti úrovních (obec, okres, oblast, země /republika/ a spolek /federace/). Okres a oblast by byly jen územními jednotkami bez řídícího stupně jen s okresním zastupitelským sborem, okresním správním úřadem a oblastním sdružením okresních zastupitelských rad. Řídící stupeň by byl jen na třech úrovních (obecní, zemská, spolková). \n\nNa zemské (republikové) úrovni by fungovaly jednokomorové parlamenty republik (\"Český sněm\", \"Moravskoslezský sněm\" a \"Slovenská národní rada\"), zemská (republiková) vláda s ministerstvy a \"Úřad zemské (republikové) správy\".\n\nNa spolkovou úroveň by občané, obce a republiky delegovali pouze oblast zahraniční politiky, obrany, měny, státního občanství, bezpečnosti, dopravy a telekomunikace. Na této úrovni by byl parlament tříkomorový (česká, moravskoslezská a slovenská komora), \"spolkový prezident\" volený přímo občany a \"spolková vláda\". \n\nPředstava byla údajně velmi úsporná z hlediska počtu úřadů a úředníků, zejména na úrovni spolku (federace). Republiková vláda s úřadem měla mít pouze 1/2 zaměstnanců tehdejšího Krajského národního výboru Jihomoravského kraje.\n\nZástupci všech slovenských politických stran, kromě Verejnosti proti násiliu a Komunistické strany Slovenska podepsali 9. března 1991 v Bratislavě společné prohlášení, že Moravany považují \"\"za moderní státotvorný národ, schopný samostatně si hospodařit na svém vlastním území a samostatně si rozhodovat o svém vlastním osudu\"\". Někteří slovenští politici měli však obavy z možného přehlasování ze strany dvou členů federace – Čech a Moravy se Slezskem. Rozdělením Československa a vytvořením samostatných republik (České a Slovenské) tyto snahy utichly.\n\n\n"}
{"id": "766832", "url": "https://cs.wikipedia.org/wiki?curid=766832", "title": "Mass Effect 3", "text": "Mass Effect 3\n\nMass Effect 3 je akční role-playing hra vyvíjená společností BioWare a distribuována firmou Electronic Arts pro platformy Microsoft Windows, Xbox 360 a Playstation 3. Hra vyšla 9. března 2012.\n\nHra přímo navazuje na Mass Effect a na Mass Effect 2, třetí díl této akční trilogie má uzavřít hlavní příběhovou linku celé série a zakončit tak putování komandéra Sheparda (případně komandérky Shepardové). Do hry je možné importovat savy z předešlých dílů, hráčova rozhodnutí tak ovlivní průběh hry.\n\nGameplay se příliš neliší od předchozích dílů. Novinkou je nastavení způsobu hry: Akční mód (rozhovory se přehrávají jako videa, hráč nemůže provádět volby, zkušenostní body jsou většinou přerozdělovány automaticky), RPG mód (tradiční hra, volby provádí hráč sám, samostatné přerozdělování zkušenostních bodů), Příběhový mód (volby provádí hráč sám, zkušenostní body jsou většinou přerozdělovány automaticky, akční pasáže jsou velmi jednoduché). Vedle toho jde pochopitelně nastavit i obtížnost.\n\nDo hry je možné importovat savy z předešlých dílů, hráčova rozhodnutí tak ovlivní i závěrečný díl. Je možné hrát i s novu postavou (lze si tradičně vybrat pohlaví, specializaci a upravit si vzhled postavy), v tomto případě si hráč může i zvolit, zda přežil první Mass Effect Kaidan, nebo Ashley.\n\nShepard také může, na rozdíl od předchozích dílů, přeskakovat, nebo přelézat různé překážky, také může šplhat po žebřících.\n\nNa rozdíl od předchozích dílů Mass Effect 3 obsahuje i multiplayer, kde je možné bojovat po boku až čtyř přátel. Vybrat si můžete z 10 ras (Lidé, Turiané, Salariané, Asari, Krogané, Kvariané, Drellové, Gethové, Batariané a Vorchové) a různých bojových tříd (voják, adept, inženýr a jejich kombinace).\n\n\n\nHra začíná těsně po DLC \"Arrival (Příchod)\", kde je komandér Shepard (nebo komandérka Shepardová) souzen za zničení batarianské kolonie. Starobylá mimozemská rasa Smrťáků (Reaperů) provádí mohutnou invazi do celé galaxie a nechává za sebou jen zkázu a neštěstí. Útočníkům se podaří dobýt i planetu Zemi a život v galaxii je na pokraji vyhlazení. Jedinou šancí na záchranu zůstávají hráči, kteří se v roli komandéra Sheparda postaví do čela protiútoku k znovuzískání Modré planety. V případě selhání je osud celé civilizace zpečetěn.\n\nHra začíná na Zemi, komandér Shepard (nebo komandérka Shepardová) byl souzen za zničení batarianské kolonie (což přímo navazuje na DLC \"Příchod\"). Aliance začíná ztrácet kontakt se svými základnami a koloniemi. Shepard se setká s Davidem Andersonem a Asheley Williamsovou/Kaidanem Alenkem (záleží na savech), poté varuje, před Reaperskou (Smrťáckou) hrozbou.\n\nAliance svolává výbor pro obranu a snaží se poradit, jak se vypořádat s touto hrozbou. Setkání je ale přerušeno Reaperským (Smrťáckým) útokem na Zemi. Shepard je pověřen admirálem Andersonem, aby shromáždil armádu, jež by dokázala vzdorovat Reaperům (Smrťákům). Anderson se rozhodne zůstat na Zemi a koordinovat akci s lidskými silami odporu.\n\nShepard se opět stává komandérem lodě SSV Normandy SR-2, kterou pilotuje opět Jeff „Joker“ Moreau. V Shepardově týmu je prozatím James Vega a Ashley/Kaidan.\n\nAdmirál Hackett kontaktuje Sheparda a pověří ho průzkumem výzkumného zařízení na Marsu, kde vědci studovali Protheanské artefakty a objevili způsob, jak porazit Smrťáky.\n\nCerberus (organizace s níž byl nucen Shepard spolupracovat v ME 2) se Smrťáky plánuje „skoncovat“ po svém, působí tak zcela proti Shepardovi, jde o nepřátelskou organizaci.\n\nNa Marsu se Shepard setká s asarijkou Liarou T'Soni (byla v Shepardově týmu v ME 1, cameo v ME 2), jež se přidá k Shepardovi. Objevila plány na Protheanskou zbraň, která má moc zničit Smrťáky. Plány zbraně se pokusí ukrást robotka Eva, kterou poslal Cerberus, při misi je těžce zraněn/a Ashley/Kaidan. Plány protheanské zbraně Shepard předá Hackettovi, který tak začne organizovat stavbu obrovské zbraně Nístěje (\"The Crucible\").\n\nPo misi na Marsu Shepard míří do Citadely, Ashley/Kaidan je hospitalizován/a v Citadelské nemocnici. Dále Shepard vyjednává u Rady, která se však zdráhá poskytnout plnou podporu, ale obnoví Shepardovi status Spektry.\nShepard pak musí po celé galaxii získat spojence do probíhající války a zdroje pro výstavbu Nístěje.\nNa Palavenu se setká s Garrem (spolubojovník z obou předchozích dílů) po následném splnění mise se Garrus přidá k Shepardovi a Turiani přislíbí svou podporu ve válce.\n\nAhley/Kaidan se mezitím uzdravil/a a stal/a se Spektrou jediného lidského člena v Radě – Donnela Udiny. UI SSV Normandy SR-2 EDI ovládne robotku Evu, a tak Shepard bude moct vzít do akce i EDI.\n\nDále je nutné získat do armády Krogany na Tuchance. Krogani jsou nepřátelé turianů a salarianů. Na Tuchance se Shepard setká s Wrexem (spolubojovník v ME 1, cameo v ME 2), nebo jeho bratrem Wreavem (záleží na savech, Wrex mohl v ME 1 zemřít). Wrex/Wreav, jako vůdce kroganů, podmiňuje kroganskou pomoc vyléčením genofágu. Salariané mají v držení kroganskou ženu, později pojmenovanou jako Evu, Mordin Solus (Shepardův spolubojovník v ME 2; pokud zemřel, tak jeho náhradníkem je Padok Wiks) je ochoten genofág vyléčit. Vyléčení genofágu se ale nezamlouvá salarianům, radní Dalatrass tedy navrhne Shepardovi sabotovat léčbu. Shepard tedy může vyléčit genofág a získat podporu kroganů a malou podporu salarianů, nebo nevyléčit genofág – což by krogani neměli odhalit – a získat tak krogany i salariany. Mordin však může v obou případech zemřít. Zemřít může i kroganka Eva. Pokud byla léčba genofágu sabotována, tak Wrex sabotáž později odhalí, Wreav sabotáž neodhalí.\n\nCerberus zaútočí na Citadelu, ukáže se, že Udina je zrádce spolupracující s Ceberem. Udinu chrání Ashley/Kaidan, při Shepardově konfrontaci může být Ashley/Kaidan zastřelen Shepardem, záleží na volbách v rozhovoru, je také možné Ashley/Kaidana přemluvit. Udina je ale zabit tak jako tak. Shepard se také poprvé setká s Cerberským zabijákem Kai Lengem. Pokud Ashley/Kaidan žije, tak se přidá do Shepardova týmu.\n\nDalší posila armády jsou kvariané, Shepard se setká s Tali (členka Shepardova týmu v ME 1 a v ME 2; pokud zemřela, tak její náhradnicí je Raan). Kvariané chtějí zničit gethy (VI – virtuální inteligence – kterou vytvořili sami kvariané, ale gethové se později staly nepřáteli galaxie). Po zničení gethské lodě se Shepard setká s gethem Legionem (společník z ME 2; případně, že Legion zemřel, tak se Shepard setká s \"hologramem\" Legiona, nebo pokud se Legion nestal Shepardovým společníkem, tak půjde jen o nepojmenovaného getha – záleží na savech). Shepard se bude muset opět rozhodnout, zda přibere do armády kvariany – gethové budou vyhubeni, nebo gethy – kvariané budou vyhubeni (Tali zemře také). Za jistých okolností je možné mezi gethy a kvariany sjednat i mír a získat do války podporu obou ras getů i kvarianů.\nNakonec je nutné najít na Thessii (domovská planeta asarijek) artefakt ke stavbě katalyzátoru (\"Catalyst\"), „spouštěč“ Nístěje, po nalezení artefaktu je vyvolán hologram Protheana, jenž přislíbil pomoc s katalyzátorem, objeví se ale i Záhadný [Illusive Man] (vůdce Cerbera, známý už z ME 2) a přizná se, že nechce Reapery zničit, ale ovládnout. Kai Leng artefakt uzme a Reapeři posléze zničí celou Thessii, ale mnoho asarijek přežije, jsou totiž i na jiných planetách.\n\nSamanta Traynová zjistila, že se Cerberus ukrývá v na Horizonu. Na Horizonu se Shepard setká s Mirandou (spolubojovnice z ME 2; pokud zmřela, setká se jen s Mirandinou sestrou Orianou), která zde zachránila svou sestru Orianu a zabila svého otce (ale může to dopadnout i jinak - smrtí Mirandy nebo Oriany - záleží to na Shepardových volbách), který se na nelidských pokusech Cerberu značně podílel.\n\nNásleduje Shepardův útok na základnu Cerberu, na stanici Krónos. Zahadný Shepardovi prozradí, že Katalyzátor je vlastně Citadela a Reapeři už Citadelu přemístili k Zemi. Na Sheparda zaútočí Kai Leng, ale je poražen.\nFinální bitva se odehrává v Londýně, město je pod útokem Reaperů. Po bojích Shepard v Normadii odletí k Nístěji, paprsek Sheparda přesune, i s Andersonem, do Citadely. Těžce zraněný Shepard procitne, setká se Záhadným, ukáže se, že je indoktrinován (ovládán) Reapery, Záhadný i Anderson zemřou. Shepard je vynesen ke Katalyzátoru.\n\nShepard je osloven UI, označuje sebe sama jako Katalyzátor, jež Reapery ovládá. Zasvěcuje Sheparda do „cyklů“, údajně tak Reapeři (syntetici) ničí vyspělé společnosti organiků, aby ochránily organiky před sebezničením, organici se mají sami zničit tím, že vyvinou syntetiky. Tvůrci syntetiků (organici) jsou tak prý vždycky odsouzeni k tomu, aby byli zničeni tím, co sami stvořili (syntetiky).\n\nNicméně Katalyzátor Shepardovi sdělí, že je prvním organikem, kterému se podařilo dostat se až do katalyzátoru, a tak mu nabídne tři možnosti, jak Reaperskou hrozbu zažehnat. Je možné Reapery zničit, ale s nimi bude zničeno všechno syntetické, tedy i síť hmotných vysílačů - umožňují cestování po galaxii - (jedině při zvolení této možnosti a EMS nad 4000 Shepard přežije), podle Katalyzátora mír ale dlouho nevydřží. Nebo je možné Reapery ovládnout, což reapery odvolá, a měli by organikům i pomáhat, soustava hmotných vysílačů bude opět zničena a Shepard zemře, respektive se z Sheparda stane Smrťák (Reaper). Nebo skokem do paprsku může Shepard navodit „přetvoření“, neboli symbiózu syntetiků a organiků, přičemž se všichni organici stanou zčásti syntetiky a syntetici porozumí organikům, výsledkem by mělo být mírové soužití organiků a syntetiků, síť hmotných vysílačů bude opět zničena a Shepard zemře. Shepardovo přežití závisí na počtu spojenců a válečných zdrojů získaných v průběhu hry, když má EMS 4000+ a zvolí zničit Reapery, tak přežije, multiplayer není nutné hrát, aby Shepard přežil.\nV krátké závěrečné animaci se objeví výbuch, jehož barva se liší dle toho, jakou ze tří možností Shepard zvolil, animace se ale mírně liší i v jiných bodech v závislosti na Shepardově volbě. Loď SSV Normandy nepříliš hladce přistane na zalesněné planetě a vystoupí z ní pár NPC (Joker a většinou postava, se kterou měl Shepard romanci, nebo nějaká jiná. EDI vystoupí pokud s ní měl romanci Joker a Sheppard zvolil syntézu). Země a galaxie je částečně \"zachráněna\".\nV krátkém potitulkovém epilogu se nachází muž a dítě, koukají na nebe. Muž řekne dítěti, že tam jsou miliardy hvězd a planet, a že mnoho z nich je obydleno různými cizími rasami a kulturami. Dítě pak žádá muže, aby mu řekl, další příběh o Shepardovi (Shepardové).\n\nDLC Extended Cut (\"Rozšířený sestřih\") nepřináší žádné alternativy kontroverzních konců, ale pouze upravené a podrobněji vysvětlené původní zakončení. Novinkou ale je čtvrtý konec, \"Refusal Ending\" (zamítnutí konce), místo definitivního rozhodnutí Shepard může konfrontovat, tedy vystřelit na Katalyzátora (Catalyst), čímž cyklus nebude přerušen a Shepard zemře. V animaci se objeví záznam Liary, v němž Liara prozradí, že Reapeři nebyli poraženi, Nístěj nefungovala a Shepardova armáda neuspěla. Podle Liary jsou jedinou mizivou nadějí, pokud už není pozdě, informace z kapsle, ve které je nahrán i Liařin záznam. Informace z kapsle by mohly pomoci poslednímu odboji proti reaperům. Shepardovi společníci jsou pravděpodobně mrtví.\n\nExtended Cut mírně mění i epilog, který je nově pro každý konec trochu odlišný.\n\nHra je, jako i předešlé díly, kompletně nadabována. Mezi dabéry se objevuje například: John Shepard (Mark Meer), Jane Sheppard (Jennifer Hale), Miranda Lawson (Yvonne Strahovski), Garrus Vakarian (Brandon Keener), Jeff \"Joker\" Moreau (Seth Green), Liara T´Soni (Ali Hillis), Diana Allers (Jessica Chobot), Aria T'Loaková (Carrie-Ann Moss), Záhadný [Illusive Man] (Martin Sheen), Admirál Steven Hackett (Lance Henriksen).\n\n\n\n\n\n\n\n\n\nTrilogie komandéra Sheparda (nebo komandérky Shepardové) je sice zakončena, ale Ray Muzyka, jeden ze zakladatelů studia BioWare, se nechal slyšet, že v současné době už usilovně pracují na dalších hrách z univerza Mass Effectu.\n\nKonec Mass Effect 3 vyvolal mezi fanoušky obrovskou vlnu nevole kvůli absenci výrazně rozdílných konců hry. Na internetu bylo vytvořeno mnoho skupin a petic směrovaných na EA/BioWare, aby byly současné konce celé přepracovány a zahrnuly slibovaných 16 rozdílných konců. Obzvláště aktivní je v této oblasti skupina RetakeME3 \n\nNěkteří fanoušci spekulují i tom, že Bioware, už před vydáním Mass Effectu 3, plánovalo pozdější vydání DLC s alternativními konci, BioWare tyto spekulace popírá. Problematiku zakončení třetího Mass Effectu popisuje třeba článek Konec Mass Effectu 3 = další omyl Bioware na Hrej.cz.\n\nBioWare 5. dubna 2012 oznámilo, že zdarma vydá DLC \"Extended Cut\", které naváže na rozporuplně přijatý závěr, přidá dodatečné scény a epilog. DLC nenabídne žádný alternativní konec, čímž BioWare vyvrátilo různé spekulace, ale mělo by lépe objasnit kontroverzní zakončení Mass Effectu 3. DLC by měl vyjít v létě. BioWare také odmítlo, že by někdy v budoucnu vyšlo DLC s nějakými alternativními konci, a stojí si za závěrem, který je v původní hře .\n\n"}
{"id": "766845", "url": "https://cs.wikipedia.org/wiki?curid=766845", "title": "Seznam čestných doktorátů udělených VUT v Brně", "text": "Seznam čestných doktorátů udělených VUT v Brně\n\nSeznam čestných doktorátů udělených za dobu existence Vysokého učení technického v Brně:\n\n"}
{"id": "766848", "url": "https://cs.wikipedia.org/wiki?curid=766848", "title": "František Demel", "text": "František Demel\n\nFrantišek Demel (31. října 1823 Kololeč – 26. prosince 1900 Litoměřice) byl český římskokatolický kněz, papežský prelát, infulovaný kanovník-senior litoměřické kapituly a dlouholetý generální vikář litoměřické diecéze.\n\nNa kněze byl František Demel vysvěcen 11. litoměřickým biskupem Augustinem Bartolomějem Hillem v roce 1848. Po vysvěcení se stal kaplanem v Třebenicích. V roce 1852 si ho biskup Hille vybral za svého sekretáře a ceremonáře. Vedle tohoto biskupa působil až do jeho smrti v roce 1865, kdy se stal kanovníkem v litoměřické katedrální kapitule a také generálním vikářem litoměřické diecéze. V této funkci dobře působil tři desítky let. Litoměřická diecéze měla obyvatelstvo dvou národností – německy a česky mluvící. S oběma národnostními skupinami jednal dobře, bez ohledu na národnost, i když se cítil být Čechem. Diecéznímu kléru, podle svědectví, byl rádcem a přítelem.\n\n\n"}
{"id": "766857", "url": "https://cs.wikipedia.org/wiki?curid=766857", "title": "Hořiněves (zámek)", "text": "Hořiněves (zámek)\n\nZámek Hořiněves je původně středověká tvrz pánů z Hořiněvsi, která byla na konci 16. století renesančně přestavěna. Jejímu dalšímu majiteli, Janu Purkartovi z Kordůl, byla tato stavba v roce 1623 zkonfiskována. Přešla do vlastnictví Albrechta z Valdštejna a následně pánů Trčků z Lípy. I těm bylo panství zkonfiskováno a v roce 1636 jej zakoupil Matthias hrabě Gallas. Zámek výrazně utrpěl během švédské okupace za třicetileté války. Předpokládá se, že obnova započala v roce 1661 z popudu Ferdinanda hraběte Gallase. Záhy však panství opět změnilo svého majitele – roku 1674 je za 206 000 zl. koupil Jan Michal hrabě Špork. Za něj mělo dojít k dalším barokním úpravám, při kterých měl zámek získal podobu dvoupatrového paláce, doplněného o tři věže. To ale neodpovídá kresbě (z roku 1717), vytvořené jeho synem, Janem Rudolfem Šporkem, pozdějším kanovníkem svatovítské kapituly. Zde je stavba zachycena jako jednopatrová, na obdélném půdorysu, s arkádami na nádvoří.\n\nDnešní podoba zámku by tedy měla být výsledkem přestavby, provedené za Jana Michala hraběte Šporka, během 20. let 18. století. Autorství návrhu je na základě slohové analýzy připisováno Janu Blažeji Santinimu.\n\nJednokřídlá stavba byla na jižní straně doplněna dvěma nárožními věžemi, mezi které byl vsunut nový trakt. V místech styku věží s fasádami traktu jsou vloženy křivkově zahnuté rizality se šnekovými schodišti. Mojmír Horyna předpokládal, že i na severní straně původního stavby měla vzniknout dvojice věží – v místech, kde by stály, se zachovaly zbytky pozdně renesančních fasád a nedošlo zde ani k přestavbě pozdně renesančního štítu. Zbylé části průčelí byly barokně upraveny.\n\nVýchodní průčelí bylo pročleněno mělkým rizalitem o pěti osách a s příložkou o třech osách, západní průčelí pak tříosým rizalitem s jemným segmentovým vydutím střední osy, jenž v sobě skrývá tříramenné schodiště – na tento rizalit pak z obou stran navazují přízemní raněbarokní arkády. Nejen práce s hmotou, ale i práce s dekorem, zde podle Mojmíra Horyny odkazuje na tvorbu Santiniho – jedná se především o lineární a rytmizované členění fasády, typ šambrán či koncept portálu.\n\nZámek měl snad být během selského povstání v roce 1775 poškozen. Roku 1790 jej Josef II. odkoupil od Johanna Karla hraběte Šporka. Následně v roce 1863 byl prodán textilnímu průmyslníkovi z Liberce, Johanovi baronu Liebigovi, ale roku 1881 je již zase uváděn v Císařském rodovém fondu habsburském, což tedy zapříčinilo jeho zestátnění v roce 1918.\n\nJe chráněn jako kulturní památka České republiky.\n\n"}
{"id": "766858", "url": "https://cs.wikipedia.org/wiki?curid=766858", "title": "Dominic Cooper", "text": "Dominic Cooper\n\nDominic Edward Cooper (* 2. června 1978, Greenwich, Londýn, Spojené království) je britský herec.\n\nNarodil se a vyrůstal v Greenwich v Londýně, jako syn učitelky v mateřské školce, Julie a dražebníka Briana Cooperových. Navštěvoval Thomas Tallis School v Blackheath a London Academy of Music and Dramatic Art (LAMDA), kde v roce 2000 absolvoval. Také navštěvoval John Ball Primary school, stejnou školu, na kterou chodil herec Jude Law.\n\nByl ve vztahu se svojí kolegyní z \"Mamma Mia!\" Amandou Seyfried, ale v květnu 2010 svůj vztah ukončili, protože každý z nich žije v jiné zemi. Seyfried to citovala jako pořekadlo 'nikdy nechoďte s nikým, kdo nežije ve stejné zemi jako vy'. Jeho dobrým přítelem je jeho bývalý kolega z filmu \"Šprti\", James Corden. Cooper chvíli bydlel s Cordenem, až do té chvíle, co se Corden rozhodl si založit se svou přítelkyní rodinu.\n\nV roce 2006 byl nominován na cenu Drama Desk Award za svoji práci na broadwayské produkci filmu \"Šprti\".\n\nVe stejném roce byl nominován na British Independent Film Awards v kategorii Nejslibnější nováček a též nominován na British Film Critics Circle v kategorii Britský herec ve vedlejší roli za roli ve filmu \"Šprti (The History Boys)\".\n\n"}
{"id": "766863", "url": "https://cs.wikipedia.org/wiki?curid=766863", "title": "Krvavé pohraničí", "text": "Krvavé pohraničí\n\nKrvavé pohraničí je cyklus fantasy příběhů Vladimíra Šlechty, které se odehrávají v hraničním území mezi teritorii lidí, elfů a skřetů, o nějž se vede neustálý boj.\n\nKnihy jsou seřazeny dle vnitřní chronologie, čísla udávají letopočet v Hraničních zemích. Knihy jsou psány tučně, povídky \"kurzívou\". U povídek je v závorce uvedena kniha, ve které se povídka nachází:\nMladík Floyd Barlett se vrací z trestných výprav proti orkům spolu se slepým zwergem Thorpim a malou zlodějkou Alexandrou proměněnou v kámen. Má sebou také hlavu temného mága, který byl porážen Gordonem Feem a jeho bandou jejíž byl Barlett součástí. S nimi byli ještě dvě elfky se kterými měl Floyd poměr a mág Ronard. Nechce mluvit o jejich osudu a město věří,že se ještě vrátí. Až když nemůže jinak, pravda vyjde na povrch. Gordon, Ronard a obě těhotné elfky jsou mrtví, zahynuli při boji s mágem. V tomto boji byli Thorpimu ohnivou koulí vypáleny oči a Alexandra proměněna. Následují zmatky, které vysvětlují osud Chawyny a náhled Arkastie i Barro na důvody smrti temného mága. \n"}
{"id": "766868", "url": "https://cs.wikipedia.org/wiki?curid=766868", "title": "Nicole Malachowski", "text": "Nicole Malachowski\n\nNicole Margaret Ellingwood Malachowski (* 26. září 1974 Santa Maria, Kalifornie) je aktivní pilotkou Letectva Spojených států amerických s hodností plukovník. Známá je především skutečností, že se stala první ženou sloužící v řadách oficiální předváděcí letky USAF s názvem Thunderbirds. Její volací znak pilota zní „FiFi“. K prvnímu veřejnému vystoupení Malachowské s Thunderibrs došlo v březnu 2006, s nimiž létala ve formaci „diamant“ na pozici číslo 3 (pravé křídlo) až do konce sezóny 2007. Poté působila jako zástupce velitele (Deputy Commander) 4. letky operační podpory (4th Operations Support Squadron) a to až do 18. listopadu 2011, kdy se stala velitelkou 333. stíhací letky (333d Fighter Squadron; 333 FS) sídlící na Letecké základně Seymoura Johnsona v Severní Karolíně. 333 FS je organizačně podřízena 4. stíhacímu křídlu (4th Fighter Wing).\n\n"}
{"id": "766872", "url": "https://cs.wikipedia.org/wiki?curid=766872", "title": "Seskviterpeny", "text": "Seskviterpeny\n\nSeskviterpeny (molekulární vzorec CH) jsou terpeny, skládající se ze tří isoprenových jednotek. Stejně jako monoterpeny mohou mít acyklickou i cyklickou strukturu. Biochemickou modifikací (např. oxidace či změna molekulového uspořádání) mohou vzniknout deriváty - seskviterpenoidy.\n\nVyskytují se ve formě humulenu (v silicích chmelu), v kyselině abscisové, která způsobuje stárnutí a opadávání listu, a také se vyskytují v éterických olejích.\n\nPři reakci geranyl pyrofosfátu s isopentenyl pyrofosfátem vznikne patnáctiuhlíkový farnesyl pyrofosfát, což je mezičlánek při biosyntéze seskviterpenů jako je farnesen, ze kterého může oxidací vzniknout farnesol.\n\nSe vzrůstající délkou řetězce a další dvojnou vazbou také vzrůstá možnost zacyklení řetězce. Existuje mnoho cyklických seskviterpenů. Běžně se vyskytují seskviterpeny se šestiuhlíkovým cyklem, jako např. zingiberen (základní složka zázvorového oleje), řetězec však může být zacyklen i od jednoho konce k druhému, tzv. makrocykl, což je případ humulenu.\n\nKromě běžných šestiuhlíkových cyklů (např. kadinen) existují seskviterpeny s devítiuhlíkovým cyklem spojeným s cyklobutanem (karyofylen). Dalším odsycením řetězce vzniknou aromatické bicykly, např. vetivazulen a guaiazulen.\n\nPřidáním třetího cyklu se rozmanitost struktur ještě více rozšíří. Mezi tricyklické seskviterpeny patří např. longifolen, kopaen a patchoulol.\n\n"}
{"id": "766876", "url": "https://cs.wikipedia.org/wiki?curid=766876", "title": "Napoléon Henri Reber", "text": "Napoléon Henri Reber\n\nNapoléon Henri Reber (21. října1807, Mulhouse – 24. listopadu 1880, Paříž) byl francouzský hudební skladatel.\n\nStudoval u Rejchy a Lesuerura, skládal komorní hudbu, a zhudebnil básně nejlepších francouzských básníků své doby. Stal se profesorem harmonie na pařížské konzervatoři v roce 1851 a byl následníkem Halévyho na místě profesora kompozice v roce 1862. Byl inspektorem konzervatoře od roku 1871 a vystřídal George Onslowa na Académie des beaux-arts v roce 1853.\n\n"}
{"id": "766887", "url": "https://cs.wikipedia.org/wiki?curid=766887", "title": "Ivan Bartoš", "text": "Ivan Bartoš\n\nIvan Bartoš (* 20. března 1980 Jablonec nad Nisou) je český aktivista, politik, předseda České pirátské strany a od října 2017 poslanec Poslanecké sněmovny PČR. Předsedou České pirátské strany byl od října 2009 do srpna 2014, s přestávkou mezi červnem a zářím 2013, a je znovu od dubna 2016. V letech 2018 a 2020 byl opakovaně zvolen předsedou Pirátů na Celostátním fóru Pirátů.\n\nIvan Bartoš se narodil a vyrůstal v Jablonci nad Nisou, maturoval v roce 1999 a v tomto roce se také přestěhoval do Prahy, kde vystudoval magisterský obor informační studia a knihovnictví na Filozofické fakultě Univerzity Karlovy. V roce 2005 získal titul PhDr. v oboru informační studia a knihovnictví. Po dobu jednoho semestru působil na Fakultě počítačových věd na University of New Orleans v USA. Doktorské studium v oboru informační věda ukončil v akademickém roce 2011/2012, titul Ph.D. obdržel roku 2013.\n\nPracoval pro české i zahraniční firmy (Newton IT, Monster Worldwide, T-Mobile či EMTC) jako specialista na informační technologie. Svou IT kariéru přerušil v roce 2015 a jako ředitel marketingu startoval nový český pracovní portál. V současnosti pracuje na různých projektech týkajících se kvality dat ve firmách, budování datových skladů a návrhů manažerských informačních systémů. Věnuje se také přednáškové činnosti týkající se autorského práva, informační společnosti či bezpečnosti.\n\nAngažuje se v aktivitách souvisejících s DIY kulturou. Jako diskžokej mixuje psychedelický trance, hraje na akordeon a zpívá v punkové kapele \"Nohama napřed\". Bartoš také hrával na varhany v kostele ve svém rodném městě. 17. listopadu 2015 se oženil s Lydií Frankovou, která je taktéž členkou Pirátské strany.\n\nPirátskou stranu chápe jako jedinou skutečně demokratickou politickou platformu, která se pokouší reflektovat realitu třetího tisíciletí. „Technologie, které máme nyní k dispozici, nám mohou úžasně pomáhat a ve finále všem lidem ulehčit život. Nesmí se ovšem stát nástrojem digitální totality.“\n\nPovažuje se za pacifistu. V roce 2017 vyjádřil kritiku některých intervencí NATO. V roce 2019 ocenil práci vojáků a vyjádřil nezbytnost modernizovat armádu v koordinaci se spojenci z NATO a EU.\n\nPodepsal petici proti konání Dnů Jeruzaléma v Plzni, jejíž signatáři upozornili na politický podtext akce, která má legitimizovat Izraelskou anexi Východního Jeruzaléma, která je podle Rezoluce RB OSN č. 478 porušením mezinárodního práva. Spolu s Bartošem vyjádřili obavy o problematickém podtextu akce i filosof Noam Chomsky nebo britský hudebník Roger Waters.\n\nV rozhovoru před parlamentními volbami v roce 2017 odsoudil anexi Krymu Ruskou federací a uvedl, že ekonomické sankce jsou v současnosti jediným mírovým řešením. V témž rozhovoru prezentoval umírněný názor na uprchlickou krizi, když uvedl, že „pokud se někdo nemůže identifikovat a prokazatelně nepochází ze země toho původu, a takových v momentě vln kulminující krize přicházelo hodně, tak my máme volný pohyb v rámci schengenského prostoru a takový člověk prostě nemůže být vpuštěn do toho Schengenu, protože prostě je bezpečnostní hrozbou.“\n\nAktivně prosazuje sociální témata. V listopadu 2017 stál u zrodu akce Pirátský guláš, která se pravidelně koná každou druhou neděli v Praze u Hlavního nádraží, a členové Pirátské strany při ní servírují masový a vegetariánský guláš zdarma nejenom bezdomovcům. Součástí akce je i zvyšování povědomí o potravinových bankách a jejich možnostech.\n\nV listopadu 2019, u příležitosti 30. výročí Sametové revoluce, kritizoval menšinovou vládu, která se opírá o hlasy komunistů a v některých případech i o hlasy poslanců SPD.\n\nProsazuje zavedení jmenovitého hlasování v městských radách, protože podle Bartoše „Lidé mají právo vědět i zpětně si jednoduše dohledat, jak jejich zvolení zastupitelé hlasovali.“\n\nV lednu 2014 obhájil na Celostátním fóru Pirátů v Pardubicích post předsedy České pirátské strany, když pro něj hlasovalo 89 ze 116 delegátů (tj. 77 %).\n\nVe volbách do Evropského parlamentu v roce 2014 kandidoval jako lídr Pirátů. Piráti získali jen 4,78 % hlasů a do EP se nedostali. Bartoš však získal 12 644 preferenčních hlasů, což byl v ČR 13. nejvyšší počet. Dva týdny po volbách oznámil rezignaci na předsednickou funkci ve straně, kterou zdůvodnil únavou po volební kampani, ideovým rozdělením strany a potřebě věnovat se víc soukromému a rodinnému životu.\n\nNa zasedání Celostátního fóra České pirátské strany v Olomouci byl dne 2. dubna 2016 znovu zvolen předsedou. Ve volbách do Poslanecké sněmovny PČR v roce 2017 byl lídrem Pirátů ve Středočeském kraji. Získal 13 361 preferenčních hlasů a byl zvolen poslancem. V lednu 2018 byl na Celostátním fóru strany v Brně opět zvolen předsedou Pirátů. Jakožto jediný kandidát získal 276 hlasů z 293 hlasujících členů strany (tj. 94 %). Ve funkci byl potvrzen i na dalším Celostátním fóru v Ostravě v lednu 2020, tentokrát získal 606 z 653 hlasů.\n\nPo zvolení poslancem Poslanecké sněmovny Parlamentu České republiky byl v listopadu 2017 zvolen předsedou Výboru pro veřejnou správu a regionální rozvoj. Výrazně se podílel na legislativě garantující právo občanů na digitální službu, která všem občanům zajistí možnost elektronického styku se státními úřady vedle zachování možnosti osobního kontaktu s úřady.\n\n"}
{"id": "766892", "url": "https://cs.wikipedia.org/wiki?curid=766892", "title": "Boullay-les-Troux", "text": "Boullay-les-Troux\n\nBoullay-les-Troux je francouzská obec v departementu Essonne v regionu Île-de-France. V obci se nachází kostel svatého Jana Evangelisty.\n\nObec Boullay-les-Troux se nachází asi 29 km jihozápadně od Paříže. Obklopují ji obce Saint-Rémy-lès-Chevreuse na severu, Les Molières od severovýchodu na jihovýchod, Pecqueuse na jihu, Choisel na jihozápadě a na západě a Chevreuse na severozápadě.\n\n\"Počet obyvatel\"\n"}
{"id": "766893", "url": "https://cs.wikipedia.org/wiki?curid=766893", "title": "Mistrovství světa v házené žen 1975", "text": "Mistrovství světa v házené žen 1975\n\n6. mistrovství světa v házené proběhlo ve dnech 3. – 13. 12. 1975 v Sovětském svazu. Mistrovství se zúčastnilo 12 družstev, rozdělených do tří čtyřčlenných skupin, z nichž první dva týmy postoupily do finálové skupiny. Týmy, které v základní skupině skončily na třetím a čtvrtém místě hrály o 7. - 9. resp. o 10. - 12. místo. Mistrem světa se stal tým NDR.\n\n Rumunsko - Japonsko24:18 (12:8)\n\n3. prosince 1975 - Vilnius\n\n3. prosince 1975 - Vilnius\n\n4. prosince 1975 - Vilnius\n\n4. prosince 1975 - Vilnius\n\n5. prosince 1975 - Vilnius\n\n5. prosince 1975 - Vilnius\n\n Maďarsko - Dánsko 17:9 (7:6)\n\n3. prosince 1975 - Rostov na Donu\n\n3. prosince 1975 - Rostov na Donu\n\n4. prosince 1975 - Rostov na Donu\n\n4. prosince 1975 - Rostov na Donu\n\n5. prosince 1975 - Rostov na Donu\n\n5. prosince 1975 - Rostov na Donu\n\n NDR - Polsko 24:6 (9:4)\n\n3. prosince 1975 - Kyjev\n\n3. prosince 1975 - Kyjev\n\n4. prosince 1975 - Kyjev\n\n4. prosince 1975 - Kyjev\n\n5. prosince 1975 - Kyjev\n\n5. prosince 1975 - Kyjev\n\n NDR - Maďarsko 10:9 (6:6)\n\n7. prosince 1975 - Kyjev\n\n7. prosince 1975 - Kyjev\n\n7. prosince 1975 - Kyjev\n\n9. prosince 1975 - Kyjev\n\n9. prosince 1975 - Kyjev\n\n9. prosince 1975 - Kyjev\n\n11. prosince 1975 - Kyjev\n\n11. prosince 1975 - Kyjev\n\n11. prosince 1975 - Kyjev\n\n13. prosince 1975 - Kyjev\n\n13. prosince 1975 - Kyjev\n\n13. prosince 1975 - Kyjev\n\n Polsko - Norsko 14:11 (9:5)\n\n7. prosince 1975 - Vilnius\n\n8. prosince 1975 - Vilnius\n\n9. prosince 1975 - Vilnius\n\n Japonsko - USA 17:10 (6:5)\n\n7. prosince 1975 - Vilnius\n\n8. prosince 1975 - Vilnius\n\n9. prosince 1975 - Vilnius\n1. NDR\n"}
{"id": "766894", "url": "https://cs.wikipedia.org/wiki?curid=766894", "title": "Kateřina - mokřad", "text": "Kateřina - mokřad\n\nKateřina - mokřad je přírodní památka na katastrálním území Modlany v okrese Teplice. Důvodem ochrany je EVL ev. č. CZ0423215 s evropsky významným druhem kuňka obecná (\"Bombina bombina\") a dalšími obojživelníky.\n\n"}
{"id": "766895", "url": "https://cs.wikipedia.org/wiki?curid=766895", "title": "Okres Polkowice", "text": "Okres Polkowice\n\nOkres Polkowice (polsky \"Powiat polkowicki\") je okres v polském Dolnoslezském vojvodství. Rozlohu má 779,93 km² a v roce 2010 zde žilo 61 654 obyvatel. Sídlem správy okresu je město Polkowice.\n\nMěstsko-vesnické:\n\nVesnické:\n\n"}
{"id": "766899", "url": "https://cs.wikipedia.org/wiki?curid=766899", "title": "Vrch Hazmburk", "text": "Vrch Hazmburk\n\nVrch Hazmburk (ve starších pramenech označovaný vrch Klapý) je přírodní památka na úbočích stejnojmenného vrchu v katastrálních územích Klapý a Slatina pod Hazmburkem v okrese Litoměřice. Nachází se východně od obce Klapý a 3,5 kilometru severozápadně od Libochovic. Na vrcholu, mimo chráněné území, stojí pozůstatky středověkého hradu Hazmburk ze čtrnáctého století.\n\nChráněné území s rozlohou 60,41 ha zahrnuje úbočí kopce bez vrcholové části se zříceninou hradu. Předmětem ochrany v přírodní památce je především endemický poddruh saranče skalní (\"Stenobothrus eurasius bohemicus\") a přástevník kostivalový (\"Euplagia quadripunctaria\"). Kromě nich a dalších druhů chráněných rostlin a živočichů jsou předmětem ochrany také obnažené skalní výchozy a sutě, stepní a lesostepní biotopy a extenzivně využívané sady.\n\nVrch byl osídlen již v pravěku. Archeologické nálezy kamenných nástrojů dokládají neolitické osídlení. Na svazích byl dále nalezen depot bronzových nástrojů z pozdní doby bronzové, halštatská keramika nebo bronzová jehlice z doby římské.\n\nSamotný hrad byl vybudován pravděpodobně ve třináctém nebo čtrnáctém století. Roku 1335 byl hrad (v tu dobu se jmenoval Klapý) Janem Lucemburským prodán Zbyňku Zajíci z Valdeka, který hrad přejmenoval na Hazmburk.\nPřírodní památka byla vyhlášena 14. září 2011.\n\nVrch se nachází v České křídové pánvi v oblasti Středočeské tabule. Jedná se o neovulkanický kužel vytvořený vypreparováním žíly nefelinického bazanitu z křídových slínovců. Na skalních útvarech lze pozorovat sloupcovou odlučnost horniny, mrazové sruby a balvanové haldy. Na jižních svazích se nacházejí staré lomy.\n\nPůdní pokryv tvoří pararendziny a kambizemě.\n\nNa přelomu devatenáctého a dvacátého století zde docházelo k půdním sesuvům, které postupně zničily sto domů původní vesnice Klapý. Nyní se zde nachází tři oblasti potenciální sesuvů a jeden sesuv aktivní v severní části kopce.\n\nGeomorfologicky vrch náleží do subprovincie Česká tabule, oblasti Středočeská tabule, celku Dolnooharská tabule, podcelku Hazmburská tabule, okrsku Klapská tabule a podokrsku Slatinská tabule, jejíž je samostatnou geomorfologickou částí\n\nV lokalitě převládá teplé a suché klima. Charakteristické jsou krátké, teplejší a suché zimy a dlouhá teplá léta. Vegetační pokryv přírodní památky náleží do Českého termofytika.\n\nSeverní svahy jsou pokryté dubohabřinami a nepůvodními dřevinami. Vyskytuje se zde přibližně 71 druhů cévnatých rostlin, figurujících v Červeném seznamu IUCN. Na jižních svazích panují stepní společenstva a na úpatí kopců jsou zarůstající staré ovocné sady. Rostou zde v hojné míře všechny tři rody javoru (\"Acer campestre\"), (\"Acer platanoides\"), (\" Acer pseudoplatanus\"), dub (\"Quercus robur\") a další časté listnaté stromy.\n\nChráněné teplomilné rostliny porůstají spíše jižní svahy. Jsou to například kozinec dánský (\"Astragalus danicus\"), kozinec rakouský (\"Astragalus austriacus\"), bělozářka liliovitá (\"Anthericum liliago\"), tařice skalní (\"Aurinia saxatilis\"), hlaváček jarní (\"Adonis vernalis\"), zvonek boloňský (\"Campanula bononiensis\"), dřín obecný (\"Cornus mas\"), třezalka ozdobná (\"Hypericum elegans\"), jitrocel přímořský (\"Plantago maritima\"), koniklec luční český (\"Pulsatilla pratensis subsp. bohemica\"), kavyl ivanův (\"Stipa pennata\"), kavyl sličný (\"Stipa pulcherrima\").\n\nNepůvodní dřeviny pokrývají především severní části kopce. Jsou to smrk ztepilý (\"Picea abies\"), trnovník akát (\"Robinia pseudoacacia\"), modřín opadavý (\"Larix decidua\"), borovice černá (\"Pinus nigra\").\n\nVětšinou jde o chráněné druhy, z toho saranče skalní (\"Stenobothrus eurasius bohemicus\") a přástevník kostivalový (\"Euplagia quadripunctaria\") jsou jedním z hlavních důvodů pro návrh vyhlášení vrchu jako PP. Dále se tu vyskytuje například čmelák polní (\"Bombus pascuorum\"), ještěrka obecná (\"Lacerta agilis\"), slepýš křehký (\"Anguis fragilis\"), mravenec otročící (\"Formica fusca\"), vosa útočná (\"Vespula germanica\"), lišajové, obaleči, mnoho druhů můr a motýlů. Z ptáků jsou to výr velký (\"Bubo bubo\"), ve velké míře pěvci – kos černý (\"Turdus merula\"), drozdi, sýkora koňadra (\"Parus major\"), sýkora uhelníček (\"Parus ater\"), sýkora babka (\"Parus palustris\") aj. Ornitologicky tato lokalita nepatří mezi příliš významné.\n\nPři výstavbě hradu byl kopec odlesněn, postupem času bylo území využíváno k hospodářským účelům (pastva, sady, vinice). Lesnictví tu nemělo význam. Pastva zde probíhala pravděpodobně až do osmnáctého století. Nyní je většina sadů nevyužívaná a zarůstá. Svahy a další příslušná místa zarůstají náletovými dřevinami, hlavně akáty a jasany. Ochrana lokality je zajištěna likvidací náletových dřevin vytrháváním, obnovou pastvy ovcí a koz, sadů a znovuvytvoření stepního biotopu.\n\nZ turistického hlediska jde o významnou lokalitu, hrad byl pro veřejnost otevřen od roku 1996. K hradu vede červené a žluté turistické značení, a je umožněn také vjezd autem. Přístup je možný ze tří stran, z toho nejkratší cesta vede ze Slatiny pod Hazmburkem.\n\n\n"}
{"id": "766900", "url": "https://cs.wikipedia.org/wiki?curid=766900", "title": "Warwick", "text": "Warwick\n\nWarwick je anglické město nacházející se v hrabství Warwickshire. Leží na řece Avoně přibližně 18 kilometrů na jih od města Coventry. Výsledky sčítání lidu z roku 2001 uvádí, že ve městě žije přibližně 23 350 obyvatel.\n\nPrvní osídlení na území města sahá až do doby neolitu. Podle Anglosaské kroniky zde nechala v roce 914 Ethelfleda, královna Mercie a dcera Alfréda Velikého, postavit opevněné hradiště, jenž se stalo jedním z deseti opevněných hradišť postavených na ochranu Mercie proti Dánům. O stavbě opevnění právě na území Warwicku rozhodla především jeho blízkost k významné římské silnici Fosse Way a Avoně.\n\nNa počátku 10. století bylo zřízeno nové hrabství, jehož administrativním centrem se stal právě Warwick. Jméno Warwick znamená v překladu „obydlí u splavu“.\nV roce 1050 vpadli do Mercie Dánové a vypálili velkou část města včetně ženského kláštera, který stál na místě dnešního kostela St Nicholas.\n\nV roce 1068 se Vilém Dobyvatel rozhodl uvnitř tohoto velkého anglosaského hradiště postavit hrad Warwick. K jeho stavbě bylo potřeba strhnout několik domů.\n\nVe středověku městu vládla hrabata z Warwicku, jež pocházela z rodiny Beauchampů. V tomto období bylo město obehnáno hradbami. Jedinými pozůstatky hradeb jsou dnes východní a západní strážní domky.\nV roce 1142 bylo na místě dnešního Priory Park založeno převorství a v roce 1545 se Warwick stal výsadním městem.\n\nBěhem anglické občanské války byly město i hrad obsazeny parlamentaristy, kteří zde odolali dvoutýdennímu obléhaní roajalistických oddílů. Vojenské záznamy uvádí, že zde letech 1644 – 1646 pobývalo až 350 členů vojenské posádky.\n\nV polovině 17. století byl ve městě postaven baptistický kostel Castle Hill Baptist Church, který patří k vůbec nejstarším baptistickým kostelům na světě.\n\nV roce 1694 ve městě vypukl požár, který zničil velkou část středověkých staveb. Shořel například kostel St Mary. Zachovalo se z něj pouze kněžiště a jedna z kaplí. Několik středověkých hrázděných domů, které se nacházely na okraji města, ovšem zůstalo požárem nepoškozeno. Požár je také důvodem, proč většina staveb v centru města pochází až z konce 17. a počátku 18. století.\n\nDíky populačnímu růstu se Warwick spojil se sousedním městem Leamington Spa, se kterým tvoří souměstí. Obě města jsou, stejně jako města Kenilworth a Whitnash, součástí nemetropolitního distriktu Warwick, jehož centrum se nachází právě v Leamington Spa. Každé z měst má svoji vlastní městskou radu. Ve Warwicku sídlí také rada hrabství Warwickshire.\n\nPodle výsledků sčítání lidu v roce 2001 měl Warwick 23 350 obyvatel. Hustota zalidnění je 3 414/km².\n\nStejně jako jinde na Britských ostrovech převládá ve Warwicku přímořské podnebí, které je charakteristické malými výkyvy teplot, mírnými zimami a chladnými léty.\nNejvyšší teplotní maximum 36,1 °C bylo naměřeno v srpnu roku 1990.\nNejnižší teplotní maximum −17,8 °C bylo naměřeno v lednu roku 1982.\nPrůměrný srážkový úhrn dosahuje 608 mm za rok.\n\nMěstskou výstavbu ovlivnily dvě významné okolnosti. Zaprvé to byl požár v roce 1694, který zničil většinu města. Následná obnova proběhla v jednotném architektonickém stylu. Zadruhé to byla nízká úroveň industrializace. Průmyslová revoluce v 19. století ve velké míře přispěla k růstu měst. Tento trend se ovšem Warwicku obloukem vyhnul. Důvodem, proč se Warwick nestal centrem průmyslu, by mohl být fakt, že se v jeho blízkosti nenacházely žádné důležité dopravní cesty a také fakt, že Avona nebyla na území města splavná.\n\nPartnerskými městy Warwicku jsou:\n"}
{"id": "766901", "url": "https://cs.wikipedia.org/wiki?curid=766901", "title": "Miloslav Kordule", "text": "Miloslav Kordule\n\nMiloslav Kordule (* 23. června 1968) je bývalý český fotbalista, obránce.\n\nZačínal v Rosovicích, potom hrál v 1. FK Příbram, za Viktorii Žižkov, FK Jablonec a FC Hradec Králové. V lize odehrál 212 utkání a dal 18 gólů. V Poháru vítězů pohárů nastoupil ve 4 utkáních a dal 1 gól. Vítěz Českého poháru 1994. Důrazný předstoper, výborný hlavičkář.\n\n\n"}
{"id": "766905", "url": "https://cs.wikipedia.org/wiki?curid=766905", "title": "Petr Hořava (fyzik)", "text": "Petr Hořava (fyzik)\n\nPetr Hořava (* 1963 Prostějov) je český fyzik, zabývající se především teorií strun. Působí na University of California, Berkeley. Je také členem skupiny teorie v Lawrence Berkeley National Laboratory.\n\nV roce 2015 převzal Cenu Neuron za přínos světové vědě v oboru fyzika.\n\nHořava se proslavil články, které napsal společně s Edwardem Wittenem. Tyto pojednávají o Hořava-Wittenových doménových stěnách v M-teorii a ukazují, že desetirozměrná heterotická E8xE8 teorie superstrun je duální jedenáctirozměrné M-teorii. Tento objev zásadním způsobem podpořil domněnku, že všechny strunové teorie by mohly být pouze různé formy, kterých nabývá jediná vícedimenzionální strunová teorie při různých hodnotách parametrů.\n\nMéně se ví o Hořavově objevu D-bran, kterýžto je obvykle připisován Daiovi, Leighovi a Polchinskému, kteří je, nezávisle na Hořavovi, objevili také v roce 1989.\n\nV roce 2009 Hořava přišel s teorií gravitace, která při nízkých energiích reprodukuje některé výsledky obecné teorie relativity, nicméně v limitě vysokých energií dává rozdílné výsledky.\n\n"}
{"id": "766907", "url": "https://cs.wikipedia.org/wiki?curid=766907", "title": "Archeologická povídka", "text": "Archeologická povídka\n\nArcheologická povídka je zvláštní typ povídky, která pojednává o archeologii obecně, archeolozích, archeologických nálezech apod. První takovouto povídku napsal již roku 1846 Josef Kajetán Tyl. Hlavním představitelem této tvorby byl však na přelomu 19. a 20. století zejména čáslavský učitel a spisovatel Kliment Čermák. Amatérský archeolog Čermák se ve svých povídkách snažil přimět mládež i dospělou veřejnost k větší péči a zájmu o hmotné prameny k historii naší země, tedy archeologické památky. Archeologické povídce se pak okrajově věnoval také Eduard Štorch a někteří další spisovatelé (obvykle se rekrutovali z řad učitelů).\n\n"}
{"id": "766910", "url": "https://cs.wikipedia.org/wiki?curid=766910", "title": "Günter Rinnhofer", "text": "Günter Rinnhofer\n\nGünter Rinnhofer (* 1945 Chemnitz) je současný německý fotograf na volné noze.\n\nOd počátku 60. let působil jako lektor entomologie v Eberswalde, kde žije dodnes. Od roku 1984 působí jako nezávislý fotograf a fotožurnalista.\n\nJeho snímky se pravidelně objevovaly v popuárních časopisech \"Fotokino-Magazin\" a \"Fotografie\" tehdejší NDR. Přispěl svými díly do mnoha knih a publikací, sám publikoval dvě knihy. Specializuje se fotografování divoké zvěře a přírodu fotografie, zejména záběry hmyzu a ptáků. Fotografie krajiny v okolí jeho domova Eberswalde jsou součástí priorit jeho fotografické tvorby. Kromě toho se zabývá fotografií aktu. Známý je jeho citát: „Fotografie aktu je dobrá tehdy, když ji modelka ukáže na babiččině narozeninové párty u kafe a divákům se líbí.“.\n\nMěl výstavy v Berlíně, Chemnitzu, polském Gorzówě, Plauen/Vogtland, Frankfurt (Oder), Prerow/Darß a spolupodílel se na výstavách FIAP v Německu, Španělsku, Polsku, Maďarsku a Sovětském svazu. Za svá díla také obdržel četná ocenění. Jeho mezinárodně nejznámější a nejúspěšnější fotografie \"Mušle\" získala několik mezinárodních ocenění.\n\nJeho fotografický archiv obsahuje více než 30 000 diapozitivů a negativů.\n\nPracuje jako \"řemeslník staré školy\", pouze s klasickými fotoaparáty, jen zřídka používá elektronické fotoaparáty (pro vnitřní měření světla).\n\nVýběr citátů:\n\n\n\n\n"}
{"id": "766911", "url": "https://cs.wikipedia.org/wiki?curid=766911", "title": "Tomáš Jungwirth (fyzik)", "text": "Tomáš Jungwirth (fyzik)\n\nTomáš Jungwirth (* 23. října 1967 Praha) je český fyzik, zabývající se fyzikou pevných látek, který se specializuje na spintroniku. V současné době působí na Fyzikálním ústavu Akademie věd České republiky a na University of Nottingham.\n\nTomáš Jungwirth byl jedním ze čtyř členů mezinárodního týmu fyziků, který oznámil pozorování spinového Hallova jevu, od té doby přispěl mnoha články v renomovaných časopisech k rozvoji oboru spintroniky. V roce 2011 obdržel ERC grant \"Spintronika založená na relativistických jevech v systémech s nulovým magnetickým momentem\", zaměřený především na výzkum možností použití antiferomagnetických látek ve spintronických aplikacích.\n\nJe vedoucím týmu, který v roce 2018 ohlásil vynález možnosti ukládat elektronická data podstatně rychleji než dosud díky antiferomagnetickým krystalům.\n\nV roce 2011 se Tomáš Jungwirth stal členem Rady pro Vědu, vývoj a inovace, odborného a poradního orgánu vlády České republiky. Je bratrem fyzikálního chemika Pavla Jungwirtha.\n\n \n"}
{"id": "766913", "url": "https://cs.wikipedia.org/wiki?curid=766913", "title": "Jan Dobeš", "text": "Jan Dobeš\n\nJménem Jan a příjmením Dobeš je pojmenováno více lidí:\n"}
{"id": "766916", "url": "https://cs.wikipedia.org/wiki?curid=766916", "title": "Po pádu noci", "text": "Po pádu noci\n\nPo pádu noci je vědeckofantastický román amerického astrofyzika a spisovatele Gregory Benforda vydaný v roce 1990. V anglickém originále se kniha jmenuje \"Beyond the Fall of Night\". Dílo je volným pokračováním románu britského spisovatele Arthura C. Clarka \"Proti pádu noci\".\n\nKniha vyšla česky v nakladatelství Baronet v roce 1999 jako společné vydání s titulem \"Proti pádu noci\". Společné vydání má 336 stran, román Po pádu noci zabírá 176 stran knihy.\n\nNeobvyklý sci-fi román nemá mnoho společných prvků s dílem \"Proti pádu noci\", na které navazuje. Shodná jsou jména postav (Alvin, Seranis) a nebezpečí známé jako „Šílená mysl“.\n\nPříběh ze znovuobnovené Země, která již není pustinou. Země díky spolupráci lidí z Diasparu a Lys vzkvétá, přesto jí hrozí velké nebezpečí - a nejen jí, neboť je součástí vyššího celku. Několik staletí poté, co byly obnoveny různé inteligentní rasy a druhy je Sluneční soustava napadena „Šílenou myslí“, která se zaměřuje především na vyhlazení ur-hominidních. Útok přežila jen jedna ur-hominidní žena Cley, která se musí vydat na útěk.\n\n\n\nPátrač, tvor jenž se díky lidem vyvinul z mývalů a oplývá velkou inteligencí, nalezne u břehu říčky téměř mrtvou ženu. Zahájí několikadenní léčení jejího těla, dokud není schopná se postavit. Oblohu křižují umělé blesky, pustoší cíle a ničí živé tvory. Je to cílený útok po téměř miliardě let.\n\nŽena se jmenuje Cley a je ur-hominidní - má schopnost telepatie. Z jejího kmene nepřežil nikdo jiný. Dvojici nalezne Alvin, jenž je v jejích očích „Svrchovaný“ a vyčítá mu nedostatek ochrany svého kmene. Alvin odlétá s Cley a Pátračem ke „knihovně života“ - obrovské databance genetických kódů DNA, která se také stala terčem útoku. Mnoho jedinečných forem života bylo zničeno. Roboti pracují na odklízení trosek a probíhá záchrana zachovalých zlomků.\n\nCley se setká se Seranis, představenou komunity v Lys. Seranis ukáže Cley schopnost telepatie, kterou Ur-hominidé disponují. Během diskuze (v běžné řeči) se Pátrač projevuje velmi sečtěle, což Seranis natolik překvapuje, že k němu zaujímá podrážděný postoj. Cley se dozví, že Svrchovaní (Alvin, Seranis a další) ji potřebují, aby mohli obnovit její druh.\n\nNa banketu Alvin všem sdělí, že se vrátila „Šílená mysl“, to ona má na svědomí útoky. Cley se mezi Svrchovanými necítí dobře. Celý její druh je vyhuben. Svrchovaní jej oživili, aby pečoval o rozkvétající biosféru Země. Pokud budou naklonováni další Ur-hominidé, budou jiní - nepoznamenaní životem. Tyto myšlenky vedou Cley k zosnování útěku. Rozhodne se nalézt své soukmenovce, pokud některý z nich přežil. Při útěku do lesa jí pomáhá Pátrač.\n\nSvrchovaní bojují s blesky „Šílené mysli“, která se snaží nalézt a zabít Cley. Ur-hominidní žena touží pomstít smrt svých blízkých. Na mysl jí vytane starobylé slovo: „válka“. Společně s Pátračem se ukryjí dovnitř obrovského stromu. Strom je i s nimi dopraven obrovským Vírníkem na oběžnou dráhu, kde se nalodí dovnitř živého tvora Jonáše schopného meziplanetárních letů. Přesednou do Leviathana, obdobného desetkrát většího tvora. Po Cley pátrají kromě „Šílené mysli“ i Svrchovaní, jejichž loď se objeví v blízkosti Leviathana. Cley se snaží potlačit své myšlenky, aby se neprozradila. Leviathan míří k Venuši. Vědomí Leviathana - tzv. „Kapitán“ zjistí, že přitahuje nežádoucí pozornost díky svému pasažéru - Cley. Potvrdí se to útokem kosmických dravců - „vesmírných žraloků“. Leviathan útok přežije s velkými zraněními. Žádá Cley, aby vystoupila.\n\nSvrchovaní nakonec Cley s Pátračem naleznou. Potřebují ji, neboť díky ní mohou lépe komunikovat s Vanamondem - protějškem „Šílené mysli“. Cley je něco jako důležitá spojka. Pátrač zde sehrává také významnou roli. Cley se dozví, že Alvin de facto způsobil osvobození „Šílené mysli“ z jejího vězení v centrální černé díry, když proběhl kontakt mezi ním a Vanamondem. Vanamondovo nadšení z kontaktu rozpohybovalo magnetosonické výkyvy, které napříč spirálami galaktického ramene zachytila „Šílená mysl“. Jejím záměrem bylo osvobodit se z pout vlastního vesmíru a překročit hranici do metavesmíru. Proražení hranic vyžadovalo stlačení obrovské hmoty a to dokáže jen inteligence naprosto odloučená od hmoty. Zhuštění hmoty by mohlo vyvolat natolik veliké zakřivení časoprostoru, že by se zhroutil v jedné implodující kouli. Ostatní magnetické bytosti se postavily proti plánům „Šílené mysli“. Nehodlaly opustit život zrozený z hmoty a uniknout do jiné dimenze.\n\nTo vše si Cley uvědomuje v nastalém okamžiku zlomu, během zápasu se „Šílenou myslí“. Mnoho vyšších celků - biomů, je zdevastováno a zničeno, ale „Šílená mysl“ je pohlcena. Alvin nepřežil, obětoval svůj život za život Cley. Doposud se na něj Cley dívala jako na téměř nesmrtelného člověka, který doopravdy nežije, avšak tento jeho čin ji přesvědčí, že jeho druh není jen tím, který pomalu vymírá.\n\nSeranis je zdrcena smrtí Alvina. Cley se v Leviathanu střetává s ostatními ur-hominidy, kteří byli vzkříšení. Čeká ji budoucnost „matky“ staronového kmene, pro nějž musí najít vhodné místo. Pátrač, mývalovitý tvor s vysokou inteligencí se ukáže být vyslancem biomu Sluneční soustavy.\n\nLidé začali s rekultivací Země. Spolupráce Diasparu s Lys vedla k obnovení ur-hominidů, rasy pralidí, kteří vytvářejí kmenová společenství a pečují o lesy. Biosféra se rozrůstá, po ur-hominidech docílili inteligence i další druhy, např. šelmy. Je zvykem dbát na úctu k evoluci, aby rozumné druhy byly schopné se starat o planetu. Toto sociální pojítko funguje obdobně jako náboženství pro rané formy lidského druhu a ur-hominidy. Život vzkvétá i na Měsíci a ostatních planetách Sluneční soustavy, dopravu mezi nimi nezajišťují pouze člověkem vyrobené kosmické lodi, ale i velké živoucí hvězdolety.\n\n„Šílená mysl“ je magnetická entita, která se stala nebezpečnou pro stabilitu vesmíru a díky spolupráci mnoha rozvinutých ras byla uvězněna do „černého slunce“ - nikoli hvězdy, nýbrž obří černé díry ve středu Galaxie. Mimo „Šílenou mysl“ a Vanamonda se v kosmu vyskytují i další magnetické bytosti (dlouhé až 1 světelný týden), které mezi sebou komunikují a vytvářejí síť - Galaktické vědomí, či Galaktickou mysl. Planetární život (biosféra planet, měsíců, asteroidů) je rozdělen do biomů - mnoha různorodých jednotek, které evoluce zformovala do inteligentních struktur.\n\nV knize \"Proti pádu noci\" je uvedeno zničení Měsíce. Když se začal nebezpečně přibližovat k Zemi („padat na ni“), postavili lidé pevnost Shalmirane a vyvinuli mocnou zbraň, aby satelit zničili.\n\nV knize \"Po pádu noci\", jejíž děj je situován do stejného prostředí o několik století později, je Měsíc opět oběžnicí Země - pokrytou bohatou biosférou.\n\nZ knihy nevyplývá, jestli bylo vesmírné těleso znovu vytvořeno ani zda lidé disponují patřičnými schopnostmi to udělat. Dávní předchůdci však byli nuceni odklonit oběžnou dráhu Země dále od Slunce, které vyzařovalo stále více tepla. Gravitační inženýrství umožnilo velké manévry, jejichž výsledkem bylo přeskupení planet umožňující nové využití. \n\nJames Nicoll poukazuje na velkou propast mezi originálem (\"Proti pádu noci\") a jeho pokračováním (\"Po pádu noci\"). Jednou z nesrovnalostí je znovu existující Měsíc a Nicoll vyslovuje domněnku, že G. Benford snad ani původní dílo od A. C. Clarka nečetl, natolik je pokračování odlišné. Společné mají pouze jména několika postav. Čtenář udělá lépe, když si raději „\"vykloktá kyselinou sírovou než aby měl číst tuto blbost. Kdybych mohl zcela vyjádřit, jak hrozné takzvané pokračování je, každý v doslechu by musel shnít.\"“\n\n\n"}
{"id": "766917", "url": "https://cs.wikipedia.org/wiki?curid=766917", "title": "Pavlodar", "text": "Pavlodar\n\nPavlodar ( ) je město na severovýchodě Kazachstánu. Je to hlavní město Pavlodarské oblasti. Nachází se 450 km severovýchodně od Astany a 405 km jihovýchodně od Omsku. Protéká jím řeka Irtyš.\n\n"}
{"id": "766918", "url": "https://cs.wikipedia.org/wiki?curid=766918", "title": "Sofia Black-D'Elia", "text": "Sofia Black-D'Elia\n\nSofia Black-D'Elia (* 23. prosince 1991 Clifton, New Jersey) je americká herečka, známá především rolí Tei Marvelli v seriálu \"Skins\", dále také jako představitelka Bailey Wellsové v americkém seriálu \"All My Children\", nebo jako Sage Spenceová v sérii \"Super drbna\".\n\nNarodila se roku 1991 v newjerseyském Cliftonu jako dcera Eleanor a Anthonyho D'Eliových. Otec má italské kořeny a matka židovské. S hraním začala v pěti letech, kdy se přihlásila do hodin tance ve studiu Broadway Bound.\n\nV sedmnácti letech byla obsazena do své první role, Bailey, v seriálu \"All My Children\". V roce 2010 ztvárnila postavu lesbičky Tey v adaptaci MTV na britské drama \"Skins\". Nejprve se ucházela o roli Michelle a Tea byla mužskou rolí, u níž došlo ke změně pohlaví a herečka tak do ní mohla být obsazena. Objevila se také v hudebním videoklipu rapera Hoodie Allena k písničce „The Chase is On“, se kterým jsou dobří přátele.\n\nNa podzim roku 2011 začala brát hodiny herectví v The William Esper Studio, aby se připravila na roli Miny ve filmu \"Vicky Jewson\" - Born of War. Na podzim 2012 se začala objevovat na televizních obrazovkách v roli Sage Spenceové v šesté a poslední řadě seriálu \"Super drbna\". Zahrála si také postavu Jessie v thrilleru \"Projekt minulosti\", který měl premiéru v lednu 2015.\n"}
{"id": "766921", "url": "https://cs.wikipedia.org/wiki?curid=766921", "title": "Okres Bolesławiec", "text": "Okres Bolesławiec\n\nOkres Bolesławiec (polsky \"Powiat bolesławiecki\") je okres v polském Dolnoslezském vojvodství. Rozlohu má 1303,26 km² a v roce 2010 zde žilo 89 091 obyvatel. Sídlem správy okresu je město Bolesławiec.\n\nMěstská:\n\nMěstsko-vesnická:\n\nVesnické:\n\n"}
{"id": "766922", "url": "https://cs.wikipedia.org/wiki?curid=766922", "title": "Václav Truxa", "text": "Václav Truxa\n\nVáclav Truxa OCr (22. prosince 1919 Most – 21. srpna 1990 Litoměřice) byl český římskokatolický kněz a od roku 1957 kanovník-senior litoměřické kapituly.\n\nPocházel z Mostu, kde navštěvoval českou obecnou školu nacházející se v prostorách komendy rytířského řádu křižovníků s červenou hvězdou. V mosteckém kostele sv. Václava ministroval pravidelně od roku 1928. O roku 1930 studoval na reálném gymnázium v Mostě, kde také 28. května odmaturoval. Protože jeho duchovní život byl úzce svázaný s řádem křižovníků s červenou hvězdou, přihlásil se 15. září 1938 v Praze do noviciátu tohoto řádu. Jednoduché řeholní sliby složil 15. října 1939, slavné sliby 18. ledna 1942. Studium teologie dokončil v roce 1943 a 4. srpna 1943 byl v pražském chrámu Panny Marie Sněžné vysvěcen na kněze. Primiční mši sloužil 18. srpna 1943 ve farním kostele v Novém Strašecí u Kladna. Svou kněžskou službu zahájil jako konventuál v Praze u Křížovníků.\n\nPo osvobození Československa byl 30. srpna 1945 poslán do Mostu posílit duchovní správu. Byl jmenován kaplanem v kostele sv. Václava, který spravovala křížovnická komenda v čele s komandeurem Rudolfem Čapkem; ten však byl v roce 1953 pro vysoký věk zproštěn svého úřadu a Truxa byl jmenován od 1. dubna 1953 administrátorem ve farnosti u kostela sv. Václava. Od 8. března 1955 se pak stal administrátorem děkanství v Mostě (namísto Oldřicha Hodače) a zároveň administrátorem excurrendo ve farnosti Havraň. V červenci 1955 mu byla přidělena duchovní správa dalších farností – Vtelno, Židovice a Slatinice. V prosinci 1956 byl jmenován vikářem mosteckého vikariátu. Po dvanácti letech působení v Mostě byl jmenován sídelním kanovníkem schleinitzovským v kapitule sv. Štěpána v Litoměřicích, kam se přestěhoval.\n\nV roce 1957 byl zaregistrován jako spolupracovník (agent) Státní bezpečnosti v Ústí nad Labem. Dne 1. ledna 1990 byl svazek s jeho jménem zničen.\n\nNa litoměřickém biskupství působil v letech 1981-1989 jako kancléř a byl ubytován na Dómském náměstí čp. 6, kde se o něho starala hospodyně Věra Ottová z Mostu. Pohřben byl do hrobu na litoměřickém hřbitově, ve kterém je též pochována jeho někdejší hospodyně.\n\n\n"}
{"id": "766927", "url": "https://cs.wikipedia.org/wiki?curid=766927", "title": "Obecně závazná vyhláška kraje", "text": "Obecně závazná vyhláška kraje\n\nObecně závazná vyhláška kraje je v České republice právní předpis vydávaný zastupitelstvem kraje v jeho samostatné působnosti na základě zmocnění v čl. 104 odst. 3 Ústavy. Obsahem krajských vyhlášek je právní regulace místních záležitostí v působnosti dané samosprávy. Obecně závazné vyhlášky kraje mohou upravovat jen právní vztahy v mezích samostatné působnosti kraje (§ 6 a 14 zákona o krajích), popř. hlavního města Prahy (§ 44 zákona o hlavním městě Praze).\n\nVyhláška kraje musí být v souladu se zákony České republiky a nesmí upravovat právní vztahy vyhrazené výlučně zákonné úpravě. Povinnosti fyzickým a právnickým osobám může kraj vyhláškou ukládat jen v případech, kdy jej k tomu zmocňuje zákon. \n\nVedle obecně závazných vyhlášek vydávají kraje ve své přenesené působnosti (státní správa přenesená na orgány územní samosprávy) také nařízení, která schvaluje rada kraje. \n\nVyhlášky a nařízení kraje nabývají platnosti dnem zveřejnění ve věstníku právních předpisů kraje. \nÚčinnosti nabývá patnáctým dnem po vyhlášení, není-li v něm stanovena účinnost pozdější. Výjimečně, vyžaduje-li to naléhavý obecný zájem, může být stanovena účinnost v kratší době, nejdříve však v den vyhlášení; v takovém případě musí být zveřejněna i na úředních deskách dotčených obcí a v hromadných informačních prostředcích. \n\nSamostatných působností kraje vykonatelných prostřednictvím obecně závazných vyhlášek je relativně málo. Zákon o krajích výslovně zmiňuje vyhlašování závazné části územně plánovací dokumentace pro území kraje. Ve Středočeském kraji mají podobu krajských vyhlášek závazné části územních plánů jednotlivých velkých územních celků. Moravskoslezský kraj v seznamu platných právních předpisů kraje uvádí v roce 2012 vedle množství nařízení pouze dvě obecně závazné vyhlášky, které se obě týkají vyhlášení závazné části plánu odpadového hospodářství kraje. \n\nKraj musí vydanou vyhlášku neprodleně po vyhlášení zaslat ministerstvu vnitra. Ministerstvo vnitra vykonává dle § 81 zákona o krajích dozor nad zákonností vyhlášek kraje. Odporuje-li vyhláška kraje zákonu, ministerstvo jej vyzve k nápravě. Nezjedná-li kraj nápravu do 60 dnů od doručení výzvy, kraj účinnost vyhlášky pozastaví a přitom stanoví přiměřenou lhůtu ke zjednání nápravy. V případě zřejmého rozporu obecně závazné vyhlášky kraje s lidskými právy a základními svobodami může ministerstvo pozastavit její účinnost i bez předchozí výzvy ke zjednání nápravy. Pokud kraj zjedná nápravu, ministerstvo pozastavení neprodleně zruší a účinnost vyhlášky tak obnoví. Pokud kraj ve stanovené lhůtě opět nápravu nezjedná ani nepodá proti rozhodnutí rozklad, ministerstvo vnitra do 30 dnů od uplynutí lhůty pro nápravu podá Ústavnímu soudu návrh na zrušení vyhlášky, v případě podání a zamítnutí rozkladu tak učiní do 30 dnů od zamítnutí rozkladu. Shledá-li Ústavní soud, že je vyhláška neústavní či nezákonná, zruší ji. Pokud ústavní soud návrh na zrušení vyhlášky odmítne, zamítne nebo zastaví řízení, dnem nabytí právní moci tohoto rozhodnutí je účinnost vyhlášky obnovena a rozhodnutí o pozastavení účinnosti zrušeno. \n\nNávrhů na zrušení obecné vyhlášky kraje je poměrně málo. Jedním z nich byl například návrh ze 17. 8. 2007 na zrušení obecně závazné vyhlášky Jihomoravského kraje ze dne 9. 11. 2006, kterou se vyhlašuje závazná část Územního plánu velkého územního celku Břeclavska, podaného obcemi Bavory a Dolní Dunajovice, zastoupenými advokátem Luďkem Šikolou, přičemž jako vedlejší účastník se k řízení připojil veřejný ochránce práv Otakar Motejl s návrhem zamítnout návrh na zrušení vyhlášky. Navrhovatelé argumentovali nedodržením stanoveného postupu při vydání vyhlášky, zneužitím působnosti kraje a rozporu vydané vyhlášky se zákonem. Ústavní soud usnesením z 1. 7. 2009 návrh zamítl pro nepříslušnost, protože k přezkumu byl prvotně příslušný Nejvyšší správní soud. Přitom navrhovatelé v návrhu uvedli, že Nejvyšší správní soud již předtím zrušení vyhlášky odmítl, neboť dospěl k závěru, že předmětný územní plán není opatřením obecné povahy a tedy není v jeho pravomoci ji zrušit. Toto usnesení Nejvyššího správního soudu Ústavní soud zrušil v listopadu 2008 nálezem Pl. ÚS 14/07.\n\n\n"}
{"id": "766937", "url": "https://cs.wikipedia.org/wiki?curid=766937", "title": "Severní Terasa", "text": "Severní Terasa\n\nNázev Severní Terasa může mít některý z těchto významů: \n"}
{"id": "766950", "url": "https://cs.wikipedia.org/wiki?curid=766950", "title": "Michal Jan Josef Brokoff", "text": "Michal Jan Josef Brokoff\n\nMichal Jan Josef Brokoff, \"též\" Brokoff, Brokhoff, Brokov, \"či\" Prokov; (28. dubna 1686 Klášterec nad Ohří – 8. září 1721 Praha) byl český sochař, syn Jana Brokoffa, bratr Ferdinanda Maxmiliána Brokoffa.\n\nJako umělec začínal v otcově dílně a dále se vzdělával u dalších pražských řezbářů, zejména u F. O. Quitainera. Po otcově smrti se stal představeným rodinné dílny, po nějaké době přenechal vůdčí místo bratrovi. Michalovo dílo tvoří přechod mezi otcovými kamenickými pracemi a vrcholnými barokními díly bratrovými; ve srovnání s bratrovými sochami jsou jeho výtvory střídmější, méně prostorově řešené, jakoby strnulejší a poněkud méně harmonizované.\nVýběr díla připisovaného Michalu Brokoffovi:\n\n\n\n\n"}
{"id": "766952", "url": "https://cs.wikipedia.org/wiki?curid=766952", "title": "Kostel svatého Michaela archanděla (Vernéřovice)", "text": "Kostel svatého Michaela archanděla (Vernéřovice)\n\nKostel svatého Michaela ve Vernéřovicích na návrší uprostřed vsi na hřbitově je dominantou obce. Je chráněn jako kulturní památka České republiky.\n\nNejstarší kostel v obci je připomínán v roce 1412. Současný kostel stojí na místě původního dřevěného kostela z roku 1540, který dal postavit opat broumovského kláštera Matěj Mathias a který byl zvětšen za opata Tomáše Sartoria roku 1683. Tento kostel byl do roku 1587 filiální ke kostelu v Ruprechticích a farní byl v roce 1589. Od poloviny 17. století naopak do farnosti patřily i obce Bohdašín, Ruprechtice, Jetřichov a Vižňov. Současný kostel dal vybudovat opat Otmar Daniel Zinke. Dostavěn byl roku 1720, ale vnitřní vybavení bylo dokončováno až do roku 1722. Autorství Kryštofa Dientzenhofera není doloženo, pouze vyplývá z jeho činnost pro broumovské benediktiny. Mezi nejvýznamnější místní duchovní patřili Leopold Josef Plagwitz a Kajetán August Treutler.\n\nLoď je dlouhá 26 a široká 16 metrů, ze zdi vystupuje 10 pilířů. Strop je rovný. Loď je tvaru elipsy s věží na západě a sakristií o délce 4 metry a šířce 5 metrů na východě, která je zaklenutá valenou klenbou s výsečemi. Kruchta vyčnívá na 3 obloucích do lodi kostela a je z lodi přístupná dvěma dřevěnými schodišti. Průčelí kostela má meziokenní lizény. Hlavní vchod je pod věží, s věnováním opata Zinkeho archandělu Michaelovi a s letopočtem 1719, boční vchody jsou z jižní strany a do sakristie.\n\nNa hlavním oltáři je obraz Antonína Felixe Schefflera zjevení svatého archanděla Michaela na hoře Gargano v jižní Itálii. Po stranách jsou sochy archandělů Rafaela a Gabriela. Varhany prošly rekonstrukcí v roce 1990.\n\nBohoslužby se konají druhou neděli v měsíci v 10.30.\n\n"}
{"id": "766955", "url": "https://cs.wikipedia.org/wiki?curid=766955", "title": "Robert Shields", "text": "Robert Shields\n\nReverend Robert Shields (17. května 1918 – 15. října 2007) byl protestantský kněz a středoškolský učitel z Daytonu ve Washingtonu (USA).\n\nPozoruhodný je především jako autor nejdelšího deníku na světě, který obsahuje asi 37,5 milionu slov a zaznamenává každých pět minut Shieldsova života od roku 1972 do roku 1997, kdy utrpěl mozkovou mrtvici. V roce 1999 daroval deník Washington State University pod podmínkou, že bude zveřejněn nebo i analyzován nejdříve padesát let po jeho smrti, několik úryvků však přesto bylo publikováno.\n\nPodle úryvků, které jsou k disposici, tvoří deník převážně záznamy zdravotního charakteru (léky, tělesná teplota, krevní tlak apod.), záznamy snů (Shields se vždy po dvou hodinách spánku probouzel, aby mohl své sny přesně zaznamenat), podrobné záznamy o jídle, denních aktivitách, televizních pořadech, které sledoval, četbě knih a novin, korespondenci, finančních výdajích, modlitbách a náboženských cvičeních, pečlivě zapsané rozhovory s manželkou a přáteli.\n\nShields o svých denících prohlásil, že \"„pokud bude prozkoumán život jedince do hloubky, každou minutu každého dne, možná se dozvíme něco o všech lidech“\".\n"}
{"id": "766957", "url": "https://cs.wikipedia.org/wiki?curid=766957", "title": "Josef Javůrek", "text": "Josef Javůrek\n\nJosef Javůrek (16. března 1756, Konopiště – 22. června 1840, Varšava), byl český klavírista a pedagog. \n\nV roce 1793 odešel do Polska, kde byl učitelem hudby v šlechtických rodinách. Později začal vyučovat na varšavské konzervatoři. Mezi jeho žáky patřil Frédéric Chopin. Věnoval se i dirigování.\n\nByl bratrancem skladatele Josefa Javůrka.\n\n\n"}
{"id": "766959", "url": "https://cs.wikipedia.org/wiki?curid=766959", "title": "Mikuláš Hostislav z Horažďovic", "text": "Mikuláš Hostislav z Horažďovic\n\nMikuláš Hostislav z Horažďovic byl český římskokatolický kněz, děkan kolegiátní litoměřické kapituly a v letech 1349 až 1360.\n\nMikuláš zřejmě pochází z vedlejší větvě pánů z Landšteina, zvaná \"Želečtí z Landštejna\" nebo \"páni ze Želče\". Páni ze Želce pochází od Vítka ze Skalice, který je doložen v letech 1265 až 1266. Jedním z jeho potomkům by měl být jakýsi Hostislav (hypotéza je, že se jedná o Vítkova vnuka), který žil na dvoře Karla IV. (1316-1378) a byl kancléřem královny Elišky Přemyslovny (1292-1330). Měl několik synů. Jedním z nich byl i Mikuláš Hostislav z Horažďovic, který se stal nejdříve kaplanem krále Karla IV. a poté v roce 1349 prvním děkanem litoměřické kolegiátní kapituly.\n\nKapitulní děkanství, bylo založeno 21. listopadu 1349 císařem Karlem IV. prostřednictvím arcibiskupa Arnošta z Pardubic, který byl vlastním bratrem 20. litoměřického probošta Bohuslava z Pardubic.\n\nJelikož se jednalo v případě založení kapitulní dignity děkana o fundaci a s ní spojené obročí, byla použita část fundačního majetku probošta a k ní byl přidán majetek kanonikátu scholastika. Tento kanonikát je poprvé zmíněn v souvislosti s Litoměřicemi v roce 1263, kdy je zmíněn kanovník Jan. Scholastikát jako takový, aktem založení kapitulního děkanství zanikl.\n\nÚkolem kapitulního děkana je zachovávat rezidenci a pečovat o bohoslužby konané slavnostním způsobem.\n\n\n"}
{"id": "766965", "url": "https://cs.wikipedia.org/wiki?curid=766965", "title": "Okres Legnica", "text": "Okres Legnica\n\nOkres Legnica (polsky \"Powiat legnicki\") je okres v polském Dolnoslezském vojvodství. Rozlohu má 744,6 km² a v roce 2010 zde žilo 53 783 obyvatel. Sídlem správy okresu je město Legnica, které však není jeho součástí, ale tvoří samostatný městský okres.\n\nMěstská:\n\nMěstsko-vesnická:\n\nVesnické:\n\n"}
{"id": "766967", "url": "https://cs.wikipedia.org/wiki?curid=766967", "title": "JP", "text": "JP\n\nSpojení písmen J a P může mít různé významy:\n"}
{"id": "766970", "url": "https://cs.wikipedia.org/wiki?curid=766970", "title": "KP", "text": "KP\n\nSpojení písmen K a P může mít různé významy:\n\n\n\n\n"}
{"id": "766973", "url": "https://cs.wikipedia.org/wiki?curid=766973", "title": "Júlia Šimurdová", "text": "Júlia Šimurdová\n\nJúlia Šimurdová (12. května 1911 – ???) byla slovenská a československá politička a poúnorová bezpartijní poslankyně Národního shromáždění ČSR.\nVe volbách roku 1954 byla zvolena do Národního shromáždění ve volebním obvodu Námestovo-Trstená jako bezpartijní kanadidátka. V Národním shromáždění zasedala do dubna 1958, kdy rezignovala a nahradil ji Jozef Baláž.\n\nK roku 1954 se profesně uvádí jako soukromá rolnice a zároveň členka Okresního národního výboru v Námestovu.\n\n"}
{"id": "766974", "url": "https://cs.wikipedia.org/wiki?curid=766974", "title": "KZ", "text": "KZ\n\nSpojení písmen K a Z může mít různé významy:\n\n"}
{"id": "766976", "url": "https://cs.wikipedia.org/wiki?curid=766976", "title": "LK", "text": "LK\n\nSpojení písmen L a K může mít různé významy:\n\n"}
{"id": "766977", "url": "https://cs.wikipedia.org/wiki?curid=766977", "title": "Přádelna Levavasseur", "text": "Přádelna Levavasseur\n\nPřádelna Levavasseur (\"Filature Levavasseur\") se nachází u \"Fontaine-Guérard\" (Guérardovy studánky) u obce Pont-Saint-Pierre ve francouzském departmentu Eure v Normandii. \n\nJe to doslova průmyslová katedrála, postavená v polovině 19. století. Do současné podoby se zachovala jen jako zřícenina, a to od roku 1874, kdy vyhořela. Ačkoli to zní neuvěřitelně, turisté ji často zaměňují s Klášterem Notre-Dame de Fontaine-Guérard (\"Abbaye Notre-Dame de Fontaine-Guérard\"), který se nachází v těsné blízkosti. Přádelna Levavasseur vypadá spíše jako církevní stavba než jako průmyslová továrna, je vidět nad okolními stromy z širokého okolí, zatímco klášter je právě mezi těmito stromy až do poslední chvíle oku turisty ukryt. \n\nV roce 1822 prodal Adolphe Guérould z důvodu ekonomických problémů své průmyslové panství, které se skládalo z textilní přádelny vlny a bavlny a továrny na sukno, zřízených na pozemcích u kláštera Notre-Dame de Fontaine-Guérard u Radepontu baronovi Levavasseurovi. Edouard (řečený Jacques) Levavasseur byl továrník a rejdař z Le Havru. Dovážel si z Ameriky suroviny pro zásobování svých přádelen vlastními loděmi. Původní stav objektu rekonstruoval a vylepšil. \n\nZemřel 20. března 1842 a panství zdědil jeho syn Charles, který se na jeho řízení od počátku podílel. O několik měsíců později přádelnu lnu zachvátil ravage požár. V roce 1844 se zakoupením zámku Radepontu stal vlastníkem pozemků o délce více než 5 kilometrů podél řeky Andelle. \n\nNásledovaly na nové požáry na dvou jiných místech výroby v roce 1851, proto se Charles Levavasseur rozhodl, že zboří staré průmyslové objekty a po proudu řeky zřídí novou továrnu mimo pozemky starého kláštera. V roce 1855 navrhl zřízení přádelny. Aby bylo možné sem umístit stroje přádelny, kde mělo pracovat 300 dělníků, odklonil tok Andelle a nechal vybudoval kanál. Práce začaly v roce 1857. Továrna v anglickém novogotickém stylu měřila 96 metrů na délku a 26 na šířku. Komíny, skryté ve věžích ve čtyřech rozích stavby dosahovaly výšky 38 metrů na 5 patrech. Druhá přádelna – zvaná „malá přádelna“ (96 metrů dlouhá a 20 metrů široká) byla postavena poblíž. V roce 1861 továrna zahájila svůj provoz. \n\n23. srpna 1874 zachvátil velkou přádelnu požár. Charles Levavasseur podnik předal svému synovi Arthurovi. Pojištění nepokrylo náklady na veškeré práce, pouze malá továrna byla zrekonstruována a byl v ní obnoven provoz. V roce 1913 místo postihl nový požár, ale ten neznemožnil pokračování provozu. Když Arthur v roce 1923 zemřel, zdědil ji Bernard Levavasseur. \n\nZámek Radepont a přilehlý park byly prodány. Fernand Colombel v roce 1937 klášter de Fontaine-Guérard věnoval Armádě spásy.\n\n16. prosince 1946 další požár v malé přádelně znamenal konec veškeré činnosti v této oblasti. Pouze jedna budova byla rekonstruována na místě přehrady, kde byla instalována turbína, která dodává elektřinu do sítě EDF.\n\nV 60. letech 20. století místo koupil department Eure. Department zamýšlel rekonstrukci, která by návštěvníkům umožnila zhlédnout jednu z posledních památek na velké přádelny z poloviny 19. století, které se na severu Francie stavěly způsobem, jako by šlo o zámky.\n\n\n"}
{"id": "766981", "url": "https://cs.wikipedia.org/wiki?curid=766981", "title": "LO", "text": "LO\n\nSpojení písmen L a O může mít různé významy:\n\n\n"}
{"id": "766987", "url": "https://cs.wikipedia.org/wiki?curid=766987", "title": "Julian Fontana", "text": "Julian Fontana\n\nJulian Fontana (31. července 1810, Varšava – 24. prosince 1869, Paříž) byl polský klavírista a hudební skladatel, přítel Fryderyka Chopina a žák Elsnera na varšavské konzervatoři.\n\nByl synem Jana Fontany, italského imigranta a Julie Petzoldówé (1784-1847), luteránského vyznání. Účastnil se Listopadového povstání a jako mnoho jiných odešel poté do emigrace do Francie. Koncertoval v New Yorku i Havaně s italským houslistou Sivorim. Ke konci života trpěl psychickými problémy (smrt manželky, finanční potíže) a nakonec spáchal sebevraždu. Je pochován Montmartru v Paříži. \n\nFontana komponoval \"salonní\" hudbu, mimo jiné capriccia, nokturna a mazurky. Po smrti Chopina (1849) – na přání skladatele – vydal v letech 1855-1859 mnoho jeho děl, například \"Fantaisie-Impromptu cis-moll op. 66\".\n\nByl čestným členem Poznaňského spolku přátel vědy.\n\n\n"}
{"id": "766988", "url": "https://cs.wikipedia.org/wiki?curid=766988", "title": "NL", "text": "NL\n\nSpojení písmen N a L může mít různé významy:\n\n\n"}
{"id": "766996", "url": "https://cs.wikipedia.org/wiki?curid=766996", "title": "PI", "text": "PI\n\nSpojení písmen P a I může mít různé významy:\n\n\n\n"}
{"id": "766997", "url": "https://cs.wikipedia.org/wiki?curid=766997", "title": "Josef Omáčka", "text": "Josef Omáčka\n\nJosef Omáčka (30. března 1869 Beroun – 20. října 1939 Rakovník) byl český varhaník a hudební skladatel.\n\nZáklady hudebního vzdělání získal ve svém rodišti u místních varhaníků Nešvery a Šťastného. V roce 1884 vstoupil na Varhanickou školu v Praze. Vedle toho navštěvoval \"Pivodovu a Lukesovu pěveckou školu\" a studoval hru na housle u J. Štrogla a hru na klavír u Hugo Rosiho. Ještě v době studií byl varhaníkem v kostele maltézského řádu Panny Marie pod řetězem. Po absolvování školy byl krátce ředitelem kůru ve Zbraslavi a v Kouřimi.\n\nV roce 1890 se stal učitelem hudby na reálném gymnáziu a ředitelem kůru v Rakovníku. Zde již setrval až do své smrti. Za jeho působení se Rakovník stal centrem kulturního života kraje. Byl sbormistrem zpěváckého spolku a založil smyčcové kvarteto. Z hudebníků Rakovníka a okolí vytvořil hudební soubor, se kterým prováděl i opery (\"Hubička, Prodaná nevěsta, V studni\"), operety a uvedli i \"Stabat Mater\" Antonína Dvořáka. Vedle toho dbal na vysokou úroveň chrámového sboru, kde uvedl na 70 mší předních českých i světových skladatelů.\n\nV roce 1929 se vzdal řízení pěveckého spolku a svou činnost omezil na chrám sv. Baroloměje a hudební výuku na \"Reálném gymnáziu Zikmunda Wintra\". Za svou dlouholetou práci získal zlatou medaili a v roce 1939 i čestné uznání zemské školní rady.\n\nBratr \"Karel Omáčka\" (1874–1938) byl rovněž hudebníkem. Působil jako ředitel kůru v Suchdole nad Lužnicí a byl autorem drobných skladeb.\n\nJeho skladatelské dílo obsahuje 96 číslovaných děl, což představuje na 212 jednotlivých skladeb. Zhruba polovinu z tohoto počtu jsou chrámové skladby.\n\n\n\n"}
{"id": "766999", "url": "https://cs.wikipedia.org/wiki?curid=766999", "title": "Kostnice v Čermné", "text": "Kostnice v Čermné\n\nKostnice v Čermné (polsky \"Kaplica Czaszek\", německy \"Beinhaus\") je kaple - kostnice v polském městě Kudowa-Zdrój (česky \"Chudoba\") v části Czermna dříve česky nazývaná Německá či Velká Čermná na území historického Kladska, v tzv. Českém koutku, jen několik desítek metrů od hranic s Českem. Jde o jedinou podobnou památku na území Polska. Nachází se těsně vedle místního kostela sv. Bartoloměje apoštola.\n\nByla zbudována v roce 1776 místním farářem, Čechem Václavem Tomáškem, který se spolupracovníky hrobníkem J. Langerem a kostelníkem J. Schmidtem sesbíral kosti z masových hrobů obětí třicetileté války, slezských válek a také epidemií cholery a přemístil je do malé kaple.\n\nZdi kaple jsou pokryty třemi tisícovkami lidských lebek, kosti dalších 21 000 lidí jsou v základech, na oltáři jsou umístěny lebky zakladatelů.\n\nČlánek o kostnici na portálu Idnes\n"}
{"id": "767002", "url": "https://cs.wikipedia.org/wiki?curid=767002", "title": "Dunakanyar-Vác FC", "text": "Dunakanyar-Vác FC\n\nDunakanyar-Vác FC je maďarský fotbalový klub z města Vác. Založen byl roku 1899. Zlatou éru prožíval v 90. letech 20. století, nyní hraje 2. ligu. Jednou vyhrál maďarskou fotbalovou ligu (v ročníku 1993/94). V sezóně 1994/95 si připsal jedinou účast v Lize mistrů, v předkole vypadl s francouzským klubem Paris Saint-Germain. Také v Poháru vítězů pohárů startoval jednou, v ročníku 1995/96 byl vyřazen makedonským týmem FK Sileks Kratovo. V Poháru UEFA startoval třikrát, v sezoně 1991/92 vypadl v 1. kole s ruským mužstvem Dynamo Moskva, v sezóně 1992/93 vyřadil nizozemský FC Groningen a ve 2. kole vypadl s portugalskou Benfikou Lisabon a v sezóně 1993/94 ztroskotal v 1. kole na kyperském Apollonu Limassol.\n\n\n"}
{"id": "767003", "url": "https://cs.wikipedia.org/wiki?curid=767003", "title": "Folkungové", "text": "Folkungové\n\nFolkungové (\"Folkungaätten\") nebo také Bjälbové (\"Bjälboätten\") byl švédský rod, ze kterého pocházelo několik švédských biskupů, jarlů a králů.\n\nRod se označuje jako Folkungové od 17. století a je to také jméno nejčastěji užívané švédskými historiky. Zřejmě je odvozeno od nejstaršího známého zástupce rodu, Folkeho, který žil kolem roku 1100, nebo jejich legendárního praotce Folkeho Filbytera, který žil v pohanských dobách. Bjälbo bylo nejstarší známé sídlo rodu a sídlil zde i mocný zástupce rodu Birger. Sami zástupci rodu žádné jméno při odkazování na svůj rod nepoužívali, protože rodinná jména nebyla ve Švédsku běžnou praxí až do 16. století. Neexistuje tudíž „správné“ jméno rodu, které by mělo přednost před jménem jiným.\n\nBěhem 11.–13. století pocházelo z tohoto rodu nejvíce švédských jarlů. Okolo roku 1100 se prvním jarlem z rodu stal Folke Tlustý a zřejmě byl i prvním jarlem ve Švédsku během vlády Ingeho I. Jeho manželkou byla dcera Knuta IV. Dánského. Na počátku 13. století se někteří členové rodu přesunuli do Norska, kde se stali jarly. Ať už byl vládnoucí rod jakýkoliv, Folkungové si udržovali pozici jarlů.\n\nValdemar I., syn jarla Birgera, byl zvolen králem v roce 1250. Předchozí král Erik XI. zemřel bez přímého dědice a syn Birgera a jeho sestry tak byl tou nejvhodnější volbou. Folkungové vládli Švédsku jako králové do roku 1364. V letech 1319 až 1387 byli členové rodu také norskými králi. Téměř všichni následující panovníci Švédska, Norska a Dánska byli spřízněni s Folkungy.\n\n\n\n\n"}
{"id": "767007", "url": "https://cs.wikipedia.org/wiki?curid=767007", "title": "Zpracování odpadu", "text": "Zpracování odpadu\n\nZpracování odpadů je technologicky náročný proces, který vede k získání druhotných surovin. Tyto suroviny jsou poté využívány znovu ve výrobě a jsou i ceněnou obchodní komoditou na světových trzích.\n\nOdpady lze třídit podle materiálů na: \n\nProces recyklace odpadů začíná v každé domácnosti správným tříděním odpadu. Nedbalost při třídění odpadů vede ke zvyšování nákladů na jeho další zpracování, protože odpad se musí následně třídit na třídicích linkách, a to ručně.\n\n\nPodle norem ČSN/EN 643 se třídí na cca 50 skupin materiálů, jako jsou noviny, časopisy, kancelářský papír, vlnitá lepenka, ořezky papíru atd.\n\nVytříděný papír se poté lisuje do balíků. Tyto balíky podle technických podmínek putují do papíren.\n\nZe sběrového papíru se vyrábí 100% nový papír anebo se přidává do směsi, vždy podle úrovně technologie jednotlivých papíren.\n\n\n\nPlastové polyethylenové duté obaly zejména z drogistických obalů (HDPE)\n\nPolyethylenové pásky (PE pásky)\n\nPolypropylenové folie (PP)\n\nZbytkové tvrdé plasty jako jsou plastové hračky, kanystry, květináče, kelímky apod.\n\nExistuje řada jiných plastů, které pocházejí z průmyslové výroby a které se dále třídí a zpracovávají; pro příklad několik zkratek chemických či obchodních názvů: ABS, PA, PS, PUR, PVC apod.\n\nSklo se třídí na čiré a barevné, dále pak na ploché okenní sklo. Sklárny takto vytříděné sklo používají při výrobě nového, většinou obalového skla.\n\nBioodpad lze využít dvěma způsoby:\n\n"}
{"id": "767010", "url": "https://cs.wikipedia.org/wiki?curid=767010", "title": "Stanislav Kostka", "text": "Stanislav Kostka\n\nSvatý Stanislav Kostka (28. října 1550, Rostkowo, Polsko – 15. srpna 1568, Řím) je polský jezuitský světec.\nPocházel z nižší polské šlechty, roku 1565, ve věku 14 let, odešel se svým starším bratrem Pavlem na studia do Vídně. Tam se seznámil s jezuitským řádem, byl jím nadšen a zatoužil do něj vstoupit. V této době onemocněl a prožil mystické vize Panny Marie, která mu předala do náruče malého Ježíška a rovněž svaté Barbory, která mu podala svátost oltářní. Vize ho utvrdily v rozhodnutí stát se řeholníkem. Jeho rodina si to však nepřála a bránil mu v tom i starší bratr. Ani ne sedmnáctiletý Stanislav proto na podzim 1567 tajně odešel z Vídně do bavorského Dilligenu, kde se svěřil pod ochranu Petra Canisia. Putoval pěšky a po cestě se skrýval, což zřejmě oslabilo jeho už tak křehké zdraví. Canisius jej poslal do Říma, kde měl vstoupit do noviciátu. Stanislav se stal žákem Františka Borgii, který mu umožnil vstup do noviciátu, po deseti měsících ale Stanislav zemřel, pravděpodobně na malarický záchvat. Bylo mu 17 let.\nV roce 1606 byl prohlášen za blahoslaveného a roku 1726 kanonizován. Je patronem Polska, studující mládeže a noviců jezuitského řádu. Bývá vzýván při těžkých nemocech, zlomeninách končetin, chorobách očí a horečce. Je též patronem umírajících. \n\nJeho jméno dostal jako křestní český novinář a básník Stanislav Kostka Neumann, známý svým odporem k náboženství.\n\n\n"}
{"id": "767017", "url": "https://cs.wikipedia.org/wiki?curid=767017", "title": "František Koucký", "text": "František Koucký\n\nJméno a příjmení František Koucký se může vztahovat k následujícím osobnostem:\n\n"}
{"id": "767018", "url": "https://cs.wikipedia.org/wiki?curid=767018", "title": "František Xaver Faulhaber", "text": "František Xaver Faulhaber\n\nThDr. PhDr. František Xaver Faulhaber (1760 Mělocholupy – 10. ledna 1832 Litoměřice) byl katolickým knězem, vyučující na Karlově univerzitě od roku 1805 a na vídeňské univerzitě od roku 1814, generálním vikářem litoměřické diecéze a děkanem litoměřické kapituly v letech 1822–1832.\n\nPocházel z německy mluvící rodiny. Narodil se v Měcholupech, na kněze byl vysvěcen v roce 1787. Nejdříve působil jako kaplan v Chomutově. V roce 1805 začal učit německy pastorální teologii na pražské Karlově univerzitě. Ve výuce pokračoval v letech 1814-1816 na univerzitě ve Vídni. Zde také zasáhl do některých dějů, které jsou zmiňovány v teologické literatuře. Byl rektorem kněžského alumnátu a ředitelem teologických studií. Osvojil si kromě své mateřské němčiny také češtinu, takže se vyrovnal rodilým Čechům. V důsledku toho povzbuzoval alumny ke studiu češtiny a dobré české literatury.\n\nV roce 1816 se vrátil do litoměřické diecéze a stal se sídelním kanovníkem katedrály sv. Štěpána. V roce 1822 byl jmenován generálním vikářem litoměřické diecéze a děkanem katedrální kapituly. Jako profesor se stal později také kanovníkem kolegiátní kapituly u Všech Svatých na pražském hradě, která je vyhrazena kněžím-vysokoškolským pedagogům.\n\nJako konzistorní rada v Litoměřicích pečoval o vyznamenání pro zasloužité duchovní pastýře. Byl vzdělaný; povahy tiché, laskavé a vlídné při jednání.\n\n\n\n"}
{"id": "767025", "url": "https://cs.wikipedia.org/wiki?curid=767025", "title": "Toastmasters International", "text": "Toastmasters International\n\nToastmasters International je nezisková vzdělávací organizace, která je celosvětově zastoupená tisíci kluby. Jejím hlavním cílem je vzdělávání členů v oblasti komunikace, veřejného vystupování a leadershipu (vůdcovství). Prostřednictvím jednotlivých klubů nabízí Toastmasters International vzdělávací program vytvořený tak, aby se členové klubů učili dovednostem jako je mluvený projev, naslouchání a kritické a konstruktivní uvažování.\n\nOrganizace vyrostla z jediného klubu, Smedley Club číslo 1, který vzniknul jako první ze všech klubů Toastmasters. Klub byl založen 22. října 1924 Ralphem C. Smedleym v rámci aktivit organizace Young Men's Christian Association ve Svaté Anně v Kalifornii ve Spojených státech amerických. Za celou historii organizace se do vzdělávacího programu zapojilo více než 4 miliony lidí. V současné době počet členů převyšuje 332 000 ve více než 15 400 klubech ze 135 zemí.\n\nClub Toastmasters se drží filozofie „učíme se tím, že věci děláme“, přičemž každý člen má možnost učit se tempem, které mu individuálně vyhovuje. Program Toastmasters sestává ze dvou částí – z části zaměřené na komunikační schopnosti a části zaměřené na rozvoj leadershipu. Členové procházejí jednotlivými fázemi vzdělávacího programu tak, že před ostatními členy klubu prezentují předem připravené ústní projevy a chopí se rolí spojených s organizací setkání nebo vedoucích rolí v rámci klubu, oblasti nebo na mezinárodní úrovni v Toastmasters International.\n\nVzdělání v oblasti komunikace je jádrem programu Toastmasters. Tento vzdělávací proces je vymezen základním manuálem s názvem \"Competent Communication Manual\" a řadou 15 manuálů pro pokročilé. Základní manuál obsahuje 10 na sebe navazujících projektů, které určují, na jaký aspekt komunikace je daná řeč zaměřena. Manuály pro pokročilé jsou rovněž zaměřené na určitou oblast komunikace (využití techniky při prezentování, vyprávění příběhu, mezilidská komunikace) a každý z nich sestává z 5 projektů.\n\nČlenové realizují jednotlivé projekty tím, že si připraví projev a prezentují ho celému klubu. Od mluvčích se očekává, že dodrží předepsaný časový limit. Většina projevů určených základním manuálem \"Competent Communication Manual\" předepisuje limit 5 až 7 minut. Projekty dle manuálů pro pokročilé jsou většinou na 10 až 15 minut, ale některé mohou trvat až půl hodiny. Po tomto projevu následuje hodnocení jiným členem klubu, vždy s ohledem na kritéria určená manuály. Opětovná zpětná vazba je charakteristickým znakem klubů Toastmasters. Každá aktivita je následně hodnocena. Pronesení řeči je hodnoceno jak ústně, tak písemně – vepsáním do členova osobního manuálu. Na konci setkání jsou hodnoceni dokonce i samotní hodnotící, a to členem, který je pro dané setkání ve funkci tzv. hlavního hodnotitele (\"General Evaluator\"). Díky evaluacím se členům dostávají tipy, jak zlepšit svou schopnost veřejného vystupování a využít ji hned při plnění následujícího projektu a rovněž slouží k tomu, aby člen zažil příjemný pocit úspěchu.\n\nÚstní evaluace má i u hodnotitele rozvíjet schopnosti dávat konstruktivní zpětnou vazbu ostatním členům klubu Toastmasters. Učení se podávat zpětnou vazbu s sebou nese rozvoj dalších dovedností jako jsou efektivní naslouchání, umění motivovat, podporovat a povzbuzovat druhé a připravit a prezentovat krátkou evaluaci v daném časovém limitu. Důležitými prvky efektivní evaluace jsou jazyk a nepochybně také struktura. Struktuře evaluace v klubech Toastmasters se často říká tzv. „sendvičový feedback“ (chvála, doporučení ke zlepšení, chvála) nebo metoda „CRC“ (Commend, recommend, commend; česky Pochválit, doporučit, pochválit). Kromě zmíněných manuálů nabízí organizace svým členům řadu dalších vzdělávacích programů a seminářů.\n\nKluby organizace Toastmasters učí rovněž zásadám leadershipu. Je to částečně dáno tím, že všichni členové organizace jsou dobrovolníci (kromě placeného personálu celosvětové centrály sestávajícího z asi 90 lidí). Dokonce tým výkonných ředitelů se skládá z dobrovolníků, kteří jsou zároveň členy svých místních klubů a nejsou za tuto funkci placeni.\n\nNový člen klubu Toastmasters dostane manuál s názvem \"Competent Leadership Manual\". Tento manuál popisuje 10 projektů, které jsou realizovány zastupováním nejrůznějších rolí v rámci organizace setkávání klubu či organizace klubových soutěží, kampaní za účelem náboru členů nebo PR kampaní. Tento manuál lze splnit v průběhu pouhých 6 nebo 7 měsíců, ale většina členů ho plní v delším časovém rozmezí. Následně po splnění obdrží člen certifikát nazvaný \"Competent Leader\". Poté, co člen splní \"Competent Leadership Manual\", může začít s plněním manuálů pro pokročilé, které mají dvě úrovně – tzv. \"Bronz\" a \"Silver\". Požadavky na dosažení úrovně \"Bronz\" mimo jiné zahrnuje minimálně půlroční službu klubu v podobě vykonávání funkce, spoluutváření strategických plánů pro klub a účast na školení. Mezi požadavky pro úroveň \"Silver\" je roční plnění jedné z důležitých funkcí v klubu, dokončení programu zvaného \"High Performance Leadership\" a plnění role mentora a kouče. Setkávání klubu učí členy také jisté etiketě a dodržování jednacího řádu, což může být v budoucnu pro členy výraznou výhodou při řešení obchodních nebo politických záležitostí.\n\nOrganizace Toastmasters byla zpočátku rozšířena v anglicky mluvících zemích, později se rozšířila do ostatních zemí s tím, že komunikace v rámci klubu probíhala v angličtině. Dnes je po světě spousta klubů, v nichž jsou komunikačním jazykem jiné jazyky, jako je čínština, francouzština, němčina, japonština, španělština a tamilština a spousta dalších. Základní manuál (The Competent Communication Manual) je k dostání nejen v angličtině, ale také v čínštině (zjednodušený), francouzštině, němčině a japonštině. V ČR některé kluby fungují v angličtině, některé v češtině, popř. kombinují setkání v obou jazycích.\n\n"}
{"id": "767029", "url": "https://cs.wikipedia.org/wiki?curid=767029", "title": "TR", "text": "TR\n\nSpojení písmen T a R může mít různé významy:\n\n\n"}
{"id": "767033", "url": "https://cs.wikipedia.org/wiki?curid=767033", "title": "Awilda", "text": "Awilda\n\nAwilda je legendární vikinská pirátka.\n\nAby se vyhnula sňatku s dánským princem Alfem, uprchla na lodi na moře. Setkala se s pirátskou lodí, na níž se stala kapitánkou. Během útoku prince Alfa mu odhalila svou identitu a svolila k sňatku. Stala se dánskou královnou.\n\nPříběh Awildy zachytil Saxo Grammaticus. \n\nChvojková, Helena: \"Princezna dala před svatbou přednost pirátství.\" History, 2/2012, s. 46.\n"}
{"id": "767036", "url": "https://cs.wikipedia.org/wiki?curid=767036", "title": "PFK Alanija Vladikavkaz", "text": "PFK Alanija Vladikavkaz\n\nProfesionální fotbalový klub „Alanija“ Vladikavkaz ( ) je ruský fotbalový klub z Vladikavkazu. Jednou se stal ruským mistrem (1995), dvakrát skončil v ruské lize druhý (1992, 1996). V bývalé sovětské lize působil jen jedinou sezónu (1970), ale v ruské lize patří k tradičním klubům, účastnil se jí v letech 1992-2005 a pak znovu v sezóně 2010, ihned však znovu sestoupil. Hned po sestupu klub opustil hlavní sponzor energetická společnost RusHydro. Klubu následně narostly dluhy do výše jedné miliardy rublů, hráči přestávali dostávat výplaty a mužstvo ani neodcestovalo k poslednímu podzimnímu utkání do 6700 kilometrů vzdáleného Vladivostoku. Nakonec klub zbankrotoval v roce 2014 a odhlásil se z jarní sezóny FNL. Pro sezónu 2014/15 byl klub přihlášen o soutěž níž, do PFL.\n\n"}
{"id": "767039", "url": "https://cs.wikipedia.org/wiki?curid=767039", "title": "Tahokov", "text": "Tahokov\n\nTahokov je kovový materiál vhodný zejména pro stavební a strojírenský průmysl (tříidiče, síta, průmyslová oplocení, schodišťové stupně a plošiny, ocelové rošty, ochranné mřížky proti ptactvu a hmyzu, filtrace atp.). \nVyužívá se také jako architektonický prvek, převážně jako kovové fasády a podhledy nebo jako výplně zábradlí a plotů.\nMateriály, ze kterých je tahokov standardně vyráběn jsou běžná ocel, hliník a nerez (lze jej vyrábět i z mědi, duralu, titanu a plastu). Principem výroby je tzv. „tahostřih“ – tabule plechu je nastřižena a následně protažena. V tomto procesu nevzniká téměř žádná ztráta materiálu a síto je vždy větší a lehčí než použitý vstupní materiál.\n\nMateriál se v České republice začal vyrábět ve Frýdku-Místku ve Válcovnách plechu v 60. letech 20. století jako důlní pažina pro okolní černouhelné doly. V současnosti se nejvíce využívá v různých odvětvích průmyslu a v architektuře.\n\n\n"}
{"id": "767040", "url": "https://cs.wikipedia.org/wiki?curid=767040", "title": "FC Lantana Tallinn", "text": "FC Lantana Tallinn\n\nFootball Club Lantana Tallinn byl estonský fotbalový klub z Tallinnu. Byl velmi úspěšným, čekala ho však jen krátká existence. Založen byl v roce 1994, zanikl roku 1999. Během pouhých pěti let se nicméně dvakrát stal estonským mistrem (1995–96, 1996–97), jednou skončil v estonské lize druhý (1994–95) a dvakrát třetí (1997–98, 1998).\n"}
{"id": "767043", "url": "https://cs.wikipedia.org/wiki?curid=767043", "title": "Antonín Výtvar", "text": "Antonín Výtvar\n\nAntonín Výtvar (15. října 1881 Liberec – 22. prosince 1953 Litoměřice) byl českým katolickým knězem, sídelním kanovníkem litoměřické kapituly v letech 1934–1953.\n\nLiberecký rodák Antonín Výtvar byl na kněze vysvěcen 15. července 1906. Kněžsky působil na mostecku, a posléze jako farář v Brozanech. V období první republiky byl předsedou Katolické Charity pro česky mluvící část litoměřické diecéze. Dne 1. ledna 1934 se stal kanovníkem katedrální kapituly sv. Štěpána v Litoměřicích s kanonikátem schleinitziánským. Na litoměřické konzistoři byl ve funkci biskupského konzistorího rady. Za své kněžské působení mu byl udělen titul papežský tajný komoří.\nJeho role na litoměřickém biskupství byla velmi důležitá po skončení II. světové války a příchodu nového litoměřického biskupa, protože byl jediným neodsunutým kanovníkem litoměřické kapituly, který zůstal v Československu. Jako legitimní představitel kapituly podepsal za ni litoměřickému biskupu Štěpánu Trochtovi 2. ledna 1951 souhlas se zřízením dvou nových kanonikátů - svatoštěpánského I. a II. Stal se tak nositelem kontinuity starobylé instituce kapituly sv. Štěpána. Když pak v roce 1953 zemřel, nad jeho rakví promluvil nově jmenovaný kanovník František Koucký, který ocenil jeho kněžskou práci a lásku k matce.\n\n\n"}
{"id": "767045", "url": "https://cs.wikipedia.org/wiki?curid=767045", "title": "Józef Bohdan Zaleski", "text": "Józef Bohdan Zaleski\n\nJózef Bohdan Zaleski (14. února 1802, Bohatyrka – 31. března 1886, Villepreux) byl polský básník období romantismu. Spolu s Antonim Malczewským, Sewerynem Goszczyńským a Michałem Grabowským patřil k tzv. ukrajinské škole polského romantismu.\n\nPocházel z chudé šlechtické rodiny, ze třinácti dětí. Studoval v Humani, kde se seznámil se Sewerynem Goszczyńským a Michałem Grabowským.\n\nV roce 1820 odjel do Varšavy, kde byl aktivní ve vlasteneckých spolcích. Byl zapleten do spiknutí Piotra Wysockého. Účastnil se Listopadového povstání, za což získal Virtuti Militari. Zastával v této době i několik revolučních funkcí a redigoval list \"Nowa Polska\". Po povstání emigroval do Pruska, Lvova a nakonec do Francie.\n\nI v Paříži byl politicky angažovaný ve vztahu k Polsku. V roce 1846 se oženil se Žofií Rosengardtovou, žačkou Chopina. Od roku 1853 byl členem rady Polské národní školy v Paříži. Na stáří se odstěhoval ke své dceři do Villepreux, kde oslepnul a nakonec zemřel.\n\nJe pochován na Montmartru.\n\nZaleski byl jeden z prvních romantických básníků. Debutoval dílem \"Duma o Wacławie\" v roce 1819. Styl jeho poezie popsal Maurycy Mochnacki jako \"brilantní\". Používal sylabotónický verš, který mu zajistil popularitu i u hudebních skladatelů, například u Chopina.\n\nJeho dílo však kritizovali mnozí básníci, například Juliusz Słowacki a Cyprian Norwid, kteří jeho básně označovali jako \"dětské říkanky\". Naopak jej obdivoval Adam Mickiewicz.\n\n\n\n\n"}
{"id": "767048", "url": "https://cs.wikipedia.org/wiki?curid=767048", "title": "Serie A 1995/96", "text": "Serie A 1995/96\n\nSoutěžní ročník Serie A 1995/96 byl 94. ročník nejvyšší italské fotbalové ligy a 64. ročník od založení Serie A. Soutěž začala 27. srpna 1995 a skončila 12. května 1996. Účastnilo se jí opět 18 týmů z toho 14 se kvalifikovalo z minulého ročníku. Poslední čtyři týmy předchozího ročníku, jimiž byli Janov 1893, Foggia Calcio, AC Reggiana a poslední tým ročníku - Brescia Calcio, sestoupily do druhé ligy. Opačným směrem putovali čtyři týmy, jimiž byli Piacenza FC (vítěz druhé ligy), Udinese Calcio, Vicenza Calcio a Atalanta BC.\n\nTitul v soutěži obhajoval klub Juventus FC, který v minulém ročníku získal své 23. prvenství v soutěži.\n\n\nNejlepším střelcem tohoto ročníku Serie A se staly dva hráči. italský útočník Giuseppe Signori z klubu SS Lazio a italský útočník Igor Protti z klubu AS Bari. Oba vstřelili 24 branek.\n"}
{"id": "767050", "url": "https://cs.wikipedia.org/wiki?curid=767050", "title": "Josef Jodl", "text": "Josef Jodl\n\nJosef Jodl (* 1. července 1951) je bývalý československý fotbalista, obránce.\n\nHrál za Jablonec a od roku 1972 do roku 1989 za SK Dynamo České Budějovice. V roce 1985 přivedl České Budějovice jako kapitán po 37 letech do nejvyšší soutěže. Byl jedním z aktérů úplatkářské aféry mezi Dynamem ČB a Zbrojovkou Brno ve 2. lize na podzim 1984. V nejvyšší soutěži nastoupil ve 42 utkáních a dal 3 góly. Člen síně slávy SK Dynamo České Budějovice.\n\n"}
{"id": "767054", "url": "https://cs.wikipedia.org/wiki?curid=767054", "title": "Arrondissement Colmar", "text": "Arrondissement Colmar\n\nArrondissement Colmar (fr. \"Arrondissement de Colmar\") byla správní územní jednotka ležící v departementu Haut-Rhin a regionu Alsasko ve Francii. Členila se dále na 6 kantonů a 62 obcí. K 1. lednu 2015 byl sloučen s arrondissementem Ribeauvillé do nově vzniklého arrondissementu Colmar-Ribeauvillé.\n\n"}
{"id": "767061", "url": "https://cs.wikipedia.org/wiki?curid=767061", "title": "Serie A 1994/95", "text": "Serie A 1994/95\n\nSoutěžní ročník Serie A 1994/95 byl 93. ročník nejvyšší italské fotbalové ligy a 63. ročník od založení Serie A. Soutěž začala 4. září 1994 a skončila 4. června 1995. Účastnilo se jí opět 18 týmů z toho 14 se kvalifikovalo z minulého ročníku. Poslední čtyři týmy předchozího ročníku, jimiž byli Piacenza FC, Udinese Calcio, Atalanta BC a poslední tým ročníku - US Lecce, sestoupily do druhé ligy. Opačným směrem putovali čtyři týmy, jimiž byli AC Fiorentina (vítěz druhé ligy), AS Bari, Brescia Calcio a Calcio Padova.\n\nTitul v soutěži obhajoval klub Milán AC, který v minulém ročníku získal své 14. prvenství v soutěži a třetí v řadě.\n\nPoprvé v historii se hrálo bodovým systémem 3-1-0. Sezonu vyhrál klub Juventus FC, titul věnoval svému nadějnému hráči Andrea Fortunato který zemřel 25. dubna roku 1995 na leukemii.\n\n\nNejlepším střelcem tohoto ročníku Serie A se stal argentinský útočník Gabriel Batistuta. Hráč AC Fiorentina vstřelil 26 branek.\n"}
{"id": "767067", "url": "https://cs.wikipedia.org/wiki?curid=767067", "title": "Fed Cup 2012 – Světová skupina", "text": "Fed Cup 2012 – Světová skupina\n\nSvětová skupina Fed Cupu 2012 představovala nejvyšší úroveň soutěže, elitní skupinu, z níž vzešel celkový vítěz. Účastníci semifinále si zajistili účast v příštím ročníku. Týmy, které prohrály v 1. kole, musely podstoupit dubnovou baráž o udržení v nejvyšší skupině.\n\nV listopadovém finále na domácí půdě přivítala Česká republika, obhájce titulu, družstvo Srbska, které k boji o stříbrný pohár nastoupilo poprvé v historii. Dějištěm finále se stala pražská O arena s kapacitou cca 14 000 míst. Na dvorci byl položen tvrdý povrch Novacrylic Ultracushion. Vítězem se podruhé v řadě stalo české fedcupové družstvo ve složení Lucie Šafářová, Petra Kvitová, Andrea Hlaváčková a Lucie Hradecká. Nehrajícím kapitánem byl Petr Pála. Češky zdolaly Srbky 3:1 na zápasy.\n"}
{"id": "767069", "url": "https://cs.wikipedia.org/wiki?curid=767069", "title": "Džamil Misbáh", "text": "Džamil Misbáh\n\nDžamil Misbáh ( ; * 9. října 1984, Zighoud Youcef, Alžírsko) je alžírský fotbalový záložník.\n\nV reprezentačním A-mužstvu Alžírska debutoval 28. května 2010 proti Irsku.\n\n\n\n\n"}
{"id": "767070", "url": "https://cs.wikipedia.org/wiki?curid=767070", "title": "Beistein", "text": "Beistein\n\nBeistein byl horský hrádek mezi obcemi Číměř a Dobrá Voda v okrese Jindřichův Hradec.\n\nO historii hradu se nedochovaly žádné písemné záznamy. V roce 1892 na hrad upozornil archeolog Jindřich Richlý, jemuž se zde podařilo nalézt středověkou keramiku, hřeby a zbytky omítek. Navíc se zde měli nacházet hrubě tesané schody, které ovšem v současnosti již nejsou patrné. Další archeologický výzkum byl proveden až roku 1996 zásluhou Jiřího Fröhlicha, během něhož se podařilo najít zbytky nádob a mazanice. Ty umožnili zasadit existenci hradu do 15. století. Tyto nálezy podpořily hypotézu, že se jednalo o dřevěný hrad. Jeho funkcí pravděpodobně bylo chránit zemskou stezku z Rakouska k Jindřichově Hradci. Dalším z možných důvodů založení hradu mohla být obava z útoků lapků, kteří na rožmberských panstvích působily ve službách Bítovských z Lichtenburka. V roce 1409 se v popravčí knize pánů z Rožmberka objevuje záznam o jejich úkrytu v obci Sedlo, od hradu vzdálené 5 km.\n\n"}
{"id": "767071", "url": "https://cs.wikipedia.org/wiki?curid=767071", "title": "Boris Kočí", "text": "Boris Kočí\n\nBoris Kočí (* 9. října 1964, Příbram) je bývalý český fotbalista, záložník a fotbalový trenér.\n\nZačínal v Příbrami, na vojně byl ve VTJ Tábor. Od roku 1985 hrál ligu za Spartu Praha, druhou ligu za Zbrojovku Brno a Xaverov, dále hrál za Bohemians Praha, FC Slovan Liberec a Příbram. V sezóně 1986–1987 získal se Spartou mistrovský titul.\n\nJako asistent trenéra působil v Plzni, B-týmu Sparty (hlavní trenér) a v Sokolově. Od ledna 2008 se stal asistentem Grigy na Žižkově. Jako asistent působil i v FC Baník Ostrava 2009–2011, jako hlavní trenér FC Graffin Vlašim a jako asistent FK Mladá Boleslav.\n\nV srpnu roku 2016 si jej trenér reprezentace Karel Jarolím, společně s Miroslavem Koubkem, vybral jako asistenta trenéra reprezentace.\n\n"}
{"id": "767072", "url": "https://cs.wikipedia.org/wiki?curid=767072", "title": "Vědecká rada", "text": "Vědecká rada\n\nVědecká rada je orgán veřejných vysokých škol, který je zřízen jak v rámci vysoké školy, tak na úrovni jednotlivých fakult. Projednává dlouhodobý záměr vysoké školy resp. fakulty a schvaluje studijní programy a také se věnuje habilitačnímu řízení a řízení ke jmenování profesorů. Předsedou vysokoškolské vědecké rady je rektor, fakultní pak její děkan, který také jmenuje a odvolává její členy. Nejméně jedna třetina členů musí být mimo akademickou obec vysoké školy. Na uměleckách vysokých školách či fakultách zastává stejnou funkci umělecká rada, u neuniverzitních vysokých škol pak akademická rada.\n\nVědeckou radu mají také jiné instituce, například Akademie věd ČR, které se řídí vnitřními předpisy jednotlivých institucí.\n\n"}
{"id": "767077", "url": "https://cs.wikipedia.org/wiki?curid=767077", "title": "Historie brněnských divadel", "text": "Historie brněnských divadel\n\nBrno bylo v poslední třetině 19. století město stále převážně německé a brněnská radnice podporovala zejména městské – německy hrající – divadlo a stavbu jeho reprezentativní budovy. Brněnská městská správa i většina tradičních kulturních institucí byly v 19. i na počátku 20. století německojazyčné. České divadlo se začalo rozvíjet až v poslední čtvrtině 19. století a naráželo na četné organizační potíže (problémy se získáním divadelní licence) i finanční problémy (nedostatek zemské či městské provozní subvence). Jedinou českou profesionální scénou bylo od roku 1884 Národní divadlo v Brně. Po vzniku Československa v roce 1918 zájem o české divadlo ve městě rychle rostl a Národní divadlo, jehož dramaturgem byl v té době Jiří Mahen, se stalo kulturním centrem Brna. Roku 1929 vzniklo Divadelní studio, které se zabývalo kulturou na základě dosažených vlivů domácích i cizích scén. \n\nOkupace znamenala pro všechna brněnská divadla velkou ránu. Činoherní produkce se přenesla do nově zřízeného divadla Komorní hry radosti ze života, které založil Rudolf Walter, toto divadlo bylo fakticky prvním předchůdcem dnešního Městského divadla. Konec druhé světové války přinesl vzkříšení upadající kultury v Brně. Studenti brněnské konzervatoře tehdy založili Svobodné divadlo. Jeho prvním uměleckým šéfem se stal Milan Pásek, kterého po několika letech vystřídal Rudolf Walter. V tomto divadle byla 4. ledna 1946 jako první hra uvedena \"Manon Lescaut\" Vítězslava Nezvala.\n"}
{"id": "767078", "url": "https://cs.wikipedia.org/wiki?curid=767078", "title": "Decyn", "text": "Decyn\n\nDecyn (starší název decin) je uhlovodík ze skupiny alkynů se sumárním vzorcem CH.\n\nJeho teplota vzplanutí je 48 °C, což jej řadí mezi hořlaviny II. třídy.\n\n\n\n"}
{"id": "767090", "url": "https://cs.wikipedia.org/wiki?curid=767090", "title": "Live &amp; Life 1966-2008", "text": "Live &amp; Life 1966-2008\n\nLive & Life 1966–2008 je videozáznam koncertu české rockové skupiny Blue Effect. Na DVD byl vydán v roce 2008 ve vydavatelství Supraphon s katalogovým číslem SU 7088. Společně s DVD vyšel i zkrácený audiozáznam vystoupení pod názvem \"Live\".\n\n\"Live & Life 1966–2008\" obsahuje dvě DVD. Na prvním z nich je zaznamenán koncert, který skupina se svými hosty odehrála v březnu 2007 v pražském Lucerna Music Baru. Část vystoupení byla věnována skupině The Matadors, kde Radim Hladík působil před Blue Effectem. Na druhém DVD se nachází dobové nahrávky ze soukromých a televizních archivů z let 1966 až 2007 včetně tří bonusů.\n\n\nBonus\nSkryté bonusy\n\n\n"}
{"id": "767097", "url": "https://cs.wikipedia.org/wiki?curid=767097", "title": "Miloš Táborský", "text": "Miloš Táborský\n\nMiloš Táborský (* 5. října 1962, Sušice) je český kardiolog věnující se především poruchám srdečního rytmu. V současnosti přednosta I. interní kardiologické kliniky Fakultní nemocnice Olomouc a pedagog na Lékařské fakultě Univerzity Palackého.\n\nMiloš Táborský maturoval v roce 1980 na gymnáziu ve Strakonicích. Medicínu absolvoval v roce 1986 na Fakultě všeobecného lékařství Univerzity Karlovy. Od roku 1989 pracoval v Nemocnici Na Homolce a postgraduálně studoval na Univerzitě v Münsteru (Německo). Působil na srdečním centru v Lipsku (Německo). Disertační práci na téma „Biventrikulární stimulace u nemocných s pokročilým srdečním selháním“ obhájil na I. LF UK Praha v roce 2001. Docentem vnitřního lékařství byl jmenován v roce 2006 na LF MU Brno.\n\nOd roku 2001 do roku 2006 byl předsedou Pracovní skupiny arytmie a trvalé kardiostimulace České kardiologické společnosti. Člen výboru České kardiologické společnosti. Je členem Deutsche Kardiologische Gesellschaft (Německo) a Cardiac Electrophysiology Society (USA).\n\nDne 2. listopadu 2011 bylo s Milošem Táborským zahájeno řízení ke jmenování profesorem na lékařské fakultě univerzity Palackého v Olomouci.\n\nDne 11. června 2013 byl Miloš Táborský na návrh Vědecké rady Univerzity Palackého v Olomouci, podle § 73 zákona č. 111/1998 Sb. , o vysokých školách a o změně a doplnění dalších zákonů, jmenován Prezidentem republiky Milošem Zemanem, profesorem.\n\nOd 24. května 2015 je předsedou České kardiologické společnosti.\n\n\n"}
{"id": "767098", "url": "https://cs.wikipedia.org/wiki?curid=767098", "title": "Cut the Crap", "text": "Cut the Crap\n\nCut the Crap je šesté a poslední studiové album britské skupiny The Clash, vydané v roce 1985 u Epic Records. Producenterm alba byl Bernard Rhodes, který byl uveden jako Jose Unidos. V době nahrávání alba ve skupině byli pouze dva původní členové, Joe Strummer a Paul Simonon.\n\nVšechny skladby napsali Joe Strummer a Bernard Rhodes.\n"}
{"id": "767099", "url": "https://cs.wikipedia.org/wiki?curid=767099", "title": "Organosírové sloučeniny", "text": "Organosírové sloučeniny\n\nOrganosírové sloučeniny jsou organické sloučeniny obsahující síru. Patří sem především různé thiosloučeniny, jako jsou thioethery, thioestery, dále sirné deriváty uhlovodíků (thioly, thiofenoly, sulfonové kyseliny).\n\n\n"}
{"id": "767100", "url": "https://cs.wikipedia.org/wiki?curid=767100", "title": "Douglas Engelbart", "text": "Douglas Engelbart\n\nDouglas Carl Engelbart (30. ledna 1925 – 2. července 2013) byl americký vynálezce a průkopník v počítačové a internetové technologii. Je nejznámější pro svou práci nad problémy interakce člověk-počítač, kde vynalezl jako první počítačovou myš, dále rozvíjel hypertext, počítačové sítě a vytvořil předchůdce grafického uživatelského prostředí (GUI).\n\nNavrhl strategii, kterou nazval „bootstrapping strategy“. Tato strategie obsahovala soupis principů, jak organizovat vývoj nové techniky, a pomohla urychlit tempo celosvětových inovací.\n\nNarodil se v Portlandu ve státě Oregon 30. ledna 1925 jako syn Carla Louis Engelbarta a Gladys Amelia Charlotte Munson Engelbartové. Pocházel z německé, švédské a norské generace. Byl prostřední ze tří dětí, se sestrou Dorianne (o 3 roky starší) a bratrem Davidem (o 14 měsíců mladší). V mládí žil v Portugalsku, v 9 nebo 10 letech, po smrti svého otce, se však přestěhoval na venkov do Jahnson Creeku. V letech 1942 absolvoval portlandskou Franklinovu Vysokou školu. V polovině vysokoškolského studia na Oregon State University (tehdy pod názvem Oregon State College) na konci druhé světové války byl povolán do amerického námořnictva, kde sloužil dva roky jako radarový technik na Filipínách. Tam také poprvé četl článek Vannevara Bushe „As We May Think“ (\"Jak můžeme myslet\"), který jej v budoucnosti významně inspiroval. Po válce se vrátil na Oregonskou státní univerzitu a v roce 1948 zde získal bakalářský titul v oboru elektrotechniky.\n\nJeho kariéra byla ovlivněna v roce 1951, když se zasnoubil a uvědomil si, že nemá jiné cíle než ziskání dobrého vzdělání a slušné práce.\n\nV průběhu několika měsíců vyvodil, že:\n\n\nV roce 1945 četl se zájmem článek spisovatele Vannevara Bushe \"As We May Think\", ohlas armády pro tvorbu široce dostupných znalostí. V tomto článku přečetl něco o počítačích (o poměrně novém jevu); ze své zkušenosti radarového technika věděl, že informace by mohly být analyzovány a zobrazovány na obrazovce. Zapsal se jako absolvent elektrotechnické školy na University of California v Berkeley, kde promoval v roce 1953 s titulem MS a v roce 1955 s titulem Ph.D. Jako postgraduální student v Berkeley pomohl při výstavbě Kalifornského digitálního počítače známého jako projekt CALDIC. Po dokončení Ph.D. zůstal v Berkeley jako asistent, kde rok učil a pak odešel, když mu bylo jasné, že tam nemůže realizovat svou vizi. V roce 1957 postavil Stanford Research Institute (SRI) v Menlo Park. Zpočátku pracoval pro Hewitta Crane na magnetických zařízení a miniaturizaci elektroniky, stali se celoživotními přáteli.\n\nU SRI získal postupně více než deset patentů a roku 1962 vydal zprávu o své vizi s návrhem plánu výzkumu. To vedlo k financování od agentury ARPA (od roku 1972 DARPA) a možnost zahájení své práce. Sestavil výzkumný tým do svého nového výzkumného centra Augmentation Research Center (ARC, laboratoř, kterou založil v SRI) a stal se hnací silou v navrhování a vývoji on-line systému NLS (oN Line System). On a jeho tým vyvinul počítač s prvním grafickým uživatelským rozhraním (tj. okna a myš). K tomu potřeboval bitmapovou obrazovku (tj. framebuffer), počítačová myš, použil odkazy (hypertext) a vymyslel další podpůrné mechanismy pro grafické uživatelské rozhraní i jiné usnadnění ovládání počítače. Nebyl však schopen ani po šesti letech vývoje systému NLS převést všechny nápady do funkčního a obchodně úspěšného produktu. Jeho tým byl (bez něj) přetažen do laboratoří Xeroxu, kde byl použitelný produkt vyvinut pod označením WIMP. Zde pak grafické rozhraní viděl například Steve Jobs a založil na něm úspěch své firmy Apple.\n\nDouglas Engelbart vyvinul mnoho nápadů grafického uživatelského prostředí již v roce 1960, dlouho před revolucí osobních počítačů, v době, kdy se většina lidí držela dál od počítačů a používala je pouze prostřednictvím zprostředkovatelů. V roce 1967 požádal o patent, který získal v roce 1970 na dřevěnou krabičku se dvěma kovovými koly (počítačová myš – US Patent 3541541), kterou Douglas vymyslel a fyzicky ji vyrobil jeho přítel a inženýr Bill English. Bill English musel v roce 1971 odejít do Xeroxu, Xerox patent zakoupil a teprve zde ji Bill English opatřil kuličkou, která umožňovala snadné ovládání.\n\nARPANET byl předchůdcem toho, čemu dnes říkáme Internet. První zpráva prostřednictvím ARPANETu byla poslána programátorem Charley Klinem studentům UCLA v 10:30 hod., 29. října 1969. Součástí původní čtyřuzlové sítě byly SRI, UCLA, UCSB a Univerzity of Utah. Celá čtyřuzlová síť byla spojena 5. prosince 1969. ARC se brzy stal prvním informačním centrem nové počítačové sítě, proto řídil adresář pro připojení mezi všemi uzly APRANET.\n\nStal se zakladatelem emeritního institutu Doug Engelbart Institute, který založil v roce 1988 se svou dcerou Christin Engelbartovou, která je nyní výkonnou ředitelkou. Institut podporuje jeho filozofii posílení kolektivního IQ-pojetí pro výrazné zlepšení společného řešení důležitých problémů pomocí strategického bootstrapping přístupu i pro urychlení našeho pokroku směrem k cíli.\n"}
{"id": "767103", "url": "https://cs.wikipedia.org/wiki?curid=767103", "title": "Queenstown", "text": "Queenstown\n\nQueenstown je název pro více různých měst a obcí:\n\n\n"}
{"id": "767104", "url": "https://cs.wikipedia.org/wiki?curid=767104", "title": "Jižní Dublin", "text": "Jižní Dublin\n\nJižní Dublin ( , ) je část irského hrabství Dublin nacházející se na východě země v bývalé provincii Leinster.\n\nHlavním městem Jižního Dublinu je Tallaght. Rozloha činí 222,7 km² a žije v něm 265 174 obyvatel (2011).\n\nFingal používá stejné SPZ jako celé hrabství Dublin, tedy D.\n\n"}
{"id": "767108", "url": "https://cs.wikipedia.org/wiki?curid=767108", "title": "Charles Didier", "text": "Charles Didier\n\nCharles Didier (15. září 1805, Ženeva – 7. března 1864, Paříž) byl švýcarský básník a spisovatel působící ve Francii.\n\nCharles Didier studoval v Ženevě, kde také publikoval své dvě první sbírky básní \"La Harpe helvétique\" (1825) a \"Mélodies helvétiques\" (1825). V roce 1827 odcestoval do Itálie, kde pracoval jako vychovatel. Měl zde milostný vztah s Hortensíí Allartovou.\nProcestoval i Sicílii. Po návratu v roce 1830 se odstěhoval do Paříže, kde byl, stejně jako Michel de Bourges a herec Bocage, milencem George Sandové.\n\nPo dlouhém utrpení na konci svého života spáchal sebevraždu.\n\n\nTaké psal reportáže pro Revue encyclopédique a Revue des Deux Mondes.\n"}
{"id": "767113", "url": "https://cs.wikipedia.org/wiki?curid=767113", "title": "Acoustic/Time", "text": "Acoustic/Time\n\nAcoustic/Time je videozáznam koncertu české rockové skupiny Blue Effect. Na DVD byl vydán v roce 2011 ve vydavatelství Supraphon s katalogovým číslem SU 7117.\n\nDvojDVD \"Acoustic/Time\" obsahuje na prvním disku záznam z akustických a poloakustických koncertů skupiny, které Blue Effect odehráli během roku 2009. DVD bylo natáčeno na vystoupeních konaných 2. června 2009 ve Staré synagoze v Plzni, 24. října 2009 v zámecké kapli Zjevení Páně ve Smiřicích a 14. prosince 2009 v Balbínově poetické hospůdce v Praze. Dotáčky a nahrávky některých skladeb byly pořízeny 5. prosince 2010 během zkoušek v Balbínově poetické hospůdce. Na druhém disku se nachází dokument o natáčení DVD s názvem „Time“ a několik dalších bonusových skladeb. DVD obsahuje také trsátko s nápisem „Blue Effect Acoustic/Time“.\n\n\nBonus\n\n\n"}
{"id": "767114", "url": "https://cs.wikipedia.org/wiki?curid=767114", "title": "Odklon", "text": "Odklon\n\nOdklon (odklonění) obecně znamená odchýlení či odvrat od něčeho, v různých oborech má slovo různé speciální významy:\n\n"}
{"id": "767124", "url": "https://cs.wikipedia.org/wiki?curid=767124", "title": "Musée de l'Air et de l'Espace", "text": "Musée de l'Air et de l'Espace\n\nMusée de l'Air et de l'Espace ( \"Muzeum letectví a vesmíru\") je francouzské muzeum věnované letectví a kosmonautice. Sídlí na nejstarším pařížském letišti Le Bourget. Některé exponáty jsou vystavené v halách, jiné pod širým nebem. Od roku 2009 je vstupné do stálé expozice zdarma, v roce 2008 muzeum navštívilo 274 678 lidí. Muzeum spravuje Francouzské ministerstvo obrany.\n\nMuzeum bylo založeno v roce 1919 z iniciativy inženýra Alberta Caquota (1881-1976). Exponáty se shromažďovaly v hangáru v Issy-les-Moulineaux. Muzeum bylo otevřeno v roce 1921 v Chalais-Meudon a 20. listopadu 1936 na \"Boulevardu Victor\" v Paříži. Během druhé světové války bylo muzeum zavřené. Po válce byly všechny exponáty z \"Boulevardu Victor\" převezeny zpět do Chalais-Meudon. V roce 1973 bylo otevřeno nové Letiště Roissy, takže se uvolnila plocha v Le Bourget, kam se muzeum přesunulo. První výstavní hala byla otevřena v roce 1975 a v následujících letech bylo otevřeno dalších několik hal. V roce 2008 byla otevřena galerie modelů.\n\nV tzv. Velké galerii je vystaveno velké množství modelů a vyobrazení létání od Íkara, sbírka motorů a předmětů lehčích než vzduch (montgolfiéry, balony a vzducholodě), dále jsou zde exponáty zachycující vývoj letectví od jeho počátků do roku 1918 jako stroje Alberta Santos-Dumonta, Gabriela Voisina, Henri Farmana, Louise Blériota nebo Rolanda Garrose. Další exponáty představují období první světové války, např. SPAD S.VII, Nieuport 11 nebo Junkers D.I.\n\nZ meziválečného období jsou zde např. ukázky HM-14.\n\nVálečná letadla z druhé světové války pocházejí z Německa (Focke-Wulf Fw 190), USA (Republic P-47 Thunderbolt), Velké Británie (Spitfire), Sovětského svazu (Jakovlev Jak-3) i Francie (Dewoitine D.520).\n\nV hale C a D se nacházejí prototypy francouzských letadel z poválečného období, např. Dassault Ouragan.\n\nVojenská letadla z poválečného období zastupují Dassault Mirage 2000 a Dassault Mirage III, Breguet Atlantic, Lockheed P2 V7 Neptune, MiG-21F, Saab 32 Lansen, F-104, F-105G, Fiat G.91, Saab Draken a Gloster Meteor.\n\nZ civilního letectví jsou zastoupeny: dva Concordy, Boeing 747, Mercure, Boeing 727 firmy FedEx, Sud Aviation Caravelle, de Havilland Dragon Rapide, HFB 320 Hansajet.\nZ vrtulníků jsou zde vystaveny: Breguet G.111 (1951), Ariel (1952), Hiller 360, Sud-Est 3.111, Djinn (1953) aj. Mezi halami E a F jsou vystaveny Alouette II a Super Frelon.\n\nSportovní letadla jsou vystavována v hale E. Zde se nacházejí akrobatické letouny a kluzáky: Breguet 901, Siren C.30 Edelweiss, DFS Habicht, Schneider SG38, Arsenal Air 100 (1947), PZL SZD-24 Foka, Caudron C800, Emouchet SA-104, Fauvel AV-36 (1954), Castel C-301S.\n\nJedna z výstavních hal je věnována kosmonautice. Do této skupiny patří první francouzská raketa EA-41 (1945), makety raket Ariane 1 a Ariane 5 v měřítku 1:1 (vystavené pod širým nebem), raketa Diamant-A, dvě balistické rakety S3, vstupní modul Sojuzu T-6, motor rakety V-2, raketa Véronique a makety dalších francouzských raket.\nDále jsou vystaveny modely v měřítku 1:1 kosmických strojů: Sputnik 1, Vostok 1, Lunochod 1, SPOT-1, Arabsat, exponáty z amerického projektu Space Shuttle, skafandry apod.\n\n"}
{"id": "767128", "url": "https://cs.wikipedia.org/wiki?curid=767128", "title": "Lukáš Konečný", "text": "Lukáš Konečný\n\nLukáš Konečný (* 19. července 1978, Brno) je bývalý český boxer, bývalý mistr světa ve velterové váze, trenér a politik. Kariéru profesionálního boxera ukončil v dubnu 2013 a následně se začal věnovat trénování, přičemž učí například Fabianu Bytyqi a Lucii Sedláčkovou.\n\nSvůj první zápas absolvoval ve 14 letech. Jako junior se stal čtyřnásobným českým mistrem, v kategorii seniorů zvítězil dokonce pětkrát. V roce 1995 obsadil na juniorském mistrovství Evropy druhé místo.\n\nÚčastnil se řady mezinárodních turnajů, z nichž si cení zejména druhé místo na turnaji Córdoba Cardin na Kubě či vítězství na Grand Prix v Ústí nad Labem. V letech 1997 a 1999 vybojoval na mistrovství světa v těžké konkurenci dvě bronzové medaile. Posléze reprezentoval na olympijských hrách 2000 v Sydney, kde patřil rovněž k adeptům na medaili, bohužel podlehl hned v prvním utkání Mohamedu Allaloumu z Alžírska.\n\nK profesionálům přestoupil v roce 2001, když podepsal smlouvu s německou stájí Sport Events Steinforth (SES). Své první utkání vyhrál již po 17 sekundách. V roce 2010 vybojoval titul evropského šampiona organizace EBU v lehké střední váze, který následně v prosinci 2010 v Praze obhájil. V letech 2006 a 2011 vybojoval dvakrát titul interkontinentálního mistra organizace WBO. V roce 2006 se stal také interkontinentálním mistrem IBF, když porazil Ante Bilice. Jedním z jeho nejdůležitějších utkání byl v roce 2008 souboj o titul mistra světa WBO v lehké střední váze proti neporaženému Ukrajinci Serhijovi Dzinzirukovi. Podlehl mu na body v těsném souboji, když verdikt mohl být i opačný, což nepřímo po utkání přiznal i Ukrajinec. Společně s Rudolfem Krajem jsou jedinými českými boxery, kteří bojovali o světový titul. Dne 5. dubna 2012 se stal mistrem světa organizace WBO v lehké střední váze, když v Brně porazil svého soupeře Salima Larbiho knock-outem v 7. kole. V říjnu stejného roku prohrál v Kyjevě se Zaurbekem Bajsangurovem a o titul přišel.\n\nNa přelomu roku 2012 a 2013 se rozhodl přestoupit do vyšší váhové kategorie a usilovat o úspěchy ve střední váze. 23. března 2013 nastoupil v Magdeburgu proti Karimu Achourovi z Francie k zápasu o titul mistra Evropy WBO. V zápase musel být několikrát podroben kontrole lékaře, po druhém zranění v polovině 12. kola ringový rozhodčí zápas ukončil a nechal bodové rozhodčí určit výsledek. Ten byl 3:0 pro Konečného, který tím získal evropský titul.\n\n19. dubna Lukáš Konečný oficiálně pověsil rukavice na hřebík po porážce s Peterem Quillinem (USA) na body 3:0. Ukončení své profesionální kariéry avizoval Lukáš dlouho dopředu. Za svoje poslední vystoupení na americké půdě byl zahraničními sportovními médii pochválen.\n\nSvoji profesionální kariéru ukončil v dubnu 2013.\n\nDo ringu se vrátil na události XFN 15 v O2 areně 27. prosince 2018, kde po 8 kolovém zápase na body porazil Matúše Babiaka.\n\nNarodil se v Brně, ale většinu života prožil v Ústí nad Labem. Vystudoval gymnázium. V roce 2000 se oženil, s manželkou vychovávají tři dcery. V současné době působí jako radní města Ústí nad Labem pro oblast sportu.\n\n"}
{"id": "767135", "url": "https://cs.wikipedia.org/wiki?curid=767135", "title": "Maelström", "text": "Maelström\n\nMaelström je druhé studiové album české rockové skupiny Hudba Praha. Album vydalo v roce 1993 vydavatelství Monitor. Autorem většiny skladeb je frontman skupiny Michal Ambrož, několik skladeb pochází od jiných autorů. V roce 2009 vyšlo album v reedici.\n\n"}
{"id": "767140", "url": "https://cs.wikipedia.org/wiki?curid=767140", "title": "Jindřich Langner", "text": "Jindřich Langner\n\nJindřich Langner (1. října 1870 Pecka – 29. prosince 1956 Domoušice) byl český katolický vlastenecký kněz, čestný kanovník litoměřické kapituly do roku 1956.\n\nPocházel z podkrkonoší z Pecky v okrese Jičín, kde se narodil v roce 1870. Absolvoval gymnázium v Jičíně a poté zde dva roky vyučoval. Ke kněžštví studoval v litoměřickém bohosloveckém semináři. Po vysvěcení na kněze 10. července 1898 působil jako kaplan v Šumburku. V prvních letech 20. století byl ustanoven do Liberce jako duchovní správce pro věřící české národnosti. Severní Čechy prožívaly v této době národnostní neklid mezi českým a německým mluvícím obyvatelstvem. V Liberci působil i za I. světové války. Jeho činnost byla charitativní a křesťansko-sociální. Náboženství vyučoval v českém jazyce, čímž v tehdy převážně německy mluvícím Liberci, velmi popuzoval.\n\nPo vzniku Československa, pro napětí způsobené jeho nesmlouvavým českým vlasteneckým postojem, byl přeložen do farnosti Raná v lounském okrese. Stal se vikářem lounského vikariátu, kde působil do začátku německé okupace. Národnostní nenávistí ze strany německého obyvatelstva byl opět donucen k odchodu, a v roce 1939 byl ustanoven farářem v Domoušicích, kde dožil. Povahou byl skromný, srdečný a laskavý s příkladným vlasteneckým uvědoměním. Za svou věrnou službu byl jmenován osobním arciděkanem, konzistorním radou v Litoměřicích a čestným kanovníkem litoměřické kapituly.\n\n\n\n"}
{"id": "767141", "url": "https://cs.wikipedia.org/wiki?curid=767141", "title": "Ludvík Kandl", "text": "Ludvík Kandl\n\nLudvík Kandl nebo také Eman E.T. je český rockový bubeník. V letech 1985–2000 byl členem skupiny Hudba Praha, od roku 1999 hrál s The Plastic People of the Universe, ze skupiny odešel v roce 2009. V devadesátých letech hrál se skupinou Milana Hlavsy Fiction, později byl též členem jeho skupiny Šílenství. S Plastic People nahrál album \"Líně s tebou spím\" (2001) a část alba Maska za maskou (2009). Po odchodu od Plastic People obnovuje svůj projekt Eman E.T., s nímž natočil další CD Mrtvá kočka a pilně koncertuje až do roku 2015. Po rozpadu Hudby Praha na jaře roku 2016 se dává dohromady s dalšími čtyřmi kmenovými hráči této skupiny (Bohumil Zatloukal, Vladimír Zatloukal, Jiří Jelínek a Jamajka Koblicová) a stává se členem nástupnické kapely Hudba Praha Band.\n\n"}
{"id": "767148", "url": "https://cs.wikipedia.org/wiki?curid=767148", "title": "Giovanni Francesco Commendone", "text": "Giovanni Francesco Commendone\n\nGiovanni Francesco kardinál Commendone (17. března 1523, Benátky – 26. prosince 1584, Padova) byl italský římskokatolický kněz, diplomat Svatého stolce a od roku 1565 kardinál.\n\n\n\n"}
{"id": "767150", "url": "https://cs.wikipedia.org/wiki?curid=767150", "title": "Stewart Downing", "text": "Stewart Downing\n\nStewart Downing (* 22. července 1984, Middlesbrough, Anglie, Spojené království) je anglický fotbalista, momentálně hrající za tým West Ham United FC v anglické Premier League.\n\nDo West Hamu přestoupil v létě 2013 za cca 5 miliónů liber z týmu Liverpool FC. \n\nJeho předchozí změna klubu proběhla v roce 2011 za 20 milionů liber z Aston Villy. V letech 2001-2009 hrál za Middlesbrough FC. \n\nV A-týmu Anglie debutoval 9. 2. 2005 v přátelském utkání v Birminghamu proti týmu Nizozemska (remíza 1:1).\n\n"}
{"id": "767154", "url": "https://cs.wikipedia.org/wiki?curid=767154", "title": "Drone music", "text": "Drone music\n\nDrone music je experimentální minimalistický hudební styl, vyznačující se trvalým stejným zvukem. Mezi přední hudebníky tohoto stylu patří soubor Theater of Eternal Music (La Monte Young, Tony Conrad, John Cale a další), Fripp & Eno (Robert Fripp a Brian Eno), John Cage nebo německá skupina Kraftwerk.\n"}
{"id": "767156", "url": "https://cs.wikipedia.org/wiki?curid=767156", "title": "Česká koalice proti tabáku", "text": "Česká koalice proti tabáku\n\nČeská koalice proti tabáku (ČKPT) je nevládní nezisková organizace založená 2. června 1998 sdružující fyzické a právnické osoby, které se podílejí na všech aktivitách podporujících rozhodnutí kuřáků přestat kouřit.\n\nMezi projekty ČKPT patří:\n\nČKPT je členem Framework Convention Alliance, mezinárodního sdružení více než 350 organizací, které podporují Rámcovou úmluvu o kontrole tabáku.\n"}
{"id": "767161", "url": "https://cs.wikipedia.org/wiki?curid=767161", "title": "Earth Opera", "text": "Earth Opera\n\nEarth Opera byla americká psychedelická rocková skupina. Skupina existovala v letech 1967–1969, za tu dobu vydala dvě studiová alba. První z nich bylo eponymní a jeho producentem byl Peter K. Siegel. Ten produkoval i druhé album skupiny, které dostalo název \"The Great American Eagle Tragedy\". Na druhém albu se vedle členů skupiny podílelo ještě několik dalších hudebníků, mezi něž patří například Velšan John Cale. Obě alba vydala společnost Elektra Records. Členové skupiny byli Peter Rowan (zpěv, kytara, saxofon), David Grisman (mandolína, klávesy, zpěv), Bill Stevenson (klávesy), Paul Dillon (bicí, kytara, zpěv), Billy Mundi (bicí, perkuse) a John Nagy (baskytara, violoncello).\n\n"}
{"id": "767166", "url": "https://cs.wikipedia.org/wiki?curid=767166", "title": "Double Platinum", "text": "Double Platinum\n\nDouble Platinum je druhé kompilační album americké skupiny Kiss. Vydáno bylo v roce 1978.\n\n"}
{"id": "767167", "url": "https://cs.wikipedia.org/wiki?curid=767167", "title": "Filip Cenek", "text": "Filip Cenek\n\nFilip Cenek (* 25. března 1976 Jeseník) je český výtvarný umělec a od roku 2019 děkan Fakulty výtvarných umění Vysokého učení technického v Brně.\n\nFilip Cenek je vyučen promítačem. Po sportovní škole a všeobecném gymnáziu v Jeseníku absolvoval Fakultu výtvarných umění v Brně, Ateliér video Keiko Sei. Na FAVU zůstal jako pedagog \"Kabinetu video\", kde od roku 2003 vyučuje předměty spojené s produkcí a recepcí pohyblivých obrazů. Od roku 2008 působí jako odborný asistent v Ateliéru intermédia Václava Statila.\n\nV 90. letech se zabýval teorií a praxí nelineárních příběhů a narací v digitálním prostředí (zejména paradoxem spojení „interaktivní příběh“), od roku 1998 se v různých spolupracích věnuje animaci a živému obrazu (především ve vztahu k neostrosti, nečitelnosti a chybění jako tvořivému potenciálu). Za práce v oblasti vizuálních médií obdržel v roce 2004 \"Vývojový grant Tranzit\". V roce 2006 vyšel u dánsko-amerického vydavatelství Errant Bodies, zaměřeného na současnou experimentální hudbu a její přesahy do výtvarného umění, DVD disk Carpets Curtains, dokumentující koncertní spolupráci s hudebníkem Ivanem Palackým. Během postgraduálního pobytu v Centru audiovizuálních studií FAMU v Praze se věnoval (pod pseudonymem \"VJ Věra Lukášová\") aktualitě obrazu (vjing) a tvorbě improvizovaných re-editů z nalezených fotografií a zvuků, směřující ke specifické audiovizuální revizi vzpomínání a imaginarity (živé kino).\n\nZa práce získal Cenu Josefa Hlávky. Je spoluorganizátorem brněnského festivalu New New! a jedním z kurátorů sekce Theatre Optique studentského Fresh Film Festu. V roce 2006 spoluzaložil elektronickou skupinu Midi lidi, ve které se společně s Janem Šrámkem a Magdalenou Hrubou podílel na její vizuální podobě (do léta 2010). Je zastoupen ve Sbírce moderního a současného umění Národní galerie v Praze, Sbírce Marek a v několika zahraničních filmotékách. Občasně se prezentuje na výstavách současného umění a festivalech (Centre Pompidou v Paříži, EMAF v Osnabrucku, NIVAF v Naganu, Parker’s Box v New Yorku, Metrónom v Barceloně, TransFusion v Hamburku, SPOR v Aarhus a v dalších).\n\nV roce 2011 byl finalistou Ceny Jindřicha Chalupeckého. Mezinárodní porotu přesvědčil „sebejistým převedením pohyblivého obrazu, plastických elementů a dalšího vizuálního materiálu do komplexní instalace, která vtáhne diváka, ale odmítá rychlou interpretaci. Tato pracovní dvojznačnost významu a rezistence narativní jistoty působí svěže a odvážně“.\n\nV únoru 2019 se stal děkanem Fakulty výtvarných umění Vysokého učení technického v Brně.\n\n"}
{"id": "767168", "url": "https://cs.wikipedia.org/wiki?curid=767168", "title": "Gone Maggie Gone", "text": "Gone Maggie Gone\n\nGone Maggie Gone je třináctý díl dvacáté řady amerického animovaného seriálu Simpsonovi. Premiéru na stanici Fox měl 15. března 2009. V češtině měl díl premiéru 6. prosince 2009. Scénář napsali Billy Kimball a Ian Maxtone-Graham. Díl je napsán jako série Hádanek.\n\nVe zprávách hlásí, že má být zatmění slunce. Všichni mají vyrobené přístroje z krabic a lepenky, díky kterým neoslepnou. Bart vyleze na boudu, aby lépe viděl. Homer tam chce taky, ale spadne a zničí si přístroj. Marge mu svůj přístroj dá, ale zatmění nevidí. Marge se však koukne a dočasně oslepne. Homer musí dělat všechno místo ní. V domě mají myši a tak Homer koupí jed. Cestou havaruje na ostrově. Poté Homer nechá Maggie na prahu kláštera, když řeší hádanku v podání jak převést přes řeku psa, Maggie a jed (varianta klasického hlavolamu s vlkem, kozou a zelím). Líza se do kláštera vydá, aby ji našla, přičemž musí řešit hádanky. Ukáže se, že Maggie je dítě, které má přinést mír do celého města.\n"}
{"id": "767169", "url": "https://cs.wikipedia.org/wiki?curid=767169", "title": "Rybníky u Lovětína", "text": "Rybníky u Lovětína\n\nRybníky u Lovětína jsou přírodní památka a evropsky významná lokalita tvořená šesti rybníky v okolí vesnic Lovětín a Dolní Radouň v okrese Jindřichův Hradec. Oblast spravuje Agentura ochrany přírody a krajiny ČR. Důvodem ochrany je zachování komplexu cenných mokřadních biotopů rybníků, tůní a luk a na ně vázaných rostlin a živočichů.\n\n\n"}
{"id": "767173", "url": "https://cs.wikipedia.org/wiki?curid=767173", "title": "Sun Blindness Music", "text": "Sun Blindness Music\n\nSun Blindness Music je kompilační album velšského hudebníka Johna Calea, vydané v roce 2001 u vydavatelství Table of the Elements. Obsahuje celkem tři dlouhé skladby. Album nahrál a nahrávky masteroval hudebník Tony Conrad. Autorem poznámek k albu (tzv. \"liner notes\") je hudební kritik David Fricke. Autorem fotografie na obalu alba je Billy Name.\n\nPrvní skladba, která má stejné jméno jako celé album, tedy „Sun Blindness Music“, má stopáž 42:44 a Cale ji nahrál na varhany Vox Continental. Jde o improvizovanou skladbu, kterou Cale nahrál v době, kdy jeho nastávající manželka, módní návrhářka Betsey Johnsonová, nebyla doma a on „mohl dělat jaký hluk chtěl.“ Sám nahrávku vyzdvihuje kvůli jejímu emociálnímu a expresivnímu vyznění. Zčásti jde o reakci na skladbu „The Well-Tuned Piano“ od jeho dřívějšího spolupracovníka La Monta Younga, avšak Cale na rozdíl od Younga neměl pro její vznik žádný vzorec. Cale v nahrávce došel k 21. stupni harmonické řady a následně se snažil vrátit zpět. Cale ve skladbě chtěl užívat doby a z varhan dostat všechny rozlišné zvuky, které dokázaly zahrát. Skladba byla roku 2014 použita ve filmu \"This Is Cosmos\" režiséra Antona Vidokla.\n\nVe skladbě „Summer Heat“ nahráné v srpnu 1965 hraje Cale na elektrickou kytaru se zkresleným zvukem. V celé jedenáctiminutové skladbě hraje Cale pouze jediný akord. Poslední „The Second Fortress“ je složena z různých elektronických zvuků. První skladba byla nahrána 28. října 1967, druhá v srpnu 1965 a třetí buď koncem roku 1967 nebo počátkem roku 1968.\n\nAutorem všech skladeb je John Cale.\n"}
{"id": "767176", "url": "https://cs.wikipedia.org/wiki?curid=767176", "title": "Marie Šindlerová", "text": "Marie Šindlerová\n\nMarie Šindlerová (24. února 1907 – ???) byla česká a československá politička Komunistické strany Československa a poúnorová poslankyně Národního shromáždění ČSR.\nVe volbách roku 1954 byla zvolena za KSČ do Národního shromáždění ve volebním obvodu Valašské Meziříčí-Vsetín-Holešov. V Národním shromáždění zasedala až do konce jeho funkčního období, tedy do voleb v roce 1960.\n\nK roku 1954 se profesně uvádí jako předsedkyně vesnického spotřebního a výrobního družstva Jednota v obci Lhotka nad Bečvou.\n\n"}
{"id": "767177", "url": "https://cs.wikipedia.org/wiki?curid=767177", "title": "William Hartnell", "text": "William Hartnell\n\nWilliam Henry Hartnell (8. ledna 1908 – 23. dubna 1975) byl britský herec. V letech 1963–66 ztvárnil jako první postavu Doktora v nejdéle běžícím sci-fi seriálu \"Pán času\".\n\nNarodil se v londýnském St Pancras v Anglii jako jediné dítě svobodné matky Lucy Hartnellové. I přes snahu nikdy nezjistil jméno svého otce (kolonka otce zůstala v rodném listě nevyplněná). K divadlu se dostal roku 1925. V roce 1928 se společně s herečkou Heather McIntyre objevil ve hře \"Miss Elizabeth's Prisoner\" R. N. Stephense a Lyall Sweta. O rok později se vzali. První (z více než šedesátky) filmů, v nichž se objevil, byl \"Say It With Music\" z roku 1932. Měl také hrát postavu Alberta Fosdike ve filmu Noëla Cowarda z roku 1942 \"In Which We Serve\", ale zmeškal svůj první natáčecí den. Coward mu před celým štábem vynadal za jeho neprofesionalitu, donutil ho se všem omluvit, a pak ho vyhodil.\n\nNa počátku druhé světové války nastoupil ke královské tankové brigádě, po 18 měsících byl však propuštěn z důvodu nervového zhroucení a vrátil se zpět k filmování. Pro běj byly typické komické role, a to až do roku 1944, kdy si zahrál roli seržanta Neda Fletchera ve filmu \"The Way Ahead\". Většina jeho rolí spočívala ve ztvárňování policistů, vojáků a zločinců. Fakt, že mu byly přisuzovány takové role, mu vadil, protože hrál většinou hlupáky. V roce 1958 hrál seržanta v prvním filmu se série komedií \"Carry On\", \"Carry On Sergeant\", a v roce 1963 se objevil jako městský radní ve filmu bratrů Boultingových \"Heavens Above!\" po boku Petera Sellerse. Také hrál postavu Willa Buckleyho ve filmu z roku 1959 \"Myš, která řvala\" (opět po boku Petera Sellerse).\n\nPrvní televizní rolí byla role Percy Bullimora v seriálu \"The Army Game\" (1957–1961). V roce 1963 se objevil ve filmové verzi seriálu \"This Sporting Life\" (\"Ten sportovní život\").\n\nJeho herectví v \"This Sporting Life\" si všimla Verity Lambertová, producentka připravující pro BBC nový sci-fi seriál \"Pán času\". Lambertová mu v ní nabídla titulní roli. Ačkoliv si nebyl Hartnell jistý, zda roli přijmout, Lambertová a režisér Waris Hussein ho nakonec přesvědčili.\n\nRole \"Prvního Doktora\" mu přinášela v roce 1966 pravidelný plat 315 liber za epizodu (v podstatě 315 liber týdně – v té době byl seriál vysílán 48 týdnů v roce), což odpovídá dnešním 4 050 librám za týden. Pro srovnání, v roce 1966 dostávali jeho spolupracovníci Anneke Wills a Michael Craze za epizodu 68 a 52 liber.\n\nV roli doktora nosil paruku. Zatímco jeho postava nosila dlouhé vlasy, on sám dával v soukromém životě přednost kratšímu střihu.\n\nNěkteří z jeho kolegů ho označili za osobu, s níž se těžko pracovalo. Na druhou stranu, jiní (zejména herci Peter Purves a William Russell, a producentka Verity Lambertová) o něm po více než 40 let mluvili pozitivně. Další ze zlých jazyků, Nicholas Courtney, se ve svých pamětech zmínil, že během natáčení \"Mistrovského plánu Daleků\" prohlásil, že je komparz na place samý žid. Courtney došel k názoru, že byl antisemitista. V rozhovoru z roku 2008 Courtney tvrdil, že si myslí, že byl \"nacionalisticky smýšlející a celkem netolerantní k jiným rasám.\"\nTak jako tak, vždycky si dobře rozuměl se svojí první společnicí Carole Ann Fordovou, která je Židovka.\n\nJeho zhoršující se zdraví (trpěl aterosklerózou), které mu ztěžovalo odříkávání replik, a také špatné vztahy s novým produkčním týmem po odchodu Verity Lambertové nakonec vedly k jeho opuštění seriálu v roce 1966.\nProducent seriálu tehdy přišel s unikátní myšlenkou: pokud je Doktor mimozemšťan, může se po své smrti přeměnit v jiného muže, čímž se zcela obnoví. On sám označil Patricka Troughtona za svoji možnou náhradu. Ve druhém příběhu čtvrté řady \"Desátá planeta\" tak první Doktor zregeneroval v Doktora druhého.\n\nRoli Doktora si zopakoval ještě v roce 1972, v příběhu \"Tři doktoři\" (vysílaném 1972–1973), natočeném k desátému výročí \"seriálu\". Objevil se zde však pouze ze záznamu na obrazovce. Šlo o jeho poslední roli vůbec. Počátkem 70. let se jeho zdraví značně zhoršilo. V prosinci 1974 byl přijat do nemocnice. Zemřel ve spánku, 23. dubna 1975, ve věku 67 let.\n\nPo jeho smrti byla jedna jeho scéna z příběhu \"Dalecká invaze Země\" (1964) použita před úvodními titulky příběhu k 20. výročí seriálu \"Pán času\" \"The Five Doctors\" (1983), ačkoliv byla jeho role ve zbytku příběhu hrána jiným hercem – Richardem Hurndallem.\n\nSe svojí ženou Heather McIntyrovou (vzali se 9. května 1929) měl dceru Heather Anne, která mu dala dvě vnoučata. Jeho žena, Heather, zemřela v roce 1984. Jedinou biografii napsala jeho vnučka, Jessica Carney (vlastním jménem Judith), a nazvala ji \"Who's There (Kdo je tam)\", s podtitulem \"Život a kariéra Williama Hartnella\".\n\nZahrál si ve více než sedmdesáti britských filmech, dále ztvárnil několik divadelních a televizních rolí, avšak nejvíce je jeho osoba spojovaná s postavou Doktora ze seriálu \"Pán času\".\n\n\n\n\n"}
{"id": "767178", "url": "https://cs.wikipedia.org/wiki?curid=767178", "title": "Lubomír Šiška", "text": "Lubomír Šiška\n\nLubomír Šiška (23. srpna 1925 Svinov – 27. října 1988) byl český a československý báňský inženýr, vysokoškolský učitel, politik Komunistické strany Československa a poúnorový poslanec Národního shromáždění ČSR.\nVe volbách roku 1954 byl zvolen za KSČ do Národního shromáždění ve volebním obvodu Ostrava-Radvanice-Šenov. V parlamentu setrval až do konce funkčního období, tedy do voleb roku 1960.\n\nOd roku 1975 působil jako člen korespondent Československé akademie věd. Roku se 1974 se stal laureátem státní ceny za „Novou metodu pro zajišťování úložných a tektonických poměrů uhelných slojí“. Zaměřoval se na tematiku projektování dolů. Byl učitelem na Vysoké škole báňské v Ostravě.\n\n"}
{"id": "767181", "url": "https://cs.wikipedia.org/wiki?curid=767181", "title": "Sněmovna národů Federálního shromáždění", "text": "Sněmovna národů Federálního shromáždění\n\nSněmovna národů Federálního shromáždění (SN) byla jednou ze dvou rovnoprávných komor parlamentu ČSSR a ČSFR Federálního shromáždění v letech 1969–1992. SN reprezentovala zásady přijaté v rámci federalizace Československa, kdy zde byly rovnoměrně zastoupeny obě nové republiky, 150 křesel, které sněmovna měla byly obsazovány přímou volbou z České republiky a Slovenské republiky po 75 poslancích. Funkční období končilo spolu se Sněmovnou lidu (tedy až na výjimky na začátku a konci fungování sněmovny) po pěti letech. SN byla usnášeníschopná při účasti nadpoloviční většiny poslanců.\n\n"}
{"id": "767185", "url": "https://cs.wikipedia.org/wiki?curid=767185", "title": "Live at Carnegie Hall 1963", "text": "Live at Carnegie Hall 1963\n\nLive at Carnegie Hall 1963 je koncertní EP Boba Dylana. Album vyšlo v roce 2005 u Columbia Records. Nahrávky pochází z 26. října 1963, kdy byly nahrány v newyorské Carnegie Hall. Další čtyři písně, které byly nahrány při tomto koncertu (ale nevyšly na tomto albu) vyšly již dříve na jiných albech Boba Dylana. „Talkin' John Birch Paranoid Blues“ a „Who Killed Davey Moore?“ vyšly na albu \"The Bootleg Series Volumes 1-3 (Rare & Unreleased) 1961-1991\" a „A Hard Rain's A-Gonna Fall“ a „When the Ship Comes In“ na \"\".\n"}
{"id": "767186", "url": "https://cs.wikipedia.org/wiki?curid=767186", "title": "Jan Nožička", "text": "Jan Nožička\n\nJan Nožička (* 20. května 1991 v Jičíně) je český hudební a reportážní fotograf.\n\nNarodil se 20. května 1991 v Jičíně. Fotografem se vyučil na Hradecké škole Služeb. Má za sebou několik ocenění: Absolutní vítěz Czech Student Photo, 2. místo Fotograf Roku 2010 Junioři a Mistr projektu \"Week of Life\" Adolfa Ziky.\n\nOd roku 2011 se začíná věnovat převážně reportážní fotografií v oblastní koncertní fotografie. Jako koncertní fotograf se zúčastnil turné Kurtizán z 25. Avenue, v roce 2013 podzimní částí akustické Tour Anny K. Od roku 2014 se stává součástí týmu internetového a tabletového hudebního magazínu Headliner.\n\nNa konci roku 2014 uspořádal výstavu \"Výstava na Turné\" šlo o cyklus koncertních fotografií. Putovní výstava se konala v Praze, Jičíně, Svitavách, Náchodě a v Hradci Králové.\n\nV roce 2016 fotografoval turné kapely Lucie - 30 let.\n\n\n"}
{"id": "767187", "url": "https://cs.wikipedia.org/wiki?curid=767187", "title": "Janvry (Essonne)", "text": "Janvry (Essonne)\n\nJanvry je francouzská obec v departementu Essonne v regionu Île-de-France. V obci se nachází kostel Panny Marie Karmelské.\n\nObec Janvry se nachází asi 27 km jihozápadně od Paříže. Obklopují ji obce Gometz-la-Ville na severu a severozápadě, Saint-Jean-de-Beauregard na severovýchodě, Marcoussis na východě, Fontenay-lès-Briis na jihovýchodě a na jihu a Briis-sous-Forges na jihozápadě a na západě.\n\n\"Počet obyvatel\"\n"}
{"id": "767188", "url": "https://cs.wikipedia.org/wiki?curid=767188", "title": "Nesuhi Ertegün", "text": "Nesuhi Ertegün\n\nNesuhi Ertegun (26. listopadu 1917, Istanbul, Turecko-15. července 1989, New York, USA) byl americký hudební producent tureckého původu. Byl spoluzakladatelem fotbalového klubu New York Cosmos. V roce 1991 byl uveden do Rock and Roll Hall of Fame.\n"}
{"id": "767190", "url": "https://cs.wikipedia.org/wiki?curid=767190", "title": "Ľudovít Šiška", "text": "Ľudovít Šiška\n\nĽudovít Šiška (18. července 1924 – ???) byl slovenský a československý politik a poúnorový bezpartijní poslanec Národního shromáždění ČSR.\n\nVe volbách roku 1954 byl zvolen do Národního shromáždění ve volebním obvodu Nitra-okolí jako bezpartijní kandidát. V parlamentu setrval až do konce funkčního období, tedy do voleb roku 1960. K roku 1954 se profesně uvádí jako člen JZD v obci Šurianky.\n\n"}
{"id": "767191", "url": "https://cs.wikipedia.org/wiki?curid=767191", "title": "Vaugrigneuse", "text": "Vaugrigneuse\n\nVaugrigneuse je francouzská obec v departementu Essonne v regionu Île-de-France. V obci se nachází kostel svaté Máří Magdalény.\n\nObec Vaugrigneuse se nachází asi 33 km jihozápadně od Paříže. Obklopují ji obce Briis-sous-Forges na severu a na severovýchodě, Courson-Monteloup na východě, Saint-Maurice-Montcouronne na jihovýchodě, Le Val-Saint-Germain na jihu, Angervilliers na jihozápadě a Forges-les-Bains na západě a severozápadě.\n\n\"Počet obyvatel\"\n"}
{"id": "767192", "url": "https://cs.wikipedia.org/wiki?curid=767192", "title": "Defraggler", "text": "Defraggler\n\nDefraggler je nástroj pro defragmentaci disku nebo jednotlivých souborů. Je vyvíjen společností Piriform pro všechny systémy Microsoft Windows (64 i 32-bitové) od verze Windows XP.\n\nDefraggler umožňuje defragmentovat soubory podle výběru či celý diskový oddíl. Podporuje NTFS, FAT32 i exFAT. Po spuštění se zobrazí kompletní přehled vybraného oddílu. Je možnost také nejprve spustit analýzu, která zabere jen pár sekund a graficky zobrazí strukturu disku i seznam fragmentovaných souborů, v nichž můžete vyhledat jen soubory určité velikosti či názvu a ty pak defragmentovat. V záložce Health lze nalézt informace o oddílu, jeho zdraví i teplotu disku. Spustit lze také rychlou defragmentaci.\n\n\n"}
{"id": "767193", "url": "https://cs.wikipedia.org/wiki?curid=767193", "title": "Primal Rock Rebellion", "text": "Primal Rock Rebellion\n\nPrimal Rock Rebellion je britská heavy metalová superskupina. Členové skupiny jsou kytarista Adrian Smith (Iron Maiden) a zpěvák Mikee Goodman (SikTh). Skupinu doprovází bubeník Dan Foord. První album skupiny nazvané \"Awoken Broken\" bylo vydáno na konci února 2012.\n\n"}
{"id": "767194", "url": "https://cs.wikipedia.org/wiki?curid=767194", "title": "Josef Škoda (politik)", "text": "Josef Škoda (politik)\n\nJosef Škoda (13. prosince 1911 Kozlov – 26. ledna 1979 Pelhřimov) byl český a československý politik Československé strany lidové a poúnorový poslanec Národního shromáždění ČSR, Národního shromáždění ČSSR a Sněmovny lidu Federálního shromáždění.\nPocházel z chudé, početné zemědělské rodiny (měl deset sourozenců). Po absolvování základního vzdělání pracoval až do roku 1933 jako námezdní síla v zemědělství. V letech 1933-1935 absolvoval vojenskou prezenční službu. V letech 1935-1957 působil jako soukromě hospodařící rolník, od roku 1957 byl členem JZD. Od roku 1949 byl členem ČSL, angažoval se jako aktivista mírového hnutí (v roce 1953 byl československým delegátem na mírovém kongresu v Helsinkách). Od roku 1971 byl v důchodu. Byl nositelem vyznamenání Za zásluhy o výstavbu (1961).\n\nVe volbách roku 1954 byl zvolen za ČSL poslancem ve volebním obvodu Pacov-Kamenice nad Lipou. Mandát obhájil ve volbách v roce 1960 (nyní již jako poslanec Národního shromáždění ČSSR za Jihočeský kraj) a ve volbách v roce 1964. V Národním shromáždění zasedal až do konce jeho funkčního období v roce 1968. K roku 1968 uváděn jako člen JZD z obvodu Soběslav.\n\nPo federalizaci Československa usedl roku 1969 za ČSL do Sněmovny lidu Federálního shromáždění, kde setrval do konce volebního období, tedy do voleb v roce 1971.\n\n"}
{"id": "767196", "url": "https://cs.wikipedia.org/wiki?curid=767196", "title": "Ocean's Kingdom", "text": "Ocean's Kingdom\n\nOcean's Kingdom je páté klasické album a zároveň první balet Paula McCartneyho. Jedná se o hudbu ke stejnojmennému baletnímu představení. Album vyšlo v říjnu 2011.\n\nVšechny skladby napsal Paul McCartney.\n"}
{"id": "767198", "url": "https://cs.wikipedia.org/wiki?curid=767198", "title": "Akademický senát Vysokého učení technického v Brně", "text": "Akademický senát Vysokého učení technického v Brně\n\nAkademický senát Vysokého učení v Brně je samosprávný orgán vysoké školy, který je zřízen zákonem o vysokých školách a dále se řídí Statutem VUT v Brně a Volebním a jednacím řádem Akademického senátu VUT v Brně. V současné době má senát 27 členů. \n\nVolební období je tříleté. Senát má dvě komory – Komoru akademických pracovníků (KAP) a Studentskou komoru (SK). Předseda každé komory je zároveň místopředsedou celého senátu. Členy komor volí celá akademická osob (tedy studenti i pedagogičtí pracovníci) jednotlivých fakult a ústavů v informačním systému školy, přičemž každá fakulta má právo na dva zástupce v komoře akademických pracovníků a jednoho zástupce ve studentské komoře. Všechny ostatní ústavy a součásti mají právo na celkem dva zástupce v KAP a jednoho v SK. V současné době tak má senát 18 členů KAP a 9 členů SK.\n\nV rámci senátu jsou zřízeny komise – legislativní, ekonomická, pedagogická a pro tvůrčí činnost – jejímiž členy jsou jak studenti, tak i akademičtí pracovníci. \n\nAkademický senát VUT schvaluje vnitřní předpisy, rozpočet, výroční zprávy, hodnocení činnosti vysoké školy předložené rektorem, návrh rektora na jmenování a odvolání členů vědecké rady, usnáší se o návrhu na jmenování rektora, popřípadě navrhuje jeho odvolání z funkce, schvaluje dlouhodobý záměr, vyjadřuje se zejména k záměru rektora jmenovat nebo odvolat prorektory, k právním úkonům, které vyžadují souhlas správní rady, k podnětům a stanoviskům správní rady a vykonává další činnosti podle zákona o vysokých školách v platném znění.\n\n"}
{"id": "767199", "url": "https://cs.wikipedia.org/wiki?curid=767199", "title": "Bohumil Zoubek", "text": "Bohumil Zoubek\n\nBohumil Zoubek (12. března 1910, Praha – 24. října 1985, Pardubice) byl český fotbalista, záložník.\n\nRodák z pražského Žižkova, který hrál v 16 letech za studentskou XI. Žižkova, v dorostu bojoval ve Slavoji Žižkov a ve 22 letech byl získán pražskou Slavií. V jejím ligovém týmu se začal objevovat až v sezóně 1935/1936, kdy odehrál dvě utkání, celkově se v A-týmu v sešívaném dresu objevil včetně přípravných utkání 15x. V roce 1936 zamířil do Pardubic (spolu se slávistickými spoluhráči Heřmánkem a Klusem), aby místnímu SK pomohl v divizi českého venkova k vybojování postupu do 1. ligy.\n\nTo se také podařilo a Zoubek se stal jedním z hráčů, kteří v SK Pardubice prošli všemi ligovými sezónami. K posledním třem zápasům nastoupil v poválečné sezóně 1945/1946, po které jeho klub ze soutěže sestoupil. O rok později se ještě objevil jako hráč v klubu Kampa Pardubice. Už v roce 1940 byl pověřen trénováním mužstva, po válce vedl i pardubický Slavoj. Po skončení kariéry se usadil v Pardubicích.\nV československé lize hrál za Slavii Praha (1935–1936) a SK Pardubice (1937–1946). V lize nastoupil v 135 utkáních a dal 9 gólů.\n\n\n"}
{"id": "767200", "url": "https://cs.wikipedia.org/wiki?curid=767200", "title": "Black Oak Arkansas", "text": "Black Oak Arkansas\n\nBlack Oak Arkansas je americká southern rocková skupina. Skupina byla pojmenována po městě, ve kterém vznikla, Black Oak ve státě Arkansas. Jediný člen, který ve skupině funguje od jejího založení dodnes je Jim „Dandy“ Mangrum. Ve skupině se za celou dobu její existence prostřídalo několik desítek hudebníků.\n\n"}
{"id": "767213", "url": "https://cs.wikipedia.org/wiki?curid=767213", "title": "Karel Vokoun", "text": "Karel Vokoun\n\nKarel Vokoun (* 1920) byl československý fotbalista, útočník.\n\nV lize hrál za SK Libeň a SK Čechie Karlín. V lize odehrál 97 utkání a dal 26 gólů.\n\n"}
{"id": "767214", "url": "https://cs.wikipedia.org/wiki?curid=767214", "title": "Antonio Puteo", "text": "Antonio Puteo\n\nAntonio Puteo († 14. července 1592) byl římskokatolický duchovní, od roku 1562 až do své smrti arcibiskup v Bari a v letech 1587-1589 nuncius u císařského dvora, který v té době sídlil v Praze.\n\n\n"}
{"id": "767215", "url": "https://cs.wikipedia.org/wiki?curid=767215", "title": "Alžírské námořnictvo", "text": "Alžírské námořnictvo\n\nAlžírské námořnictvo je součástí ozbrojených sil Alžírska. K roku 2008 ho tvořilo 6900 mužů. Hlavní základny jsou v Alžíru, Mers-el-Kebíru a Jijel. Země má i vlastní Pobřežní stráž. K hlídkování používá rovněž lehké letouny a vrtulníky. V roce 2011 námořnictvo tvořily 4 ponorky, 3 fregaty, 6 korvet, 22 hlídkových lodí, 3 výsadkové lodě a 3 pomocné lodě. V posledních letech přitom prochází modernizací a expanzí.\n\nRozvoj alžírského námořnictva začal poté, co země přestala být francouzskou kolonií. Hlavním dodavatelem se přitom stalo SSSR, díky jehož pomoci mělo být schopné konkurovat námořnictvům Maroka a Libye. V roce 1967 dodal Sovětský svaz do Alžírska první třídy raketové čluny třídy \"Osa I\", šest raketových člunů třídy \"Komar\" a dvanáct torpédových člunu třídy \"P6\". V druhé polovině 70. let ho dále posílilo devět raketových člunů modelu \"Osa II\". Značný rozvoj námořnictva nastal v letech osmdesátých. V jejich první polovině sovětský svaz Alžírsku dodal tři fregaty třídy \"Koni\", tří korvety třídy \"Nanuchka\" a výsadkovou loď typu \"Polnocny B\". Naopak z Velké Británie byly dodány dvě výsadkové lodě \"Kalaat Beni Hamed\" a \"Kalaat Beni Rached\" a dvanáct hlídkových dělových člunů třídy \"El Yadekh\". V druhé polovině 80. let navíc země získala dvě moderní ponorky projektu 877EKM (Improved Kilo) (nahradily dva kusy staršího Projektu 633), které v 90. letech nechala modernizovat.\n\nV poslední dekádě Alžírské námořnictvo prochází modernizací svých sil, které tak mají lépe čelit pašeráctví, ilegální imigraci a hrozbě terorismu podél tisícikilometrového pobřeží země. Udržuje také síly odpovídající jeho tradičnímu rivalu v podobě Marockého královského námořnictva. Pro doplnění ponorkových sil byly v roce 2006 objednány dvě ruské ponorky Projektu 636E, které byly dodány roku 2010. Další dvě jednotky projektu 636E byly dodány roku 2019.\n\nVýrazně posílila také kategorie korvet. Od roku 2007 probíhal tendr, v němž se utkaly britské fregaty typu 23, francouzské fregaty třídy \"FREMM\" a ruské korvety Projektu \"20382 Tigr\". Nakonec zvítězil ruský projekt, od kterého byly roku 2011 objednány dvě jednotky. Ve stejném roce navíc země objednala výsadkovou a podpůrnou loď \"Kalaat Béni Abbès\", která je modernizovanou verzí italské třídy \"San Giorgio\". V březnu 2012 navíc Alžírsko podepsalo kontrakt na dvě nové fregaty typu A-200N německé typové řady MEKO, které představují zvětšenou verzi jihoafrické třídy \"Valour\" a palubní vrtulníky Super Lynx. Rovněž v roce 2012 byly v ČLR objednány tři fregaty třídy C-28A.\n\nKromě akvizice nových plavidel došlo rovněž na modernizaci dosavadního jádra námořnictva, pocházejícího z 80. let. V roce 2007 byl s ruskou loděnicí Severnaya Verf podepsán kontakt na modernizaci fregat projektu 1159T a korvet projektu 1234E. Modernizace zahrnující výměnu 80% vybavení má prodloužit aktivní život plavidel nejméně o 10 let. V únoru 2011 byly Alžírsku předány modernizovaná fregata \"Murat Reis\" a korveta \"Reis Hamidou\". V roce 2008 byla objednána modernizace fregaty \"Rais Kellik\" a korvety \"Salah Reis\", které byly předány v červenci 2012. V dubnu 2012 byla objednána modernizace fregaty \"Reis Korfo\" a korvety \"Reis Ali\". Modernizovaná plavidla nesou označení projekt 1159TM a 1234EM.\n\n\n\n\n\n\n\n\n\n\n\n\n\n\n"}
{"id": "767216", "url": "https://cs.wikipedia.org/wiki?curid=767216", "title": "Václav Škoda", "text": "Václav Škoda\n\nVáclav Škoda (14. července 1913 – 2. října 1989) byl český a československý politik Komunistické strany Československa, poúnorový poslanec Národního shromáždění ČSR, Národního shromáždění ČSSR a Sněmovny lidu Federálního shromáždění, ministr a místopředseda vlády Československa.\nV letech 1953–1954 působil ve vládě Viliama Širokého jako ministr spravedlnosti. Do této funkce se vrátil znovu v následující druhé vládě Viliama Širokého v letech 1956–1960, přičemž předtím zastával v letech 1954–1956 ve druhé vládě Viliama Širokého post jejího místopředsedy. Jako ministr měl přímou zodpovědnost za zmanipulované politické procesy v 50. letech. V březnu 1954 podal na ÚV KSČ spolu s generálním prokurátorem návrh na průběh takzvaného procesu s buržoazními nacionalisty, včetně doporučených trestů. V procesu pak byla skutečně skupina bývalých komunistických funkcionářů ze Slovenska odsouzena k tvrdým trestům.\n\nZastával i četné stranické posty. X. sjezd KSČ ho zvolil za kandidáta Ústředního výboru Komunistické strany Československa. XI. sjezd KSČ, XII. sjezd KSČ a XIII. sjezd KSČ ho ve funkci potvrdil. Rezignoval v červnu 1968. V roce 1963 mu byl k 50. narozeninám udělen Řád práce.\n\nDlouhodobě zasedal v zákonodárných sborech. Ve volbách roku 1954 byl zvolen za KSČ do Národního shromáždění ve volebním obvodu České Budějovice. Mandát získal i ve volbách v roce 1960 (nyní již jako poslanec Národního shromáždění ČSSR za Jihočeský kraj) a ve volbách v roce 1964. V Národním shromáždění zasedal až do konce jeho funkčního období v roce 1968. V letech 1960–1968 byl místopředsedou Národního shromáždění (na funkci rezignoval v březnu 1968).\n\nPo federalizaci Československa usedl roku 1969 do Sněmovny lidu Federálního shromáždění. Zde zasedal do konce funkčního období, tedy do voleb v roce 1971. K roku 1968 se profesně uvádí jako referent Okresního národního výboru v Českém Krumlově.\n\n"}
{"id": "767218", "url": "https://cs.wikipedia.org/wiki?curid=767218", "title": "Carbon County (Wyoming)", "text": "Carbon County (Wyoming)\n\nCarbon County je okres na jihu státu Wyoming v USA. K roku 2010 zde žilo 15 885 obyvatel. Správním městem okresu je Rawlins. Celková rozloha okresu činí 20 627 km². Na jihu sousedí se státem Colorado.\n"}
{"id": "767220", "url": "https://cs.wikipedia.org/wiki?curid=767220", "title": "Saul Perlmutter", "text": "Saul Perlmutter\n\nSaul Perlmutter (* 22. září 1959) je americký astrofyzik. Společně s Brianem P. Schmidtem a Adamem G. Riessem získal v roce 2011 Nobelovu cenu za fyziku za objev zrychlujícího se rozpínání vesmíru pozorováním vzdálených supernov. Nyní pracuje na Lawrence Berkeley National Laboratory a je profesorem na University of California, Berkeley.\n\n"}
{"id": "767221", "url": "https://cs.wikipedia.org/wiki?curid=767221", "title": "Martin Janíček", "text": "Martin Janíček\n\nMartin Janíček (*1961, Praha, Československo) je zvukový umělec, sochař a hudebník. Zkoumá akustické kvality různých materiálů, a tvoří vlastní hudební nástroje. Často vytváří interaktivní zvukové objekty, instalace, minimalistické formy. Charakteristický je jeho site - specific přístup k práci, od roku 2000 je členem občanského sdružení mamapapa (interaktivní a site-specific projekty, vzdělávání v oblasti světelného a zvukového designu, divadlo jako sociální akt). S o.s. mamapapa realizoval řadu významných lokálních i mezinárodních projektů: Srdce PQ 2003, Industriální safari-Kladno 2005, Proroci písma-2006-2009, Construcktion-Connextion 2007, Phonart- Lost Languages 2010- 2011.\n\nVyučil se v oboru kovolijec-cizelér, poté vystudoval Střední školu uměleckých řemesel v Praze. Je absolventem Akademie výtvarných umění v Praze, intermediální atelier – Milan Knížák, video-atelier – Michael Bielický, konceptuální atelier – Miloš Šejn. Studoval také v zahraničí – Nottingham Polytechnic, UK, Tempus program a Glasgow School of Art, UK, studentská výměna. V letech 1997 – 2002 působil jako asistent konceptuálního atelieru profesora Miloše Šejna.\n\n\n\n\n\nTomáš Žižka, Miloš Vojtěchovský, Miloš Šejn, Frank van de Ven, Petr Nikl, V.a I. Havlovi, Ondřej Smeykal, Milan Cais, Jaroslav Kořán, Jan Dufek, Radim Labuda, Tomáš Procházka, Handa Gote, Robert Smolík, Petr Ferenc, Bethany Lacktorin, Guy van Belle, Hearn Gadbois, Dan Senn, Bruno Pisek, Gloria Dimun, Mia Zabelka, Zahra Mani, Franz Hautzinger, Martin Sievert, If Bwana, Michael Delia, Michael Northam, Gill Arno, Phill Niblock, Agnes Kutas, Rudolf Šmíd, Dragan Stojčevski, Jan Holeček.\n\n\n\n\n\n"}
{"id": "767226", "url": "https://cs.wikipedia.org/wiki?curid=767226", "title": "Marek Stašek", "text": "Marek Stašek\n\nMarek Stašek (* 23. prosince 1941, Praha) je český básník, dramaturg a pedagog.\n\nPoté, co v roce 1959 ukončil maturitní zkouškou studium jedenáctileté střední školy, působil jeden rok jako asistent režie v Realistickém divadle Zdeňka Nejedlého. Po návratu z vojny pak působil ve stejné pozici u Alfréda Radoka v Městských divadlech pražských. V letech 1963 až 1968 studoval dramaturgii na DAMUu. Od roku 1983 vyučuje na Konzervatoři Jaroslava Ježka.\n\n"}
{"id": "767229", "url": "https://cs.wikipedia.org/wiki?curid=767229", "title": "Okres Złotoryja", "text": "Okres Złotoryja\n\nOkres Złotoryja (polsky \"Powiat złotoryjski\") je okres v polském Dolnoslezském vojvodství. Rozlohu má 575,45 km² a v roce 2010 zde žilo 45 381 obyvatel. Sídlem správy okresu je město Złotoryja.\n\nMěstské:\n\nMěstsko-vesnická:\n\nVesnické:\n\n"}
{"id": "767230", "url": "https://cs.wikipedia.org/wiki?curid=767230", "title": "Recuva", "text": "Recuva\n\nRecuva je nástroj pro obnovu smazaných dat. Dokáže obnovit soubory, které byly „permanentně“ smazány a operačním systémem označeny jako volné místo; pokud ovšem nebyly později přepsány jinými daty. Program umí také obnovit data odstraněná z USB flash disků, paměťových karet či MP3 přehrávačů. Je vyvíjen společností Piriform pro systémy Microsoft Windows. Podporuje NTFS i FAT32.\n\nPo spuštění aplikace se zobrazí jednoduchý průvodce, kde lze vybrat typ souboru a místo, ze kterého byl soubor smazán. Pokud soubor nebyl nalezen při předchozím hledání, existuje možnost povolit hloubkové hledání, které však zabere více času. Poté program vypíše seznam souborů, které byly na disku nalezeny. Pokud je soubor označen červenou barvou, je příliš poškozen a nelze jej obnovit. Vybrané soubory lze uložit do určité složky nebo bezpečně vymazat (soubor se kompletně přepíše a už jej nebude možné nijak obnovit). Pro zkušenější uživatele je možné program přepnout do pokročilého režimu.\n\n\n"}
{"id": "767231", "url": "https://cs.wikipedia.org/wiki?curid=767231", "title": "Detaily", "text": "Detaily\n\nDetaily (2011) je osmé řadové album české skupiny Vypsaná fiXa. Album obsahuje 12 písní.\n\n"}
{"id": "767234", "url": "https://cs.wikipedia.org/wiki?curid=767234", "title": "Krajské hokejové přebory 2011/2012", "text": "Krajské hokejové přebory 2011/2012\n\nKrajské hokejové přebory v sezóně 2011/2012 byly 19. ročníkem samostatné čtvrté nejvyšší české soutěže v ledním hokeji. Přebory kraje Vysočina a Olomouckého kraje se nehrály a týmy startovaly v sousedních přeborech.\n\nSoutěže se zúčastnili 4 týmy, které se spolu utkali ve 24 kolech. Vítěz postupoval do kvalifikace o baráž o 2. ligu. Ze soutěže se nesestupovalo.\n\nVysvětlivky: zelená - postup do kvalifikace o postup do baráže o 2. ligu\n\nSoutěže se zúčastnilo 12 týmů, které se spolu utkali ve 22 kolech. Nejlepších 8 týmu postupovalo do play-off, které se hrálo na 2 utkání. O postupujícím rozhodl počet bodů z obou utkání. Pokud byl stejný rozhodlo pětiminutové prodloužení. Dále rozhodovali samostatné nájezdy. Vítěz play-off postupoval do kvalifikace o baráž o 2. ligu. Poslední tým sestoupil do Krajské soutěže mužů.\n\nVysvětlivky: zelená - postup do play off; bílá - tým vyřazen; červená - sestup do krajské soutěže\n\n\n\n\nSoutěže se zúčastnilo 8 týmů, které se spolu utkali ve 21 kolech. Vítěz postupoval do Krajské ligy mužů. Ze soutěže se nesestupovalo.\n\nVysvětlivky: zelená - postup do krajské ligy\n\nSoutěže se zúčastnilp 12 týmů, které se spolu utkali ve 22 kolech. Nejlepších 8 týmu postupovalo do play-off, které se hrálo na 2 vítězná utkání. Vítěz play-off postoupil do kvalifikace o baráž o 2. ligu. Ze soutěže se nesestupovalo.\n\nVysvětlivky: zelená - postup do play off; bílá - tým vyřazen\n\n\n\n\n\nSoutěže se zúčastnilo 9 týmů, které se spolu utkali v 16 kolech. Vítěz postupoval do kvalifikace o baráž o 2. ligu. Ze soutěže se nesestupovalo.\n\nVysvětlivky: zelená - postup do kvalifikace o postup do baráže o 2. ligu\n\nSoutěže se zúčastnili 3 týmy, které se spolu se 4 týmy z Ústecké krajské ligy utkali ve 12 kolech základní části. Dále se s body ze základní části spolu utkali v 6 kolech nadstavbové části. Poslední tým sestoupil do Krajské soutěže.\n\nVysvětlivky: zelená - postup do nadstavbové části\n\nVysvětlivky: zelená - postup do kvalifikace o postup do baráže o 2. ligu; bílá - tým vyřazen; červená - sestup do krajské soutěže\n\nSoutěže se zúčastnilo 11 týmů, které se spolu utkali ve 22 kolech. Nejlepších 8 týmů hrálo play-off na jeden vítězný zápas. Vítěz play-off postoupil do Krajské ligy. Ze soutěže se nesestupovalo.\n\nVysvětlivky: zelená - postup do play off; bílá - tým vyřazen\n\n\n\n\nSoutěže se zúčastnili 4 týmy, které se spolu se 3 týmy z Karlovarské krajské ligy mužů utkali ve 12 kolech základní části. Dále se s body ze základní části spolu utkali v 12 kolech nadstavbové části. Vítěz postupoval do kvalifikace o baráž o 2. ligu. Ze soutěže se nesestupovalo.\n\nVysvětlivky: zelená - postup do nadstavbové části\n\nVysvětlivky: zelená - postup do kvalifikace o postup do baráže o 2. ligu; bílá - tým vyřazen\n\nSoutěže se zúčastnili 6 týmů, které se spolu utkali v 16 kolech. Vítěz postoupil do kvalifikace o baráž o 2. ligu. Ze soutěže se nesestupovalo.\n\nVysvětlivky: zelená - postup do kvalifikace o postup do baráže o 2. ligu\n\nSoutěže se zúčastnili 12 týmů, které se spolu utkali ve 22 kolech základní části. Nejlepších 6 týmů dále hrálo 10 kol Nadstavbové části A, ve které se započítávali vzájemné zápasy základní části. Vítěz postoupil do kvalifikace o baráž o 2. ligu. Ostatních 6 týmů hrálo stejným způsobem Nadstavbovou část B. Týmy na 7. - 9. místě zůstali v soutěži, týmy na 10. - 12. místě sestoupili do nově vytvořené Krajské soutěže.\n\nVysvětlivky: zelená - postup do nadstavbové části A; červená - sestup do nadstavbové části B\n\nVysvětlivky: zelená - postup do kvalifikace o postup do baráže o 2. ligu\n\nVysvětlivky: červená - sestup do krajské soutěže\n\nSoutěže se zúčastnilo 11 týmů, které se spolu utkali ve 22 kolech základní části. Nejlepších 6 týmů dále hrálo 10 kol Nadstavbové části A, ve které se započítávali vzájemné zápasy základní části. Nejlepší 4 týmy hráli play-off na 2 vítězná utkání. Týmy na 5. a 6. místě hráli o 5. místo také na 2 vítězná utkání. Ostatních 5 týmů hrálo stejným způsobem v 8 kolech Nadstavbovou část B.\n\nVysvětlivky: zelená - postup do nadstavbové části A; červená - sestup do nadstavbové části B\n\nVysvětlivky: zelená - postup do play off; bílá - tým vyřazen\n\n\n\n\n\n\nSoutěže se zúčastnili 5 týmů, které se spolu utkali ve 20 kolech. Ze soutěže se nepostupovalo ani nesestupovalo.\n\nVysvětlivky: zelená - přeborník Kraje Vysočina\n\nSoutěže se zúčastnilo 8 týmů, které se spolu utkali ve 28 kolech. Všichni hráli play-off, které se hrálo na 2 vítězná utkání. Vítěz play-off postupoval do kvalifikace o baráž o 2. ligu. Ze soutěže se nesestupovalo.\n\nVysvětlivky: zelená - postup do play off\n\n\n\n\n\nSoutěže se zúčastnilo 6 týmů, které se spolu se 6 týmy ze Zlínské krajské ligy utkali ve 22 kolech základní části. Dále nejlepší 2 týmy postoupili do semifinále play-off. Ostatní 4 týmy hráli čtvrtfinále na 3 vítězné zápasy. Vítěz play-off postupoval do kvalifikace o baráž o 2. ligu. Ze soutěže se nesestupovalo.\n\nVysvětlivky: zelená - postup do play off; bílá - tým je ze Zlínského přeboru\n\n\n\n\n\nSoutěže se zúčastnili 6 týmů, které se spolu se 6 týmy z Jihomoravské krajské ligy utkali ve 22 kolech základní části. Dále nejlepší 2 týmy postupovali do semifinále play-off. Ostatní 4 týmy hráli předkolo na 3 vítězné zápasy. Vítěz play-off postupoval do kvalifikace o baráž o 2. ligu. Ze soutěže se nesestupuje.\n\nVysvětlivky: zelená - postup do play off; bílá - tým je z Jihomoravského přeboru\n\n\n\n\n"}
{"id": "767236", "url": "https://cs.wikipedia.org/wiki?curid=767236", "title": "Kaple svatého Jana Nepomuckého (Hradec nad Moravicí)", "text": "Kaple svatého Jana Nepomuckého (Hradec nad Moravicí)\n\nKaple svatého Jana Nepomuckého v Hradci nad Moravicí byla postavena v roce 1832 z popudu hradeckého faráře Aloise Leiferta na návsi tehdy samostatné vesnice Podolí (nyní křižovatka Podolské a Zámecké ulice). Je chráněna jako kulturní památka České republiky.\n\nV průčelí kaple jsou instalovány barokní sochy představující sv. Jana Nepomuckého, jemuž byla kaple zasvěcena. Dále je zde umístěna socha sv. Floriána, patrona všech hasičů a socha sv. Šebestiána.\n\nPrávě poslední zmiňovaná socha je z těchto třech soch z dnešního pohledu nejvíce zajímavá. Byla zde umístěna z obav před morovou nákazou, která byla v té době velmi rozšířená. Všechny tyto sochy společně s dvěma menšími plastikami andělů pochází z 18. století.\n\nV roce 2007 a 2008 byla kaple za finančního přispění místní samosprávy opravena a původní sochy byly zrekonstruovány.\n"}
{"id": "767238", "url": "https://cs.wikipedia.org/wiki?curid=767238", "title": "Bardolino", "text": "Bardolino\n\nBardolino je obec (město) v provincii Verona v italském Benátsku. Nachází se cca 130 kilometrů západně od Benátek a asi 25 kilometrů severozápadně od Verony. Leží na východním břehu Gardského jezera.\nSousedí s těmito obcemi: Affi, Cavaion Veronese, Costermano, Garda, Lazise, Manerba del Garda, Moniga del Garda, Padenghe sul Garda a Pastrengo.\nJeho ekonomická činnost je převážně založena na turismu a výrobě vína.\n\nArcheologické vykopávky prokázaly přítomnost člověka v oblasti Cisana od prehistorických dob. Našly se rovněž stopy starověkých Římanů, ačkoli se současné osídlení datuje do raného středověku – do roku 983, kdy zde Berengar Italský postavil hrad. Ve středověku oblast spadala pod opatství v Bobbiu.\n\nVe 12. století se Bardolino již zmiňuje jako svobodná obec, později spadá do panství Scaligerů z Verony, kteří rozšířili opevnění, aby ochránilo celou vesnici. Po jejich pádu se Bardolino stalo součástí Benátské republiky, která zde měla námořní základnu. V roce 1526 bylo vypleněno lancknechty. Pod Lombardsko-benátské království bylo rakouským správním centrem: v roce 1848 se proti Rakousku vzbouřilo těsně po prvních vítězství Piemonťanů v první italské válce za nezávislost. Nicméně Rakušané jim to později oplatili pleněním a střelbou. Bylo připojeno k nově vytvořenému Italskému království v roce 1866.\n\n"}
{"id": "767239", "url": "https://cs.wikipedia.org/wiki?curid=767239", "title": "Cassel", "text": "Cassel\n\nCassel je obec v departementu Nord v severní Francii. Stojíce na význačném návrší přehlížejícím francouzské Flandry existuje městečko již od časů starých Římanů. Římany bylo vystavěno do podoby důležitého městského střediska a stalo se ohniskem sítě cest, které se spojují na vrchu a používají se dodnes. Po pádu říše římské se Cassel stal významným opevněným tvrzištěm ovládaným panovníky Flander a opakovaně se o něj bojovalo do té doby, než bylo konečně anektováno Francií v 17. století. Bylo sídlem hlavního štábu maršála Ferdinanda Foche během části první světové války. V roce 1940, během německého vpádu do Francie se Cassel stál místem, kde se odehrála tuhá třídenní bitva mezi britskými a německými silami, jejímž výsledkem bylo zničení velké části městečka.\n"}
{"id": "767241", "url": "https://cs.wikipedia.org/wiki?curid=767241", "title": "Kvestor (vysoká škola)", "text": "Kvestor (vysoká škola)\n\nKvestor je vysokoškolský akademický správní úředník, který řídí hospodaření a vnitřní správu vysoké školy a vystupuje jejím jménem dle pravomocí daných rektorem a vnitřními předpisy školy. Jmenuje a odvolává ho rektor vysoké školy. Na fakultě plní stejnou (resp. tedy obdobnou) funkci tajemník fakulty, který je podřízen děkanovi.<ref name=\"111/1998\"></ref> \n\nQuaestorem byl ve starém Římě označován správce státní pokladny.\n\nV Československu do roku 1956 tuto funkci zastával tajemník rektorátu, zákonem 46/1956 Sb. byla tato funkce přejmenována na kvestora, kterého jmenoval ministr školství a kultury. Zákonem 172/1990 Sb. se stal úřad kvestora podřízen rektorovi.\n\n"}
{"id": "767242", "url": "https://cs.wikipedia.org/wiki?curid=767242", "title": "Jan Pauly", "text": "Jan Pauly\n\nJméno a příjmení Jan Pauly se může vztahovat k následujícím osobnostem:\n\n"}
{"id": "767243", "url": "https://cs.wikipedia.org/wiki?curid=767243", "title": "Rosemary Radford Ruetherová", "text": "Rosemary Radford Ruetherová\n\nRosemary Radford Ruetherová (* 1936) je americká feministická teoložka. Její zakotvenost v historicko-kritické sociologii vědění, zájem o antiku, patristiku a raný judaismus na jedné straně a její politická angažovanost v záležitostech rasy, genderu a ekologie na druhé straně, vytváří dohromady kreativní napětí, které se line napříč mnoha jejími publikacemi. Mezi její oblasti zájmu patří také vztah mezi christologií a antisemitismem.\n\nVyrůstala v Georgetownu v americkém státě Texas. Její matka byla katolička a otec navštěvoval episkopální církev. Otec zemřel, když jí bylo dvanáct let. Spolu s matkou se přestěhovala do Kalifornie. Chtěla zde studovat umění na místní Scripps College (1954-58), později se ale pod vlivem profesora Roberta Palmera, otevřeného ateisty, začala zajímat o filozofii a historii antického Řecka a Říma. Poslední rok na vysoké škole se provdala za Hermana Ruethera. Oba dva se věnovali akademické dráze. On politické vědě a ona sociální a intelektuální historii křesťanského myšlení a k tomu se jim povedlo vychovat tři děti. Poté co R. R. Ruether dokončila studia antiky, pokračovala doktorátem ve studiích antiky a patristiky na Vysoké škole teologie v Claremontu.\n\nV 60. letech se ve věku 25 let zapojila do hnutí za lidská práva, nejdříve v Mississippi a potom ve Washingtonu. Zde se jí otevřely oči, když se setkala s rasismem a tvrdým bojem afroamerické komunity za spravedlnost. Tato zkušenost se prohloubila při jejím desetiletém působení na Howardské univerzitě (1966-76), kde se začala seznamovat s „černou“ feministickou teologií. Během svého pobytu ve Washingtonu se rovněž zapojila do mírového hnutí, účastnila se mnoha demonstrací a pochodů, a dokonce byla několikrát zatčena s ostatními radikálními katolíky a protestanty. \n\nRuether na rozdíl od radikálních feministek (jako např. Mary Daly) neopustila církev, částečně kvůli tomu, že zde měla v době po 2. vatikánském koncilu mnoho přátel (např. Thomase Mertona či George Bauma). V té samé době napsala svoji první knihu: Church against itself (1967), která kriticky reflektovala učení římskokatolické církve. Kritizovala především postoj církve k sexualitě a reprodukci.\n\n\nDo češtiny není zatím žádné její důležité dílo přeloženo, nicméně mnohé její knihy jsou dostupné v ČR v originále.\n\n"}
{"id": "767244", "url": "https://cs.wikipedia.org/wiki?curid=767244", "title": "Filippo Spinelli", "text": "Filippo Spinelli\n\nFilippo Spinelli (1566, Neapol – 25. května 1616, tamtéž) byl římskokatolický duchovní, nuncius na dvoře císaře Rudolfa II. v Praze, od roku 1604 kardinál titulu San Bartolomeo all’Isola a od roku 1605 biskup averský.\n\nV roce 1598 byl papežem Klementem VIII. vyslán do Prahy ke dvoru císaře Rudolfa II., kde jako papežský nuncius působil až do roku 1603. Za své diplomatické mise podporoval rekatolizační aktivity pažského arcibiskupa Zbyňka Berky z Dubé a měl přímý vliv na zvolení Františka z Diettrichsteina biskupem Olomouckým i na jeho kardinálskou kreaci. Tito tři se stali vůdčími osobnostmi katolické církve v českém království. V roce 1600 mj. vysvětil italskou kapli Nanebevzetí Panny Marie (\"Vlašská kaple\") v pražském Klementinu.\n\nSpinelli sám dostal od císaře Rudolfa II. mandát k potírání vlivu českých protestantů, především proti Jednotě bratrské. V Praze byli na jeho popud vylučováni protestanští kazatelé. A byl to také on, kdo naléhal na bezdětného Rudolfa, aby určil, kdo se stane jeho nástupcem. Císař ho však nesnášel a nakonec odmítl Spinelliho přijmout. \n\nRoku 1603 se Spinelli zúčastnil říšského sněmu v Řezně, po kterém požádal papeže o přeložení. Tím ukončil svou diplomatickou kariéru. V roce 1605 se stal biskupem averským a tím zůstal až do své smrti.\n\n\n"}
{"id": "767245", "url": "https://cs.wikipedia.org/wiki?curid=767245", "title": "Jan Pauly (kněz)", "text": "Jan Pauly (kněz)\n\nJan Křtitel Pauly (24. června 1869, Pelhřimov – 20. prosince 1944, Zásmuky) byl český římskokatolický kněz, znalec církevního práva, autor praktických příruček pro úřední činnost duchovenstva, znalec a milovník umění, apoštolský protonotář a nesídelní kanovník staroboleslavské kapituly. Jeho kněžská dráha je spjata s pražským Smíchovem, kde se v roce 1928 stal prvním arciděkanem a kde také za dobu svého působení rozvinul bohatou veřejnou činnost.\n\nKněžské svěcení přijal v roce 1892. Jako kaplan působil ve Stříbře a od roku 1896 na Smíchově, kde se později (ještě před první světovou válkou) stal i farářem. Ještě jako kaplan začal publikovat. Důležitou část jeho prací tvoří praktické příručky z oblasti církevní administrativy, ve kterých osvědčil vynikající znalost jak kanonického, tak konfesního práva; touto osvětovou činností navázal na publikaci Klementa Borového \"Úřední sloh církevní – příručná kniha praktického úřadování pro katolické duchovenstvo\". Obsah Paulyho stěžejního díla \"Právní rádce pro duchovní správu v Čechách, na Moravě a ve Slezsku\" z roku 1902 o 1317 stranách vyjadřuje výstižně jeho podtitul \"Systematický soubor církevních a státních zákonů, nařízení, rozhodnutí, norem a příslušných formulářů s praktickým návodem pro duchovní správu\". Pauly dále psal např. knihy o společenském chování pro duchovní (\"Jak se máme chovati? - Společenský a pastorační katechismus pro duchovenstvo\")\n\nUž krátce po svém příchodu na Smíchov založil pro tamní farníky katolický spolek. Dne 13. června 1897 vedl ze Smíchova pouť na Svatou Horu, kde měl také kázání, za účasti velkého počtu věřících, kteří obsadili 22 železničních vagónů. V roce 1900 založil měsíčník \"Věstník katolického duchovenstva\", který pak redigoval. Od roku 1900 byly na Smíchově ochotnicky hrány jeho pašijové hry, vydané též tiskem, které se pak hrály občasně i jinde až do druhé světové války. Stal se členem Jednoty katolického duchovenstva, založené v roce 1902, a po úmrtí Tomáše Střebského v roce 1905 i jejím předsedou v Čechách. Byl rovněž redaktorem měsíčníku \"Čechie\", který vycházel v letech 1902-1904.\nZa obou světových válek se snažil zabránit rekvizici zvonů smíchovského kostela, avšak marně. Za německé okupace navíc hájil další národní zájmy a finančně podporoval domácí odboj. V roce 1942 byl spolu s dalšími kněžími internován ve františkánském klášteře v Zásmukách, kde o dva roky později zemřel. Pohřben je v rodinném hrobě na hřbitově v pražských Malvazinkách.\n\n\n\n"}
{"id": "767248", "url": "https://cs.wikipedia.org/wiki?curid=767248", "title": "Osobnosti plus", "text": "Osobnosti plus\n\nOsobnosti plus je kniha psycholožky a autorky Florence Littauerové (ISBN 80-86095-00-2). Zabývá se osobnostními profily založenými na velmi známé typologii osobností, která je ale dnes často považovaném za zastaralou. \n\nKniha Osobnosti plus popisuje čtyři základní typy osobnosti. Všechny podobné typologie jsou podle teorie osobnosti plus nucené ke zobecňování a usilují o vyváženost mezi přesnými profily osobností a vhodným počtem typů osobnosti. Kniha se pokouší o rozšíření o kombinace typů, tedy určování něčí povahy jako např. cholerický sangvinik, na rozdíl od zařazení do jedné kategorie, jako je tomu podle autorky knihy například v systému MBTI. Kniha se zaměřuje na aspekty typů osobnosti, které se projevují při interakci s ostatními lidmi.\n\n\nSystém osobnosti plus, jako jiné systémy na profilování osobností, je kritizován pro nedostatek statistických podkladů a přílišné zobecňování.\n"}
{"id": "767249", "url": "https://cs.wikipedia.org/wiki?curid=767249", "title": "Budča", "text": "Budča\n\nBudča je obec na Slovensku v okrese Zvolen. V roce 2009 zde žilo 1 246 obyvatel, rozloha katastrálního území činí 15,91 km².\n\nObec leží 5 km západně od města Zvolen, na pravém břehu řeky Hron.\n"}
{"id": "767253", "url": "https://cs.wikipedia.org/wiki?curid=767253", "title": "František Jakub Jindřich Kreibich", "text": "František Jakub Jindřich Kreibich\n\nFrantišek Jakub Jindřich Kreibich (; 26. července 1759 Kamenický Šenov – 17. prosince 1833 Litoměřice) byl katolický kněz, čestný kanovník litoměřické kapituly, čestný člen českého Muzea a kartograf. Věnoval se také meteorologii, astronomii a topografii.\n\nJeho předkové byli německy mluvící skláři a v Kamenickém Šenově žili již v 17. století, otec obchodoval s plátnem. Na vychování byl poslán k příbuzným do Hoštky, kde také chodil do školy. Další vzdělání se mu dostalo na jezuitském gymnáziu v Chomutově. filosofii a teologii studoval v Praze. Roku 1780 složil veřejné zkoušky z matematiky a fyziky. Rozhodl se pro duchovní stav a vstoupil do pražského generálního semináře a nakonec prožil ještě rok semináře v Litoměřicích, kde byl 9. července 1786 vysvěcen na kněze. Stal se kaplanem a roku 1795 farářem v Žitenicích, kde působil až do roku 1829, kdy odebral se na odpočinek do Litoměřic (bydlel zde v Michalské ulici čp. 38/6), kde dokončil v roce 1833 \"\"Mapu nejsevernější části království českého\"\", a zde také 17. prosince 1833 po oboustranném zápalu plic zemřel. Pohřben byl 20. prosince 1833 v katolické části litoměřického hřbitova.\n\nJiž na studiích obrátil se Kreibich se zvláštní zálibou k zeměpisu a astronomii. Roku 1790 vydal první své kartografické dílo: \"mapu franckého kraje\", potom se však věnoval výhradně české kartografii.\nJedním z jeho prvních významných činů bylo vytvoření podrobné mapy litoměřické diecéze, kterou na žádost tehdejšího biskupa Kindermanna dokončil v roce 1794. Již při této kartografické práci se spřátelil s kartografem Aloisem Davidem (1757-1836), který v Čechách zaváděl metody astronomického a geodetického měření souřadnic sídel. Na základě jeho výpočtů, které byly dokončeny v roce 1805, Kreibich navrhl novou podrobnou mapu Čech (v měřítku 1 : 246 500), vydanou potom několikrát v letech 1807-1820 (poprvé vyšla v Norimberku roku 1807, v Praze u Marka Berry až roku 1818). Významným počinem byla také jeho \"\"Poštovní mapa Čech\"\" vytištěna v roce 1819.\nPoslední mapy litoměřického a mladoboleslavského kraje vyšly až po jeho smrti v roce 1834. Znovu je pak vytiskl roku 1838 litoměřický vydavatel Karl Wilhelm Medau, vydané pod názvem \"\"Nejnovější a nejúplnější atlas království českého\".\" Mimo to uveřejnil Kreibich v časopise \"\"Hyllos\"\" seznam všech míst v Českém království a pomáhal při vydávání Sommrovy topografie.\nV Žitenicích, souběžně s kartografickými pracemi, zahájil také hned od počátku svého působení meteorologická měření. Od roku 1787 zde měřil teploty, tlak vzduchu a prováděl jiná pozorování (tzv. Žitenicko-litoměřická řada, druhá nejstarší v Čechách po Praze – Klementinu).\n\nJeho rozsáhlé aktivity došly všeobecného ocenění a Kreibich postupoval jak v církevních, tak i ve vědeckých hodnostech.\nV roce 1795 dosáhl doktorátu filozofie, roku 1820 byl jmenován korespondujícím členem Vlastenecko-hospodářské společnosti a v roce 1827 čestným členem Společnosti vlasteneckého muzea v Praze.\nZa svoji horlivou činnost byl jmenován čestným kanovníkem litoměřické kapituly v roce 1807, a roku 1817 byl jmenován děkanem.\n\nKreibichova rozsáhlá knihovna byla po jeho smrti prodána v dražbě. Jeho kartografická pozůstalost však přešla do majetku Společnosti vlasteneckého muzea a v archivu Národního muzea v Praze, a je zachována dodnes. Řada jeho map je uložena také ve Státním oblastním archivu v Litoměřicích.\nFrantišek Kreibich se věnoval meteorologii, astronomii a topografii, ale nejvýznamnější dílo zanechal v kartografii, jež znamenalo prvopočátek české soudobé domácí kartografie. V upomínku na tuto vynikající osobnost byla roku 1925 na žitenické faře odhalena pamětní deska.\n\n\n\n"}
{"id": "767254", "url": "https://cs.wikipedia.org/wiki?curid=767254", "title": "Desátá planeta", "text": "Desátá planeta\n\nDesátá planeta () je druhý příběh čtvrté řady britského seriálu \"Pán času\", vysílaný po čtyři týdny od 8. do 29. října 1966. Jde o poslední příběh, v němž vystupuje William Hartnell jako první Doktor a první příběh s kyberlidmi. Jako druhý Doktor se tu také objevuje Patrick Troughton, ač není uveden v titulcích.\n\nDoktor a jeho společníci Ben Jackson a Polly dorazí v TARDIS na Severní pól roku 1986, poblíž polární základny. Základna dohlíží na misi vesmírné lodi \"Zeus IV\", provádějící rutinní měření na orbitě Země.\n\nNezvyklé údaje, které zaznamenávají přístroje, vedou nakonec k objevení nové planety blížící se k Zemi. Vesmírná loď ztrácí pomalu svoji energii a posádka základny se snaží zajistit její návrat.\n\nNa zemi si Doktor zatím potvrdí svoje podezření. Novou, desátou, planetou je Mondas, sesterská planeta Země, jejíž návštěvníci Zemi brzy navštíví. Opravdu, brzy poblíž základny přistanou tři robotická stvoření, která zabijí tři strážce, v jejichž kožešinách poté proniknou do základny.\n\nZatímco se snaží všichni zajistit hladké přistání \"Dia IV\", stvoření bez větších potíží ovládnou základnu. Její členové a Polly se je snaží přesvědčit, aby posádku lodi zachránili, ale stvoření jim odpoví, že jsou pro ně jejich životy nepodstatné. Vysvětlí, že se nazývají kyberlidé, že byli kdysi jako lidé, jenže postupně nahradily části svých těl přístroji a odstranily ze svých mozků slabosti, jako jsou emoce. Kyberlidé nakonec sice povolí kontakt s \"Diem IV\", ale je již pozdě a loď pod vlivem Mondasu exploduje.\n\nKyberlidé dále vysvětlí, že Mondas absorbuje zemskou energii a že díky tomu Země brzy vybuchne. Navrhují, že lidi vezmou s sebou na Mondas a přemění je v kyberlidi.\nBen, zatím uvězněný v projekční místnosti, oslepí vstoupivšího kyberčlověka, ukradne mu zbraň a zabije ho. Zbraň později předá generálu Cutlerovi, který zabije i zbytek kyberlidí. Cutler kontaktuje velitelství v Ženevě a dozvídá se, že byl jeho syn poslán na misi na záchranu zničeného \"Dia IV\".\n\nCutler rozhodne, že je nutné na kyberlidi zaútočit pomocí mocné Z-bomby, jíž chce zničit Mondas. Ben argumentuje, že Mondas možná exploduje sám, až absorbuje příliš energie. Vedoucí výzkumu dr. Barclay má také pochybnosti. Obává se možného radiačního dopadu, který by mohla Z-bomba způsobit a připravit tak o život spoustu lidí. Cutler uvězní Bena v jedné místnosti s Doktorem, který je v bezvědomí a očividně nemocný.\nBarclay instruuje Bena, jak sabotovat raketu nesoucí Z-bombu. Cutler si však všimne Barlclayovy nepřítomnosti a Bena chytí při činu. Cutler přikáže bombu odpálit. Díky Benově sabotáži však bombě selže motor. Cutler, zcela nepříčetný, vyhrožuje, že zabije Barclayho, Bena a z bezvědomí se probudivšího Doktora. Než však někoho zabije, je sám zabit vůdcem nově příchozích kyberlidí.\n\nKyberlidé trvají na odstavení raket. Doktor si myslí, že je to dobrý nápad a říká ostatním, že mají hrát o čas, protože Mondas nemůže dlouho vydržet. Polly je odvedena jako rukojmí do kyberlodi.\n\nZatímo se podaří kyberlidem ovládnout velení v Ženevě, Doktorovi dojde, že je cílem kyberlidí použít Z-bomby proti Zemi a zachránit tak vlastní planetu. Stačí to ještě říct ostatním, poté je však také odveden kyberlidmi. V radiační místnosti přijde Ben na to, že důvod, proč používají na všechno lidi a neudělají to sami, je ten, že jsou velice citliví na radiaci. Barclay navrhne použít radiační tyče z jádra jako přenosné zbraně. To se ukáže jako účinné a umožní jim to dobýt základnu zpět. Náhle vstoupí do místnosti další kyberlidé, ale přesně v té chvíli Mondas exploduje a zbytek kyberlidí se deaktivuje.\n\nBen se poté vydává do kyberlodi, aby zachránil Doktora a Polly. Doktor se zdá velmi nemocný a zmatený, a nutí si okamžitý návrat do TARDIS. Uvnitř ní padne Doktor na podlahu a před užaslými pohledy svých společníků poprvé v rámci seriálu zregeneruje a přemění se v mladšího muže.\n\n\n\n\n\n"}
{"id": "767255", "url": "https://cs.wikipedia.org/wiki?curid=767255", "title": "Galština", "text": "Galština\n\nGalština je termín označující keltský jazyk, kterým mluvili obyvatelé Galie. Julius Caesar se ve svém díle \"Zápisky o válce galské\" zmiňuje o galštině jako o jednom ze tří jazyků užívaných galskou populací. Kromě galštiny se v Galii hovořilo ještě akvitánštinou, jež byla příbuzná s dnešní baskičtinou, a germánskými jazyky. Galština patřila společně s keltiberštinou, lepontštinou a galatštinou mezi tzv. pevninské keltské jazyky. Lepontština je často považována za dialekt galštiny. Během římské nadvlády byla galština postupně nahrazena vulgární latinou, pročež následně zcela vymizela.\n\nJe známo, že se galština psala dvěma abecedami, a to řeckou alfabetou (od 3. století př. n. l. do začátku 1. století n. l.) a latinskou abecedou (od konce 1. století př. n. l. do konce 4. století n. l.). Lepontština se psala navíc lepontskou abecedou, která se vyvinula z etruské abecedy.\n\nOlověná deska nalezená u Lezoux obsahuje asi 50 slov, deska nalezená u Chamalières obsahuje více než 50 slov a deska od Larzacu více než 160 slov. Nejvíce nápisů je krátkých a obsahuje kromě jmen také některé řečnické obraty.\n\n\nGalsky: \"Segomaros Ouilloneos tooutious Namausatis eiōrou Bēlēsami sosin nemēton.\"\n\nČesky: \"Segomaros, syn Villua, měšťan z Nîmes, daroval Belisamě tuto svatyni.\"\n\n"}
{"id": "767258", "url": "https://cs.wikipedia.org/wiki?curid=767258", "title": "Alex Morganová", "text": "Alex Morganová\n\nAlexandra \"Alex\" Patricia Morgan (* 2. července 1989 Diamond Bar, Kalifornie, USA) je americká fotbalistka a držitelka zlaté olympijské medaile. V současnosti hraje na pozici útočníka v týmu Orlando Pride i v reprezentaci USA. V obou týmech obléká dres s číslem #13. Byla nejmladší hráčkou na soupisce USA pro Světový šampionát 2011 žen. Na olympijských hrách v Londýně v roce 2012 dala vítězný gól proti Kanadě ve 123. minutě. Alex dokončila rok 201 s 28 góly a 21 asistencemi. Je spojována s Miou Hammovou, jako jediná Američanka vstřelila 20 gólů, připsala si 20 asistencí v jednom kalendářním roce a byla jmenována Americkou fotbalovou atletkou roku. ( U.S. Soccer Female Athlete of the Year). \n\nNarodila se v Diamond Bar v Kalifornii. Vždy byla sportovně založená, ale ze začátku fotbal nehrála za žádný klub. S tím začala až ve 14 letech, což je o několik let později než je běžné u sportovců, kteří chtějí dosáhnout elitní úrovně. Během tří let pak byla povolána do národního týmu U-17 a U-20.\n\nJako nováček na University of California v Berkeley byla Morganová přední střelkyní. Její poslední gól prvního ročníku sezony přišel na Stanfordu v roce 2007 na NCAA turnaji. Vyrovnala v základní hře na 1:1 méně než dvě minuty před koncem zápasu. Šlo se tak do prodloužení a následně na pokutové kopy.\nPoté, co byla jmenována kandidátem na Hermann Trophy, se Morganová stala první hráčkou Kalifornie, která se kdy dostala do Top-tří finalistů Hermann Trophy. Byla také jednou ze čtyř finalistů Honda Sports Award, byla nejlepším kandidátem ze všech sportů.\nMorganová je na třetím místě All-Time vstřelených branek (45) a bodů (107) pro Golden Bear. Vystudovala UC Berkeley se zaměřením na politickou ekonomii.\n\nDne 31. prosince se provdala za Servanda Carrasca, který je také fotbalista. Seznámili se na Univerzitě v Berkeley, kde oba hráli fotbal.\n\nDne 24. ledna 2016 dostala klíč od svého rodného města Diamond Bar.\n\nVypracovala se tak rychle, že byla jednou z opor celého týmu. Byla první hráčkou Golden Bear poté, co se vypracovala do Profesionálního fotbalu žen (Women's Professional Soccer). S klubem vyhrala v regulérní sezoně i mistrovský titul.\nDne 13. ledna 2013 se Alex Morganová připojila k týmu Portland Thorns FC\n\nDne 14. ledna 2016 přestoupila po třech letech v Portland Thorns FC do začínajícího klubu Orlando Pride spolu se svou reprezentační spoluhráčkou Ashlyn Harrisovou.\n"}
{"id": "767263", "url": "https://cs.wikipedia.org/wiki?curid=767263", "title": "Martin Štoll", "text": "Martin Štoll\n\nMartin Štoll (* 15. července 1973, Praha) je český režisér, scenárista, kameraman a dramaturg dokumentárních filmů, dále teoretik filmu a médií, pedagog a nakladatel.\n\nAbsolvoval FAMU (MgA., 1997; Ph.D. 2001) jako žák Jana Špáty. Vyučoval zde (1997–2003) a pak pracoval jako dramaturg (resp. vedoucí dramaturg) Centra publicistiky a dokumentaristiky v České televizi (1999–2008). Dále působil (2004-2013) na Literární akademii (Soukromé vysoké škole Josefa Škvoreckého) v Praze, kde zastával různé pozice (prorektor 2006–2010; rektor 2010–2013). Docentem byl jmenován na Fakultě filmové a televizní Vysoké školy múzických umění v Bratislavě (2007), kde také vyučoval v Ateliéru dokumentárnej tvorby (2013-2016). 18. května 2017 byl prezidentem Andrejem Kiskou v Bratislavě jmenován profesorem v oboru Filmové umění a multimédia. Hlavním úvazkem pracuje na Institutu komunikačních studií a žurnalistiky Fakulty sociálních věd Univerzity Karlovy (od 2009, int. 2014), kde je vedoucím Katedry mediálních studií (od 2019), garantem oborů \"Mediální studia\" a \"Komunikační studia\" a členem oborové rady doktorského studia.\n\nBývá členem porot mezinárodních festivalů (Academiafilm, Tourfilm, ArtsFilm) i národních přehlídek (Český videosalon), založil s Jiřím Flídrem festival dokumentárních filmů se sociální tematikou \"NADOTEK\" Ústí nad Orlicí, jehož byl programovým ředitelem (2001-2012). Zastupoval Českou republiku na mnohých odborných sympoziích (zejm. na \"Documentary Film Sympozium Riga\", 1999, 2001, 2003; \"Discovery Channel Symposium Berlin\", 2002), konferencích (\"European Quality TV Without Frontiers?\" Amsterdam, 2002; \"Meeting EBU na Sunny Side of the Doc\" Marseille, 2002) a festivalech (mj. \"Kurzfilm Woche\" Regensburg, 1996). Podílel se na programové náplni bilanční přehlídky česko-slovenského dokumentárního filmu na \"Cine du Réel\" v Paříži (2002), na výběru filmů do \"Visegrád Documentary Library\" (2003) nebo na katalogu o českém filmu pro českou expozici na světové výstavě Aichi (2005). Byl hlavním autorem a garantem mezinárodní konference \"Autor-vize-meze-televize\" (2013). Vedle pedagogických pobytů v zahraničí (Glasgow, 2002, 2019; Jyväskylä, 2009, 2012, 2014, 2015; Bratislava, 2012; Krakov, 2013, Lodž, 2016, Nitra 2018) absolvoval také soukromou stáž v Museum of Television and Radio v New Yorku (2000). Byl členem České konference rektorů (2010–2013), členem oborové rady doktorského studia na katedře kulturologie (FF UK v Praze 2009-2013) a členem Vědecké a umělecké rady na Filmové a televizní fakultě VŠMU v Bratislavě (2012-2014, od 2018). Nyní je členem profesních sdružení European Documentary Network (Dánsko), European Association of Creative Writing Programmes (EACWP, Španělsko), ARAS, Asociace emeritních rektorů.\n\nPro Českou televizi natočil 57 dokumentárních filmů ze sociální oblasti (\"OKO - Kdo si hraje, nezlobí\", 1995; \"Balet\", 1997; \"Jak se žije sestřičkám\", 1997; \"Nás se bojí Zubatá\", 2010), ze světa architektury, výtvarného nebo dramatického umění (\"Deset století architektury: Helfštýn\", \"Libochovice\", \"Doudleby nad Orlicí\", vše 2001; \"August Renoir: Milenci\", 2001; \"Pomník inteligenci aneb příběh 13. pražského mostu\", 2012), řadu portrétů (\"Genus - Miloš Kirschner\", 1995; \"Genus - Radovan Lukavský\", 1996; \"Kdo je Ljuba Fuchsová - Aby nám nebe na hlavu nespadlo\", 1998; \"GEN - Zdeněk Sternberg\", 2017; \"GEN\" - \"Blanka Říhová\", 2017; \"GEN - Josef Michl\", 2018; \"GEN - Charlotta Kotíková\", 2018; \"GEN - Dana Zátopková\", 2018) nebo dokumentárních esejů (\"Má Malá Skála\", 1997; \"Sbírka zapadlých vlastenců\", 1998). Realizoval i několik cestopisných snímků (\"Irsko: Konec Evropy\", 1999), na sérii o pobaltských republikách (\"Lotyšská píseň\", \"Litevská naděje\", \"Estonský oheň\", vše 1999) spolupracoval se svým bratrem, baltistou Pavlem Štollem. Četné byly i jeho filmy popularizující vědu či její osobnosti (\"Diagnóza: Agorafobie - Most ke svobodě\", 2001; \"Vizionář televize Jaroslav Šafránek\", 2010; \"Cesta na Vostok\", 2011), jeho nejrozsáhlejším projektem byl dvanáctidílný seriál \"Praha jeviště vědy\" (2000), který vytvořil se svým otcem, fyzikem a popularizátorem vědy Ivanem Štollem.\n\nSpolupracoval i na filmech kolegů jako asistent (\"Láska, kterou opouštím\", režie Jan Špáta, 1998), spoluautor scénáře (\"Obrazy slova a svědomí\", režie Petr Jančárek, 2007) nebo kameraman (\"Kočky\", režie Theodora Remundová, 1999). Jako dramaturg se podílel na více než 150 snímcích (zejm. Rudolf Adler, Petr Bok, Alena Činčerová, Petr Kaňka, Pavel Koutecký, Jiří Krejčík, Tomáš Kudrna, Ladislav Moulis, Marián Polák, Petr Slavík, Olga Sommerová, Jan Šikl, Jaromír Štětina, Pavel Štingl, Helena Třeštíková), na několika distribučních dokumentech (mj. \"Občan Havel jede na dovolenou\", režie Jan Novák, 2005; \"Půl čtvrté\", režie Tomáš Hodan, 2006; \"Rozpomínání\", režie Ivan Vojnár, 2006; \"René\", režie Helena Třeštíková, 2008; \"Mlčeti zlato\", režie Tomáš Kudrna, 2010), inicioval projekt \"Velká voda\" o povodních v Praze a byl garantem dokumentárních částí projektu \"Největší Čech\" (2005).\n\nJde o autora desítek článků a odborných studií, také řady publikací týkajících se dokumentárního filmu (\"Okamžiky radosti\", spolu s Janem Špátou, 2002; \"Praha dokumentární\", spolu s Martinem Matějů, 2006; monografie \"Jan Špáta\", 2007; encyklopedie \"Český film: Režiséři - dokumentaristé\", 2009) a historie médií, zejména televizního vysílání u nás (\"1. 5. 1953 - Zahájení televizního vysílání. Zrození televizního národa\", 2011; první souhrnná publikace v anglickém jazyce o dějinách Československé televize, které vydalo americké nakladatelství Bloomsbury Publishing \"Television and Totalitarianism in Czechoslovakia\", 2019). Ve vlastním nakladatelství Malá Skála od roku 1999) vydává tzv. dokumentární literaturu.\n\nOdkaz svého děda, Ladislava Štolla reflektoval v textu \"Třicet let bojů s Ladislavem Štollem aneb jak s tím můžete žít?\".\n\nOdměna Českého literárního fondu 1995 (\"Poutníci chaosem\"; Diplom Filmového festivalu slovanských a pravoslavných národů Minsk 1996 (\"Poutníci chaosem\"); Cena Nadace Patriae na Techfilmu 95 (\"Kdo si hraje, nezlobí\"); 3. místo na festivalu FAMU 96 (\"Kdo si hraje, nezlobí\"); 1. cena v kategorii edukativní pořady, MEFEVA Poděbrady 1996 (\"Svět drog\"); 1. cena Vládního výboru pro postižené občany ČR (1997) (\"Balet\"); Čestné uznání MEFEVA Poděbrady 1997 (\"Balet\"); Cena Hlávkovy nadace, Techfilm 2001, Hradec Králové (2000) (\"Praha jeviště vědy\"); Nominace na Cenu Jaromila Jireše 2010 (\"Český film: Režiséři-dokumentaristé\"); Slovník roku 2010 - 2. cena (\"Český film: Režiséři-dokumentaristé\"); Cena poroty Tourfilm Karlovy Vary 2012 (\"Cesta na Vostok\") a osobní ocenění: Cena děkana FAMU (1997) a Cena Hlávkovy nadace nejlepšímu studentovi FAMU (1997).\n\nŘadu cen získaly i dokumentární filmy, které dramaturgoval, za všechny Velká cena Academiafilmu Olomouc 2004 (\"Rachovský rajon\", režie Tomáš Hodan, 2003), nominace na cenu ELSA 2004 (\"Mezi hvězdou a půlměsícem\", režie Petr Bok, 2003), ELSA 2005 (seriál \"Alternativní kultura\", režie Petr Slavík, 2005), Golden Remi Award Houston 2006 (\"Wichterle\", režie Tomáš Kudrna, 2006), Prix Arte European Film Academy Documentary 2008 - pro nejlepší evropský dokument (\"René\", režie Helena Třeštíková, 2008), Cena televize MDR za nejlepší východoevropský dokument a Healthy Workplaces Film Award na DOK Leipzig 2010 (\"Mlčeti zlato\", režie Tomáš Kudrna, 2010).\n\n\n"}
{"id": "767266", "url": "https://cs.wikipedia.org/wiki?curid=767266", "title": "Johann Georg Lehmann", "text": "Johann Georg Lehmann\n\nJohann Georg Lehmann (11. května 1765, Johannismühle u Baruthu – 6. září 1811, Drážďany) byl saský geodet, topograf a kartograf.\n\nAž do roku 1784 pracoval Lehmann jako pomocník ve mlýně a pasák krav a přestože jej jeho zeman prozatímně potřeboval k obraně, byl naverbován k mušketýrům a musel později odejít s plukem \"„Prinz Gotha“\".\n\nDíky tomu, že měl dobrý rukopis, se brzy stal písařem a když byl jeho pluk přeložen do Drážďan, tak mu bylo dokonce umožněno studovat matematiku a topografické mapování na tamní vojenské škole. Lehmannův nadřízený, kapitán Backenberg, si povšiml jeho grafického talentu a nařídil, aby byl převelen do pluku generála von Langenaua jako seržant.\n\nJiž okolo roku 1790 sám mapoval v Krušných horách a roku 1793 se rozhodl, že se bude věnovat mapování na vlastní pěst a opustil armádu.\n\nJako civilistovi mu bylo generálem Langenauem uloženo, aby do roku 1798 topograficky zmapoval velkou část saských Krušných hor a okolí Drážďan. Jedním z požadavků bylo věrné znázornění terénu a protože s tímto Lehmann neměl zkušenosti, prostudoval dostupnou literaturu a dospěl k závěru, že dosud užívaný způsob zákresu terénu na mapách a plánech je nevyhovující (doposud se terén zobrazoval tzv. kopečkovou metodou či šrafami doplněnými někdy stínováním). Vymyslel proto novou metodu pro znázornění terénu, která byla založena na matematických pravidlech a tuto metodu ověřil v praxi (právě při mapování saských Krušných hor). Později (roku 1799) vydal spis, popisující jím vyvinutou metodu (více odstavec Dílo).\n\nPři mapování neprováděl žádná vlastní trigonometrická měření, ale použil stávající body vytvořené při národní triangulaci Friedrichem Ludwigem Asterem. Výsledkem bylo 26 mapových listů, zobrazujících Krušné hory, část Anhalt-Dessau a panství Lichtenwalde u Flöha. Jednotlivé mapové listy zobrazují plochu čtvereční míle, mají měřítko 1 : 18 000 a jsou ve formátu 16 čtverečních palců (37,8 cm).\n\nPo dokončení 26 mapových listů se dostal do povědomí širšího okruhu lidí a byl jmenován dozorčím při výstavbě cest v okrsku Wittenberg. Při této činnosti zmapoval Míšeňský a Wittenbergský okrsek v měřítku 1 : 144 000. Poté byl v srpnu roku 1798 jmenován poručíkem a roku 1800 pak učitelem matematiky, topografického mapování a kreslení na saské vojenské akademii.\n\nMajor August Georg von Egidy (1773 – 1807) jej pravděpodobně v roce 1806 zařadil v pozici proviantního důstojníka-poručíka (Quartiermeister-Lieutenant) jako člena štábu generálporučíků (Stabe des Generalleutnants) ze Zezschwitzu (vůdci saského sboru).\n\nLehmann se účastnil několika bitev a tažení a vedl si deník (zápisky byly uveřejněny ve třetím svazku knihy \"Kriegsgeschichtlichen und kriegswissenschaftlichen Monographien aus der neueren Zeit seit dem Jahre 1792\"). Z jeho vlastních zápisků ze dne 7. 10. 1806 vyplynulo, že podpořil obranu na pravém břehu řeky Sály při bitvě u Jeny, a to na základě vývinu bitvy. Od pruského velení si vyžádal přejít řeku Sálu, což se ale ukázalo osudným.\n\nPozději téhož roku Sasko uzavřelo v Poznani mír s Francií a Lehmann se stal kapitánem. V této pozici se zúčastnil obléhání Gdaňsku. Poté, co se Gdaňsk vzdal, bojoval v bitvě u Friedlandu, poté se účastnil bitev v Grudziądz (Graudenz) a Varšavě a táhl i na Tylži (Tilsit).\n\nPři těchto cestách neúnavně mapoval a roku 1809 zhotovil plán dobyté Varšavy. V tu dobu měl již podlomené zdraví a vrátil se zpět do Drážďan, kde byl jmenován majorem a roku 1810 se stal ředitelem oddělení pro vojenské plánování (Direktor der Militärplankammer).\n\nAž do svého předčasného skonu (kvůli dlouhodobé plicní chorobě) pracoval na zdokonalení jím vyvinuté metody znázornění terénu.\n\n\nRoku 1799 Lehmann vydal spis \"Darstellung einer neuen Theorie der Bezeichnung der schiefen Flächen im Grundriss oder Situationszeichnung der Berge\", ve kterém podrobně popisuje teorii zakreslování terénu do map a plánů šrafováním. Spis obsahuje tabulky a vzory zakreslení terénu.\n\nLehmannova metoda šrafování byla postavena na jednoduchém principu: za předpokladu svislého osvitu terénu dopadá na vodorovnou plochu více světla než na šikmou plochu (na svislou plochu pak tedy nedopadá žádné světlo a je tudíž černá, kdežto vodorovná plocha bude bílá). Rozdíl mezi světlem a tmou lze v mapě rozlišit černou barvou na bílém podkladě. Sklon plochy (spád) byl pak vyjadřován pomocí různě silných a různě vzdálených černých čárek (šraf) zakreslených na bílém podkladě – čím byl svah příkřejší, tím byl povrch tmavěji vyšrafován. Množství černé barvy nutné pro zakreslení jedné šrafy tedy bylo přímo úměrné velikosti spádu a poloha černé šrafy musela odpovídat směru spádu. Lehmann vytvořil stupnici pro rozlišení znázornění spádu (sklonu svahu) od 0° – 45° po 5° intervalech (plocha odpovídající svahu se spádem 45° pak byla zcela černá).\n\nPo Lehmannově smrti bylo v Drážďanech roku 1812 ve dvou svazcích vydáno jeho dílo \"Anweisung zum richtigen Erkennen und genauen Abbilden der Erd-Oberfläche in topographischen Karten und Situations-Planen\" (svazek I) a \"Anleitung zum vortheilhaften und zweckmäßigen Gebrauche des Meßtisches aus einer Reihe praktischer Erfahrungen hergeleitet und entworfen\" (svazek II). O vydání tohoto díla se zasadil zejména jeho, přítel profesor matematiky Georg Andreas Fischer, který se postaral o kompletaci a závěrečné korektury. V tomto díle Lehmann sepsal poznatky a poznámky, které získal během praktického ověřování jeho metody šrafování.\n\nNapoleon si spis nechal neprodleně přeložit a již roku 1816 se Lehmannův způsob zakreslování terénu (dnes známo pod názvem Lehmannovy šrafy) doporučoval používat v Prusku, roku 1817 byl zaveden ve Francii a poté také v Anglii.\n\nLehmannovy šrafy byly například použity v modifikované podobě pro vyjádření výškopisu na mapách druhého vojenského mapování v Rakouském císařství.\n"}
{"id": "767267", "url": "https://cs.wikipedia.org/wiki?curid=767267", "title": "Železniční trať Hrušovany u Brna – Židlochovice", "text": "Železniční trať Hrušovany u Brna – Židlochovice\n\nŽelezniční trať Hrušovany u Brna – Židlochovice (v jízdním řádu pro cestující jako součást tratě 251) je jednokolejná elektrifikovaná regionální dráha o délce 3,0 km, která spojuje město Židlochovice s obcí Hrušovany u Brna, kde se nachází nádraží na trati Břeclav – Brno. Zprovozněna byla v roce 1895 jako místní dráha Severní dráhy císaře Ferdinanda, osobní provoz na ní byl ukončen v roce 1979 a trať poté chátrala. V letech 2018–2019 proběhla její celková modernizace a elektrifikace spojená s obnovením osobního provozu, který byl zahájen 15. prosince 2019.\n\nTrať byla postavena Severní dráhou císaře Ferdinanda (KFNB) dle koncese vydané 20. ledna 1895, provoz na ni byl zahájen 17. září téhož roku. KFNB tak napojila stanici Hrušovany (na své trati Břeclav–Brna) s blízkou rafinerií cukru a nedaleké Židlochovice, kde se nacházel cukrovar firmy Robert & comp. Ten byl se židlochovickým nádražím spojen dva kilometry dlouhou vlečkou. Na hrušovansko-židlochovickou trať také navazovala úzkorozchodná řepařská drážka o celkové délce 21 km vedoucí do Měnína.\n\nSamotná trať Hrušovany – Židlochovice sloužila jak nákladní, tak osobní dopravě, přičemž osobní vlaky měly v Hrušovanech návaznosti na vlaky na hlavní trati Brno – Břeclav. Dne 1. ledna 1906 byla trať společně s celou KFNB zestátněna, provoz převzaly Císařsko-královské státní dráhy, po roce 1918 Československé státní dráhy. Jízdní doba před první světovou válkou byla 10–11 minut, denně zde bylo vypravováno sedm párů smíšených vlaků. Za první republiky byla doba jízdy zkrácena na 7–8 minut, počet spojů narůstal a vrcholu 16 párů osobních vlaků dosáhl na přelomu 40. a 50. let 20. století. V pozdějších letech zde jezdilo denně osm párů osobních vlaků. Osobní doprava na trati byla zastavena 2. června 1979. Nadále zde fungovala slabá nákladní doprava. Ta však během následujících desetiletí skončila a například v roce 2014 už nebyla trať využívána, protože její technický stav již neumožňoval žádný provoz.\n\nJihomoravský kraj dlouhodobě plánoval obnovu trati a její elektrifikaci. V roce 2002 vypracovala firma SUDOP technickou studii, podle které měla být železniční stanice v Židlochovicích posunuta k autobusovému nádraží. V roce 2015 si nechala Správa železniční dopravní cesty (SŽDC) vypracovat dopravně územní rozhodnutí pro obnovu trati. Obnova tratě a její elektrifikace byla zahájena v listopadu 2018, zhotovitelem bylo sdružení Hrušky, které tvořily stavební společnosti Subterra a OHL ŽS. Cena činila 689 milionů korun, termín dokončení stavebních prací 16 měsíců. Součástí stavby byla také plná peronizace stanice Hrušovany u Brna. Dne 8. prosince 2019 se uskutečnilo slavnostní otevření židlochovického nádraží, pravidelný provoz na trati byl zahájen se začátkem platnosti nového jízdního řádu dne 15. prosince 2019. Po jejím zprovoznění zajíždí do Židlochovic vlaky linky S3 Integrovaného dopravního systému Jihomoravského kraje.\n"}
{"id": "767269", "url": "https://cs.wikipedia.org/wiki?curid=767269", "title": "Události, komentáře", "text": "Události, komentáře\n\nUdálosti, komentáře je zpravodajský pořad veřejnoprávní České televize, vysílaný živě ve všední dny od 22.00 na kanálu ČT24. V rolích moderátorů se střídají Světlana Witowská, Martin Řezníček, Daniela Písařovicová, Jakub Železný, Michal Kubal a Marcela Augustová. Hosté, přímí aktéři událostí, stejně tak komentátoři a analytici z řad odborné a novinářské obce, se vyjadřují k aktuálním kauzám, které stojí v centru mediálního zájmu.\n\nPořad se vysílá ze studia 6 České televize na Kavčích horách.\n\nPořad vznikl v roce 2002 poté, co došlo ke zrušení dvou pořadů podobného zaměření, \"„21”\" na ČT2 a \"Události plus\" na ČT1, kde byl pořad také prvních pět let vysílán. Od roku 2005 jej současně přenášel i zpravodajský kanál ČT24. Od 2. ledna 2007 do 30. prosince 2009 pak následovalo vysílání na ČT2, kde vznikla jeho současná podoba. Pod názvem \"Události, komentáře\" bylo také v období 1990–1993 vysíláno dřívější \"2. vydání TN\" a \"Aktuality\".\n\nDo začátku roku 2014 spadal tým pořadu do gesce vedoucího redakce večerního kontinuálního zpravodajství ČT Ondřeje Kopy a vyjma moderátorů se na vzniku podíleli editoři Jan Ouředník a Jan Rozkošný, politická analytička Martina Lustigová a Lenka Vinšová, která působila jako asistentka a zpracovatelka analýz.\n\nV první polovině roku 2014 se tým připravující \"Události, komentáře\" proměnil. Vedoucí dramaturgyní se stala bývalá zástupkyně šéfredaktora MF Dnes Martina Riebauerová, editory někdejší dramaturg TV Prima Ladislav Henek a bývalý editor MF Dnes Petr Švec. Pořad se dostal do gesce zástupce šéfredaktora ČT24 Čestmíra Fraňka, který je zodpovědný za publicistické pořady (např. \"Historie.cs\" a \"Interview ČT24\"). Na přípravě pořadu se podílejí i koeditoři Kristýna Skalová, Dalimil Novák a Michaela Poláková.\n\nTato sestava původně moderovala pořad \"Události\" a od konce června 2018 se začala podílet i na \"Událostech, komentářích\".\n\n\nNa počátku srpna 2013 vyvolalo mediální odezvu plánované odvolání moderátorky Daniely Drtinové. Nezávislá odborová organizace České televize proti tomuto kroku protestovala, když uvedla: „… \"vše nasvědčuje tomu, že by mohlo jít ze strany ČT o splnění politické zakázky,\"“ a v prohlášení vyjádřila možnou souvislost s ministrem kultury Jiřím Balvínem, který byl hostem moderátorky po svém původním odvolání ředitele Národního divadla a následně byl nespokojen se způsobem moderování. Moderátor Martin Veselovský s editory Janem Ouředníkem a Janem Rozkošným se ke kritice připojili a zaslali řediteli vyjádření, v němž mimo jiné žádali o zdůvodnění odvolání. \n\nVedení České televize spekulace o tlacích politiků odmítlo a ředitel zpravodajství Zdeněk Šámal sdělil, že Drtinová obdržela nabídku moderovat vlastní pořad \"Interview 24\", jenž měl mít v názvu její jméno, což představuje profesní růst.\n\nPořad také k září 2013 opustil další moderátor Bohumil Klepetko.\n\nDaniela Drtinová v souvislosti s odchodem z \"Událostí, komentářů\" přijala nabídku moderovat od 12. srpna 2013 vlastní podvečerní pořad \"Interview Daniely Drtinové\" a v prohlášení uvedla: „\"… byla [jsem] ujištěna, že mám důvěru vedení a že půjde o pořad zaměřený na kritickou analýzu, pořad politicky zacílený.\"“\n\n\n"}
{"id": "767271", "url": "https://cs.wikipedia.org/wiki?curid=767271", "title": "Anna Mazovská", "text": "Anna Mazovská\n\nAnna Mazovská (polsky Anna Czerska) (okolo roku 1270 – † po 13. červenci 1324) – dcera czerského knížete Konráda II. Mazovského a Hedviky Lehnické, dcery lehnického knížete Boleslava II. Lysého, zvaný Rohatka (polsky \"Rogatka\").\n\nPřed rokem 1292 se provdala za ratibořského knížete Přemka († 1306). Spolu měli čtyři děti, viz. Přemek Ratibořský#Manželství.\n\nZemřela v roce 1324. Byla pohřbena v Ratiboři, přesné místo jejího hrobu je neznámé. Pravděpodobně byla pohřbena ve zdejším dominikánském kostele nebo v klášteře dominikánek, kde byla řeholnicí její dcera Eufemie Ratibořská.\n\n"}
{"id": "767278", "url": "https://cs.wikipedia.org/wiki?curid=767278", "title": "Seznam českých rekordů v plavání", "text": "Seznam českých rekordů v plavání\n\nČeské rekordy v plavání jsou nejrychlejší časy plavců z České republiky, které jsou evidovány Českým svazem plaveckých sportů (ČSPS). ČSPS eviduje české rekordy v následujících individuálních disciplínách:\nZávod na 100m polohový závod se plave pouze na krátkém bazénu. V individuálních disciplínách se tedy evidují rekordy na všech tratích z programu Mistrovství světa v plavání. Ve štafetách se evidují rekordy na 4×100 m a 4×200 m volný způsob a 4×100 m polohový závod v dlouhém bazénu a v krátkém bazénu ještě navíc rekordy na 4×50 m volný způsob a polohově. Štafety reprezentačních a klubových štafet se sledují odděleně. Kromě rekordů ČR eviduje ČSPS ještě rekordy dorostu a nejlepší výkony žactva.\n\nVšechny rekordy byly zaplavány ve finále, pokud není uvedeno jinak.\n\n\n"}
{"id": "767281", "url": "https://cs.wikipedia.org/wiki?curid=767281", "title": "Ministerstvo školství a národní osvěty", "text": "Ministerstvo školství a národní osvěty\n\nMinisterstvo školství a národní osvěty, zkráceně MŠANO, bylo ministerstvo, které existovalo v Československu a Protektorátu Čechy a Morava v letech 1918 až 1948.\n\nPo zániku Rakousko-Uherska vznikla také Československá republika, která si postupně vybudovala soustavu svých řídících orgánů. Zákonem ze dne 2. listopadu 1918 byla zřízena řada ministerstev. Bylo zřízeno Ministerstvo veřejného zdravotnictví a tělesné výchovy a také Ministerstvo školství a národní osvěty (MŠANO), které převzalo starou rakouskou organizaci základního a středního školství z roku 1869 a po dobu své existence až do druhé světové války ji zásadně nezměnilo.\n\nV roce 1919 byla zavedena povinná tělesná výchova v rozsahu 2 hodin týdně ve všech řízených školách. Profesoři tělesné výchovy byli nařízením MŠANO ze dne 23. května 1919 zrovnoprávněni (platem, hodinami) s ostatními profesory. \n\nV roce 1922 byl vydán malý školský zákon, který napomohl rušit rozdíly mezi osmiletou školní docházkou v Čechách a šestiletou na Slovensku a uzákonil od školního roku 1924/1925 povinnou osmiletou školní docházku. Poté došlo k vydání nových školních osnov, které zpracoval kolektiv pod vedením Josefa Klenky a Agathona Kellera. Tělovýchova nadále vycházela z Tyršovy soustavy, rozšířila ji však o sezónní činnosti (plavání, lyžování). V letech 1922 až 1927 byla zorganizováno na 500 kurzů pro učitele tělesné výchovy, jichž se zúčastnilo 25 756 českých a 7878 německých posluchačů.\nV říjnu 1922 byl ustaven při univerzitě v Brně Vzdělávací kurz pro učitelství tělocviku na středních školách a učitelských ústavech, do jehož čela byl jmenován profesor MUDr. Eduard Babák. Kurzy tohoto typu řídily středoškolské odbory Zemské školní rady v Praze a Brně. Pražské kurzy řídili profesor Jan Šťastný, v letech 1906 až 1926 profesor MUDr. Jan Jánošík, v letech 1926 až 1937 profesor MUDr. Karel Weigner.\n\nV letech 1932 a 1933 byly vydány nové učební osnovy pro základní i střední školy. Na Slovensku tyto kurzy do roku 1938 nebyly. Po 17. listopadu 1939 byly uzavřeny vysoké školy a zrušeny všechny české vzdělávací kurzy.\n\nDne 9. dubna 1935 Národní shromáždění (parlament) schválilo zákon o zřízení Tyršova státního tělovýchovného ústavu. Kvůli nedostatku peněz ústav nezačal pracovat. V náplni ministerstva bylo také vyhlašování státních přírodních rezervací (např. roku 1933 Novozámecký rybník).\n\n\nPo skončení druhé světové války vzhledem k uplatnění Košického vládního programu (přijat 5. dubna 1945) došlo k vytvoření nové soustavy státních orgánů. Ministerstvo školství nicméně bylo obnoveno pod částečně pozměněným názvem \"Ministerstvo školství a osvěty\".\n\nPo Únoru 1948 byla v důsledku rozhodnutí ÚV KSČ provedena reorganizace řady státních orgánů. Již v roce 1948 bylo zřízeno Ministerstvo školství, věd a umění, které se ale roku 1953 rozdělilo na Ministerstvo školství a osvěty a Ministerstvo vysokých škol. Po roce 1969, v důsledku federalizace Československa, měla každá z republik své vlastní \"Ministerstvo školství\" (od roku 1989 Ministerstvo školství, mládeže a tělovýchovy).\n\n\n"}
{"id": "767284", "url": "https://cs.wikipedia.org/wiki?curid=767284", "title": "Amnon Lord", "text": "Amnon Lord\n\nAmnon Lord (: אמנון לורד; narozen 1952, v kibucu Ejn Dor v Izraeli) je izraelský novinář. V mládí byl aktivistou hnutí Mír nyní (\"Šalom achšav\"). Později pracoval jako divadelní a filmový kritik listu Jedi'ot achronot. Když ve volbách v roce 1996 podpořil Benjamina Netanjahua, přišel o práci i o přátele. Později začal pracovat pro izraelský deník Makor rišon. Mezi jeho stěžejní díla patří kniha \"Izraelská levice: Od socialismu k nihilismu\" (2003).\n"}
{"id": "767288", "url": "https://cs.wikipedia.org/wiki?curid=767288", "title": "Auxerrois Blanc", "text": "Auxerrois Blanc\n\nAuxerrois Blanc (zkratka Ax, výslovnost [ox´roá]) je odrůda révy vinné (\"Vitis vinifera\"), která vznikla pravděpodobně spontánním křížením odrůd \"Gouais blanc\" a \"Pinot\" v oblasti Lotrinska na východě Francie. Její jméno je však odvozeno z názvu hrabství Auxerre v Burgundsku.\n\n\"Gouais blanc\" (\"Heunisch weiss\") je starobylá moštová odrůda révy vinné, dnes pěstovaná pouze na malých plochách převážně na východě Evropy. Po celý středověk, až do poloviny 19. století, byla jednou z nejhojněji pěstovaných odrůd v Evropě. Poskytovala nepříliš kvalitní vína, jako kvantitativní odrůda dávala vysoké výnosy, a proto byla velmi oblíbená zvláště mezi poddanými, kteří platili vyráběným vínem daně a desátky. Název „Gouais“ je ostatně odvozen od starého francouzského přídavného jména „gou“, což byl poněkud výsměšný termín, přisuzující odrůdě a vínu roli podřadného pití pro sedláky. Společně s rodinou odrůd \"Tramín\" a \"Pinot\" je považována za základ moderních středoevropských odrůd. Je rodičem mnoha známých a kvalitních evropských odrůd révy. Genetické výzkumy ukazují, že nejméně 75 dnes pěstovaných odrůd vzniklo spontánním křížením této odrůdy s rodinou odrůd \"Pinot\"), jako příklad lze uvést odrůdy \"Aligoté\", \"Chardonnay\" či \"Gamay\". Úspěšnost a množství kříženců je vysvětlováno tím, že rodiče jsou geneticky velmi odlišní (rodina \"Pinot\" pochází z Burgundska a \"Gouais blanc\" odněkud z Panonie) a na vinohradech centrální Francie se obě odrůdy několik století pěstovaly vedle sebe. Odrůda \"Ryzlink rýnský\" je naproti tomu křížencem odrůd \"Gouais blanc\" x \"Tramín\".\n\nRéva vinná (\"Vitis vinifera\") odrůda \"Auxerrois Blanc\" je jednodomá dřevitá pnoucí liána dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy jsou středně dlouhé, umožňují této rostlině pnout se po pevných předmětech. Růst je středně bujný až bujný, s polovzpřímenými letorosty. Vrcholek letorostu je otevřený, žlutozelený, takřka bez antokyaninové pigmentace až velmi slabě pigmentovaný, slabě až středně silně bíle vlnatě ochmýřený. Internodia a nodia jsou zelená s červenými pruhy, takřka bez ochmýření, pupeny jsou silně zabarvené antokyaniny. Mladé lístky jsou mě´dnatě žluté, slabě zabarvené antokyaniny, pouze slabě pavučinovitě ochmýřené. Jednoleté réví je eliptického průřezu, tmavě hnědé, hladké.\n\nList je středně velký, tvar čepele okrouhlý, slabě tří- až pětilaločný s velmi mělkými až mělkými horními bočními výkroji. Vrchní strana čepele listu je tmavě zelená, mírně vrásčitá, průměrně puchýřnatá, rub listu je takřka lysý, žilnatina listu v okolí řapíku je slabě zabarvená antokyaniny. Řapíkový výkroj je lyrovitý, otevřený, řapík je kratší až stejně dlouhý, jako medián listu, narůžovělý.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem je malá až středně velká (15x14 mm), okrouhlá, uniformní bobule s tenkou slupkou žlutozelené barvy (existuje též mutace \"Auxerrois Gris\" s bobulemi šedorůžové barvy), dužina je řídká, jemná, nezbarvená, sladké, neutrální chuti. Stopečky bobulí jsou krátké, obtížně oddělitelné od slupky. Hrozen je malý až středně velký, středně hustý, válcovitě-kuželovitý, s krátkou, průměrně lignifikovanou stopkou. Jeho váha se pohybuje mezi 100 až 150 gramy.\n\n\"Auxerrois Blanc\", moštová odrůda vinné révy (\"Vitis vinifera\"), vznikl pravděpodobně spontánním křížením odrůd \"Gouais Blanc\" a \"Pinot\" v oblasti Lotrinska na východě Francie. V údolí řeky Mosely byla prokazatelně pěstována před rokem 1914, kdy ji zde objevil a studoval ředitel vinařského ústavu v Laquenexy jménem Wanner. Po roce 1950 se objevila na alsaských vinicích a odtud se postupně rozšířila do Evropy.\n\nV současnosti jsou tradičními pěstiteli Francie, Německo a Lucembursko. Ve Francii jsou registrovány dva klony. Pěstuje se zde ve vinařských oblastech Alsasko, Champagne, Burgundsko a Mosela. V roce 1999 zde vinice s odrůdou \"Auxerrois Blanc\" pokrývaly 1 997 hektarů. Tvoří zde součást vín AOC Alsace. V Lucembursku tvořila v roce 1989 celková plocha pěstování \"Auxerrois Blanc\" 157 ha, v Německu se pěstuje v regionech Alsasko, Bádensko, Falc – celkově v roce 2005 na 177 ha.\n\nV Anglii, Švýcarsku a v České republice je pěstována zatím jen v menších výsadbách, u nás roku 2010 na 49 ha, průměrný věk vinic v té době činil 9 let. Roku 2005 byla odrůda Auxerrois vysazena v Evropě celkově na cca 2 600 ha. V roce 2004 byla odrůda zapsána do Státní odrůdové knihy České republiky. Udržovatelem odrůdy v ČR je VÚRV Praha-Ruzyně, Výzkumná stanice vinařská Karlštejn. Například na Slovensku není registrována ani pěstována.\n\nDále je pěstována mimo jiné k roku 1992 v Jihoafrické republice na 14 ha a r. 1991 v Kanadě, v Ontariu, na 8 ha.\n\nNázev Auxerrois pravděpodobně dostala podle hrabství Auxerrois, které se nacházelo mezi severním Burgundskem a oblastí Chablis. Přídomek \"Blanc\", tedy česky \"bílý\", označuje odrůdu, jejíž hrozny jsou používány k výrobě bílých vín. Další používaná synonyma této odrůdy jsou : \"Оксерруа, Оксерруа блан a Пино Оксерруа\" (Rusko), \"Auxois, Auxera, Auxerroa\" (Francie), \"Blanc de Laquenexy, Aucerot, Aukseroa blan\" (Bulharsko), \"Auxera, Auxerrois de Laquenexy, A. Gris, Auxérrois\" (Španělsko), \"Auxois, Auzerrois Blanc, Blanc de Kienzheim, Ericey de la Montée, Okseroa, Pinot Auxerrois\" (Alsasko), \"Weißer Auxerrois\".\n\nNa polohu je náročná, vyhovují ji lokality s dostatečným osluněním, ale ne s úplně teplým počasím v letním období. Odrůda je vhodná pro pěstování v obou vinařských oblastech ČR. Podnože se volí podle typu půd a tvaru keře, doporučovány jsou SO-4 nebo Cr 2. Může se pěstovat na většině vedení bez nároků na specifický řez. Výnos je středně vysoký, v rozmezí 7-11 t/ha při cukernatosti 17-23 °NM a obsahu kyselin je 7-10 g/l. Ve zkouškách pro registraci bylo dosaženo v tříletém průměru 10,5 t/ha o průměrné cukernatosti 18,3 °NM. Výnosy může snížit sprchávání.\n\nDoba rašení oček je středně pozdní, stejně jako dozrávání. Růst je středně bujný, réví dobře vyzrává. Sklizňová zralost začíná ve třetí dekádě září, sklízí se až do poloviny října (např. v Polsku ve druhé dekádě října).\n\nProti napadení plísní révovou (\"Plasmopara viticola\") je odrůda odolná, proti napadení padlím révovým (\"Uncinula necator\") je středně odolná. Vzhledem k tenké slupce bobulí je náchylnější k napadení plísní šedou (\"Botrytis cinerea\"). Proti poškození zimními mrazy je středně odolná (do -21 °C, vzhledem k ranému rašení ji mohou poškozovat jarní mrazy).\n\nPožadavky na půdu jsou též vyšší. Nesnáší suché lokality, optimální jsou vododržné a živinami dobře zásobené půdy. Toleruje i vyšší obsah vápníku.\n\nBarva typového odrůdového vína je zelenožlutá, vůně živá, jemná, decentní, výraznější nežli u Rulandského bílého, chuť neutrální, plná, poněkud tříslovitá, základní aroma je ovocité. Ve vůni se detekují lískové ořechy, chřest či čerstvě posečená tráva, tropické ovoce, koření, grapefruity a bílé květy. Pro výrobu jakostních vín je vhodná též metoda sur lie, která zvýrazní aroma a zakulatí chuťový dojem z vína.\n\nVíno odrůdy Auxerrois se pije většinou mladé, ale vína s přívlastky kategorií \"pozdní sběr\" a výše se dají úspěšně archivovat i několik let. Charakterem připomíná víno odrůdy Rulandské bílé, je také spíše neutrální až jemné aromatické chuti, ovšem je poněkud plnější. Jeho pižmová bohatost má bezprostřední půvab, odrůda má však sklon k nižšímu obsahu kyselin při úplném vyzrání hroznů. V teplejších oblastech mohou být proto vína až příliš bohatá a nevyrovnaná. Odrůdová vína mají vyšší obsah tříslovin a proto jsou vhodná též pro výrobu sektů.\n\nSynonymum jména názvu odrůdy, používané v Alsasku, \"Pinot Auxerrois\", není v ČR povoleno uvádět na vinětách.\n\nMladé víno Auxerrois je vhodné k předkrmům, k uzeným rybám nebo k plodům moře. Vyzrálé se pak hodí ke světlým masům a výběry k plísňovým sýrům. Vzhledem k příbuznosti s Rulandským bílým či Chardonnay lze vína Auxerrois podávat k mírně upraveným hovězím a vepřovým masům či k drůbežím pokrmům. Vyzrálé víno pak k bažantovi či divočině. Vína s vyšší kyselostí taktéž k ústřicím. Mezi sýry volíme měkké sýry s bílou plísní. Dále je vhodné k paštikám, hustším polévkám a bílým omáčkám.\n\n\n"}
{"id": "767289", "url": "https://cs.wikipedia.org/wiki?curid=767289", "title": "Irsai Oliver", "text": "Irsai Oliver\n\nIrsai Oliver (zkratka IO) je odrůda révy vinné (\"Vitis vinifera\"), kříženec odrůd \"Pozsonyi Fehér\" (\"Bratislavské bílé\") a \"Čabaňská perla\", kterou v Maďarsku roku 1930 vyšlechtil Pál Kocsis.\n\n\"Pozsonyi Fehér\" (\"Bratislavské bílé\") je stará moštová odrůda neznámého původu, možná pocházející z Karpatské kotliny, pěstovaná dnes na velmi malých plochách pouze v Maďarsku, na Slovensku, v Česku a v Moldavsku.\n\nRéva vinná (\"Vitis vinifera\") odrůda \"Irsai Oliver\" je jednodomá dřevitá pnoucí liána dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky umožňují této rostlině pnout se po tvrdých předmětech. Růst je středně bujný až bujný, s vodorovnými letorosty. Jednoleté réví je žlutohnědé až hnědé, s dlouhými internodii, zimní pupeny jsou středně velké, špičaté, hnědě kaštanové. Včelka je zelená, s načervenalým okrajem, chloupky jsou výrazně bělavé. Vrcholek letorostu je hladký, šedozelený s růžovými skvrnami, jemně ochmýřený, stonek je z jedné strany vínově načervenalý. Mladé listy jsou zprvu zlatavé, slabě ochmýřené, později světle zelené a lysé.\n\nDospělý list je malý až středně velký, vrchní strana čepele listu je slabě puchýřnatá, spodní hladká. List je protažený do šířky, oválný, pětilaločnatý či třílaločnatý se středně hlubokými bočními výkroji. Dolní výkroje jsou hluboké, nejčastěji otevřené, lyrovité, okrouhlé, jindy překryté s eliptickým či vejčitým průsvitem. Řapík listu je středně dlouhý až dlouhý, světle zelený s růžovým nádechem, řapíkový výkroj lyrovitý, otevřený. Olistění keře je řídké. Podzimní barva listů je žlutá.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem je středně velká (13-16 mm, 1,3-2,9 g), kulatá bobule, žlutozelené až zlatožluté barvy, se silnou, dosti pevnou, ojíněnou slupkou, která nemá sklon praskat. Dužina je rozplývavá, chuti intenzivně citonově-muškátové, snad proto hrozny této odrůdy tak rády napadají vosy. Semena jsou v bobuli většinou dvě, jsou hruškovitě protáhlá, středně velká, zobáček je zaokrouhlený. Hrozen je středně velký až velký (11-16 x 9-11 cm, 120-150 g), kónický, středně hustý, na bázi s křidélkem, se středně dlouhou stopkou (5 cm).\n\n\"Irsai Oliver\", moštovou a stolní odrůdu vinné révy původu \"Vitis vinifera\", vyšlechtil roku 1930 šlechtitel Pál Kocsis v Maďarsku, v Kecskemétu, křížením odrůd \"Pozsonyi Fehér\" (\"Bratislavské bílé\") a \"Čabaňská perla\". Byla použita také při šlechtění další maďarské odrůdy s názvem \"Cserszegi Füszeres\", tu vyšlechtil roku 1960 Károly Bakonyi.\n\nV současné době je odrůda pěstována v Maďarsku, kde patří mezi nejrozšířenější, roku 2007 zde byla vysazena na 985 hektarech, převážně na jihu Balatonského jezera, na úbočích pohoří Matra, ve vinařských oblastech Czopak, Etyek-Buda a Ászár-Neszmélyi, na Slovensku bylo v té době vysazeno 405 hektarů (tvoří zde 2,84 % celkové plochy vinic), dále je pěstována v Rakousku (Gumpoldskirchen, Podersdorf, Prellenkrichen), ve Slovinsku, ale též například v Japonsku, Indii, Číně a Austrálii. Po druhé světové válce se začala šířit i na vinicích států (dnes již bývalého) Sovětského svazu.\n\nVe Státní odrůdové knize České republiky je odrůda zapsána od roku 1975, stejně jako v Listině registrovaných odrůd Slovenska. Udržovateli odrůdy v ČR jsou Ampelos, šlechtitelská stanice vinařská Znojmo a Ing. Alois Tománek. Podíl vinic v ČR, osazených odrůdou Irsai Oliver, činil roku 1999 0,6 %, roku 2010 pouze 0,5 % celkové plochy vinic. Průměrné stáří vinic v ČR roku 2005 bylo 18 let, lze očekávat stárnutí porostů a snižování plochy, i když v poslední době podnítil zájem o její další výsadbu poměrně kvalitní burčák, který poskytuje. Nejvíce je pěstována ve velkopavlovické podoblasti. Odrůda je velmi vhodná i k pěstování v zahradách, jako stolní odrůda.\n\nO původu vzniku dnešního názvu odrůdy existuje více hypotéz, první říká, že byla pojmenována po řidiči šlechtitele, podle druhé se tak měl jmenovat szegedský vinař, který první začal odrůdu komerčně pěstovat a vyrábět odrůdová vína, třetí tvrdí, že se jedná o náhodně zvolené jméno jednoho z kecskemétských chlapců, na každý pád se vždy mluví o mužském jménu Olivér Irsai. Další používaná synonyma této odrůdy jsou : \"Иршаи Оливер, Золотистый ранний\" (Rusko), \"Aranyló, A. Korai, Irchai Oliver, I. O. Muskotály, Irchoi Oliver\" (Bulharsko), \"Irsai Olivér\" (Maďarsko), \"Irsay Oliver\" (Francie), \"I. O. Muskotály, Iršaj, Karola\" (Rumunsko), \"Korai Aranyló, Muscat Oliver, Zolotistyj rannij\".\n\nNa polohu je odrůda středně náročná, vyhovují ji teplé lokality s dostatečným osluněním. Réví vyzrává dobře, na 80 %. Prudký pokles výnosů nastává obvykle v suchých letech. Pravidelné výnosy dává jen v jižních oblastech Slovenska. Plodnost je nižší, pohybuje se v rozmezí 5-10 t/ha, při cukernatosti 17-21 °NM a aciditě 6-7 g.l-1. Ke konzumaci jsou hrozny vhodné už při 14-15 °NM. Vhodné podnože jsou K 5BB, Cr 2, na vápenité půdy 125 AA. Sprchává méně často na velkých tvarech. Vyžaduje dlouhý řez na tažně, např. srdcový řez na vysokém vedení, se zatížením 8–10 oček na 1 m2. Při velkém přetížení opadávají květy. Na zahrádkách vyhovují velké tvary - pergoly. Na Moravě je průměrný výnos kolem 5 t/ha, max. 8 t/ha, cukernatost 18-21 °NM, acidita je nízká, 5-7 g/l. V jižních krajích (údaje z Oděsy) bývají výnosy okolo 8 t/ha při cukernatosti moštu 21,3-23,3 g/100 ml a aciditě 5,9-4,5 g/l. Odrůda je vhodná k pěstování v obou vinařských oblastech ČR.\nDoba rašení oček je raná až středně raná (ve 2.-3. dekádě dubna), kvete velmi raně, v 1. dekádě června, květy málo opadávají, zaměká koncem července. Vegetační cyklus odrůdy trvá 116 dní při SAT suma aktivních teplot 2250 °C. Sklizňová zralost začíná již v polovině srpna, hrozny na výrobu jakostních a přívlastkových vín se sklízí v první polovině září.\n\nProti poškození zimními i jarními mrazy je odrůda méně odolná, v zimě odolává do -19 až -21 °C, je napadána peronosporou, ale vzhledem k dlouhým internodiím jsou keře řídké a dobře se ošetřují postřikem, průměrně dobře odolává oidiu a botrytidě, hrozny bývají napadány vosami a ptáky, což může značně snížit výnos.\n\nPůdy musí být záhřevné, třeba i kamenité, ale ne suché. Daří se jí i v písčitých půdách a v teplých hlubších, ne příliš výsušných půdách.\nI když se lze setkat i s přívlastkovými víny, nejčastěji se hrozny odrůdy používají k výrobě vín jakostních. Často nalézají uplatnění též při výrobě burčáků; pro tento účel se hrozny sklízí již koncem srpna. Vhodným způsobem výroby je silně reduktivní technologie, ta umožňuje zachování dostatečného obsahu kyselin a zvýraznění muškátového aroma. Takto vyrobená vína jsou vhodná ke konzumaci v období prosinec-květen. Doporučeno je používat pro uchování charakteru vína plastových zátek, které jsou u vín podobného charakteru rozšířené. Macerace hroznů před kvašením se příliš nevyužívá, spíše se setkáme s řízeným kvašením a s aplikací enzymů. Velmi často se víno IO užívá do směsí s víny vyšší acidity, vhodné je cuvée s Ryzlinkem vlašským. Jako čisté, odrůdové, nepřívlastkové víno má sklon k oxidaci, stárne rychle a není vhodné k archivování. Původně byl IO rozšířen jako stolní odrůda, ale jako taková má řadu nedostatků, především vzhled a transportabilitu. Barva typového odrůdového vína je světle žlutá, vůně muškátově kořenitá, chuť muškátová, méně plná, krátká, někdy s hořčinkou, vína mívají nízký obsah kyselin. I když je vhodnost k archivaci malá, dobře ošetřené přívlastkové víno vyšší acidity vydrží zrát v lahvích i několik let, při dlouhém ležení se zvýrazňuje kořenitá chuť, ale vína poměrně snadno hořknou.\nPro své výrazné aroma je víno doporučováno k chodům jako dezertní přípitek, eventuálně k těžkým a hutným sýrům či k dezertům.\n\n\n"}
{"id": "767290", "url": "https://cs.wikipedia.org/wiki?curid=767290", "title": "Lena (odrůda révy vinné)", "text": "Lena (odrůda révy vinné)\n\nLena (zkratka Le) je odrůda révy vinné (\"Vitis vinifera\"), která byla vyšlechtěna roku 2001 v České repuplice, kříženec odrůd \"Lipovina\" (\"Hárslevelü\") a \"Irsai Oliver\".\n\nRéva vinná (\"Vitis vinifera\") odrůda \"Lena\" je jednodomá dřevitá pnoucí liána dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky umožňují této rostlině pnout se po tvrdých předmětech. Růst je středně bujný až bujný s polovzpřímenými letorosty.\n\nList je malý až střední, tmavozelený, tvar čepele je pětiúhelníkový, pětilaločnatý se středně hlubokými až hlubokými horními bočními výkroji. Vrchní strana listu je velmi slabě až slabě puchýřnatá. Řapíkový výkroj je lyrovitý, otevřený, řapík je středně dlouhý, narůžovělý.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem je středně velká, kulatá bobule žlutozelené barvy, s tečkou na líčku. Dužina je rozplývavá, muškátové chuti. Hrozen je středně velký až velký (150 g), středně hustý, dlouhý, kónický, s křidélky a se středně dlouhou stopkou.\n\n\"Lena\", moštová odrůda vinné révy (\"Vitis vinifera\"), vznikla v roce 2001 ve Šlechtitelské vinařské stanici v Perné prací šlechtitelů Ing. F. Zatloukala a Ing. L. Michlovského z křížení odrůd \"Lipovina\" \"(Hárslevelü)\" a \"Irsai Oliver\". Šlechtitelský název je (LI x IO) PE 2/67. Do Státní odrůdové knihy ČR byla zapsána roku 2001. Roku 2007 se pěstovala na pouhých 0,4 ha na Moravě, v pokusných výsadbách. Udržovatelem odrůdy je Ing. Miloš Michlovský, CSc., odrůda je právně chráněna.\n\nLena je ženské křestní jméno, méně užívaná obdoba či domácí podoba jména Lenka. Podle českého kalendáře slaví svátek 21. února. Ženská jména jsou velmi často užívanými názvy odrůd révy, namátkou lze jmenovat odrůdy \"Bianca\", \"Judit\", \"Paula\", \"Zorka\" atd.\n\nOdrůda je vhodná pro obě vinařské oblasti ČR, pro pěstování v okrajových vinařských oblastech, do většiny poloh s výjimkou poloh s častým výskytem jarních mrazíků. Nevyžaduje zvláštní způsob vedení, vhodné jsou podnože SO-4, Cr 2, 125 AA. Výnos je středně vysoký, 7–11 t/ha při cukernatosti 17–22 °NM a aciditě 6–8 g/l. Ve zkouškách pro registraci bylo dosaženo v tříletém průměru 6,5 t/ha při cukernatosti 20 °NM.\n\nDoba rašení oček je velmi raná, odrůda kvete raně, bobule měknou koncem července, hrozny dozrávají a sklízí se v polovině září.\n\nProti napadení houbovými chorobami je odrůda méně odolná až středně odolná. Proti poškození zimními i jarními mrazy je méně odolná.\n\nVyhovují ji svahovité pozemky na většině půd, výsušné a písčité půdy jsou méně vhodné, vhodnější jsou hlinité a hlinitopísčité.\nPro zpracování hroznů je vhodná přísně reduktivní technologie, ta zachová výrazné muškátové aroma a zároveň i obsah kyselin. V příznivých lokalitách má mošt často vysokou cukernatost. Víno má světle žlutou barvu, je lehké, jemně aromatické, příjemné chuti a vůně, vhodné k používání do směsí s ostatními víny. Aroma je podobné vínům Irsai Oliver, obohacené je navíc jemně kořenitým a karamelovým tónem. Chuť je kratší, lehká, s harmonickým poměrem kyselin. Víno odrůdy Lena se hodí k jídlům asijské kuchyně, není příliš vhodné k archivaci. Hrozny je možné využít pro přímý konzum.\n\n\n"}
{"id": "767293", "url": "https://cs.wikipedia.org/wiki?curid=767293", "title": "Malverina", "text": "Malverina\n\nMalverina (zkratka Mal) je interspecifická moštová odrůda révy (též hybridní odrůda, mezidruhové křížení, PiWi odrůda), která byla vyšlechtěna roku 2001 v České republice kolektivem šlechtitelů Vědeckovýrobního sdružení Resistant Velké Bílovice (později Vinselekt Perná), kříženec odrůd \"\"Rakiš\"\" (\"Villard blanc\" x \"Veltlínské červené rané\") a \"\"Merlan\"\" (\"Merlot\" x \"Seibel 13666\").\n\n\"Rakiš\" je interspecifická moštová odrůda, který byla kolektivem šlechtitelů Resistant využita též při šlechtění sesterských odrůd \"Savilon\" a \"Vesna\" (obě pocházejí ze stejného křížení). Mateřská odrůda \"Villard blanc\" je známá též pod šlechtitelským označením \"S.V. 12 375\".\n\n\"Merlan\" je interspecifická moštová odrůda, vyšlechtěná v Moldavsku, ve výzkumném ústavu Vierul v Kišiněvě. Šlechtitelský materiál byl získán přímo od pracovníků výzkumného ústavu a využit kolektivem šlechtitelů Resistant například při šlechtění odrůd \"Cerason\", \"Kofranka\", \"Laurot\", \"Marlen\", \"Nativa\", \"Erilon\", \"Savilon\" a \"Vesna\".\n\nRéva odrůdy \"Malverina\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky umožňují této rostlině pnout se po tvrdých předmětech. Vrcholek letorostu je hladký, světle zelený, s lehce načervenalými okraji. Růst je středně bujný až slabší s polovzpřímenými až vodorovnými letorosty, keř je hustě olistěný.\n\nList je malý až středně velký, tvar čepele téměř okrouhlý až pětiúhelníkový, bez vyznačených laloků či naznačeně tří až pětilaločnatý s velmi mělkými až mělkými horními bočními výkroji. Vrchní strana čepele listu je hladká, středně puchýřnatá, spodní lysá až řídce chloupkatá. Řapíkový výkroj je lyrovitý, lehce překrytý, řapík je středně dlouhý, načervenalý.\n\nOboupohlavní květy v hroznovitých květenstvích jsou žlutozelené, samosprašné. Plodem je malá až středně velká, kulatá bobule zelenožluté barvy, na osluněné straně poměrně intenzívně červenošedá, dužnina je bez zabarvení, řídká, odrůdové chuti, u málo vyzrálých hroznů mívá ostrou kyselinu. Hrozen je středně velký (136 g), válcovitě-kuželovitý, středně hustý, s křidélkem a s krátkou stopkou.\n\n\"Malverina\" je interspecifická moštová odrůda révy, vyšlechtěná roku 2001 kolektivem šlechtitelů Vědeckovýrobního sdružení Resistant Velké Bílovice (později Vinselekt Perná). Šlechtiteli byli Doc. Ing. Miloš Michlovský, CSc., Ing. František Mádl, Prof. Ing. Vilém Kraus, CSc., Lubomír Glos a Vlastimil Peřina. Vlastní křížení a selekce postupně proběhly v Lednici na Moravě, v Břeclavi a v Perné. Vznikla složitým křížením interpecifických odrůd \"\"Rakiš\"\" (\"Villard blanc\" x \"Veltlínské červené rané\") a \"\"Merlan\"\" (\"Merlot\" x \"Seibel 13666\"). Pracovní název odrůdy je BV-19-143.\n\nDo Státní odrůdové knihy České republiky byla zapsána roku 2001 a roku 2007 se v České republice pěstovala na 6,2 ha vinic. Od roku 2002 má odrůda ochranná množitelská práva., je zastupována firmou Ing. Miloš Michlovský CSc., který je jedním z autorů, udržovatelem odrůdy a jejím hlavní propagátorem.\n\nNázev odrůdy vznikl patrně kombinací názvů rodičovských odrůd.\n\nPěstujeme ji na středním nebo vysokém vedení, s řezem na jeden tažeň. Odrůda je vhodná pro ekologické vinohradnictví a integrovanou produkci hroznů. Doporučeny jsou podnože K 5BB, Cr 2, 125 AA a LE-K/1, dle půdního typu. Vzhledem k plodnosti se doporučuje pěstování v menším tvaru s jedním tažněm, se zatížením 4-6 oček na m2. Výnos je vysoký, ve zkouškách pro registraci bylo dosaženo v tříletém průměru 12 t/ha o průměrné cukernatosti 19 °NM, obvykle 10-15 t/ha při cukernatosti 17-22 °NM a obsahu kyselin 8-11 g/l.\nDoba rašení oček je raná až středně pozdní (poslední dekáda dubna), odrůda je proto občas poškozována pozdními jarními mrazy, doba květu je středně raná (v první polovině června), zaměká v první polovině září, zrání je pozdní, sklizňová zralost začíná zhruba v polovině října. Hrozny vydrží dlouho na keři v dobrém stavu a lze docílit bobulových výběrů a ledových vín.\n\nProti napadení padlím révovým (\"Uncinula necator\") je odrůda středně odolná, vůči plísni révové (\"Plasmopara viticola\") a botrytidě (\"Botrytis cinerea\") je odolná. Jemný list je citlivý na napadení roztoči. Proti poškození zimními mrazy je středně odolná. Malverina představuje důležitý krok na dlouhé cestě za odrůdami s dobrou odolností k hlavním chorobám révy. Odrůda je vhodná pro pěstování s minimální chemickou ochranou (běžně stačí postřik před a po odkvětu).\n\nNa polohu má střední až vyšší požadavky. Nejlépe hodí do dobře osluněných svahovitých poloh s hlinitou, živinami bohatou půdou, snáší i hlinitopísčité či písčité půdy. Naproti tomu nemá ráda půdy vlhké.\nV mladých, reduktivně školených vínech Malveriny vynikají primární aromatické látky a svěží kyselinky, tato technologie se používá pro vína jakostní a kabinety. Pro přívlastková vína je vhodnější krátkodobá macerace v chladných podmínkách, zvýrazní plnost vína. Malverina je určena především k výrobě odrůdových vín, barva typového vína je slámově žlutá, vůně jemná, kořenitá, chuť středně plná až plná, vína mají středně vysokou aciditu a jemnou hořčinku v odchodu. Ve vůni a chuti najdeme květinové a ovocité vůně, pro tuto odrůdu typickou skořici, ale také lékořici a chlebovinu. Vhodnost k archivaci je dobrá, ležením na láhvi se víno harmonizuje. Při stárnutí se víno poměrně rychle zaplňuje a nastupuje typický skořicový buket. Ve starších vínech z dobrých ročníků se objevuje chlebovina. Jako součást různých cuvée je Malverina schopna poskytnout plnost chuti. Zvláště vína z vysokých přívlastkových kategorií dosahují značných, i mezinárodních úspěchů.\nVíno lze velmi dobře kombinovat s masitými pokrmy tradiční české kuchyně, s jemným bílým masem, studenou kuchyní, ale i s telecím a mladým vepřovým.\n\n\n\n"}
{"id": "767294", "url": "https://cs.wikipedia.org/wiki?curid=767294", "title": "Muškát Ottonel", "text": "Muškát Ottonel\n\nMuškát Ottonel (zkratka MO, mezinárodní název \"Muscat Ottonel\") je moštová odrůda révy vinné (\"Vitis vinifera\"), spontánní kříženec odrůdy \"Chasselas Blanc\" a přesně nespecifikované odrůdy z rodiny odrůd \"Muscat\", pravděpodobně \"Muscat á Petit Grains\", \"Muscat d'Eisenstadt\" či \"Muscat Précoce de Saumur\". Odrůdu poprvé uvedl na trh M. Moreau-Robert z Angers ve Francii roku 1852.\n\n\"Chasselas Blanc\" (\"Chrupka bílá\", \"Gutedel\", \"Fendant\", čti [šas-sú-lá]) je raná odrůda původu \"Vitis vinifera\", o které se dlouho soudilo, že pochází z eko-geografické skupiny severoafrických odrůd a byla pěstována již před 5000 lety v Egyptě, popřípadě že jde o blízkovýchodní odrůdu. Studie z roku 2009 vyloučila severoafrický a blízkovýchodní původ odrůdy a jako místo původu označila oblast mezi Švýcarskem, Itálií a Francií, pravděpodobně okolí Ženevského jezera, kanton Waadt (Vaud), kde bylo v 19. století zjištěno velké množství klonů této odrůdy. První písemné doklady o pěstování odrůdy pocházejí z Německa r. 1539, pod názvem Chasselas je poprvé zmíněna roku 1654 ve Francii. Chrupka je jako stolní odrůda rozšířena po celém světě, vysazena je na zhruba 35.000 ha. jako moštová odrůda se pěstuje mimo jiné ve Švýcarsku, ve francouzských kantonech. Vinařský zákon povoluje z odrůdy v ČR vyrábět vína v kategorii zemských vín i z této odrůdy, ale je zde pěstována nehojně. Existuje velký počet barevných mutací této odrůdy a též značný počet kříženců.\n\nRéva vinná (\"Vitis vinifera\") odrůda \"Muškát Ottonel\" je jednodomá dřevitá pnoucí liána dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy jsou středně dlouhé, umožňují této rostlině pnout se po pevných předmětech. Růst je slabší až středně bujný s tenkými, polovzpřímenými až vodorovnými letorosty. Včelka je zelená, ochlupená. Internodia a nodia jsou zelená s hnědočervenými proužky, takřka lysá, pupeny jsou středně silně pigmentované antokyaniny. Vrcholky letorostů jsou otevřené, pavučinovitě až slabě bíle vlnatě ochmýřené, světle zelené s bronzovými okraji, silně a rovnoměrně pigmentované antokyaniny. Mladé lístky jsou světle zelené s bronzovým nádechem až zelenočervené, středně silně pigmentované antokyaniny, lesklé, lysé, na hlavních žilkách obrvené. Jednoleté réví je eliptického průřezu, tmavohnědé s načervenalým nádechem, žlábkovité až rýhované. Zimní pupeny jsou široké, zašpičatělé.\n\nList je malý až středně velký, kratší, žlutozelený až světle zelený, široce nálevkovitý, tvar čepele je okrouhlý až pětiúhelníkový, tří- až pětilaločnatý se středně hlubokými horními bočními výkroji, které mají oblé dno. Na rubu je list hladký, žilky jsou štětinkaté. Vrchní strana čepele listu je slabě zvlněná, velmi slabě až slabě puchýřnatá, řapík listu je kratší až stejně dlouhý, jako medián listu, zelený, řapíkový výkroj lyrovitý, uzavřený s elipsovitým průsvitem, většinou s ostrým dnem, žilnatina listu v oblasti napojení řapíku je takřka bez pigmentace antokyaniny. Na podzim listy žloutnou.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem je středně velká (14–15 mm, 1,8–2,8 g), kulatá až mírně eliptická, uniformní bobule, stopečky bobulí jsou krátké a silné. Slupka je středně pevná, se středním voskovým ojíněním. Barva bobule je žlutozelená, při plném vyzrání až zlatožlutá. Dužina je měkká, šťavnatá, velmi řídká, nezbarvená, velmi jemné, ale výrazné muškátové chuti, která přímo přitahuje milovníky aromatických stolních hroznů. Stopečka bobule je krátká, lehce oddělitelná. Semeno je středně velké, hruškovité, kaštanově hnědé, zobáček je krátký. Hrozen je malý až středně velký (13–16 x 11–13 cm, 90 g), krátce válcovitě-kuželovitý, středně hustý, s krátkou (4,5 cm), silnou, průměrně lignifikovanou až skoro zelenou stopkou.\n\n\"Muškát Ottonel\" je moštová a stolní odrůda vinné révy (\"Vitis vinifera\"), která pochází z výsadby, provedené ve Francii roku 1839 Jean-Pierre Vibertem. Odrůdu poprvé uvedl na trh roku 1852 M. Moreau-Robert, Vibertův nástupce, v Angers. Je to dle analýzy DNA (2002, INRA Montpellier, Hérault, Francie), kříženec odrůdy \"Chasselas Blanc\" a přesně nespecifikované odrůdy z rodiny odrůd \"Muscat\", pravděpodobně \"Muscat á Petit Grains\", \"Muscat d'Eisenstadt\" či \"Muscat Précoce de Saumur\". Odrůda se rozšířila nejprve ve francouzském Alsasku, později v mnoha dalších evropských státech.\n\nTradičně je odrůda pěstována ve Francii, zvláště v Alsasku, kde se vína smí vyrábět pod názvem Muscat d'Alsace, roku 2008 zde byla vysazena na 162 hektarech. V Německu bylo roku 2003 asi 7 hektarů vinic, v Rakousku je pěstována zejména v Burgenlandu a ve Štýrsku, roku 1999 celkově na 418 ha vinic. Dále odrůdu najdeme například v Maďarsku, v Rumunsku (v oblasti Murfatlar), v Moldavsku, ve státech bývalé Jugoslávie, na Ukrajině, v Rusku, v Jihoafrické republice (roku 1992 na 40 ha), v Kanadě (v provincii Ontario na 2 ha). Celosvětově byla roku 2007 pěstována odhadem na 1.000 hektarech.\n\nU nás je to pouze okrajově pěstovaná odrůda, pěstuje se na malých plochách ve všech moravských podoblastech. Byla zapsána do Státní odrůdové knihy České republiky v roce 1952, roku 1988 byly povoleny čtyři klony, PE-2/1, PE-4/15, PE-5/4 a PE-1/10. Je zapsána v Listině registrovaných odrůd na Slovensku. Podíl plochy vinic s odrůdou \"Muškát Ottonel\" v ČR roku 1994 činil 0,6 %, roku 2010 již pouze 0,4 %. Průměrné stáří vinic činilo v ČR v roce 2005 asi 23 let. Udržovatelem odrůdy jsou Ing. Miloš Michlovský a Šlechtitelská stanice vinařská Velké Pavlovice. Pro náročnost pěstování zůstane MO v ČR málo rozšířenou odrůdou, lépe prospívají kříženci, například \"Muškát moravský\".\n\nPůvod názvu odrůdy není znám. Další lokálně používaná synonyma této odrůdy jsou : \"Мускат Оттонель, Оттонель, Моттонель, Мускателлер Оттонель, Мириславка\" (vše Rusko), \"Chasselas Saint-Fiacre, Mirisavka, Mirislavka, Misket weiß, M. Ottonel, Mozzonel, Muscadel Ottonel, Muscat de Craciunel, M. de C. Tîrnave, M. Ottone, Muscat Ottonel Weiss, Muscat-Ottonel, Muskotály\" či \"Muskotály Ottonel\" (Maďarsko), \"Ottonel, O. Frontignan, O. Muskotály\" (Maďarsko), \"Tamîioasa Ottonel\" (Rumunsko).\n\nVyzrávání dřeva je velmi dobré, na 95 %, probíhá již v srpnu, plodnost dřeva 50–70 %. Z důvodu sprchávání se doporučuje podnož SO-4, pro velké tvary 125 AA a Cr 2, na půdách s nízkým obsahem vápníku \"Vitis riparia Portalis\". Nedoporučuje se podnož K 5BB, neboť způsobuje opadávání květů. Vedení je vhodnější střední, ale v dobrých půdách lze užít i vysoké vedení. Řez na dlouhé tažně, zatížení 6 až 10 oček na m2, 35–40 oček na keř. Krátký řez nevyhovuje, dává nízké úrody. Sklizně jsou kolísavé hlavně tehdy, když nebyly splněny požadavky odrůdy na plochu, půdu a agrotechniku. Bývají ročníky, kdy květy úplně opadnou. Výnosy kolísají mezi 3,5–14,0 t/ha. Cukernatost moštu bývá 17–19 °NM (až 23 °NM při pozdních sklizních), kyseliny 4–8 g/l.\n\nOdrůda raší i kvete středně pozdně, raší ve 2.–3. dekádě dubna, kvete v polovině června. Vegetační cyklus odrůdy trvá 127 dní při SAT (suma aktivních teplot) 2500 °C. Zaměkat začíná v srpnu, sklízí se v polovině až koncem září, současně s odrůdou Chasselas.\n\nProti poškození zimními mrazy je odrůda středně odolná (−19 až −21 °C), nesnáší však suché zimy. Méně často ji poškozují pozdní jarní mrazíky. Napadají ji virové choroby (svinutka, roncet aj.), poměrně dobře vzdoruje padlí révovému (\"Uncinula necator\"), citlivější je na plíseň révovou (\"Plasmopara viticola\") a \"Botrytis cinerea\", napadají ji obaleči, při dozrávání vosy a další škůdci. Listy i květenství jsou citlivé na ošetření mědnatými přípravky, postříkaná květenství opadávají. Často sprchá ve větrných a studených polohách.\n\nVhodné jsou před prudkými větry chráněné, teplé polohy, kde se často nevyskytují mlhy ani ranní rosy, které mohou mít vliv na výskyt hniloby. Na půdy je velmi náročnou odrůdou. Nesnáší půdy vápenité a mokré, kde trpí chlorózou, ani mělké, kamenité nebo písčité, kde roste velmi slabě, nevyhovují ani půdy jílovité, mokré. Potřebuje záhřevné, kypré, živné a hluboké půdy s dobrým vodním režimem.\n\nVína MO mohou být plná a harmonická, pokud mají příznivý obsah kyselin a jsou reduktivně vyškolena s co možná nejnižším stupněm oxidace. Ale často se setkáváme s víny přívlastkovými z přezrálých hroznů, která postrádají přiměřenou aciditu a alkohol, jsou široká, s vyššími barevnými odstíny a s hořkým odchodem. K dosažení vysoké jakosti vína musí mít vinař dostatečné technologické zkušenosti. Dle zkušeností z Rumunska (Murfatlar) nebo z Rakouska (Burgenland) je možné vytvořit z přezrálých hroznů vynikající přírodní dezertní vína s vysokým obsahem zbytkového cukru. Muškátová vína mohou být suchá (Alsasko, Tunisko, Samos, Navarra, Lazio) nebo sladká (Itálie, Francie) či dokonce velmi sladká (Navarra, Samos, francouzské AOC Beaumes-de-Venise a Frontignan, Maďarsko, Austrálie). Tato vína jsou vždy smyslná a mají silné kouzlo. Vína, vyrobená v ČR, mají obvykle světle žlutou barvu, provází je jemná, muškátová vůně, v chuti jsou jemná, lehká, kratší. Ve vůni a chuti můžeme hledat růži, muškát, u přívlastkových vín med, citrusy, pryskyřici, toastové aroma. Víno není obecně příliš vhodné k archivaci, i když se vyskytnou vzácné výjimky, které si několikaleté zrání na láhvi zaslouží. V dobrých ročnících mohou být vína velmi plná se zbytkem cukru, proslulá jsou například slovenská vína z lokality Modra.\nVína Muškátu Ottonel se nejčastěji kombinují s předkrmy z husích jater nebo se sladkými dezerty. Mohou sloužit jako lehký suchý aperitiv. Jejich harmoničnost a výrazné aroma lahodí zvláště ženám a dívkám.\n\n\n"}
{"id": "767295", "url": "https://cs.wikipedia.org/wiki?curid=767295", "title": "Rinot", "text": "Rinot\n\nRinot (zkratka Ri) je interspecifická moštová odrůda révy (též hybridní odrůda, mezidruhové křížení, PiWi odrůda), která byla vyšlechtěna v České republice kolektivem šlechtitelů Vědeckovýrobního sdružení Resistant Velké Bílovice (později Vinselekt Perná), kříženec odrůd \"Merzling\" x (\"SV 12375\" x \"Rulandské šedé\").\n\n\"Villard blanc\", též \"S.V. 12 375\", je interspecifická moštová odrůda, jeden z nejpěstovanějších kříženců francouzského šlechtitele jménem Bertille Seyve a jeho zetě Victora Villarda. Vyšlechtěn byl v Saint-Vallier u Drôme počátkem 20. století. Ještě roku 1968 zaujímala plocha vinic s touto odrůdou ve Francii 21.396 ha. Předpisy EU poté zakázaly pěstování hybridních odrůd za účelem výroby jakostních vín a vinice byly z velké části vymýceny. Současných cca 350 ha vinic (roku 2007) produkuje především vína k výrobě vinných destilátů. Odrůda je též často pěstována na pergolách a v zahradách, její hrozny jsou při plném vyzrání velmi chutné. Zajímavostí je, že dekretem z 18. dubna 2008 bylo znovu připuštěno pěstovat m.j. i tuto odrůdu k výrobě jakostních vín, protože obsahuje poměrně vysoký podíl genů ušlechtilé révy \"Vitis vinifera\". Menší plochy vinic této odrůdy najdeme m.j. v USA (New Jersey, Pennsylvania, Severní Karolína), v Brazílii, Japonsku, Mexiku, Maďarsku a ve státech bývalého SSSR. Odrůda je pro své vlastnosti významná jako partner pro křížení nových odrůd, je jedním z rodičů například odrůd \"Bianca\", \"Sirius\", \"Phoenix\", \"Orion\" či \"Staufer\".\n\nRéva odrůdy \"Rinot\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky umožňují této rostlině pnout se po tvrdých předmětech. Růst je středně bujný až bujný, réví dobře vyzrává, je středně silné, tmavěji hnědé.\n\nDospělý list je středně velký, pětiúhelníkový, tří- až pětilaločnatý s mělkými až středně hlubokými horními bočními výkroji, které mají oblé dno a s velmi mělkými dolními bočními výkroji. Profil čepele je rovný, žilnatina listu je bez pigmentace, řapíkový výkroj je otevřený s ostrým dnem, s rovnoběžnými stěnami nebo lyrovitý.\n\nOboupohlavní květy v hroznovitých květenstvích jsou žlutozelené, samosprašné. Plodem je malá až středně velká bobule, její tvar na profilu je kruhovitý, barva slupky žlutozelená až zlatožlutá. Hrozen je středně velký až velký, poměrně dlouhý, válcovitý s křidélky, řídký až středně hustý.\n\n\"Rinot\" je interspecifická moštová odrůda révy, kříženec odrůd \"Merzling\" x \"(SV 12375\" x \"Rulandské šedé)\". Odrůda byla vyšlechtěna kolektivem šlechtitelů Vědeckovýrobního sdružení Resistant Velké Bílovice (později Vinselekt Perná). Šlechtiteli byli Doc. Ing. Miloš Michlovský, CSc., Ing. František Mádl, Prof. Ing. Vilém Kraus, CSc., Lubomír Glos a Vlastimil Peřina. Vlastní křížení a selekce postupně proběhly v Lednici na Moravě, v Břeclavi a v Perné. Její šlechtitelský název je BV 67-6-6.\n\nZápis do Státní odrůdové knihy České republiky proběhl roku 2008. Udržovatelem a držitelem šlechtitelských práv je doc. Ing. Miloš Michlovský. Odrůda není zapsána v katalogu odrůd VIVC. Rinot je odrůda, která je v České republice pěstována zatím pouze velmi vzácně.\n\nNázev odrůdy vznikl kombinací názvů rodičovských odrůd, vychází z mezinárodního názvu odrůdy \"Rulandské šedé\", tedy \"Pinot gris\".\nPlodnost odrůdy je vysoká, je nutná regulace násady, tvoří až tři hrozny na letorost. Výnosy jsou nízké až středně vysoké, cukernatost moštu bývá vysoká až velmi vysoká. Doporučovaná je hlinito-jílovitá půda, vhodné jsou podnože K 5BB, SO-4 a Cr 2. Vhodné je střední vedení a Guyotův řez.\n\nStředně pozdní moštová odrůda zaměká začátkem srpna a dozrává v druhé dekádě až koncem září.\n\nPři pěstování pod fungicidní ochranou je odrůda odolná proti napadení plísní šedou (\"Botrytis cinerea\"), středně odolná proti napadení plísní révovou (\"Plasmopara viticola\") a odolná proti napadení padlím révovým (\"Uncinula necator\").\nVíno je výborné kvality, žlutozelené barvy, jemně aromatického typu s ovocitými a bylinnými tóny v chuti i vůni.\n\n\n"}
{"id": "767297", "url": "https://cs.wikipedia.org/wiki?curid=767297", "title": "Kostel svatého Jakuba Většího (Ruprechtice)", "text": "Kostel svatého Jakuba Většího (Ruprechtice)\n\nKostel svatého Jakuba Většího je římskokatolický kostel v Ruprechticích. K areálu kostela náleží ještě zděná zvonice z 16. století a fara. Kostel patří do broumovské skupiny barokních kostelů. Je chráněn jako kulturní památka České republiky.\n\nKostel nechal postavit opat Otmar Daniel Zinke v místech původního dřevěného farního kostela zmiňovaného roku 1386. Stavba nového kostela byla započata roku 1720 dle projektu Kryštofa Dientzenhofera. Stavbu kostela na osmibokém půdorysu však řídil jeho syn Kilián Ignác Dientzenhofer. Kostel byl vysvěcen roku 1723. Původní kostelní zvony byly zrekvírovány během 1. světové války.\n\nNovobarokní hlavní oltář byl roku 1997 doplněn obrazem sv. Jakuba Většího od ukrajinského malíře Vjačeslava Iljašenka. K vnitřnímu zařízení patří barokní kazatelna s figurálními reliéfy.\n\nK jednolodnímu kostelu přiléhá sakristie a předsíňka. Nad vchodem kostela je vsazena šestiboká mramorová deska s nápisem FILIO / TONITRUI / S.IACOBO MAJORI /EXCITAVIT 1721 / O.A.B. což v překladu znamená Synovi hromu, sv. Jakubu Většímu zbudoval Otmar, broumovský opat. V blízkosti kostela stojí renesanční dvoupatrová zvonice z druhé poloviny 16. století. Zvonice, stojící jihovýchodně od kostela, je v přízemí zaklenuta křížovou klenbou a slouží jako brána na hřbitov.\n\nBohoslužby se konají první a čtvrtou neděli v měsíci od 16 hodin.\n\n\n"}
