{"id": "880251", "url": "https://cs.wikipedia.org/wiki?curid=880251", "title": "Zoran Danoski", "text": "Zoran Danoski\n\nZoran Danoski (cyrilicí Зоран Даноски; * 20. října 1990) je severomakedonský fotbalový útočník, momentálně působící v severomakedonském klubu FK Pobeda Prilep.\n\nDanoski přišel do 1. FK Příbram v červnu 2012 z druholigového Mostu. Debutoval 28. 7. 2012 proti Liberci (prohra 0:4). První gól vstřelil 4. listopadu 2012 proti domácí Olomouci, ale pouze mírnil debakl 1:6.\n\nV 1. ligovém kole 22. července 2013 (1. kolo sezóny 2013/14) proti domácímu týmu FK Mladá Boleslav přihrál na vyrovnávající gól na konečných 1:1 Petru Švancarovi. Ve 2. kole 26. července vstřelil na domácí půdě dva góly Viktorii Plzeň, ale Příbram soupeři podlehla poměrem 2:4.\n\n"}
{"id": "880252", "url": "https://cs.wikipedia.org/wiki?curid=880252", "title": "Evangelický kostel (Újezd u Brna)", "text": "Evangelický kostel (Újezd u Brna)\n\nEvangelický kostel ve městě Újezd u Brna v okrese Brno-venkov se nachází v bývalé samostatné vsi Rychmanov.\n\nRychmanov byl asi z poloviny evangelický, v poslední čtvrtině 18. století byl osídlen osadníky z horského okolí Poličky. Na bohoslužby museli evangelíci do vzdálené Nosislavi, proto bylo rozhodnuto postavit vlastní chrám. Ten byl vybudován v letech 1905–1906 podle plánů brněnského architekta Adolfa Bachara. Posvěcen byl 8. září 1906, nový zvon byl instalován v roce 1927. Po roce 1942 zde byl dočasně zřízen filiální sbor. Ke kostelu byla v roce 1985 přistavěna přístavba, která je využívána věřícími v zimním období.\n\nPůsobí zde kazatelská stanice farního sboru Brno I.\n"}
{"id": "880255", "url": "https://cs.wikipedia.org/wiki?curid=880255", "title": "17. kongres Občanské demokratické strany", "text": "17. kongres Občanské demokratické strany\n\n17. kongres ODS se konal 18.–19. listopadu 2006 v Praze.\n\nKongres se odehrával několik měsíců po sněmovních volbách roku 2006, ve kterých ODS vyhrála, ale nebyla schopna sestavit většinovou vládu, protože poměr hlavních politických bloků v dolní komoře byl 100 : 100. Provizorně tak vládla první vláda Mirka Topolánka, ale v zemi trval politický pat. Kongres ocenil volební úspěch strany, ale prohlásil za preferovanou variantu konání předčasných voleb v roce 2007. Odmítl variantu velké koalice ODS a ČSSD i variantu opoziční smlouvy po vzoru let 1998–2002. Strana se opětovně vymezila proti levici a proti spolupráci ČSSD s KSČM. Výkonné radě uložil kongres odebrat licenci místním sdružením ODS, která by na komunální úrovni koaličně spolupracovala s KSČM. V evropských otázkách kongres zakázal „\"všem politikům ODS předávat další kompetence ČR na úroveň Evropské unie a rozšiřovat rozsah evropské agendy schvalované kvalifikovanou většinou\".“\n\nNa post 1. místopředsedy usedl Pavel Bém, jinak v personálních otázkách nedošlo k větším změnám.\n"}
{"id": "880257", "url": "https://cs.wikipedia.org/wiki?curid=880257", "title": "Protest live", "text": "Protest live\n\nProtest live je koncertní album kapely Debustrol. Vyšlo jako mini-LP a je to průřez z let 1987–1992.\n\n\n"}
{"id": "880260", "url": "https://cs.wikipedia.org/wiki?curid=880260", "title": "Chytrá past", "text": "Chytrá past\n\nChytrá past je třetí řadové album kapely Debustrol. Styl zde odbočuje z thrash metalu k heavy metalu.\n\n\n"}
{"id": "880261", "url": "https://cs.wikipedia.org/wiki?curid=880261", "title": "Rozrazil štítkovitý", "text": "Rozrazil štítkovitý\n\nRozrazil štítkovitý (\"Veronica scutellata\") je nenápadná bylina, vlhkomilný druh z rodu rozrazil, kvetoucí drobnými modrými kvítky sestavenými do řídkých hroznů.\n\nVyskytuje je se v souvislém pásu od západu Evropy až po střední Sibiř, nezasahuje pouze nejjižnější evropské oblasti; původním druhem je také v Severní Americe. Novodobě byl rozšířen do Jižní Ameriky, Austrálie a na Nový Zéland.\n\nV České republice roste roztroušeně až vzácně, nejčastěji v mokřadních biotopech až do podhůří, v termofytiku ale téměř zcela chybí. Vybírá si místa se stabilně vysokou hladinou spodní vody, snese i časté zaplavování stanoviště. Vyrůstá na březích stojatých vod, v rákosinách, na vlhkých slatinných i rašelinných loukách, na půdách nevápnitých a mírně kyselých, v příkopech okolo cest nebo na březích vodních kanálů. Rostlina ke zdárnému růstu potřebuje dostatek slunce, preferuje chladné a vlhké prostředí. Aby lodyha prorazila cestou za sluncem hustou spleť sousedních rostlin jsou s počátku listy na vrcholu k lodyze přitisklé, teprve později se rozvinou vodorovně a upevňují tak její vzpřímenou polohu.\n\nPodle \"Florabase.cz\" se rozrazil štítkovitý v ČR vyskytuje: rozrazil štítkovitý na Florabase.cz.\n\nVytrvalá, lysá rostlina dorůstající do výše 15 až 50 cm. Má poměrně chabou jednoduchou nebo jen zřídka rozvětvenou čtyřhrannou lodyhu která bývá u báze poléhavá a výše vystoupavá, v dolních uzlinách může zakořenit. Její listy jsou vstřícné, křižmostojné, přisedlé a nejčastěji lysé. Listové čepele bývají podlouhle kopinaté až čárkovité, na okrajích podvinuté, jsou celokrajné nebo řídce nazpět pilovité, někdy s červeným nádechem.\n\nZ paždí lodyžních listů vyrůstají postranní hroznovitá květenství s 5 až 20 řídce rozmístěnými květy na dlouhých stopkách a někdy převyšují lodyhu. Krátké listeny se tvarem podobají listům. Oboupohlavné bílé až světle fialové čtyřčetné květy měří do 5 mm v průměru. Zelené vejčité kališní lístky jsou zašpičatělé. Světle fialové až bílé korunní lístky s načervenalými žilkami jsou široce vejčité, na koncích tupé; korunní trubka je krátká. Obě tyčinky se žlutými prašníky jsou kratší než koruna. Rostliny kvetou od června do srpna, jednotlivé květy nevykvétají současně. Opylovány jsou okřídleným hmyzem.\n\nPlody jsou zploštělé dvoupouzdré tobolky a na vrcholu srdčité zakončené. Tobolky po dozrání semen prasknou ale otvírají se až za vydatného deště, který semena odplaví do prohlubní kde je předpoklad, že budou mít dostatek vláhy k vyklíčení a růstů.\n\nV \"Seznamu cévnatých rostlin České republiky\" je rozrazil štítkovitý z důvodů klesajících počtů exemplářů zařazen jako vzácnější druh vyžadující další pozornost do kategorie (C4a).\n\n\n \n"}
{"id": "880262", "url": "https://cs.wikipedia.org/wiki?curid=880262", "title": "18. kongres Občanské demokratické strany", "text": "18. kongres Občanské demokratické strany\n\n18. kongres ODS se konal 24. listopadu 2007 v Praze na Žofíně.\n\nKongres se konal v době, kdy již se po několikaměsíčním patu po sněmovních volbách roku 2006 podařilo sestavit většinovou vládu za účasti ODS, KDU-ČSL a Strany zelených (druhá vláda Mirka Topolánka). Jednání se soustřeďovalo na bilanci roku vlády ODS. Kongres podpořil, aby se čestný předseda ODS Václav Klaus i v druhém funkčním období stal prezidentem republiky, a uložil předsedovi strany, aby v koalici zahájil jednání o společné podpoře pro Václava Klause. Kongres podpořil umístění amerického radarového zařízení v Brdech.\n\nNešlo o kongres volební a nedošlo k výraznějším personálním změnám ve vedení ODS. Pouze do Výkonné rady byl dodatečně zvolen jeden nový člen.\n\n\"Ostatní posty bez změn oproti předchozímu 17. kongresu ODS\"\n"}
{"id": "880265", "url": "https://cs.wikipedia.org/wiki?curid=880265", "title": "Vyhlazení", "text": "Vyhlazení\n\nVyhlazení je čtvrté řadové album kapely Debustrol. Instrumentálně je album návrat k thrash metalu.\n\n\n"}
{"id": "880266", "url": "https://cs.wikipedia.org/wiki?curid=880266", "title": "Osladičovité", "text": "Osladičovité\n\nOsladičovité (\"Polypodiaceae\") je nejbohatší čeleď všech kapradin.\n\nTato čeleď zahrnuje vytrvalé byliny s plazivými oddenky a s plevinami. Listy jsou v mládí spirálovitě svinuté a listová žilnatina je otevřená. Čepele mají bohatě zpeřeně dělené nebo jen laločnaté, zřídkakdy téměř celokrajné a často poměrně hrubé. Výtrusnice se nacházejí na rubu čepele listů a jsou vždy bez ostěr. U mnoha druhů jsou listy sterilní a výtrusnice odlišně uspořádané. Některé druhy mají dokonce dva typy sterilních listů (heterofylie).\n\nJedná se většinou o tropické a subtropické kapradiny. Nemnoho druhů se také nachází v mírných zeměpisných šířkách, v Evropě například mj. čtyři druhy osladičů (\"Polypodium\"). Některé druhy mají význam jako pokojové rostliny, například tečkovka zlatá (\"Phlebodium aureum\"). Mezi nimi existuje též mnoho epifytů. Některé druhy jsou vodní, jako je hnědovka křídlatá (\"Microsorium pteropus\") oblíbená v akvaristice.\n\nRostou téměř v celé Evropě, v Asii nesouvisle až po Japonsko, dále na severu a jihu Afriky, v Severní Americe, na Havaji. Dále mají areál rozšíření hlavně v tropech a subtropech Ameriky a v převážné části jihovýchodní Asie, Oceánie a Austrálie\n\nV ČR dosti hojně od nížin po hory s výskytem na vlhkých občas i zaplavovaných místech, nejvíce ale v pahorkatinách a v podhorských oblastech.\n\nMezi známější zástupce patří např.:\nv akvaristice:\n\nDělení čeledi osladičovité (\"Polypodiaceae\") je problematické. Obvykle je do ní řazeno až 50 rodů a přibližně 500 až 1200 druhů.\n\n"}
{"id": "880267", "url": "https://cs.wikipedia.org/wiki?curid=880267", "title": "Pád do hrobu mrtvol", "text": "Pád do hrobu mrtvol\n\nPád do hrobu mrtvol je páté řadové studiové album české thrash metalové kapely Debustrol.\n\n\n"}
{"id": "880268", "url": "https://cs.wikipedia.org/wiki?curid=880268", "title": "Antonio Negri", "text": "Antonio Negri\n\nAntonio Negri (* 1. srpna 1933) je italský politický filozof marxistické orientace. Proslul zejména jako spoluautor knihy \"Impérium\" z roku 2000 (kterou napsal spolu s Michaelem Hardtem) a svými pracemi o Spinozovi.\n\nV 50. letech se angažoval v katolickém mládežnickém hnutí \"Gioventú Italiana di Azione Cattolica\". Časem se však přesunul nalevo, roku 1956 vstoupil do Italské socialistické strany. V 60. letech se však posunul ještě více doleva, roku 1963 ze socialistické strany vystoupil a patřil k ideologům radikálně levicových hnutí \"Potere Operaio\" a \"Autonomia Operaia\". V 70. letech začal být obviňován, že inspiroval levicový terorismus Rudých gard. Prezident Francesco Cossiga ho například označil za \"psychopata, který otrávil mysl celé generace mladých lidí\". Byl dokonce obviněn ze spoluúčasti na vraždách, hnán před soud a odsouzen ke třiceti letům vězení, kvůli čemuž uprchl do Francie, kde nad ním ochranu držel prezident François Mitterrand. Zde úzce spolupracoval s Jacquesem Derridou, Michelem Foucaultem a Gillesem Deleuzem. Roku 1997 mu byl v Itálii trest snížen z třiceti na třináct let, načež se do vlasti vrátil, aby si zbytek trestu odseděl. Roku 2003 byl propuštěn. Dnes patří k ideologům hnutí Occupy Wall Street, tvrdí, že toto hnutí stvořilo \"nový typ demokracie\". Časopis \"Foreign Policy\" ho roku 2005 označil za 50. nejvlivnějšího intelektuála světa.\n\n"}
{"id": "880269", "url": "https://cs.wikipedia.org/wiki?curid=880269", "title": "19. kongres Občanské demokratické strany", "text": "19. kongres Občanské demokratické strany\n\n19. kongres ODS se konal 5. – 7. prosince 2008 v Praze, v hotelu Clarion.\n\nKongres se konal v době, kdy druhá vláda Mirka Topolánka čelila rostoucím vnitřním sporům a klesající popularitě. Krátce předtím v krajských volbách 2008 i souběžně probíhajících senátních volbách 2008 ODS výrazně ztratila, přišla o všechny své krajské hejtmany a ztratila většinu v senátu. Proti evropské politice ODS (Lisabonská smlouva) se staví prezident Václav Klaus, který na kongresu vystoupil s krátkým projevem, v němž se vzdal postu čestného předsedy strany se slovy „\"tato politika není ta, se kterou jsem ODS zakládal a dlouhá léta vedl\".“ O post předsedy se ucházel Pavel Bém, jehož ambice nahradit Mirka Topolánka ovšem nebyla úspěšná. Kvůli sporům mezi jednotlivými skupinami v ODS byl nakonec 1. místopředsedou zvolen dosud nepříliš známý starosta městské části Praha 13 David Vodrážka (o post se ucházeli i Petr Bendl, Ivan Langer a Evžen Tošenovský).\n\nKongres vyzval představitele ODS, aby použili veškeré legitimní prostředky pro ratifikaci smluv o umístění amerického radarového zařízení v Brdech. V otázce Lisabonské smlouvy konstatoval, že ponechává rozhodnutí o její ratifikaci na poslaneckém a senátorském klubu ODS, ale kritizoval eurofederalistické tendence a za jednu z priorit strany vytyčil ustavení nové nefederalistické frakce v evropském parlamentu.\n"}
{"id": "880271", "url": "https://cs.wikipedia.org/wiki?curid=880271", "title": "Ohniváček hřebenorohý", "text": "Ohniváček hřebenorohý\n\nOhniváček hřebenorohý (\"Schizotus pectinicornis\") je drobný brouk z čeledi červenáčkovití. Dorůstá délky 8 - 9 milimetrů. Obývá listnaté lesy hor a podhůří na většině území Evropy. Larvy jsou dravé. Urogomfy (koncové štěty na posledním zadečkovém článku larvy) mají zahnuté dovnitř.\n"}
{"id": "880273", "url": "https://cs.wikipedia.org/wiki?curid=880273", "title": "20. kongres Občanské demokratické strany", "text": "20. kongres Občanské demokratické strany\n\n20. kongres ODS se konal 21. – 22. listopadu 2009 v Praze, v hotelu Clarion. \n\nKongres se odehrával poté, co druhá vláda Mirka Topolánka skončila, když ji sněmovna vyslovila nedůvěru (i za přispění několika poslanců zvoelných za ODS), a vládla úřednická vláda Jana Fischera. Původně plánované předčasné sněmovní volby v říjnu 2009 se rozhodnutím ústavního soudu nekonaly a země směřovala až k volbám konaným v roce 2010. Kongres se symbolicky konal v době 20. výročí sametové revoluce. ODS deklarovala, že je „\"nejspíš jedinou hrází proti návratu komunistů k moci a proti nebezpečným populistickým slibům levice\".“ Kongres projednal dokument \"Vize 2020\", který naznačoval dlouhodobé programové priority ODS. Kongres pozitivně hodnotil vznik nefederalistické frakce Evropští konzervativci a reformisté v Evropském parlamentu, na jejímž vzniku se ODS podílela. \n\nŠlo o poslední kongres v éře předsednictví Mirka Topolánka. Nejednalo se o volební kongres, takže personální změny ve vedení strany se omezily na dovolbu jednoho nového člena Výkonné rady. \n\n\"Ostatní posty bez změn oproti předchozímu 19. kongresu ODS\" \n"}
{"id": "880275", "url": "https://cs.wikipedia.org/wiki?curid=880275", "title": "Rychmanov", "text": "Rychmanov\n\nRychmanov (německy \"Reichmannsdorf\") je vesnice, součást města Újezd u Brna v okrese Brno-venkov v Jihomoravském kraji.\n\nRychmanov vznikl roku 1783 jižně od řeky Litavy na pastvisku Jalovina, které patřilo k újezdskému panskému Pruskarovu dvoru. Nově založená ves byla nazvána podle guberniálního rady Reichmanna z Hochkircha, který ji vyměřoval. Usadili se zde hlavně přistěhovalci od Poličky z východu Čech, v roce 1790 zde bylo 49 domů a 204 obyvatel. Katastrální území nové obce bylo relativně rozsáhlé a například k obci náležely i pozemky rybníku, rozkládající se v těsném jižním sousedství obce Hostěrádky-Rešov. Jádro Rychmanova je dodnes tvořeno dvěma na sebe kolmými ulicemi, dnešní Rychmanovskou ve východo-západním směru a Wolkerovou a Českou v severo-jižním směru. Dosud tvoří samostatný urbanistický celek v rámci Újezda, se kterým se spojil v roce 1950, administrativně však zcela zanikl. Roku 1984 bylo katastrální území Rychmanova začleněno do katastru Újezdu u Brna.\n\nNa návsi se nachází zvonička z roku 1852. V roce 1857 vznikl v Rychmanově evangelický hřbitov, v letech 1905–1906 zde byl postaven evangelický kostel.\n\n"}
{"id": "880276", "url": "https://cs.wikipedia.org/wiki?curid=880276", "title": "Kaple bratra Klause (Wachendorf)", "text": "Kaple bratra Klause (Wachendorf)\n\nPolní kaple bratra Klause v německém městečku Wachendorf je dílem švýcarského architekta Petera Zumthora. Skutečnost, že se jedná o sakrální stavbu, prozrazuje pouze nenápadný kříž umístěný nad trojúhelníkovým vstupem. Vnější zcela minimalistické vzezření 12 metrů vysokého betonového monolitu je v radikálním kontrastu k organické podobě vnitřního prostoru.\n\nMístní zemědělci, pro které Zumthor projekt vytvořil zdarma, si přáli kapli zasvětit svému patronu a poustevníku Mikulášovi z Flüe. Světec, který žil v 15. století, je běžně nazýván „bratr Klaus“.\n\nKaple byla vystavěna unikátním způsobem. Na místě nejdříve vznikla stavba připomínající týpí – desítky smrkových kmenů (různé zdroje uvádějí počet mezi 77–120) byly připevněny k sobě tak, aby mezi nimi nahoře zůstal otevřený světlík. Dřevěná konstrukce postupně mizela pod vrstvami betonu. Každý den přibyla jedna o výšce půl metru, celkem jich bylo navršeno 24. Když beton ztvrdnul, byla dřevěná výztuž zapálena.\n\nNež oheň pomalu dohořel, uběhlo asi dvacet dní. Po spojených kmenech zbyly jejich negativní otisky v betonu, začerněné ohněm. Z horního průhledu, ohraničeného vlnkami po vyhořelých kmenech, padá do tmavého prostoru světlo. Drobné zářivé světelné body také pronikají dovnitř úzkými trubkami ve stěnách. Tyto otvory po konstrukčních spojích mezi vnitřním a vnějším pláštěm měly původně zůstat volné a sloužit větru jako varhany. Kvůli velkému průvanu se však nakonec muselo od hudebního zážitku ustoupit a zasadit do otvorů skleněné baňky.\n\nPodlaha, na kterou nekrytým světlíkem prší, je z litého olova. Voda na ní zůstává a postupně se odpařuje. Vnitřní vybavení tvoří jen prostá dřevěná lavice a na podstavci umístěná bronzová busta od sochaře Hanse Josephsohna. Na stavbě pracovali lidé z okolí a v co nejvyšší míře byly používány staré a osvědčené místní pracovní postupy.\n\n"}
{"id": "880277", "url": "https://cs.wikipedia.org/wiki?curid=880277", "title": "Šternov (Újezd u Brna)", "text": "Šternov (Újezd u Brna)\n\nŠternov (německy \"Sternhof\") je vesnice, součást města Újezd u Brna v okrese Brno-venkov v Jihomoravském kraji. Se zástavbou Újezdu je zcela spojen.\n\nŠternov vznikl roku 1786 parcelací bývalého vrchnostenského Proskova dvora. Rozdělování prováděl úředník Štern, který ho pojmenoval Sternhof. Z původního dvora se zachovala barokní sýpka, tzv. židovna, nové obytné domy vznikly z původních staveb dvora i dalších hospodářských budov. V letech 1860–1950 se jednalo o samostatnou obec, jejíž zástavba byla s Újezdem urbanisticky spojená již na mapě stabilního katastru z roku 1826. Velice malý katastr Šternova o rozloze 5,89 ha, který byl vklíněn do katastru Újezdu, vznikl vydělením v roce 1867. V roce 1950 byl Šternov připojen k Újezdu a postupně administrativně zcela zanikl. Roku 1984 bylo jeho katastrální území začleněno zpět do katastru Újezdu.\n\nŠternov tvoří nejjižnější části dnešních újezdských ulic Masarykovy a Školní a na ně kolmé spojky – ulice Družstevní a Šternovská.\n\n\n"}
{"id": "880279", "url": "https://cs.wikipedia.org/wiki?curid=880279", "title": "Icunori Onodera", "text": "Icunori Onodera\n\nIcunori Onodera ( , * 5. května 1960 v Kesennumě v prefektuře Mijagi) je japonský politik za Liberálně demokratickou stranu, od 26. prosince 2012 ministr obrany v kabinetu Šinzóa Abeho. Ve funkci nahradil Satošiho Morimotu.\n\nV roce 1993 získal magisterský titul z politologie na Tokijské univerzitě.\n\nJe ženatý a má dvě děti.\n\n"}
{"id": "880280", "url": "https://cs.wikipedia.org/wiki?curid=880280", "title": "Zoločiv", "text": "Zoločiv\n\nZoločiv (, , – \"Zoločev\") je město ve Lvovské oblasti na západní Ukrajině. Leží východně od Lvova a v roce 2004 mělo zhruba 23 tisíc obyvatel.\n\n"}
{"id": "880285", "url": "https://cs.wikipedia.org/wiki?curid=880285", "title": "Vyskeř (Jičínská pahorkatina)", "text": "Vyskeř (Jičínská pahorkatina)\n\nVyskeř (466 m n. m.) je vrch v okrese Semily v Libereckém kraji, v CHKO Český ráj, asi 5 km jižně od Turnova. Na jižním úpatí vrchu leží obec Vyskeř, do jejíhož katastrálního území vrch náleží.\n\nVrch Vyskeř je nejvyšší bod severozápadní části Českého ráje. Roku 1886 místní občané kopec zalesnili, a omezili daleké výhledy z něj na pět průseků, které jsou směrovány na krajinné dominanty okolí (Trosky, Sobotka, Bezděz, Ještěd a Kozákov). Ze vsi na kopec vede v roce 1999 zrekonstruovaná Křížová cesta, informační tabule u jejího počátku (u farního kostela Nanebevzetí Panny Marie) vysvětluje na základě pověsti původ neobvyklého jména obce i kopce.\n\nVrch náleží do celku Jičínská pahorkatina, podcelku Turnovská pahorkatina, okrsku Vyskeřská vrchovina a podokrsku Hruboskalská vrchovina, jejímž je Vyskeř nejvyšším vrcholem.\n\nAutomobilem lze dojet do horní části obce, odkud vede na samotný vrchol modrá turistická značka podél zastavení křížové cesty.\n\n"}
{"id": "880288", "url": "https://cs.wikipedia.org/wiki?curid=880288", "title": "Eden Fire", "text": "Eden Fire\n\nEden Fire je debutové album skupiny Sonic Syndicate vydané v roce 2005 u Pivotal Rockordings. Později, v roce 2008, bylo znovu vydáno v severní Americe.\n\n\n\n"}
{"id": "880289", "url": "https://cs.wikipedia.org/wiki?curid=880289", "title": "Only Inhuman", "text": "Only Inhuman\n\nOnly Inhuman je druhé album skupiny Sonic Syndicate vydané v roce 2007 u vydavatelství Nuclear Blast. O rok později bylo album vydáno spolu se záznamem koncertu v Německu z června roku 2007.\n\n\n"}
{"id": "880290", "url": "https://cs.wikipedia.org/wiki?curid=880290", "title": "Jiří Štol", "text": "Jiří Štol\n\nJiří Štol (* 1. dubna 1954) je bývalý český fotbalista, útočník a fotbalový trenér.\nV československé lize hrál za Bohemians Praha. Nastoupil ve 20 ligových utkáních a dal 2 góly. V nižších soutěžích hrál i za Slovan Liberec a TJ VCHZ Pardubice.\n\nV letech 1996-1998 byl dvě sezóny trenérem FC Slovan Liberec. Dále v lize trénoval i FK Viktoria Žižkov. Později působil i jako trenér u mládežnických reprezentací.\n\n\n"}
{"id": "880294", "url": "https://cs.wikipedia.org/wiki?curid=880294", "title": "Roman Pučelík", "text": "Roman Pučelík\n\nRoman Pučelík (* 17. února 1969) je bývalý český fotbalista, záložník. Po skončení aktivní kariéry působil jako trenér u mládežnické reprezentace.\n\nV československé a české lize hrál za Bohemians Praha, SK Hradec Králové, FK Dukla Praha, FK Viktoria Žižkov a FC Dukla Příbram. Nastoupil v 34 utkáních. Od roku 2016 nastupuje v 1. Hanspaulské lize za tým Berušky a hraje za staré pány (stará garda) Chocerady. V současné době má i funkci fyzioterapeuta Edwina Mahra.\n\n"}
{"id": "880300", "url": "https://cs.wikipedia.org/wiki?curid=880300", "title": "Nautilus (Verne)", "text": "Nautilus (Verne)\n\nNautilus je fiktivní ponorka z románů Julese Verna \"Dvacet tisíc mil pod mořem\" (1870) a \"Tajuplný ostrov\" (1874), jejímž velitelem byl kapitán Nemo.\n\nSpisovatel ji pojmenoval podle ponorky Nautilus Roberta Fultona.\nNautilus je v románu \"Dvacet tisíc mil pod mořem\" popsán poměrně detailně. Autorova fantazie se drží v mezích technické pravděpodobnosti a proto román působí i dnes velmi přesvědčivě. Ponorka byla dlouhá sedmdesát metrů a v nejsilnějším místě široká osm metrů. Měla dvojitý plášť z ocelových plátů a její základní váha činila tisíc pět set tun. Systém nádrží (tj. jejich naplňování a vyprazdňování) umožňoval ponorce libovolně pod vodou stoupat nebo klesat, a to až do hloubky přes deset tisíc metrů. Ponorka byla řízena směrovým a hloubkovým kormidlem, která ovládal kormidelník z kabiny částečně vyčnívající nad palubu a vybavené dvěma čočkovitými okny zasklenými křišťálovým sklem. Za kabinou byl umístěn velmi silný reflektor.\n\nPohon lodi i četná další zařízení byla na elektřinu získávanou ze sodíkových článků (sodík byl doplňován na tajné základně na blíže neurčeném ostrově, kde byl též dobýván z mořské vody v blíže nepopsaném zařízení poháněném tepelnou energií, získávanou z uhlí z podmořského dolu). Elektrické ovládání bylo využito i pro dálkové ovládání strojovny z kormidelní kabiny. K ochraně vstupu do ponorky využíval kapitán Nemo možnost nabít elektrickým proudem zábradlí vstupních schodů. Napětí šlo zvyšovat libovolně do té míry, že mohlo způsobit smrt.\n\nŠroub ponorky byl poháněn obrovskými elektromagnety. Měl v průměru šest metrů, délku závitu sedm a půl metru a otáčel se až stodvacetkrát za sekundu. Díky němu mohla loď dosáhnout rychlosti až devadesát kilometrů za hodinu. Loď sice měla zařízení na výrobu kyslíku elektrolýzou vody, neměla však žádné zařízení, které by vzduch zbavovalo oxidu uhličitého, což v té době šlo pouze pomocí hydroxidu draselného, a proto bylo nutno ponorku větrat. Delší pobyt pod hladinou mohl tedy být pro posádku osudný (kritická situace nastávala po dvou dnech). Ponorka nesloužila jen k vědeckovýzkumým účelům, ale též jako hrozná zbraň. Kapitán Nemo zásadně útočil na protivníka obrněnou přídí ponorky, kterou dokázal prorazit boky válečných lodí a tak je potopit.\n"}
{"id": "880304", "url": "https://cs.wikipedia.org/wiki?curid=880304", "title": "Kiera Chaplinová", "text": "Kiera Chaplinová\n\nKiera Chaplinová, nepřechýleně \"Kiera Chaplin\" (* 1. července 1982 Belfast) je britská modelka a herečka, vnučka filmového tvůrce Charlieho Chaplina a pravnučka spisovatele Eugena O'Neilla.\n\nNarodila se roku 1982 v severoirském Belfastu jako nejstarší dcera Eugena Chaplina a jeho manželky Bernadette Chaplinové. Rodné jméno zní Kiera Victoria Chaplin. Někdy je za střední jméno uváděno Sunshine, což je přezdívka z dětství, když ji tak oslovovala matka.\n\nVyrůstala ve stejném švýcarském městě Corsier-sur-Vevey jako její otec, až do poloviny 90. let, kdy se rodiče rozvedli. Krátce po šestnáctých narozeninách odjela do Paříže, kde podepsala modelingovou smlouvu s agenturou NEXT Model Management.\n\nBěhem kariéry modelky se objevila v módních časopisech, jakými jsou \"Vogue\" a \"Elle\", stejně tak nafotila kalendář Pirelli 2002. V roce 2010 obdržela cenu „Lifestyle Icon“ v rámci udělování Vídeňských cen módy a životního stylu. Věnuje se také herectví a producenství. K roku 2012 držela 30 % podíl v hollywoodské filmové společnosti Limelight Productions, pojmenované po posledním americkém snímku jejího děda. Na filmovém plátnu se objevila ve snímcích \"Jak je důležité míti Filipa\" (2002), \"Aimee Semple McPherson\" (2006), nebo ve Fondově \"Japan\" (2008).\n\n\n"}
{"id": "880305", "url": "https://cs.wikipedia.org/wiki?curid=880305", "title": "Leakey", "text": "Leakey\n\nLeakey je místopisný název a také příjmení mnoha osob.\n\n\n"}
{"id": "880307", "url": "https://cs.wikipedia.org/wiki?curid=880307", "title": "Thomas Friedman", "text": "Thomas Friedman\n\nThomas Lauren Friedman (* 20. července 1953) je americký novinář a spisovatel literatury faktu, trojnásobný laureát Pulitzerovy ceny.\n\nMá pravidelný sloupek v deníku New York Times, věnuje se zahraniční politice, otázkám blízkého východu či globalizaci. Jeho novinářský styl je velmi literární a metaforický, velmi vhodný k sestavování článků do knih, které se v USA stávají bestsellery. Globalizaci jsou věnovány jeho knihy \"The Lexus and the Olive Tree\" či \"The World Is Flat\". Především terorismu pak kniha \"Longitudes and Attitudes\". Kniha \"Hot, Flat, and Crowded\" je věnována otázkám životního prostředí. Zřejmě nejznámější je jeho kniha reportáží z blízkého východu \"From Beirut to Jerusalem\". Časopis \"Foreign Policy\" ho roku 2005 označil za 16. nejvlivnějšího intelektuála na světě (roku 2007 poklesl v žebříčku na 40. místo).\n\nNarodil se v židovské rodině, v satelitním městečku u Minneapolis v Minnesotě. V 60. letech žil tři roky v izraelském kibucu Ha-Chotrim nedaleko Haify. V roce 1975 vystudoval na Brandeisově univerzitě mezinárodní studia se specializací na středomořskou oblast, roku 2006 tamtéž vystudoval ekonomii, později též blízkovýchodní studia na Oxfordu. Zde ho ovlivnil profesor Albert Hourani. V letech 1979–1981 byl zpravodajem tiskové agentury United Press International v Bejrútu, během občanské války. Roku 1981 nastoupil do New York Times. Ten ho do Libanonu vyslal znovu roku 1982 po zahájení invaze Izraele na jih Libanonu. Za reportáže o masakrech v táborech Šabra a Šatíla získal svou první Pulitzerovu cenu. V letech 1984–1988 byl zpravodajem v Jeruzalémě. Za reportáže o první palestinské intifádě získal roku 1988 svou druhou Pulitzerovu cenu. O rok později získal za knihu \"From Beirut to Jerusalem\" National Book Award v oblasti literatury faktu. V letech 1989–1992 pracoval v administrativě George Bushe staršího v Bílém domě. Po nástupu Billa Clintona roku 1992 se stal zpravodajem z Bílého domu znovu pro New York Times, od roku 1994 pak jeho komentátorem s vlastním pravidelným sloupkem. Za své komentáře především z oblasti ekonomiky a zahraniční politiky získal roku 2002 potřetí Pulitzerovu cenu.\n\nNavázal blízké vztahy se saúdským králem Abdalláhem ibn Abd al-Azízem a měl velký vliv na jeho vstup do mírového procesu mezi Araby a Izraelem. Friedman podporoval bombardování Jugoslávie roku 1999 i válku v Iráku roku 2003. Po roce 2010 se stal silným kritikem izraelské zahraniční politiky a zejména premiéra Benjamina Netanjahua. Známá je též jeho podpora Číny, kterou dle něj vede „skupina osvícených lidí“.\n\n\n"}
{"id": "880310", "url": "https://cs.wikipedia.org/wiki?curid=880310", "title": "Mary Leakey", "text": "Mary Leakey\n\nMary Leakey (6. února 1913 Londýn – 9. prosince 1996 Nairobi) byla britská archeoložka a antropoložka.\n\nMnoho času své kariéry pracovala společně se svým manželem, Louisem Leakeym, v roklině Olduvai, kde spolu odhalili nástroje a fosílie dávných homininů. Zde zachytila i robustní lebku jedince rodu \"Paranthropus boisei\", kterého původně pojmenovala rodovým názvem \"Zinjanthropus\". K dalším významným nálezům patří otisky stop pliocénních homininů v nedalekém Laetoli.\n\nObjevila také první zkamenělou lebku vyhynulého primáta rodu Proconsul, který je  modelovým příkladem toho, jak asi mohl vypadat společný předek všech moderních hominidů.\n"}
{"id": "880315", "url": "https://cs.wikipedia.org/wiki?curid=880315", "title": "21. kongres Občanské demokratické strany", "text": "21. kongres Občanské demokratické strany\n\n21. kongres ODS se konal 19. – 20. června 2010 v Praze, v hotelu Clarion. \n\nKongres se odehrával krátce po sněmovních volbách 2010, v nichž sice ODS zaostala za ČSSD, ale byla schopna zahájit rozhovory o sestavení většinové pravostředové koalice ODS, TOP 09 a Věci veřejné (pozdější vláda Petra Nečase). Mirek Topolánek v dubnu 2010, krátce před volbami, rezignoval na post volebního lídra a později i předsedy strany v důsledku skandálu okolo svých výroků pro časopis LUI. \n\n21. kongres ODS zvolil předsedou Petra Nečase, který se již po Topolánkově odchodu stal volebním lídrem strany a po volbách i předsedou vlády. Získal od delegátů 538 hlasů. K výrazným personálním změnám došlo i na místopředsednických postech a Petr Nečas měl možnost vybrat si do vedení jím preferované politiky. Delegáti kongresu se rozhodovali individuálně a kongres byl interpretován jako vzpoura proti regionálním dohodám. Například stávající 1. místopředseda David Vodrážka měl nominace na pokračování na svém postu od vlivných krajských organizací, ale po jeho projevu na kongresu, který byl hodnocen jako slabý, post neobhájil a nestal se ani řadovým místopředsedou. Podobně neuspěl s ambicí zasednout v nejužším vedení ODS Martin Kuba. Z vedení strany odešel Ivan Langer, který v sněmovních volbách nebyl zvolen poslancem. Kongres oficiálně poděkoval Mirkovi Topolánkovi za „\"za vše pozitivní, co udělal pro ODS a Českou republiku\".“ \n"}
{"id": "880322", "url": "https://cs.wikipedia.org/wiki?curid=880322", "title": "22. kongres Občanské demokratické strany", "text": "22. kongres Občanské demokratické strany\n\n22. kongres ODS se konal 22. října 2011 v Praze, na výstavišti Letňany. \n\nKongres se konal v době, kdy již více než rok vládla většinová pravostředová koalice ODS, TOP 09 a Věcí veřejných (vláda Petra Nečase), která se ale potýkala s prvními výraznými skandály a s vnitřní nestabilitou. Kongres nebyl volební a zaměřoval se spíše na procedurální a programové otázky. Kongres konstatoval, že prosazení reforem (důchodové, zdravotní, sociální a daňové) je nezbytnou cestou pro zlepšení stavu veřejných financí. Delegáti odsouhlasili prodloužení mandátu vedení strany o půl roku, tedy až do konce roku 2012. K tomu ale bývalý předseda poslaneckého klubu ODS Petr Tluchoř kriticky poznamenal: „\"Demokracie by se krásně řídila, kdyby se stále dokola neopakovaly ty hloupé volby\".“ K personálním změnám ve vedení strany nedošlo. Kongres se věnoval i evropským tématům a vyzval ke konání referenda o případném vstupu Česka do eurozóny. Rovněž označil multikulturalismus za \"mrtvý koncept\".\n\nKongres neprovázely žádné ostřejší polemiky. Média citovala nejmenovaného člena olomoucké krajské organizace ODS s tím, že „\"Tento kongres zřejmě vstoupí do dějin ODS jako nejnudnější. Nehádáme se ani nerozpadáme a Mirek Topolánek zde promluvil jako státník\".“\n\n\"Beze změn oproti předchozímu 21. kongresu ODS\"\n"}
{"id": "880324", "url": "https://cs.wikipedia.org/wiki?curid=880324", "title": "Róbert Mak", "text": "Róbert Mak\n\nRóbert Mak (* 8. března 1991, Bratislava, Československo) je slovenský fotbalový útočník nebo krajní záložník a reprezentant, od července 2016 působící v ruském týmu Zenit Petrohrad. Mimo Slovensko působil na klubové úrovni v Anglii, Německu a Řecku.\n\nZa roky 2011 a 2012 vyhrál cenu Petra Dubovského, která se na Slovensku uděluje nejlepšímu slovenskému hráči do 21 let.\n\nS manželkou Zuzanou má syny Robina (* 2014) a Alexeje (* 2015).\n\nRóbert Mak začal hrát fotbal v mládežnických týmech Slovanu Bratislava. Ve svých 13 letech přešel do fotbalové akademie anglického klubu Manchester City , kde se setkal s krajany Vladimírem Weissem ml. a Filipem Mentelem. V sezóně 2007/08 vyhrál FA Youth Cup.\n\nV 17 letech postoupil do rezervního týmu Manchesteru City, ale v prvním mužstvu šanci nedostal. \n\n11. června 2010 podepsal tříletý kontrakt s německým klubem 1. FC Norimberk. Svůj první gól v Bundeslize vstřelil 20. listopadu 2010 v zápase proti 1. FC Kaiserslauternu, Norimberk prohrál 1:3.\n\nV říjnu 2012 neunesl střídání po prvním poločase bundesligového utkání s domácím Freiburgem (3:0 pro Freiburg) a na Twitteru počastoval svého trenéra Dietera Heckinga vulgárními výrazy nejhrubší katagorie. Za trest byl přeřazen do 6. listopadu 2012 do B-týmu. V klubu se změnil trenér, místo Heckinga zaujal Michael Wiesinger a ten slovenského záložníka příliš nestavěl. K dubnu 2013 ho nasadil jako střídajícího hráče jen do 4 ligových zápasů. 11. května 2013 ve 33. bundesligovém kole přispěl jedním gólem k vítězství 2:1 nad domácí Fortunou Düsseldorf.\n\nV červenci 2014 přestoupil do řeckého PAOK FC ze Soluně, zájem měl ještě polský klub Legia Warszawa. S PAOKem si zahrál v Evropské lize 2014/15, v odvetném zápase 4. předkola gólem přispěl k postupu do základní skupiny přes moldavský klub FC Zimbru Chișinău (výhra 4:0).\n\nPřed sezonou 2016/17 měl o Maka zájem belgický klub Anderlecht Brusel, ale hráč nakonec přestoupil údajně za 3,5 milionů eur do ruského klubu Zenit Petrohrad, kde podepsal čtyřletý kontrakt. Dostal dres s číslem 29. Na podzim 2016 pravidelně hrál, dobrou formu podtrhl čtyřmi góly v ruské nejvyšší lize a jedním v Evropské lize UEFA. Na jaře 2017 už tolik příležitostí na hřišti nedostával.\n\nV červenci 2017 se vrátil do PAOK Soluň, prozatím na roční hostování ze Zenitu.\n\nMak působil v mládežnických reprezentacích Slovenska včetně týmu do 21 let. Zúčastnil se kvalifikace na Mistrovství Evropy hráčů do 21 let 2013 konaného v Izraeli, kde Slovensko obsadilo s 15 body druhé místo v konečné tabulce skupiny 9 za první Francií (21 bodů). Mak dvakrát skóroval 10. září 2012 proti Kazachstánu (výhra 6:0). Slovensko se na závěrečný šampionát neprobojovalo přes baráž, v níž vypadlo po prohrách 0:2 doma i venku s Nizozemskem.\n\nV srpnu 2012 byl nominován do A-mužstva pro přátelský zápas proti Dánsku, ale na hřiště se nedostal. V únoru 2013 byl dodatečně nominován trenérskou dvojicí Stanislav Griga a Michal Hipp pro další přátelský zápas s domácí Belgií jako náhrada za zraněného Vladimíra Weisse ml. 6. února 2013 tedy nastoupil proti domácí Belgii, střídal v průběhu druhého poločasu a hru svého mužstva výrazně oživil. Slovensko sahalo po remíze, ale nakonec utkání prohrálo 1:2 gólem Driese Mertense z 90. minuty.\n\nV březnu 2013 figuroval v nominaci slovenského národního týmu pro kvalifikační zápas s Litvou (22. března) a přátelské utkání se Švédskem (26. března, oba zápasy měly dějiště v Žilině na stadiónu Pod Dubňom). Nastoupil v zápase proti Litvě, který skončil remízou 1:1 i v zápase proti Švédsku, v němž gól nepadl. Svůj čtvrtý start v reprezentačním A-mužstvu absolvoval 7. června 2013 proti Lichtenštejnsku, šlo o kvalifikační utkání na MS 2014 (remíza 1:1). V srpnu 2013 jej povolal nový trenér Slovenska Ján Kozák k přátelskému střetnutí s domácím Rumunskem (14. srpna, remíza 1:1). Nastoupil poté v odvetném kvalifikačním zápase s Bosnou a Hercegovinou 10. září 2013 v Žilině, kde Slovensko podlehlo svému balkánskému soupeři 1:2 a ztratilo naději alespoň na baráž o Mistrovství světa 2014 v Brazílii. Premiérový gól v A-týmu si připsal 15. listopadu 2013 na Městském stadionu ve Vratislavi proti domácímu Polsku, kde zvyšoval ve 38. minutě na konečných 2:0 pro Slovensko. Druhý gól vstřelil 5. března 2014 v přátelském utkání na stadionu Netanja proti Izraeli, uzavíral skóre na konečných 3:1. \n\n8. září 2014 vstřelil vítězný gól na Národním sportovním komplexu Olympijskyj v Kyjevě proti domácí Ukrajině, úvodní kvalifikační zápas na EURO 2016 dopadl vítězně pro slovenský tým (1:0). 9. října 2014 byl u vítězství 2:1 v téže kvalifikaci proti Španělsku. Slovensko po úvodní výhře nad Ukrajinou vyhrálo i nad úřadujícími mistry Evropy Španěly a potvrdilo tak výborný vstup do kvalifikace. Se slovenskou reprezentací slavil 12. října 2015 postup na EURO 2016 ve Francii (historicky první pro Slovensko od rozdělení Československa).\n\nTrenér Ján Kozák jej zařadil do 23členné nominace na EURO 2016 ve Francii, kam se Slovensko probojovalo poprvé v éře samostatnosti.\nV prvním utkání nastoupil proti Walesu, Slovensko prohrálo 1:2. Ve druhém zápase proti Rusku byl u výhry 2:1 a v posledním zápase základní skupiny proti Anglii uhrál se spoluhráči remízu 0:0. Slovenští fotbalisté skončili se 4 body na třetím místě tabulky, v osmifinále se představili proti reprezentaci Německa (porážka 0:3, Mak nenastoupil) a s šampionátem se rozloučili.\n\n\n"}
{"id": "880328", "url": "https://cs.wikipedia.org/wiki?curid=880328", "title": "Kate Mara", "text": "Kate Mara\n\nKate Mara (* 27. února 1983 Bedford, New York) je americká herečka, která na filmovém plátně debutovala v roce 1999 Pollackovým dramatem \"Náhodné setkání\". Objevila se také ve snímcích \"Odstřelovač\" (2007), \"127 hodin\" (2010) a \"Ironclad\" (2011).\n\nMladší sestra Rooney Mara je také herečka.\n\nNarodila se roku 1983 v severonewyorském Bedfordu, kde také vyrostla. Otec Timothy Christopher Mara pracuje jako viceprezident profesionálního klubu amerického fotbalu New York Giants a matka Kathleen McNultyová (rozená Rooneyová) je realitní makléřka na částečný úvazek. Má dva bratry Daniela a Conora a mladší sestru Rooney.\n\nPo obou rodičích má irské kořeny. Babička z matčiny strany má italský původ. Děd z otcovy strany Wellington Mara byl dlouho spoluvlastníkem klubu Giants. Děd z matčiny strany Timothy James Rooney, pak od roku 1972 provozoval dostihové závodiště Yonkers Raceway. Mara je prapravnučkou zakladatele New York Giants Tima Mary a zakladatele Pittsburských oceláren (Pittsburgh Steelers) Arta Rooneyho staršího. Její prastrýc Dan Rooney je prezidentem těchto oceláren a od roku 2009 také americkým velvyslancem v Irsku.\n\nS herectvím začala v devíti letech ve školním muzikálu. Navštěvovala několik uměleckých škol a hrála ve školních představeních. V časopise \"Esquire\" popsala období dospívání jako „bolestně plaché“. V prvním konkursu na televizní seriálovou roli \"Zločin v ulicích\" neuspěla. Přesto byla rozhodnuta vydat se na hereckou dráhu. Po absolvování střední školy Fox Lane High School pokračovala studiem muzikálového herectví na Tisch School of the Arts Newyorské univerzity. Na televizní obrazovce debutovala roku 1997 účinkováním v seriálu \"Právo a pořádek\".\n\nK roku 2013 udržovala tříletý partnerský vztah s hercem Maxem Minghellou. Na konci roku 2015 začala chodit s hercem Jamie Bellem a v lednu roku 2017 se zasnoubili. Dne 17. července 2017 se dvojice vzala. Mara je nevlastní matkou Bellova syna, kterého má z předchozího manželství s herečkou Evan Rachel Wood.\n\n"}
{"id": "880330", "url": "https://cs.wikipedia.org/wiki?curid=880330", "title": "Interface (programová konstrukce)", "text": "Interface (programová konstrukce)\n\nRozhraní entity je souhrn informací (signatura a kontrakt), kterým entita specifikuje, co o ní okolí ví a jakým způsobem je možné s ní komunikovat. Pojem rozhraní je mimo objektové programování zastoupen v mnoha oborech, rozhraním může být i například uživatelské rozhraní (stroje, programu). Pokud řídíme auto, rozhraním mezi námi a mechanismem otáčejícím koly auta je (pro nás uživatelsky přívětivý) volant. V objektově orientovaném programování rozumíme rozhraním právě takovou specifikaci dané entity, která nám prozrazuje, co uzná za vhodné, aby o ní okolí vědělo – jak s ní mohou okolní entity jednat a jak na takové jednání entita bude reagovat.\n\nRozhraní nemá nic společného s implementací – můžeme mít auto, které bude mít volant (rozhraní), ale bude mít kola se špatným vzorkem. Přítomností rozhraní (volantu) sice budeme moci otáčet koly auta, ale to, jak auto pojede, nebude závislé na stavu volantu, nýbrž na stavu kol. Jinými slovy, rozhraní nic nedělá, jenom slibuje, co můžeme od dané entity očekávat. Způsob, jakým naše očekávání daná entita splní, nazýváme implementací. (Pecinovský, 2010)\n\nV programovacím jazyce Java je zavedena speciální konstrukce – interface. S pomocí této konstrukce je možné definovat rozhraní objektu bez jakékoliv implementace. Deklarace interface se skládá z modifikátoru(ů), klíčového slova interface, jeho názvu, případných rodičovských interface a těla interface. Příklad :\n\nModifikátory přístupu (public, private, protected) fungují stejně jako u ostatních objektů.\nInterface taktéž podporuje dědičnost, avšak, na rozdíl od tříd může interface dědit od několika interface zároveň.\nInterface je překládán a stejně jako ostatní třídy má po překladu svůj .class soubor.\n\nTělo interface obsahuje deklarace abstraktních metod (abstraktní proto, že neobsahují žádnou implementaci, místo jejich těla je zde pouze středník), které jsou veřejné, a protože interface konkrétní (implementované) a neveřejné metody mít nemůže, dovoluje syntaxe modifikátory abstract a public vynechat. Tělo může také obsahovat deklarace konstant, které jsou implicitně veřejné, statické a neměnné (final).\n\nInterface deklaruje pouze abstraktní metody bez implementace, tu musí zajistit třídy, které se k implementaci přihlásí.\n\nK implementaci daného rozhraní se třída přihlašuje veřejně ve své hlavičce (klíčovým slovem implements). Překladač poté kontroluje naplnění tohoto prohlášení, které je zároveň součástí signatury třídy. Tyto třídy se mohou pak vydávat za instance daného interface (interface totiž nemůže mít žádné instance, metody v něm jsou pouze abstraktní, bez implementace).\nTřída může implementovat několik rozhraní současně, její instance se pak mohou vydávat za instance kteréhokoliv z těchto interface. Potřebujeme-li kdekoliv v programu instanci interface, musí být zastoupena právě instancí některé ze tříd, které interface implementují. Tato skutečnost odlišuje používání interface od dědičnosti.\n\nPři dědění přebírá třída od rodiče (stejně jako od interface) jeho rozhraní, ale s ním (na rozdíl od interface) i rodičovský podobjekt. Používání interface napomáhá skrýt implementaci a plní tak jednu ze zásad OOP – zapouzdření.\n\nInterface umožňuje specifikovat zobecnitelné vlastnosti skupiny tříd a definovat metody, které budou moci pracovat s kteroukoliv z instancí dané skupiny.\n\nPokud je v programu třída nebo skupina objektů, které často podléhají úpravám nebo u kterých v budoucnu hrozí riziko změny, použitím interface jako komunikačního prostředníka mezi takovými objekty a okolím lze snadno zajistit chod programu i navzdory takovýmto změnám. Příkladem takovýchto změn může být rozhodnutí o změně nebo rozšíření podporovaných databázových systémů.\nPři počátcích vývoje a návrhu aplikací umožňuje zavedení interface developerům v týmu rychleji definovat interakce mezi jednotlivými objekty navrhovaného programu, aniž by se v rané fázi vývoje museli soustředit na implementaci.\n\nDevelopeři se tak poté mohou soustředit na dílčí fragmenty vývoje s jistotou, že na jejich budoucí integraci je již brán ohled.\n\nNové třídy implementující definovaná rozhraní mohou být přidávány do existujícího systému bez významných zásahů do kódu.\nPoužívání rozhraní vedlo ke vzniku programovacímu stylu – programování proti rozhraní. Podstata této myšlenky tkví v zavádění programového jádra více na rozhraních objektů, než na jednotlivých implementačních detailech. Programování proti rozhraní snižuje závislost na implementaci a dělá tak kód více znovu-použitelný, tvůrce programu může později měnit chování programu, tak že zamění stávající objekt za nový, který však implementuje stejné rozhraní.\nJava obsahuje mnoho předdefinovaných a často používaných rozhraní:\njava.awt.LayoutManager – sloužící k uspořádání grafických objektů na ploše okna.\n\njava.io.DataInput, java.io.DataOutput – tato rozhraní definují metody požadované, pokud objekt chce komunikovat pomocí proudů pro předávání primitivních datových typů nebo znakových dat.\n\njava.lang.Runnable – toto rozhraní definuje metodu run, jejíž kód běží jako samostatné vlákno\n\njava.lang.Comparable– má metodu compareTo, kterou lze popsat rovnost či nerovnost dvou objektů, nebo zda je jeden větší nebo menší než druhý.\n\nV ostatních objektově orientovaných jazycích se také objevují konstrukty identické či podobné interface v Javě.\n\nProgramovací jazyky s přímou podporou interface jsou například : Ada, C#, D, Dart, Delphi, Logtalk, Object Pascal, Objective-C, PHP, Racket, Swift.\n\nUkázka interface v jazyce C# a třídy, která jej implementuje.\npublic interface IPriklad {\n\nclass Priklad : IPriklad {\n\nNa příkladu je zřejmé, že se syntaxe v jazyce C# s jazykem Java v mnoha ohledech shoduje.\n\nV jazyce C# je stejně jako v Javě možné, aby interface dědil od více rodičovských interface. Třída, která pak implementuje takovýto interface, musí obsahovat implementace všech metod (jak v daném interface, tak i v jeho rodičích).\n\n"}
{"id": "880331", "url": "https://cs.wikipedia.org/wiki?curid=880331", "title": "23. kongres Občanské demokratické strany", "text": "23. kongres Občanské demokratické strany\n\n23. kongres ODS se konal 3. – 4. listopadu 2012 v Brně, na tamním výstavišti. \n\nKongres se konal po dvou letech od sněmovních voleb 2010, po nichž vznikla většinová pravostředová koalice ODS, TOP 09 a Věcí veřejné (vláda Petra Nečase). Ta ovšem opakovaně čelila vnitřním rozporům a krizím, přičemž v dubnu 2012 strana Věci veřejné z koalice odešla, ale část jejích poslanců a ministrů ustavila odštěpeneckou formaci LIDEM - liberální demokraté, jež pokračovala v koaliční spolupráci, ovšem nyní již v rámci koalice s nevýraznou sněmovní většinou. ODS neuspěla v krajských volbách 2012 a souběžně probíhajících senátních volbách 2012. Ve straně navíc rostla opozice proti politice Petra Nečase a jím vedené koaliční vlády. Tato rebelie v ODS vrcholila právě v týdnech před kongresem, kdy skupina poslanců (například Petr Tluchoř, Marek Šnajdr či Ivan Fuksa) odmítla podpořit plán na zvýšení daní a stupňovala svou kritiku předsedy ODS. \n\nKongres byl volební a krátce před samotnou volbou vedení se jako vyzyvatel Petra Nečase postavil Ivan Fuksa. Petr Nečas svůj mandát obhájil poměrem 351 : 178 hlasů, nicméně nezískal výraznou většinu delegátů. Rebelové zároveň pokračovali v kritice vládních daňových záměrů (a jejich odpor skončil až několik dní po kongresu dohodou, v jejímž rámci se někteří z nich vzdali poslaneckého mandátu, čímž daňové předlohy mohly projít sněmovnou). Kongres rovněž zvolil výrazně nové užší vedení strany. 1. místopředsedou se stal Martin Kuba, který nahradil Miroslavu Němcovou. Ve volbách na posty řadových místopředsedů výrazně uspěl Jiří Pospíšil, kterého přitom v červnu 2012 Petr Nečas odvolal z vlády.\n\nKongres konstatoval, že prioritou ODS je pokračování koaliční vlády s TOP 09 a LIDEM a vyzval rebelující poslance, aby ukončili své akce a respektovali většinové stanovisko poslaneckého klubu ODS. Vyzval delegáty, aby maximálně podpořili v nadcházejících přímých prezidentských volbách kandidáta ODS Přemysla Sobotku. V evropských otázkách kongres odmítl zapojení Česka do takzvané bankovní unie.\n\n"}
{"id": "880350", "url": "https://cs.wikipedia.org/wiki?curid=880350", "title": "Inkerman", "text": "Inkerman\n\nInkerman ( , , ) je město na poloostrově Krymu, sporném území považovaném za část Ukrajiny, ale ovládaném od Krymské krize Ruskem. Leží na březích řeky Čorna u jejího ústí a zhruba 5 kilometrů východně od Sevastopolu, pod který správně spadá. V roce 2004 měl zhruba 10 tisíc obyvatel.\n\nV roce 1854 došlo v rámci Krymské války u města ke dvěma bitvám: bitvě u Inkermanu a bitvě na řece Čorna.\n\nV letech 1976–1991 se Inkerman jmenoval Belokaměnsk ( ) respektive Bilokamjansk ( ).\n"}
{"id": "880355", "url": "https://cs.wikipedia.org/wiki?curid=880355", "title": "Schwanenstadt", "text": "Schwanenstadt\n\nSchwanenstadt je město v rakouské spolkové zemi Horní Rakousy, v okrese Vöcklabruck. Žije zde obyvatel.\n\n"}
{"id": "880367", "url": "https://cs.wikipedia.org/wiki?curid=880367", "title": "Reflexivita (sociologie)", "text": "Reflexivita (sociologie)\n\nReflexivita \"(z latinského reflectere = odrážet, ohýbat zpět)\" se obecně definuje jako „proces, v němž se subjekt vztahuje sám k sobě.“ Pojem reflexivita je odvozen od pojmu reflexe a v prvopočátku znamenal „zaměření duchovní aktivity na procesy vědomí.“ Je příkladem zpětné vazby. Reflexivitu lze demonstrovat například na trhu prostřednictvím interakce víry a pozorování: \"„Pokud obchodníci věří, že ceny klesnou, budou prodávat (sami způsobí pokles cen), zatímco pokud věří, že ceny porostou, budou nakupovat (dojde ke zvýšení cen).“\"\n\nPřestože je pojem reflexivita znám již dlouho, využíván začal být až v 19. století. Pravděpodobně prvním, kdo definoval princip reflexivity, byl William I. Thomas, který podstatu vyjádřil výrokem, v sociologii známém jako Thomasův teorém: \"„Situace, které lidé označují jako pravdivé, se pravdivými stanou.“\"\n\nSociolog Robert K. Merton definoval v závislosti na práci Williama I. Thomase pojem sebenaplňujícího proroctví, jehož princip lze vyjádřit následovně: \"„Jestliže lidé definují situaci jako reálnou, pak je reálná i ve svých následcích. Pokud například bude řečeno, že hrozí krach bank, lidé začnou vybírat peníze ze svých účtů, až nakonec ke krachu opravdu dojde.“\"\n\nO takzvaných \"reflexivních mechanismech\" se ve své teorii zmiňoval německý sociolog Niklas Luhmann. Definoval je jako sociální mechanismy, které jsou zaměřeny samy na sebe, na vlastní postupy (např. výchova vychovatelů, výzkum výzkumu apod.).\n\nHlavním posláním reflexivity v sociálních vědách je především odmítnutí myšlenky, že vědec je ve vztahu ke zkoumanému objektu jen pouhým pozorovatelem či nezúčastněnou figurou. Nejen v sociologii, také antropologii a dalších příbuzných vědách, je hlavní důraz kladen na odhalení metodologie a vztahu vědce ke své teorii.\n\nZačneme-li využívat reflexivity, vždy zákonitě narazíme na spor v logické argumentaci. Ukazuje se to například už na Paradoxu lháře (vycházejícího z Epimenidova paradoxu), v němž jde o to, že pokud o sobě absolutní lhář prohlásí, že lže, popře sám sebe, protože právě použil pravdivý výrok.\n\nReflexivitu lze rozdělit do tří stupňů, na:\n\nVšechny tyto úrovně znázornil Michel Foucault na příkladu obrazu Dvorní dámy (Las Meninas) od Diega Velázqueze. Ústřední postavou je na něm pětiletá princezna Markéta Habsburská obklopená dvorními dámami, v levé části je zobrazen také samotný malíř při práci (vnitřní reflexivita) a v pozadí je namalované zrcadlo, v němž je odraz princezniných rodičů, krále Filipa IV. a jeho choti. Obraz je tedy malován jakoby z pohledu královského páru, který – stejně jako my, co se na dílo díváme – představuje reflexivitu transcendentní. Malíř Velázquez přitom musel ze scény jako jedna z postav fakticky vystoupit a podívat se na ni očima diváka (epistemická reflexivita). Jinak řečeno \"reflektoval sám sebe při tom, jak maloval a to celé pak namaloval.\"\n\nReflexivitou se zabýval například francouzský sociolog a antropolog Pierre Bourdieu ve svém genetickém strukturalismu nebo slavný britský sociolog Anthony Giddens ve své strukturální teorii. Giddens poukazoval na to, že reflexivita je možná v jakémkoli sociálním systému a že to představuje pro sociální vědy problém. Reflexivita moderního sociálního života pak dle něj spočívá v tom, že se sociální praktiky přetváří ve světle nových informací. Reflektována je tak i reflexe samotná. Bourdieu argumentoval tím, že vědci jsou neustále ovlivňováni určitou mírou zaujatosti a že jedině reflexivní uvědomění se toho je může od zaujatosti osvobodit. Reflexivita pro něj tak byla součástí řešení, nikoliv problém.\n\n"}
{"id": "880370", "url": "https://cs.wikipedia.org/wiki?curid=880370", "title": "Annette Schavanová", "text": "Annette Schavanová\n\nAnnette Schavanová, nepřechýleně Annette Schavan (* 10. června 1955 v Jüchenu), je německá politička za Křesťanskodemokratickou unii, od 22. listopadu 2005 do 9. února 2013 spolková ministryně pro vzdělání a výzkum, nejprve v první a pak ve\ndruhé vládě Angely Merkelové. Dříve byla v letech 1995–2005 ministryní školství v Bádensku-Württembersku.\n\nV roce 1980 získala titul PhD. v oboru pedagogiky na univerzitě Heinricha Heineho v Düsseldorfu. V roce 2012 se objevilo anonymní udání z plagiátorství a univerzita po přezkoumání titul v roce 2013 Schavanové odebrala. Následně se objevily názory, že by Schavanová měla opustit funkci ministryně školství. Schavanová to odmítala, v čemž ji podporovala i kancléřka Angela Merkelová. Nakonec se ale 9. února 2013 rozhodla odstoupit.\n\n"}
{"id": "880375", "url": "https://cs.wikipedia.org/wiki?curid=880375", "title": "Votvírák", "text": "Votvírák\n\nVotvírák je český letní multižánrový hudební festival zaměřený především na české a slovenské interprety. Koná se každoročně od roku 2007 v červnu na ploše bývalého vojenského letiště Boží Dar ve zrušeném vojenském výcvikovém prostoru Milovice - Mladá. \n\nFestival \"Votvírák\" založil v roce 2007 hudební producent Artur Kaiser.\n\nV roce 2006 založil nejprve hudební festival \"Milovickej fest\", který je dodnes považován za nultý ročník festivalu \"Votvírák\". Ve spolupráci s Pavlem Šourkem vytvářel strategii festivalu. Název \"Votvírák\", včetně kreativního konceptu a grafiky festivalu navrhl a vytvořil Pavel Šourek.\n\nBěhem ročníků 2008-2009 byl vstup zdarma. \n\nV areálu festivalu se nachází tři pódia: hlavní a dvě postranní, každé s paralelní hudební produkcí. Čtvrté menší místo k poslechu hudby je HelpMusic stage. \n\nFestival Votvírák se účastní projektu Čistý festival a v areálu je stánek ZELENÝ BOD. \n\nParkoviště je během festivalu zřízeno přímo na dráze letiště. Cesta pro pěší vede od jihu z vlakového nádraží v Milovicích. \n\nInformace o počtu návštěvníků jsou čerpány z archivu na oficiálních stránkách festivalu.\n\n\n"}
{"id": "880376", "url": "https://cs.wikipedia.org/wiki?curid=880376", "title": "Starší osvětimská větev Piastovců", "text": "Starší osvětimská větev Piastovců\n\nStarší větev osvětimská byla jednou z větví rozrodu slezských Piastovců. Zakladatelem byl první osvětimský kníže Vladislav I. Osvětimský, syn Měška I. Těšínského. Posledním žijícím členem této starší větve byl Jan III. Osvětimský, kterým v roce 1405 vymřela po meči. Prvním členem mladší osvětimské větve se stal Přemysl Mladší z těšínské větve Piastovců.\n\n\n\n"}
{"id": "880380", "url": "https://cs.wikipedia.org/wiki?curid=880380", "title": "Martha Nussbaumová", "text": "Martha Nussbaumová\n\nMartha Nussbaumová, rozená Martha Cravenová (* 6. květen 1947) je americká filozofka, která se zabývá především filozofií starého Řecka, etikou, feminismem, etnicitou, politickou filozofií a právy zvířat.\n\nVystudovala filozofii na Harvardu, vyučovala na univerzitách v Harvardu, Brownu a Oxfordu, dnes je profesorkou práva a etiky na Univerzitě v Chicagu. Kvůli manželovi konvertovala k judaismu, setrvala u něj i po rozvodu. V letech 1986-1993 byla výzkumnou poradkyní při World Institute for Development Economics Research v Helsinkách. Její filosofické práce i eseje byly dvakrát oceněny (v letech 1990 a 1991). Je držitelkou čtrnácti čestných doktorátů amerických a kanadských universit. Je členkou Finské akademie věd. Je rovněž považována za jednu z klíčových feministických autorek současnosti, především díky angažování se v boji za práva gayů a lesbiček, a také díky knihám jako \"Sex & Social Justice\" - nicméně odmítá genderové koncepce Judith Butlerové. Nussbaumová je velmi veřejně aktivní, nevyhýbá se vystoupením v talk-shows či křídových magazínech pro ženy, a i proto ji časopis \"Foreign Policy\" roku 2005 označil za 53. nejvlivnějšího intelektuála světa.\n\nJejí v České republice nejznámější prací je zřejmě kniha \"The Fragility of Goodness\" (Křehkost dobra) o starořeckých názorech na štěstí v oblasti morálky a vlivech prvků osobní kontroly na štěstí a hodnocení života. Starořecký stoicismus je velkou inspiracíi pro její vlastní filozofické dílo, především pro pojetí emocí. \n\nDefinici lásky podala v práci \"Upheaval of Thoughts\", dobrá definice podle ní zahrnuje tři významné prvky: soucítění, individualitu a vzájemnost.Bez těchto součástí lásku ohrožují potřeby, vzek a dokonce i nenávist a má tudíž negativní dopad nejen na jednotlivce, ale na celou společnost. Platonovu definici lásky Nussbaumová v této práci kritizuje pro její důraz na dokonalost, zatímco reálná láska ve skutečném životě zahrnuje nutně nedokonalost. \n\nV oblasti politické filozofie se vyhranila vůči vlivným konceptům Johna Rawlse, především v knize \"Frontiers of Justice\".\n\nVztahu lidství a znechucení či hanby, které často hrají prominentní roli v individuálním i společenském životě, se z pohledu etiky i práva zabývala v knize \"Hiding from Humanity\". \n\nSoubor recenzí filosofických prací svých kolegů vydala pod názvem \"Philosophical Interventions\", zabývá se v nich například poměrně vlivnou etikou sexuality Rogera Scrutona, protestuje proti zjednodušujícímu pohledu na homosexualitu, feminismus a analýzu lidství a s ním se pojících pocitů hanby.\n\n\n\n"}
{"id": "880381", "url": "https://cs.wikipedia.org/wiki?curid=880381", "title": "Levittown (New York)", "text": "Levittown (New York)\n\nLevittown je město v okrese Nassau County ve státě New York ve Spojených státech amerických. K roku 2010 zde žilo 51 881 obyvatel. S celkovou rozlohou 17,8 km² byla hustota zalidnění 2 900 obyvatel na km².\n\n"}
{"id": "880384", "url": "https://cs.wikipedia.org/wiki?curid=880384", "title": "Kostel svatého Bartoloměje (Batňovice)", "text": "Kostel svatého Bartoloměje (Batňovice)\n\nKostel svatého Bartoloměje je pseudorománský římskokatolický filiální kostel na návrší v Zálesí, místní části obce Batňovice. Jak bývalo zvykem, kolem kostela se rozprostírá hřbitov. Kostel je chráněn jako kulturní památka České republiky.\n\nNejstarší zmínka o dřevěném batňovickém kostele je z roku 1356. V roce 1681 byl kostel částečně stržen a vystavěn nový, v roce 1735 byla přestavěna dřevěná věž a opravena střecha kostela. Kolem roku 1770 měl kostel dřevěnou zvonici se třemi zvony a malou věž, klenutý presbytář a neměl sakristii, takže se kněz na mši oblékal za hlavním oltářem. Kazatelna byla na epištolní straně. V roce 1775 byly do kostela zakoupeny staré varhany z kostela v Úpici. Mezi léty 1784 – 1799 proběhla přestavba podle projektu stavitele Václava Sitty. K poslední velké přestavbě, kdy kostel dostal současnou podobu, došlo v roce 1866.\n\nKostel má čtyřhrannou štíhlou věž v hlavním průčelí zakončenou plechovou mnohoúhlou helmicí s lucernou a jednoramenným křížem na vrcholu. Schodiště věže osvětlují úzká zdvojená okna umístěná v polovině čela věže, která jsou významným dekorativním prvkem průčelí. Pod helmicí věže je zvonice s okny krytými žaluziemi. Renesanční zvon od neznámého zvonaře z Hradce Králové je z roku 1555.Vstupní portál bez dekorativních prvků je v jižním průčelím pod věží. Valbová střecha nad lodí a kněžištěm má strmý úhel 60°. Nad kněžištěm je zúžená a ukončená přechodem do kužele. Čtyři půlkruhová okna s paprskovým zakončením jsou po levé i pravé straně. Presbytář na východní straně je půlkruhový. Omítka je hladká s barevné odlišenými lizénami. Z každé strany jsou čtyři cihlové opěráky. Nad okny a pod střešní římsou jsou barevně zvýrazněné obloučkové vlysy. K jihovýchodní straně presbytáře přiléhá sakristie.\n\nKlenutá předsíň odděluje vchod od lodi kostela. Strop lodi je klenutý, ozdobený medailony čtyř evangelistů. Před půlkruhovým triumfálním obloukem ozdobeným malbami andělů jsou dva boční oltáře. Proti kazatelně jsou v chrámové lodi umístěny náhrobní desky z let 1867 a 1420. Starší náhrobek je Jana z Vízmburku.\n\nZařízení je většinou pseudorománské z konce 19. století.\n\nVarhany jsou mechanické, manuál s pedálem, z roku 1900 od Leopolda Andrýse z Náchoda.\n\nBohoslužby se konají v neděli v 10 hodin dopoledne.\n\n"}
{"id": "880385", "url": "https://cs.wikipedia.org/wiki?curid=880385", "title": "Around and Around", "text": "Around and Around\n\n„Around and Around“ je píseň amerického rock and rollového kytaristy Chucka Berryho. Poprvé vyšla 31. března 1958 jako B-strana singlu „Johnny B. Goode“. Skladbu později nahrálo mnoho dalších hudebníků, mezi které patří například The Rolling Stones, Maureen Tucker, Grateful Dead, David Bowie nebo 38 Special.\n"}
{"id": "880388", "url": "https://cs.wikipedia.org/wiki?curid=880388", "title": "Kachnička šedoboká", "text": "Kachnička šedoboká\n\nKachnička šedoboká (\"Callonetta leucophrys\") je malá kachna z lesů Jižní Ameriky, jediný zástupce rodu \"Callonetta\". Dorůstá velikosti 35 až 38 cm a hmotnosti 190 až 360 g. Samice snáší 6 až 12 vajec, mláďata se líhnou po 26 až 28 dnech. Na vejcích sedí samice sama.\n\n"}
{"id": "880389", "url": "https://cs.wikipedia.org/wiki?curid=880389", "title": "IMT-2000", "text": "IMT-2000\n\nIMT-2000, Mezinárodní mobilní komunikace pro rok 2000 ( ) je zastřešující iniciativa Mezinárodní telekomunikační unie (ITU) pro 3. generaci mobilních sítí (3G), která by měla přinést mobilní připojení s vysokou rychlostí přenosu dat (až 2 Mb/sec).\n\nPro pozemní mobilní sítě existuje celkem šest členů rodiny považovaných za IMT-2000 kompatibilní:\n\n\nV zastřešující specifikaci je definováno množství charakteristik, které musí použitá technologie splňovat. Hlavními znaky jsou:\n\n\nPůvodním záměrem bylo vytvořit jednotný standard, který by poskytoval celosvětově mobilní širokopásmové multimediální služby prostřednictvím jediného globálního frekvenčního pásma v okolí kmitočtu 2000 MHz. Kvůli potřebě návaznosti na existující standardy v různých oblastech světa však bylo nakonec navrženo několik směrů vývoje:\n\n\nPůvodně tato rodina IMT sestávala z pěti členů. Šestý člen rodiny (mobilní WiMAX) byla přidán v říjnu 2007.\n\nV roce 1992 byla určena kmitočtová pásma pro IMT-2000 ITU 1885-2025 MHz a 2110-2200 MHz. Pozemní IMT-2000 sítě budou fungovat v následujících pásmech:\n\n\nV Evropě není pásmo TDD s kmitočty 1885-1900 MHz k dispozici pro použití v rámci licence IMT-2000, protože toto pásmo je používáno bezdrátovými telefony (DECT).\n\nKromě tohoto základního pásma bylo pro IMT-2000 v roce 2000 navrženo frekvenční pásmo 2500-2690 MHz. Jeho okraje 2500-2520 a 2670-2690 MHz, jsou primárně určeny pro satelitní komunikaci. Stávající pásma pro mobilní provoz druhé generace (včetně GSM pásem) 806-960 MHz, 1429-1501 MHz a 1710-1885 MHz jsou určeny pro IMT-2000 v dlouhodobém horizontu.\n"}
{"id": "880391", "url": "https://cs.wikipedia.org/wiki?curid=880391", "title": "Moderní reklama (kniha)", "text": "Moderní reklama (kniha)\n\nModerní reklama je kniha z roku 1906 českého spisovatele Zdenka Šindlera, jenž patřil k prvním autorům v českých zemích, kteří se teoreticky věnovali reklamě a marketingu všeobecně.\nZa první analytické dílo mapující soudobé reklamní trendy, jež bylo vydáno v českém jazyce, je považována Šindlerova práce Moderní reklama. Šindlerova publikace vydaná v roce 1906 ukazovala, že moderní kapitalistický systém potřebuje marketing, že pro fungování tohoto systému je zcela nezbytné vytvářet poptávku. Reklama v Šindlerově době navíc nebyla pouhým manipulačním prostředkem, ale splňovala i jistá estetická měřítka. Takto mohl autor směle psát, že: \"\"Reklama jest uměním. Ale jako každému umění, tak i reklamě nutno a možno se a naučiti.\"\"\n\nHabsburská monarchie procházela zvláštně rozpolceným vývojem. Zatímco v politické oblasti se zdálo, že říše je v beznadějné krizi, tak po umělecké i hospodářské stránce mocnářství zaznamenávalo kontinuální vzestup a v některých oblastech bylo dokonce na špici vývoje. Právě tak reklama sehrávala svoji důležitou roli, jak v ekonomickém, tak i uměleckém světě. Šindler se snažil ve svém didaktickém spisku ukázat nejen genezi reklamy v historii, ale soudobý stav v ostatních evropských zemích. Vyhraňoval se proti žehrání na reklamu, jako zlu moderní doby, které zaplevelovalo města a hyzdilo je nevkusem: \"\"…křiklavé papírové cáry znešvařují lahodné perspektivy a průhledy, kterak ani temena útesy panenských velehor nezůstaly ušetřeny dotěrnou reklamou – ale kdož může bojovati proti duchu času?\"\" Šindler, jakožto praktický, obchodně orientovaný člověk, rezolutně odmítal možnost zapovězení reklamy a psal, že: \"\"Reklama byla, jest a bude. Ona jest nejmocnější pákou obchodu, neboť není uměním zboží vyrobiti, ale uměním prodati, doporučiti je. Reklama jest alfou a omegou obchodu. Ona byla pro všechny časy a bude, pokud lidstvo nevyhyne. Reklamu činí obchodník svému zboží, učenec své knize, kněz svému náboženství a mocnář své říši.\"\"\n\nŠindler se nevěnoval reklamě pouze v rovině historické či geografické, ale analyzoval ji i v měřítku obsahovém a způsobech její prezentace. V jeho době byly stále klíčovým komunikačním prostředkem noviny a vůbec tištěné slovo – plakáty, inzeráty apod., ale nevynechává ani první výhonky přicházejícího věku elektrického, když popisuje reklamu \"pohyblivou a světelnou“. Hlavním komunikačním prostředkem fin de siècle byly tedy noviny, žurnály, barevné magazíny a další tiskoviny a reklama v nich umístěná měla největší vliv na spotřebitele. Šindler tedy klade čtenáři na srdce, aby v případě podávání inzerátů do novin měl na paměti, že \"\"… prvního inserátu nevšimne si nikdo, ten je ztracen. Rovněž tak druhý a třetí. Čtvrtého inserátu si obecenstvo všimne, ale nečte ho. Pátý čte, při šestém se zlobí, sedmý si pamatuje a při osmém koupí. Ale pak teprv nutno inserovati dále, aby se noví zákazníci přilákali a staří udrželi\"\". Jeho doporučení byly velmi moderními a upozorňovaly na iracionální stránky reklamy a povahy spotřebitele, když nabádal, aby inzerent kladl důraz na emoci \"\"Málo slov a více citu!\"\" a uvědomoval si nutnost zaujmout, šokovat kupujícího, navnadit jej, aby se chytl: \"\"…jako ryba na udici, nevědomky proti své vůli. Vyhoďme vnadidlo v podobě neočekávaného, překvapujícího obratu řečnického a pak dokažme krátkými, jadrnými slovy, že to co inzerujeme, je nutno koupiti\"\". \n\nŠindler též zdůrazňoval stránku grafickou, která v době secese v sobě nesla nejen reklamní, ale i umělecké sdělení. V tomto ohledu sehrávaly hlavní úlohu plakáty. V oblasti reklamních plakátů našli své uplatnění tak význační umělci jakými byli Alfons Mucha, Vojtěch Hynais, Luděk Marold apod. Šindler ale upozorňoval, že reklamní plakáty jsou žánrem, v němž ne každý umělec uspěje: \"\"Vždyť známe malíře, umělce nejzvučnějších jmen, kteří dovedou namalovati krásný obraz, avšak plakáty nesvedou. Buď jest návrh umělecky bezvadný, ale schází mu myšlenka obchodní, nebo naopak. Jen tam, kde se obé v pravé míře snoubí, možno očekávati výsledek.\"\" Právě uměleckost reklamy a reklamního plakátu byla pro Šindlera velkou devizou, především v porovnání s americkou realitou. Muchovy plakáty plné \"oduševnělých postav“ byly něčím, co by, jak Šindler uváděl, už na otupělé \"smysly Yankeeů“ nezabralo.\nPočátek 20. století ukazoval, že století páry bude vystřídáno stoletím elektřiny. Pohyblivá a světelná reklama v českých zemích v té době zaostávala, proto jí nebylo v publikaci věnováno příliš prostoru, nicméně Šindler si zřetelně uvědomoval, že nové technologie budou mít na reklamu vliv. \n\n"}
{"id": "880392", "url": "https://cs.wikipedia.org/wiki?curid=880392", "title": "Josef František Wittoch", "text": "Josef František Wittoch\n\nJosef František Wittoch (14. listopadu 1788 Miletín – 1. dubna 1871 Horní Roveň) byl český kantor a skladatel.\n\nNarodil se v Miletíně, ale již od svých 16 let byl učitelským pomocníkem v Ostřetíně u Holic. Stal se učitelem a v Ostřetíně působil 37 let. V roce 1852 byl přeložen do Horní Rovni, kde vyučoval na místní farní škole až do své smrti v roce 1871.\n\nStal se zakladatelem rodu, jehož členové se po několik generací zabývali hudbou. Nejznámějším se stal jeho vnuk Karel Wittoch (1856–1907), houslista, sbormistr, skladatel a hudební pedagog.\n\nKomponoval převážně chrámové skladby. V Národním muzeu jsou uloženy rukopisy:\na četné další drobnější skladby (pangelingua, pastorále apod.)\n\nDalší skladby jsou v archivu Východočeského muzea v Pardubicích.\n\n\n"}
{"id": "880394", "url": "https://cs.wikipedia.org/wiki?curid=880394", "title": "Bridgeport (rozcestník)", "text": "Bridgeport (rozcestník)\n\nBridgeport může být:\n\n\n"}
{"id": "880397", "url": "https://cs.wikipedia.org/wiki?curid=880397", "title": "Mladší osvětimská větev Piastovců", "text": "Mladší osvětimská větev Piastovců\n\nMladší větev osvětimská byla jednou z větví rozrodu slezských Piastovců. Po vymření starší osvětimské větve ji v roce 1405 založil Přemysl I. Osvětimský, syn těšínského knížete Přemysla I. řečeného \"Nošák\". Osvětimské knížectví zaniklo v roce 1457, prodejem knížectví polskému králi Kazimíru IV. Jagellonskému roku 1457.\n\n\n\n"}
{"id": "880398", "url": "https://cs.wikipedia.org/wiki?curid=880398", "title": "Jackson Heights", "text": "Jackson Heights\n\nJackson Heights může být:\n\n"}
{"id": "880400", "url": "https://cs.wikipedia.org/wiki?curid=880400", "title": "Březník (rozcestník)", "text": "Březník (rozcestník)\n\nNázev Březník nese více sídel: \n\n\n"}
{"id": "880406", "url": "https://cs.wikipedia.org/wiki?curid=880406", "title": "Roland Števko", "text": "Roland Števko\n\nRoland Števko (* 8. dubna 1983, Levice) je slovenský fotbalový útočník momentálně bez angažmá. naposledy působil v rakouském týmu SV Karlstetten/Neidling. Byl považovaný za velký talent slovenského fotbalu.\n\nZa rok 2003 vyhrál cenu Petra Dubovského, která se na Slovensku uděluje nejlepšímu slovenskému hráči do 21 let.\n\nV ročníku 2003/04 se stal v dresu Ružomberoku nejmladším králem ligových střelců slovenské ligy (zaznamenal 17 gólů). Po veleúspěšné hráčově sezóně jej chtěl Ružomberok prodat do Zbrojovky Brno, která mělo v Gambrinus lize zachranářské starosti. Ve hře bylo ještě hostování v druholigovém španělském mužstvu CD Tenerife, ale Brno podalo lepší nabídku na přestup. (12 milionů korun + výstavbu nové tribuny, kterou měla postavit firma Skanska, sponzor brněnského klubu). Števko odmítl přestoupit do moravské metropole a klub ho potrestal přeřazením do B-týmu. Števko dlouho paběrkoval, neuspěl na testech ve francouzském Paris Saint-Germain FC ani v Torpedu Mokva.\n\nV roce 2006 podepsal smlouvu s druholigovým německým klubem SpVgg Greuther Fürth, kde ale nastoupil pouze ve 2 zápasech, aniž by se střelecky prosadil.\n\nV roce 2007 se vrátil zpět do Ružomberoku.\n\nRoland Števko působil ve slovenské fotbalové reprezentaci do 21 let.\n\n\n"}
{"id": "880410", "url": "https://cs.wikipedia.org/wiki?curid=880410", "title": "Stavební pouzdro", "text": "Stavební pouzdro\n\nStavební pouzdro je systém pro posuvné dveře, které vytváří prostor pro zásun posuvných dveří do stěny. \n\nStavební pouzdro je určeno výhradně do interiéru, kde plní funkci náhradní duté stěny, kam se následně zasouvají posuvné (bezfalcové dveře). Díky tomuto systému uspoříte v interiéru v průměru 1m² prostoru. Celkový dojem interiéru se zabudovaným pouzdrem, osazeným posuvnými dveřmi je elegantní, praktický a díky jednoduchému principu konstrukce bezproblémově funkční po desetiletí.\n\nNejčastěji se stavební pouzdra používají v domácnostech – ložnice, kuchyň nebo koupelna. Největší význam mají právě u malých místností, kde každý ušetřený metr hraje důležitou roli. Můžeme je využít takřka v jakémkoli interiéru např. hotely, kanceláře, penziony, sruby, maloobchodní prodejny, velkoobchodní provozovny, obchodní domy, restaurace, kavárny, bary, veškeré developerské projekty.\n\nPouzdra se liší podle toho, jestli je zabudováváme od sádrokartonové nebo zděné příčky. Pouzdro pro zděnou příčku má na sobě omítkářskou síť pro nahození omítky. \n\nStavební pouzdro JEDNOKŘÍDLÉ\nJe typ stavebního pouzdra pro jednokřídlé posuvné dveře. Je to nejčastěji používaný typ pouzdra. \nStavební pouzdro DVOUKŘÍDLÉ\nJe typ stavebního pouzdra určený výhradně pro dvoukřídlé posuvné dveře. Jde o typ dvou protilehlých kapes kam se následně dveře zasouvají.\nStavební pouzdro TELESKOP\nJe typ stavebního pouzdra s dvojitou kapsou kdy dvě posuvná dveřní křídla jsou teleskopicky zasouvána do stavebního pouzdra.\nStavební pouzdro ZÁKRYT\nJe typ stavebního pouzdra taktéž s dvojitou kapsou, ale uprostřed. Slouží především k oddělení dvou navzájem sousedících místností zejména koupelny a WC.\n\nMontáž samotného pouzdra v připraveném prostoru trvá zhruba 2 hodiny a zvládne ji průměrný kutil. Pro montáž je potřeba montážní pěna, šroubovák a vodováha. Další čas nám zabere montáž dveří, posuvného systému a přidělání sádrokartonu nebo nahození omítkou. Každé balení stavebního pouzdra obsahuje podrobný montážní návod. \n\n"}
{"id": "880412", "url": "https://cs.wikipedia.org/wiki?curid=880412", "title": "Gevorg Badaljan", "text": "Gevorg Badaljan\n\nGevorg Badaljan (arménsky Գեւորգ Բադալյան; * 5. ledna 1991, Arménská SSR, Sovětský svaz - dnešní Arménie) je arménský fotbalový záložník, momentálně hrající nižší rakouskou ligu za klub Union Neuhofen/Ybbs. Mezi jeho fotbalové vzory patří kamerunský útočník Samuel Eto'o a portugalský fotbalista Cristiano Ronaldo.\n\nS fotbalem začínal v arménském klubu FC Bananc.\n\n"}
{"id": "880413", "url": "https://cs.wikipedia.org/wiki?curid=880413", "title": "Distribuční mix", "text": "Distribuční mix\n\nDistribuční mix je jednou ze základních složek marketingového mixu, který známe pod pojmem 4P (výrobkový mix = product, cenový mix = price, komunikační mix = promotion, distribuční mix = place). Distribuční mix je most spojující zákazníka s produktem. Představuje rozsáhlý komplex opatření. Je důležité, aby výrobek byl dostupný ve správném množství na správném místě v době, kdy jej zákazník požaduje. Zahrnuje soubor postupů a operací, jejichž prostřednictvím se výrobek dostává postupně z místa svého vzniku do místa svého určení, kde bude spotřebován. Zabezpečuje zpřístupnění výrobku nebo služby kupujícímu. Distribuční mix je souhrn činností zabezpečující pohyb zboží s cílem zvýšit nákup (distribuční cesty, distribuční mezičlánky, distribuční systémy, fyzická distribuce, apod.)\n\nDistribuce je veškerá činnost spojená s pohybem zboží od výrobce ke konečnému spotřebiteli v místě určení. Tato složka marketingového mixu představuje souhrn činností všech subjektů, kteří se podílejí na zpřístupnění hotových produktů konečným uživatelům prostřednictvím tzv. distribučních cest. Distribuční cesta představuje soubor cíleně uspořádaných, vzájemně závislých organizací (marketingových zprostředkovatelů), které se podílejí na procesu zpřístupňování výrobků a služeb zákazníkům. Jednotlivci a organizace se podílejí na procesu zajištění transferu produktů z místa jejich vzniku do místa konečné spotřeby nebo užití. Zákazníkem je konečný spotřebitel nebo zákazník na průmyslovém trhu. Rozhodování o distribučních cestách patří mezi nejkomplikovanější oblasti řízení v marketingu, protože jejich volba ovlivňuje zejména cenovou tvorbu.\n\n\nRozlišujeme distribuční cesty přímé, kdy dochází k přímému kontaktu mezi výrobci a spotřebiteli, a distribuční cesty nepřímé, které využívají služeb mezičlánků. Čím větší je počet mezičlánků, tím delší je distribuční cesta.\nK nejužívanějším distribučním mezičlánkům patří velkoobchodní a maloobchodní organizace. Velkoobchod zahrnuje činnosti související s nákupem zboží a služeb a jeho prodejem dalším subjektům, které zajišťují jeho další prodej. Jeho úkolem je nákup zboží ve velkém a prodej v malém množství. Velkoobchodní firmy nakupují převážně zboží od výrobců a prodávají většinou maloobchodním prodejcům, firmám a jiným velkoobchodníkům. Hlavními typy velkoobchodních organizací jsou univerzální velkoobchody, speciální velkoobchody a organizace typu ,Cash and Carry“ a zásilkové organizace. Maloobchod zahrnuje aktivity spojené s prodejem zboží a služeb konečným spotřebitelům. Pro některé maloobchodní prodejce je výrobkovou řadou služba. Patří sem hotely, banky, aerolinie, vysoké školy, nemocnice, kina, tenisové kluby, restaurace, opravny, kadeřnictví, apod. Hlavními typy maloobchodních organizací jsou specializované obchody, obchodní domy, supermarkety, velkoprodejny, hypermarkety, obchody s levným zbožím, katalogové předváděcí prodejny, místní prodejny a obchodní centra.\nVýhody přímých distribučních cest:\n\nNevýhody přímých distribučních cest:\n\nVýhody nepřímých distribučních cest:\n\nNevýhody nepřímých distribučních cest:\n\nJsou prostředníci, zprostředkovatelé, obchodní zástupci a podpůrné mezičlánky. Prostředníci zboží nakupují a dále prodávají. Jedná se o nezávislé subjekty. Řadíme k nim firmy, které poskytují komplexní velkoobchodní služby a subjekty poskytující vybrané služby, např. velkoobchodní prodejny, družstevní velkoobchodní firmy, zásilkové velkoobchodní firmy. Zprostředkovatelé a obchodní zástupci jsou členové distribuční cesty, kteří mohou vykonávat činnost jak pro výrobce, tak pro kupujícího a jejich úkolem je vyhledávat kontakty a pomáhat procesu směny zboží. Jako odměnu inkasují provizi z prodejní ceny. Obvykle se specializují podle komodit nebo podle typu odběratelů. Zprostředkovatel (broker) zprostředkovává kontakt mezi kupujícím a prodávajícím a je nápomocen při vzájemných jednáních. Poskytují své služby např. při nákupu a prodeji realit, v pojišťovnictví, apod. Obchodní zástupci (agenti) fungují jako reprezentanti kupujících nebo prodávajících na základě dlouhodobějšího vztahu, jednají cizím jménem na cizí účet a riziko. Nejčastějším typem jsou obchodní zástupci výrobců. Podpůrné mezičlánky (dopravní firmy, banky) poskytují služby a usnadňují směnu zboží. Distributor je subjekt, který výrobky prodává, prodej zprostředkovává a neovlivňuje vlastnosti výrobku.\n\n\n\n\n\n\n\n\nV oblasti distribuce spotřebního zboží se zpravidla setkáme s delší distribuční cestou. Přímá distribuční cesta není obvyklá. Využívá se zejména u výrobků, které podléhají rychlé zkáze, u některých kosmetických výrobků a výrobků pro domácnost a u výrobků, které jsou nabízeny prostřednictvím katalogů, brožur apod. Nepřímá distribuční cesta je častější a využívá se u zboží denní potřeby, u běžně dostupného standardního zboží.\n\nV oblasti distribuce výrobních prostředků převažují zejména přímé distribuční cesty. Využívá se zejména u dodávek surovin, materiálů, součástek, polotovarů, strojů a složitých zařízení, drahých výrobků. Použitím dvou mezičlánků je neobvyklé.\n\nNa rozhodování o podobě strategie je nutné rozhodnout tři body:\n\nje ovlivněna těmito faktory:\n\n\n\n\nmůže být následující:\n\nje klíčem ke správné funkci distribuční strategie. Zahrnuje volbu, motivaci, školení, hodnocení a řešení konfliktů kanálu.\n\nKonflikty mohou vznikat z těchto příčin:\nŘešení a předcházení konfliktů obvykle znamená:\nFyzická distribuce (logistika) znamená tok hotových výrobků směřující ven z podniku. Tento pohyb je doprovázen i řadou nehmotných procesů, jako je pohyb informací a údajů používaných pro evidenci, kontrolu a rozhodování.\n\nZahrnuje:\n\n\n\n\n"}
{"id": "880414", "url": "https://cs.wikipedia.org/wiki?curid=880414", "title": "Římskokatolická farnost Dolní Kounice", "text": "Římskokatolická farnost Dolní Kounice\n\nŘímskokatolická farnost Dolní Kounice je územní společenství římských katolíků s farním kostelem svatého Petra a Pavla v děkanátu Rosice. Do farnosti spadají obce Dolní Kounice, Mělčany, Moravské Bránice, Nové Bránice a Trboušany.\nNejstarší záznamy o faře v Dolních Kounicích pocházejí z konce 13. století, patronát nad farou měl tehdy zdejší klášter Rosa coeli. Od druhé poloviny 16. století do roku 1621 zde působili nekatoličtí kazatelé. Rekatolizaci farnosti po roce 1622 zajišťovali jezuité. Budovatelem nové fary v roce 1632 byl minorita Jakob Boncarpi. Farní kroniku založil místní farář a děkan Jan Dominik Máša (Mascha) v roce 1804.\n\nDo farnosti patřily v minulosti obce Pravlov (kolem roku 1630), Neslovice (1656 až 1760), Hlína (1656 až 1787). Matriky byly založeny 60. letech 17. století. Psány byly česky, pak střídavě latinsky a německy, od roku 1866 opět česky.\n\nFarářem je od 1. září 2007 R. D. Mgr. Karel Obrdlík.\n\nDlouholetou tradici má smíšený chrámový sbor. Výuka náboženství se koná na školách v Dolních Kounicích, Moravských Bránicích a Nových Bránicích. \n\nNa 7. května připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná 17. listopadu.\n\nVe farnosti se pravidelně koná tříkrálová sbírka. V roce 2017 se při ní vybralo 163 172 korun (Dolní Kounice darovaly 50 816 korun, Moravské Bránice 32 039 korun, Nové Bránice 29 783 korun, Trboušany 29 842 korun a Mělčany 20 692 korun).\n\n"}
{"id": "880417", "url": "https://cs.wikipedia.org/wiki?curid=880417", "title": "Nadace Gerdy Henkelové", "text": "Nadace Gerdy Henkelové\n\nNadace Gerdy Henkelové (německy Gerda Henkel Stiftung) sponzoruje od svého založení v roce 1976 výzkum v oblasti historických a humanitních věd. Za více než 30 let činnosti podpořila po celém světě téměř 6000 výzkumných projektů za zhruba 100 milionů eur.\nZákladními oblastmi činnosti jsou: podpora výzkumných projektů a udělování disertačních a výzkumných stipendií, výzkumy společnosti, Střední Asie, islámu, moderního národního státu a nadnárodních migrací.\nGerda Henkel Stiftung byla založena v červnu 1976 Lisou Maskell na památku její matky Gerdy Henkel jako charitativní nadace se sídlem v Düsseldorfu. Lisa Maskell (1914–1998) byla vnučka továrníka Fritze Henkela, který v roce 1876 založil v Cáchách firmu Henkel & Cie. O dva roky později bylo sídlo firmy přeloženo do Düsseldorfu, dnešního sídla firmy Henkel AG & Co. KGaA.\n\nJediným účelem celosvětově působící nadace je podpora vědy v následujících disciplínách:\n\nNadace podporuje výzkumné projekty, u kterých lze očekávat podstatné výsledky promočními a badatelskými stipendii a tisk výsledků dříve podpořených projektů.\n\nVe spolupráci s renomovanými univerzitami poskytuje nadace finanční prostředky na stáže ve Velké Británii a USA.\nPartnery jsou: Institute for Advanced Study v Princetonu, Stanfordova univerzita, Queen’s College univerzity v Oxfordu a Maison Mediterranee des sciences de l'homme v Aix -en-Provence.\n\nVedle toho nadace financuje hostující profesuru na Deutsches Historisches Institut v Londýně.\n\nNovináři píšící o vědě se mohou ucházet v rámci prestižního Reuters Foundation Programme o šestiměšíční stipendijní pobyt (Gerda Henkel Fellow na Reuters Institute for the Study of Journalism, universita v Oxfordu).\n\nV roce 2004 zřízený speciální program je určen pro výzkumné pracovníky, kteří se zabývají historií regionu střední Asie.\nRoku 2010 zahájila nadace stipendijní program M4HUMAN (Mobilita pro zkušené výzkumné pracovníky v historických a islámských studií), který umožňuje vědcům dlouhodobý pobyt v zahraničí. Evropská komise podporuje program finančními prostředky ze 7. rámcového programu pro výzkum a jeho programu Marie Curie.\n\n\n\n\n\nOd roku 1981 pořádá nadace každé dva roky přednášky, které nabízejí vědcům příležitost prezentovat výsledky svého výzkumu a kontakt s kolegy i zainteresovanou veřejností. Texty přednášek jsou uveřejňovány ve vlastní řadě nadace v nakladatelství Rhema Verlag.\n\nNaposledy vyšlo:\n\nDieter Langewiesche: Staat, Nation und Föderation in der europäischen Geschichte (2008)\n\nSpolečně s mnichovským nakladatelstvím C. H. Beck byla vyvinuta publikační řada Historische Bibliothek der Gerda Henkel Stiftung, která přináší důležité monografie z těch oblastí vědy, které nadace podporuje. Cílem řady je poskytnout vědcům příležitost oslovit základní znalosti v oblasti historických humanitních věd blíže k zainteresovanou veřejnost. Publikace splňují nejvyšší standardy.\n\nOd roku 2006 uděluje Gerda Henkel Stiftung každé dva roky cenu, která patří s částkou 100.000 eur nejen mezi nejvíce dotovaná ocenění, ale je zároveň jednou z mála cen specificky určených za vynikající výsledky v oblasti humanitních věd.\n\n\nV roce 2010 byl vytvořen vlastní internetový portál: L.I.S.A. – Das Wissenschaftsportal der Gerda Henkel Stiftung, který poskytuje informace o tématech z oblasti historických humanitních věd a nabízí diskuzi o výzkumu.\n\n"}
{"id": "880419", "url": "https://cs.wikipedia.org/wiki?curid=880419", "title": "Alen Melunović", "text": "Alen Melunović\n\nAlen Melunović (* 26. ledna 1990, Prijepolje, SFR Jugoslávie) je bosenský fotbalový útočník původem ze Srbska, momentálně hrající za čínský celek Shijiazhuang Ever Bright.\n\nJeho oblíbeným klubem je italský AS Řím, oblíbeným hráčem švédský útočník Zlatan Ibrahimović.\n\nProfesionální kariéru zahájil v českém klubu FK Teplice. V Gambrinus lize debutoval 30. května 2009 v utkání proti domácímu týmu SK Dynamo České Budějovice, které skončilo porážkou 0:3. Na hřiště se dostal v 75. minutě.\n\nJaro 2010 strávil na hostování v FK Ústí nad Labem, v září 2011 odešel na další hostování, tentokráte roční, do FK Varnsdorf.\n\nV únoru 2013 se vrátil zpět do Bosny do klubu FK Sarajevo, kde působil až do září 2013. Následně přestoupil do polského celku Widzew Łódź. V létě 2014 v klubu skončil, Widzew sestoupil do nižší ligy a neuplatnil opci.\n\nMelunović se rozloučil se svým fotbalovým agentem a další angažmá si sháněl sám. V listopadu 2014 přišel na testy zpět do FK Teplice, kde přesvědčil trenéra Ščasného. Podepsal amatérskou smlouvu do konce roku 2014. V lednu 2015 odešel na půlroční hostování do FK Ústí nad Labem (i zde v minulosti hrával), aby se rozehrál po téměř půlroce bez pořádného zápasového vytížení.\n\nV létě 2015 přestoupil z Teplic do slovenského prvoligového klubu FO ŽP ŠPORT Podbrezová vedeného koučem Zdenko Frťalou, pod nímž již působil v FK Varnsdorf.\n\n"}
{"id": "880422", "url": "https://cs.wikipedia.org/wiki?curid=880422", "title": "Echo &amp; the Bunnymen", "text": "Echo &amp; the Bunnymen\n\nEcho & the Bunnymen je britská post-punková hudební skupina založená v roce 1978 v Liverpoolu. Původní složení bylo Ian McCulloch, kytarista Will Sergeant a baskytarista Les Pattinson. Krátce poté se ke skupině přidal bubeník Pete de Freitas a v této sestavě nahráli své první album nazvané \"Crocodiles\". McCulloch ze skupiny odešel v roce 1988 a jeho místa se ujal Noel Burke. Bubeník Freitas zemřel v roce 1989 a jako náhrada za něj přišel Damon Reece. Určitou dobu ve skupině působil ještě klávesista Jake Brockman. Skupina se rozpadla v roce 1993, ale v roce 1996 ji McCulloch, Sergeant a Pattinson obnovili. Poslední jmenovaný krátce nato odešel a od té doby skupina působí coby duo.\n\n"}
{"id": "880423", "url": "https://cs.wikipedia.org/wiki?curid=880423", "title": "Muhammad Iqbal", "text": "Muhammad Iqbal\n\nMuhammad Iqbal (9. listopadu 1877 – 21. dubna 1938) byl indický básník, filozof a politik muslimského vyznání.\n\nInspiroval vznik pákistánského hnutí a rozdělení Indie na dva národy - muslimský a hinduistický. Psal svá díla v urdštině a perštině. Je považován za klasika národní literatury v Pákistánu, Íránu i Indii. V Pákistánu získal titul \"národní básník\" a den jeho narození je státním svátkem. Vystudoval umění na Trinity college v Cambridge a na Mnichovské univerzitě. Silně ho zde ovlivnilo dílo Friedricha Nietzscheho, Henri Bergsona a Johanna Wolfganga Goetha. Z orientálních zdrojů ho ovlivnil súfismus a především učení Džaláleddína Balchí Rúmího.\n\n\n\n\n\n\n\n"}
{"id": "880427", "url": "https://cs.wikipedia.org/wiki?curid=880427", "title": "Cabaret Voltaire", "text": "Cabaret Voltaire\n\nCabaret Voltaire byla britská hudební skupina, založená v roce 1973 v Sheffieldu. Její původní sestavu tvořil zpěvák, baskytarista a klávesista Stephen Mallinder, kytarista a klávesista Richard H. Kirk a klávesista Chris Watson. Poslední jmenovaný ze skupiny v roce 1981 odešel a zbytek pokračoval coby duo až do svého rozpadu v roce 1994.\n\n\n"}
{"id": "880431", "url": "https://cs.wikipedia.org/wiki?curid=880431", "title": "Kultovní místa Slovanů", "text": "Kultovní místa Slovanů\n\nSlované praktikovali svůj kult zpravidla pod širým nebem. Posvátnými místy byly především přírodními objekty jako háje, stromy, hory, prameny a skály, o kterých se věřilo že je obývá démon či božstvo. Zatímco malá obětiště existovala přímo v zástavbě, větší, často v podobě hradišť se stavěla mimo osídlené oblasti. Chrámy Slované nestavěli, s výjimkou Polabských Slovanů a Pomořanů.. Kromě posvátných míst obětovali Slované i v domech, chlévech a na hrobech či obětiny vhazovali do vody, ohně, povětří či země.\n\nHistoricky je Dětmarem z Merseburku doložen háj \"Zutibure\", tedy Svatobor, v Lužici. Posvátné háje nejspíše existovali i na jiných místech stejného jména jako je například Svatobor u Sušice. Dětmar také uvádí že lutická svatyně Retra byla zbudována v posvátném háji.Kronikář Helmold z Bosau zase zmiňuje háj boha Proveho ve městě Stargard. Úcta k hájům přetrvala i ve slovanské lidové kultuře, v severním Rusku ještě v 19. stály u vesnic borové háje nazývané \"boželesje\" či \"moljonyj les\", kterých se nesměl nikdo dotknout.\n\nEtymologicky slovo háj souvisí s ochranou a \"hájením\". Podle Grażyny Rytter znamená praslovanské slovo \"gajъ\" \"ritualizovaný okrsek\" či \"místo pobytu mrtvých předků\", doslovně \"místo kde žijí mrtví\". Podobný význam má i slovo ráj - rajъ, \"ritualizovaný okrsek\" či \"místo pobytu duší\".\n\nPodle Pověsti dávných let nechal roku 980 kníže Vladimír vybudovat obětiště:\n\n\"... A začal panovat Vladimír v Kyjevě sám jediný. A postavil na návrší vně opevněného dvorce modly: Perunovi ze dřeva, hlavu jeho ze stříbra a vous ze zlata, také Chorsovi Dažbogovi, Stribogovi, Simarglovi a Mokoši. A obětovali jim, nazývající je bohy, a přiváděli své syny i dcery a obětovali je běsům a poskvrnili svými obětmi zemi. A poskvrnila se země Ruská i ono návrší. Ale předobrotivý Bůh nechtěl smrti hříšníků; na tom návrší stojí nyní chrám, zasvěcený svatému Vasiliji, jak (o tom) později povíme...\"\n\nObětiště ruských kupců v povolžském Bulharsku popisuje také Ibn Fadlán, arabský diplomat z první poloviny 10. století.\n\nArcheologické nálezy obětišť pochází především z dnešního Běloruska a Ukrajiny. Patří mezi ně i lokality připisované černjachovské kultuře, která podle některých teorií obsahovala praslovanské elementy. K rozkvětu jejich budování došlo od konce 8. do konce 10. století, tedy v době vzniku slovanských protostátních útvarů. Stavění obětišť upadlo od 11. století v důsledku christianizace.\n\nJako obětiště také bývají identifikovány nálezy z Pohanska a Mikulčic, polabského Stargradu a pomořanský Wolin. V Polsku existují nálezy identifikovatelné jako zbytky obětišť především z hor jako je Ślęża, Łysa Góra, Radunia nebo Góra Grodowa.\n\nVyskytly se pokusy nalézt obětiště v Kyjevě a Novgorodu zmiňovaná v Pověsti dávných let. Nejstarším případem byl výzkum Čeňka Chvojky v roce 1908 na Starokyjevské hoře při které nalezl mohutnou kamennou plošinu, kterou identifikoval jako místo kde stála Perunova modla. Pozdější vykopávky v roce 1937 však naznačují že se jednalo o část běžného osídlení a teorie že na tomto místě stál kultovní okrsek je nepravděpodobná. Nepravděpobné je také spojení Perunova obětiště s nálezem z roku 1975 ve sklepě domu č. 3 ve Vladimírské ulici, ten se vztahuje nejspíše ke 13. století.\n\nNěkteré prameny a místní podání také spojují Perunovo obětiště s vrchem Peryň v Novgorodu. V letech 1953 a 1954 zde prováděl vykopávky Valentin Sedov a identifikoval zde kruhové obětiště obklopené příkopem. Pozdější výzkumy však napovídá že se jedná spíše o zbytky mohyl a na Peryni leželo tedy pohřebiště.\n\nBěhem 9. a 10. století byla budována i tzv. hradiště-obětiště. Tyto rozsáhlé stavby stály mimo osídlení, nejčastěji na návrších nebo u pohřebišť. Hradiště nejspíše sdružovala pro kultovní účely několik blízkých osad. Měla opevnění tvořené valy a příkopy a uvnitř byla nalezena ohniště, kde pravděpodobně hořely dlouhodobě ohně, a obětní jámy. Na sakrálních hradištích byly také nalezeny kosti prasat a skotu, a kosti lidské, není však jisté zda jde o pozůstatky obětovaných, nebo obránců či útočníků.\nDále zde byly nalezeny vydlážděné plošiny, možná zbytky oltářů, a stopy po kůlech, na kterých mohly být nasazeny modly. V dolní části hradišť se nacházely dlouhé domy s množstvím kostí, nejspíše zbytků po obětních hostinách, jejich obdobou mohou být pomořanské kontiny, zmiňované životopisci Otty Bamberského. Na těchto hradištích chybí známky trvalého osídlení.\n\nNejvíc sakrálních hradišť se nacházelo v oblasti Zakarpatí, horního Podněpří, na středním Dněstru a horním Prutu a na dnešním pomezí Ukrajiny a Polska, významná je především tzv. zbručská soustava v povodí Zbruče tvořená například hradišti Bohit a Zvenigorod. Takovýmto hradištěm pravděpodobně byl i dnešní Pražský hrad s pahorkem Žiži, před tím než si jej za své sídlo zvolil kníže Bořivoj. (Téra, s. 101). Sakrální hradiště, náboženské centrum kmene Polanů, stálo pravděpodobně na Lechově hoře v Hnězdně a podobně lze chápat Retru a Korenici známé z historických pramenů.\n\nPodle díla Dětmara z Merseburku měl na území Polabských Slovanů každý kraj svou svatyni, není však jisté zda vždy šlo o chrám v pravém slova smyslu. Tento autor také jako první, na počátku 11. století popsal Riedigost, svatyni polabského kmene Ratarů. V druhé polovině 11. století tento chrám Adam Brémský popsal taktéž a to pod jménem Retra. Na konci 11. století či během 12. století pak tato svatyně zasvěcená bohu Svarožicovi zanikla.\n\nBohatší je popis svatyně Arkona, zasvěcené Svantovítovi, hlavními božstvu kmene Ránů. Byla popsána ve 12. století Helmoldem z Bosau v díle Chronica Slavorum a Saxonem Grammaticem v díle Gesta Danorum. Vyvrácena byla roku 1168 dánským králem Valdemarem I. Saxo Grammaticus také zmiňuje svatyni v Korenici, zasvěcenou bohům Rujevítovi, Porevítovi a Porenutovi. \n\nŽivotopisci Otty Bamberského zmínila také chrámy v Gockově, Wolgastu, Wolinu a Štětíně. Podle Ebbona byly v Gockově obdivuhodně zdobené svatyně, podle Herborda pouze jeden chrám. Ve Wolgastu byl chrám zasvěcený Jarovítovi s posvátným štítem. Ve Wolinu byl chrám obklopený bažinou, s posvátným kopím zapuštěným ve sloupu. Je možné že v tomto městě stály chrámy dva, jak naznačují dva kostely vybudované po přijetí křesťanství na jednom místě. Ve Štětíně Ebbon zmiňuje dva chrámy, Herbord čtyři, z nichž hlavní byl zasvěcen Trihlavovi. Kromě těchto chrámů jsou v různých zdrojích zmiňovány další, ovšem bez bližšího popisu či se na jejich existenci usuzuje z nepřímých náznaků v pramenech.\n\nZmíněné chrámy vykazují některé shodné rysy. Například byly dřevěné a kvalita jejich výzdoby vzbuzovala obdiv i u křesťanů. Ač stály, na rozdíl od sakrálních hradišť, v blízkosti osídlení, tak stejně jako ona byly opevněny. Kromě toho nesloužily pouze jako kultovní prostory, ale také pro potřeby sněmů, trhů a dalších společenských událostí. Na rozdíl od ostatních oblastí osídlených Slovany byly chrámy obsluhovány kněžími, kteří tvořili zvláštní společenskou vrstvu.\n\nPodle některých badatelů Polabané a Pomořané stavěli chrámy pod keltským vlivem zprostředkovaným feldberskou kulturou, z které pravděpodobně vzešli polabští Veleti. Obodrité a sálští Slované, vzešlí z jiných kultur chrámy opravdu nestavěli, ale rozdíl minimálně sedmi století mezi keltskou a feldberskou kulturou činí tuto teorii nepravděpodobnou.\n\nZajímavé je také označení \"contina\" (původně nejspíše \"kątina\") používané v historických pramenech pro některé slovanské chrámy. Pravděpodobně je odvozeno od slova \"kąt\" \"rohová stavba\". Jelikož podobné slovo pro stavby na posvátných hradištích užívají i východoevropští Ugrofinové, příkladem může být finské \"kota\" či mordvinské \"kudo\", lze předpokládat že jde o slovo společné všem Slovanům, které Ugrofinové později převzali. V tom případě Polabané nezačali stavět chrámy pod cizím vlivem, ale šlo o dovršení procesu, který u ostatních Slovanů nebyl dovršen kvůli brzké christianizaci. Podle jiných názorů k jejich vzniku došlo pod křesťanským vlivem.\n\nŽádný z popisovaných chrámů nebyl archeology nalezen, byly však nalezeny svatyně blízké popisovanému vzhledu na jiných místech. Jedná se například o chrám v hradištích Gross Raden, Parchim, Feldberg a Ralswiek. Pochází ze stejné doby jako většina hradišť-obětišť z východní Evropy, tedy z 9. až 10. století.\n\nChrámy jsou v historických pramenech zmiňovány i o ostatních Slovanů. V Rusku se jedná o Život sv. Vladimíra, který uvádí:\n\n\"Blažený kníže Vladimír pokřtil celou ruskou zemi, rozbořil a zničil pohanské chrámy a obětiště a strhl modly...\"\n\nIslandská Sága o Olafu Tryggvassonovi také zmiňuje chrám v Kyjevě. Svatováclavská legenda Oportet nos fratres zmiňuje chrámy které zbořil český kníže Spytihněv. Ve všech těchto případech se však pravděpodobně jednalo o obětiště.\n"}
{"id": "880432", "url": "https://cs.wikipedia.org/wiki?curid=880432", "title": "Thibaut Courtois", "text": "Thibaut Courtois\n\nThibaut Nicolas Marc Courtois [tybó kurtoá] (* 11. května 1992, Bree, Belgie) je belgický fotbalový brankář a reprezentant momentálně působící ve španělském klubu Real Madrid. Účastnil se Mistrovství světa 2014 v Brazílii, EURA 2016 ve Francii a také Mistrovství světa 2018, kde se stal nejlepším brankářem turnaje.\n\nZ belgického klubu Racing Genk jej v červnu 2011 vykoupil anglický tým Chelsea FC, který jej obratem poslal na hostování do španělského Atlética Madrid. Zde dostal dres s číslem 13. V sezóně 2011/12 vyhrál s Atléticem Evropskou ligu a na začátku nové sezóny 2012/13 byl u triumfu v Superpoháru UEFA nad obhájcem titulu z Ligy mistrů Chelsea FC (Atlético zvítězilo 4:1).\n\nV prosinci 2012 skončil třetí v anketě Golden Boy pořádané italským deníkem Tuttosport pro nejlepší evropské fotbalisty do 21 let (zvítězil Isco).\n\nV základní skupině B Evropské ligy 2012/13 bylo Atlético přilosováno k týmům FC Viktoria Plzeň (Česká republika), Hapoel Tel Aviv (Izrael) a Académica de Coimbra (Portugalsko) a skončilo ve skupině s 12 body na druhém postupovém místě za 13-bodovou Plzní. V šestnáctifinále se střetlo s ruským mužstvem FK Rubin Kazaň a po prohře 0:2 doma a výhře 1:0 v Rusku bylo vyřazeno. Courtois v základní skupině ani v šestnáctifinále nenastoupil, přednost dostal jeho konkurent v bráně Sergio Asenjo. Ve finále Copa del Rey 17. května 2013 přispěl k vítězství 2:1 nad Realem, vychytal nemálo šancí protihráčů. Atlético získalo svou desátou trofej v této soutěži.\n\nV sezoně 2013/14 bojovalo Atlético i díky jeho výborným výkonům o titul ve španělské lize. V Lize mistrů UEFA postoupilo do semifinále, kde se střetlo s Chelsea, Thibautovým mateřským klubem. Ve smlouvě o hostování měl klauzuli, že proti Chelsea ve vzájemných zápasech nenastoupí (pokud ano, Atlético by platilo vysokou pokutu). UEFA vydala vyhlášení, že klauzule je neplatná a Courtois může v semifinále hrát bez sankcí. Atlético ale nechtělo poškodit dobré vztahy s Chelsea, neboť chtělo brankáře na hostování i pro další sezóny. Nakonec po dohodě v semifinále nastoupil a pomohl Chelsea vyřadit po výsledcích 0:0 v Madridu a 3:1 v Londýně. Ve finále proti Realu Madrid inkasoval čtyři góly a Atlético prohrálo 1:4. Vyrovnávající branku na 1:1 přitom dostal až ve třetí minutě nastavení (hlavička Sergia Ramose). Stal se však vítězem Primera División 2013/14.\n\nV létě 2014 se vrátil z dlouhého hostování do Chelsea, kde v přípravě bojoval o post brankářské jedničky s Petrem Čechem. Před prvním duelem sezóny v Premier League rozhodl trenér José Mourinho, že začne jako jednička, čímž ukončil dlouhé debaty o tom, kdo se do brány Chelsea postaví. 18. srpna 2014 tak při své premiéře v soutěžním utkání proti Burnley FC vychytal výhru 3:1. První čisté konto v nejvyšší anglické lize si připsal následující kolo proti Leicesteru City, které domácí mužstvo zvládlo výsledkem 2:0.\n\nDne 11. září 2014 podepsal novou pětiletou smlouvu s Chelsea, která si ho zavázala až do roku 2019. Po podepsání smlouvy pak Courtois řekl: „\"Jsem spokojený. Je příjemné vědět, že tu budu minimálně dalších pět let\".“ 3. května 2015 tři kola před koncem sezóny 2014/15 získal s Chelsea ligový titul, v téže sezóně vyhrál i Football League Cup.\n\nThibaut Courtois působil v belgické fotbalové reprezentaci do 18 let, odchytal 4 utkání (první 16. září 2009 s Lucemburskem - nastoupil na jeden poločas).\n\nOd roku 2011 je členem A-mužstva Belgie, jeho konkurenti na brankářském postu byli Simon Mignolet a Jean-François Gillet. 7. října byl nominován ke kvalifikačnímu zápasu na Euro 2012 proti Kazachstánu (výhra Belgie 4:1), nicméně do hry nezasáhl. Mezi tyče se poprvé postavil 15. listopadu 2011 v přátelském utkání proti Francii (remíza 0:0).\n\n22. března 2013 nastoupil v kvalifikačním zápase ve Skopje proti domácí Makedonii, který skončil vítězstvím Belgie 2:0. Čisté konto udržel i v domácím utkání 26. března proti stejnému soupeři, Belgie zvítězila 1:0.\n\nTrenér Marc Wilmots jej vzal na Mistrovství světa 2014 v Brazílii, kam Belgie suverénně postoupila z prvního místa evropské kvalifikační skupiny A.\nNa turnaji byl jedničkou v bráně, jeho náhradníky byli Simon Mignolet a Sammy Bossut.\nV prvním utkání Belgie v základní skupině H proti Alžírsku inkasoval jeden gól, jeho spoluhráči ale dokonali obrat v utkání na konečných 2:1. V dalších zápasech proti Rusku a Jižní Koreji udržel čistá konta, Belgie je vyhrála shodným výsledkem 1:0, získala poprvé na MS v základní skupině plný počet bodů a kvalifikovala se do osmifinále. Se šampionátem se rozloučila čtvrtfinálovou porážkou 0:1 s Argentinou.\n\nMarc Wilmots jej nominoval i na EURO 2016 ve Francii, kde byli Belgičané vyřazeni ve čtvrtfinále Walesem po porážce 1:3. Courtois byl brankářskou jedničkou, nastoupil ve všech pěti zápasech svého mužstva na šampionátu.\n\n"}
{"id": "880434", "url": "https://cs.wikipedia.org/wiki?curid=880434", "title": "Stewie (kocour)", "text": "Stewie (kocour)\n\nStewie, celým jménem Mymains Stewart Gilligan († 2013), byl kocour (mainská mývalí kočka) žijící v USA zapsaný od roku 2010 do Guinnessovy knihy rekordů s délkou 123 cm jako nejdelší kočka na světě. Patřil Robin Hendricksonové a zemřel na rakovinu.\n\n"}
{"id": "880436", "url": "https://cs.wikipedia.org/wiki?curid=880436", "title": "Ty Segall", "text": "Ty Segall\n\nTy Segall (* 1987 Laguna Beach, Kalifornie, USA) je americký rockový zpěvák a kytarista. Začínal jako zpěvák skupiny The Epsilons. Než se v roce 2008 vydal na sólovou dráhu, byl členem několika dalších, mezi které patří The Perverts a Sic Alps. V roce 2012 stihl vydat tři řadová alba; \"Hair\" se skupinou White Fence, \"Slaughterhouse\" jako Ty Segall Band a jedno nazvané \"Twins\" pod svým vlastním jménem.\n"}
{"id": "880437", "url": "https://cs.wikipedia.org/wiki?curid=880437", "title": "Berežany", "text": "Berežany\n\nBerežany ( , / Bžežany) jsou město oblastního významu v Ternopilské oblasti na Ukrajině. V roce 2004 v nich žilo zhruba 17 tisíc obyvatel. Leží zhruba 50 kilometrů od Ternopilu a zhruba 100 kilometrů od Lvova.\n\nPrvní písemná zmínka o obci pochází z roku 1374, kdy haličský a lodoměřský místodržící Vladislav II. Opolský daroval vesnici Berežany ruskému bojarovi Vasko Teptukoviči. Krátce poté se stala součástí Polska a přešla do vlastnictví šlechtického rodu z Bučače (později rod Sieniawski). Poté co 19. května 1530 významný vojenský důstojník a politik Mikołaj Sieniawski přesunul do Berežan sídlo rodu, král Zikmund I. Starý udělil obci (na základě magdeburského práva) městská práva.\n\n\n"}
{"id": "880441", "url": "https://cs.wikipedia.org/wiki?curid=880441", "title": "Loreen", "text": "Loreen\n\nLorine Zeineb Nora Talhaoui (* 16. říjen 1983), známější pod pseudonymem Loreen, je švédská popová zpěvačka marocko-berberského původu.\n\nZastupovala Švédsko na Eurovision Song Contest 2012 v Baku, kde s písní \"Euphoria\" zvítězila s počtem 372 bodů. Na podzim vydala debutové album \"Heal\".\n\nV roce 2014 vystoupila v Praze.\n\nLoreen se narodila švédským přistěhovalcům marocko-berberského původu ve Stockholmu, většinu dospívání však strávila ve Västeråsu. Rodiče zpěvačky patří k Berberům z jižního Maroka.\n\nLoreen na sebe upozornila účastí v první řadě švédské verze soutěže \"Idol\" v roce 2004. V počátečním rozstřelu sice nedostala dostatek diváckých hlasů, získala však divokou kartu poroty. V soutěži se nakonec probojovala finálových kol a obsadila čtvrté místo.\n\nV následujícím roce zpěvačka vydala jediný singl \"The Snake\", due (ve spolupráci s duem Rob'n'Raz). Poté na několik let přerušila hudební kariéru; krátce moderovala hudební pořad \"Lyssna\" na komerční stanici TV400, pak však z obrazovky zmizela úplně. Věnovala se produkci a režii na stanicích TV3 či SVT.\n\nPo více než pětileté přestávce se Loreen vrátila na televizní obrazovku: S písní \"My Heart Is Refusing Me\", kterou napsala spolu s Mohem Denebim a Björnem Djupströmem, vystoupila v únoru 2011 v soutěži Melodifestivalen, švédském národním výběru do Eurovize. V semifinále získala čtvrté místo a postoupila do \"Druhé šance\". Dále se však neprobojovala. Navzdory tomu singl debutoval 11. března na devátém místě švédské hitparády. Teprve v červenci žebříček opustil, v březnu 2012 se však vyhoupl na dvaadvacáté místo.\n\nNásledující rok se Loreen opět zúčastnila Melodifestivalenu. S písní \"Euphoria\" z pera Thomase G:sona a Petera Boströma postoupila do finále, které 10. března s přehledem vyhrála. Obdržela více než 470 tisíc diváckých hlasů, více než kterýkoliv jiný účastník v minulosti.\n\nV květnu vystoupila ve švédských barvách na Eurovision Song Contest 2012 v Baku. Ve finále 26. května obdržela 372 bodů a porazila zástupce zbývajících pětadvaceti zemí. K vyrovnání rekordní bodové hranice Alexandra Rybaka z roku 2009 jí chybělo 15 bodů,získala však historicky nejvyšší počet dvanáctibodových ohodnocení: Prvním místem ji ocenilo osmnáct soutěžních zemí.\n\n3. června 2012 soutěžní píseň \"Euphoria\" obsadila třetí místo britské hitparády. V prvním týdnu po vydání se ve Spojeném království prodalo šedesát tisíc kopií singlu. . Koncem téhož měsíce Loreen vystoupila na MTV World Stage v Gothenburgu.\n\nDebutové album \"Heal\" bylo uvolněno k prodeji 24. října, a v domácím Švédsku hned druhý týden obdrželo platinovou desku za prodej čtyřiceti tisíc kopií. Coby druhý singl pro evropskou distribuci vyšla píseň \"My Heart Is Refusing Me\", zatímco pro švédský trh byla zvolena \"Crying Out Your Name\". V druhé polovině října zpěvačka podnikla turné po Polsku, Rumunsku a Nizozemsku. Zde vystoupila v několika televizních pořadech.\n\nLoreen vystoupila jako host během finále Eurovize 2013. Představila zde nový singl \"We Got The Power\", který následně vyšel na nové edici alba \"Heal\". Původně plánované prosincové koncerty v evropských metropolích byly kvůli nahrávání nového materiálu přeloženy na jaro roku 2014. Počátkem dubna zpěvačka odstartovala koncertní šňůru \"Tour XIV\", v jejímž rámci navštívila také Prahu: V klubu Rody 13. dubna představila směs písní z debutového alba a několik nových skladeb. Během turné management zpěvačky potvrdil práci na druhém studiovém albu.\n\nNásledující singl \"Paper Light (Higher)\" byl vydán 5. března 2015. O dva dny později jej Loreen představila v pořadu Melodifestivalen za doprovodu tanečního projektu Kazaky. Koncem měsíce vystoupila v Londýně při příležitosti šedesátého výročí Eurovision Song Contest.\n\n14. srpna vyšel singl \"I'm In It with You\", s nímž Loreen vystoupila mimo jiné na festivalu Sommarkrysset.\nZatím poslední singl \"Under ytan\", coververze písně Una Svenningssona, byl vydán v prosinci 2015. Druhé album by mělo vyjít na podzim 2016.\n\nKrátce před Eurovizí 2012 v Baku se Loreen za přítomnosti mezinárodních médií a švédského velvyslance v Ázerbájdžánu setkala se zástupci místní opozice a bojovníky za lidská práva. Setkání zprostředkované Institutem pro bezpečnost a svobodu zpravodajů se setkalo s kritikou vládních představitelů, kteří jej označili za pokus zatížit hudební soutěž politikou. \"Lidská práva jsou v Ázerbájdžánu dennodenně porušována. Neměli bychom o tom mlčet,\" reagovala zpěvačka na obvinění.\n\nV červenci 2012 Loreen vystoupila na mezinárodním festivalu Slavjanskij bazar v běloruském Vitebsku. Zde se setkala s kritiky vlády Alexandra Lukašenka a otevřeně podpořila vězněného novináře Alese Bjalitského.\n\nNa podzim 2013 coby ambasadorka Švédského výboru pro Afghánistán navštívila oblast Kábulu.\n\n2004\n2005\n2011\n2012\n2013\n2015\n\n2012\n2013\n2012\n2013\n2014\n"}
{"id": "880453", "url": "https://cs.wikipedia.org/wiki?curid=880453", "title": "Francie na Letních olympijských hrách 1896", "text": "Francie na Letních olympijských hrách 1896\n\nFrancii na Letních olympijských hrách v roce 1896 reprezentovala výprava 12 sportovců (12 mužů a 0 žen) v 6 sportech.\n\n"}
{"id": "880466", "url": "https://cs.wikipedia.org/wiki?curid=880466", "title": "Paul Wolfowitz", "text": "Paul Wolfowitz\n\nPaul Dundes Wolfowitz (* 22. prosinec 1943) je americký politik a ekonom, představitel neokonzervativismu. V letech 2005–2007 byl prezidentem Světové banky, v letech 2001–2005 náměstkem ministra obrany USA (\"Deputy Secretary of Defense\") ve vládě George Bushe ml., v letech 1986–1989 americkým velvyslancem v Indonésii. Pracoval na nižších pozicích již v administrativě Ronalda Reagana. Byl rovněž děkanem Johns Hopkins University.\n\nJako náměstek ministra obrany Donalda Rumsfelda byl hlavním strůjcem americké invaze do Iráku v roce 2003. Pochází z newyorské židovské rodiny, ovládá arabštinu, hebrejštinu, indonéštinu, francouzštinu a němčinu. V roce 2005 ho časopis \"Foreign Policy\" označil za 19. nejvlivnějšího intelektuála světa.\n\n"}
{"id": "880468", "url": "https://cs.wikipedia.org/wiki?curid=880468", "title": "Simon Mignolet", "text": "Simon Mignolet\n\nSimon Luc Hildebert Mignolet [simon miňolé] (* 6. března 1988, Sint-Truiden, Belgie) je belgický fotbalový brankář a reprezentant momentálně působící v anglickém klubu Liverpool FC. Účastník Mistrovství světa 2014 v Brazílii a EURA 2016 ve Francii.\n\nZ belgického klubu K. Sint-Truidense V.V. jej v červnu 2010 získal anglický tým Sunderland AFC, který s mladým brankářem podepsal 5letou smlouvu. Za Sunderland odchytal celkem 90 ligových utkání.\n\nV červnu 2013 se Mignolet dohodl na pětileté smlouvě s jiným anglickým klubem Liverpool FC. Stal se zároveň prvním Belgičanem v historii tohoto anglického klubu. V závěru podzimní části sezóny 2014/15 se potýkal se špatnou formou, která přinutila trenéra Brendana Rodgerse posadit jej na lavičku náhradníků, jeho místo zaujal Brad Jones.\n\nSimon Mignolet působil v belgické fotbalové reprezentaci do 21 let, za kterou odchytal celkem 8 zápasů.\n\nOd roku 2010 je členem A-mužstva Belgie. 1. září 2010 byl poprvé nominován do A-mužstva na základě dobrých výkonů v Sunderlandu, nicméně do hry nezasáhl. Mezi tyče se poprvé postavil 25. března 2011 v kvalifikačním utkání proti domácímu Rakousku, přičemž ani jednou neinkasoval (výhra Belgie 2:0). Posléze v národním týmu vytvořil stabilní brankářskou dvojici s Thibautem Courtoisem.\n\nTrenér Marc Wilmots jej vzal na Mistrovství světa 2014 v Brazílii, kam Belgie suverénně postoupila z prvního místa evropské kvalifikační skupiny A. Mignolet nezasáhl ani do jednoho zápasu na turnaji, všech pět odchytala brankářská jednička Thibaut Courtois. Se šampionátem se Belgie rozloučila čtvrtfinálovou porážkou 0:1 s Argentinou.\n\nMarc Wilmots jej nominoval i na EURO 2016 ve Francii, kde byli Belgičané vyřazeni ve čtvrtfinále Walesem po porážce 1:3. Mignolet byl náhradním brankářem, nenastoupil v žádném z pěti zápasů svého mužstva na šampionátu.\n\n"}
{"id": "880470", "url": "https://cs.wikipedia.org/wiki?curid=880470", "title": "Francie na Letních olympijských hrách 1900", "text": "Francie na Letních olympijských hrách 1900\n\nFrancii na Letních olympijských hrách v roce 1900 reprezentovala výprava 720 sportovců (708 mužů a 12 žen) v 19 sportech.\n\nBronzovou medaili v pólu získal smíšený tým, jehož součástí také byli tři Francouzi.\n\n"}
{"id": "880486", "url": "https://cs.wikipedia.org/wiki?curid=880486", "title": "Zeil", "text": "Zeil\n\nNěmecký výraz Zeil může mít výce významůː\n\n\n\n\n\nZeil je jméno (příjmení) následujících osob:\n\n\n"}
{"id": "880487", "url": "https://cs.wikipedia.org/wiki?curid=880487", "title": "Jarmareční divadlo v Paříži", "text": "Jarmareční divadlo v Paříži\n\nJarmareční divadlo v Paříži (francouzsky \"Théâtre de la foire\") byla divadelní představení pořádaná od středověku v Paříži během výročních trhů, zejména Saint-Germain a Saint-Laurent a později Saint-Ovide.\n\nPrvní písemná zmínka o jarmarku Saint-Germain pochází z roku 1176. Konal se u kláštera Saint-Germain-des-Prés a obvykle trval tři až pět týdnů kolem Velikonoc. Od 18. století začínal 3. února a končil o Velikonoční neděli. Probíhal do roku 1789 a poté byl zrušen a obnoven opět až roku 1978 na \"Place Saint-Sulpice\".\n\nPrvní jménem známí herci byli Jehan Courtin a Nicolas Poteau, které v roce 1595 zažalovali herci z Hôtel de Bourgogne, ovšem oba pouťoví herci se vrátili o několik let později. V roce 1618 zde měli velký úspěch André Soliel a Isabel Le Gendre. Později zde vystupovali hráči s loutkami, provazochodci a herci se zvířaty. V roce 1643 spisovatel Paul Scarron (1610-1660) věnoval Gastonovi Orleánskému báseň na toto téma.\n\nJarmark Saint-Laurent vznikl roku 1344 u kláštera Saint-Laurent a v 18. století trval od 9. srpna do 29. září. Na tomto jarmarku prodávali především řemeslníci a odehrával se pod širým nebem, zatímco jarmark Saint-Germain, chráněný před nepříznivým počasím, sloužil především k prodeji luxusního zboží (šperky, porcelán, hudební nástroje, rytiny apod.).\n\nUmělci a divadelní skupiny vystupující na jarním jarmarku Saint-Germain měli představení i zde během léta. Toto střídání umožnilo vznik zvláštního typu divadla \"feuilleton théâtral\" (divadlo na pokračování), kdy hra začala v Saint-Germain a pokračovala později na Saint-Laurent.\nJarmark Saint-Ovide byl zřízen roku 1764 na náměstí \"Place Louis XIV\" a v roce 1772 byl přesunut na \"Place Louis XV.\" Malý trh byl konkurencí Saint-Laurent, protože probíhal téměř ve stejnou dobu (zhruba od 15. srpna do 15. září). Byl zrušen v roce 1777 po zásahu požárem.\n\nLoutkoherci, provazochodci a pouťoví herci postupem doby hráli skutečné malé divadelní kusy, často napsané renomovanými a talentovanými autory. Po vyhnání italských herců z Paříže v roce 1697 zdejší herci převzali jejich repertoár. Postupná profesionalizace začala ohrožovat i Comédie-Française, která v poutích viděla nebezpečnou konkurenci. Snažila se všemi prostředky k zachování svého privilegia a po mnoha procesech před Châteletem a Pařížským parlamentem dosáhla úplného zákazu her s dialogy.\n\nPouťoví herci proto začali obcházet zákaz dialogů na jevišti různými způsoby. V roce 1707 se objevilo první pouťové představení, kde herci hráli svou úlohu v podobě monologů nebo němou řečí, kterou nahrazoval reproduktor umístěný v zákulisí. Později začali používat žargon a nebo byly všechny dialogy napsané na papíru.\n\nHerci z Comédie-Française již neměli objektivní důvody vystupovat proti pouťovým hercům, neboť jejich požadavky byly splněny. Tentokrát se začala ozývat Académie royale de musique, která měla právo zpívat, tančit a doprovázet hudbou divadelní představení v celém království Francie. Když dosáhla zákazu hrát na poutích zpívaná představení, vznikla v roce 1714 opéra comique, kde jsou zpěvy oddělené mluveným slovem. Ovšem v roce 1719 Královská akademie dosáhla úplného zákazu všech hudebních a zpívaných děl na jarmarcích. Zůstalo pouze loutkové divadlo a tance na laně.\n\nMezitím regent Filip II. Orleánský obnovil italské divadlo, které působilo na jarmarku Saint-Laurent v letech 1721-1723, ale kvůli malému úspěchu bylo zrušeno.\n\nV roce 1724 obchodník se svíčkami jménem Maurice Honoré získat povolení provozovat opéra-comique po dobu tří let. Divadlo bylo provozováno až do roku 1762, kdy bylo spojeno s italským divadlem.\n\nVedle opéra-comique se na jarmarcích vyskytovaly i další atrakce jako byli loutkáři a provazochodci, trpaslíci a obři, monstra, břichomluvci, cvičená zvířata apod. Představění se postupně přesunula na velké bulváry, hlavně \"Boulevard du Temple\", který díky tomu v 19. století získal přezdívku \"Boulevard du Crime\".\n\n"}
{"id": "880490", "url": "https://cs.wikipedia.org/wiki?curid=880490", "title": "Gymnázium Voděradská", "text": "Gymnázium Voděradská\n\nGymnázium Voděradská (zkratka GymVod) je pražské gymnázium. Nabízí čtyřleté, šestileté a osmileté všeobecně zaměřené studium. Gymnázium má dlouholetou tradici. Sídlí v rozsáhlé budově č. p. 900, která se nachází mezi ulicemi Voděradská, Dubečská a Krupská a kterou sdílely či sdílejí například Střední zdravotnická škola a Vyšší zdravotnická škola, základní škola Dubečská či Metropolitní univerzita Praha, o.p.s. a sportovní klub MUP.\n\nŠkola byla založena roku 1934 místní školní radou v Praze-Strašnicích a v letech 1935–1942 působila jako obecná škola, roku 1943 bylo přistavěno další křídlo pro měšťanskou školu. V roce 1953 byly obě školy sloučeny do jedenáctileté střední školy. V roce 1959 byla budova rozšířena o další křídlo. Od školního roku 1967/1968 byla škola čtyřletým gymnáziem označovaným jako Gymnázium Voděradská, ve východním křídle působila ZDŠ a ZŠ Dubečská. Po roce 1993 gymnázium zavádělo šestiletý gymnazijní cyklus, od nějž poté zase ustoupilo. Dne 19. listopadu 1997 ministerstvo školství změnilo školu na čtyřleté a osmileté gymnázium, od 1. listopadu 2001 pro školní rok 2002/2003 přijímala škola vedle toho i do obnoveného šestiletého cyklu studia.\n\nVe škole nalezneme mnoho učeben, všechny jsou vybaveny počítačem pro učitele a všechny učebny jsou vybaveny dataprojektorem s magnetickou, či křídovou tabulí, nebo interaktivní tabulí. Kromě standardních učeben se ve škole nachází také několik specializovaných laboratoří pro výuku fyziky, biologie, chemie, či výpočetní techniky. Od roku 2005 ve škole funguje Wi-Fi síť poskytovaná firmou Vodafone. Pro žáky jsou zde k dispozici také dvě tělocvičny, posilovna, jídelna či bufet. Bufet byl uzavřen ve školním roce 2017/2018 kvůli tzv. pamlskové vyhlášce.\n\nMezi známé absolventy školy patří:\n\n"}
{"id": "880492", "url": "https://cs.wikipedia.org/wiki?curid=880492", "title": "Betty", "text": "Betty\n\nBetty (v češtině Bety nebo Bětka) je domácí forma jmen Elizabeta nebo Bethany. V 17. a 18. století se častěji používalo jako zdrobnělina jména Bethia.\n\n\n"}
{"id": "880493", "url": "https://cs.wikipedia.org/wiki?curid=880493", "title": "Łukasz Zejdler", "text": "Łukasz Zejdler\n\nŁukasz Zejdler (* 22. března 1992) je polský fotbalový záložník a bývalý mládežnický reprezentant, od července 2016 hrající za polský klub GKS Katowice.\n\n"}
{"id": "880496", "url": "https://cs.wikipedia.org/wiki?curid=880496", "title": "Hôtel de Guénégaud", "text": "Hôtel de Guénégaud\n\nHôtel de Guénégaud, též Hôtel de Guénégaud des Brosses je městský palác v Paříži. Nachází se v ulici \"Rue des Archives\" č. 60 ve 3. obvodu. Sídlí zde \"Fondation de la Maison de la Chasse et de la Nature\" (Nadace Domu lovu a přírody) a soukromý klub stejného jména. Musée de la chasse et de la nature, které se zde nacházelo, bylo přesunuto do paláce hôtel de Mongelas.\n\nPalác si nechal postavit v letech 1651–1655 královský sekretář a státní rada Henri de Guénégaud, hrabě de Montbrison, markýz de Plancy architektem Françoisem Mansartem.\n\nV roce 1703 palác koupil finančník Jean Romanet. V polovině 18. století se majitelem paláce stala šlechtická rodina Thiroux, která jej vlastnila až do roku 1895. Od poloviny 19. století palác sloužil obchodním účelům a postupně degradoval.\n\nV roce 1929 byl zapsán mezi historické památky, ale už po čtyřech letech byl ze seznamu vyškrtnut. V roce 1959 se dokonce uvažovalo o demolici kvůli veřejnému ohrožení. Díky ministrovi kultury André Malrauxovi byl palác v roce 1962 opět zanesen mezi historické památky, koupen městem Paříží a jako jeden z prvních paláců zařazen do programu obnovy čtvrti Marais, který prosadil André Malraux.\n\nV roce 1964 město Paříž pronajalo palác na 99 let Nadaci Maison de la Chasse et de la Nature, která byla pověřena restaurováním budovy. V únoru 1967 zde André Malraux otevřel Musée de la chasse et de la nature.\n\nHôtel de Guénégaud je klasickou ukázkou barokního pařížského městského paláce z poloviny 17. století. Tvoří ho corps de logis obklopená nádvořím a zahradou a dvěma křídly okolo a budovou vedoucí na ulici. Celek působí střízlivým dojmem. V paláci se dochovalo hlavní schodiště. Jedná se o jediný pařížský palác Françoise Mansarta dochovaný v původním stavu.\n\n"}
{"id": "880501", "url": "https://cs.wikipedia.org/wiki?curid=880501", "title": "Homosociální reprodukce", "text": "Homosociální reprodukce\n\nHomosociální reprodukce (nebo také homosocialita) je sociologický termín popisující vztahy osob stejného pohlaví bez jakéhokoli romantického či sexuálního podtextu.\n\nČlověk je v tomto vztahu označován jako homosociál. Opak je pak heterosociál, což je osoba, která preferuje nesexuální vztahy s osobami opačného pohlaví.\n\nNa základě studie z roku 1985, nazvané \"Stejno a různopohlavní přátelství a psychologie homosociality\", jejíž autorkou je Suzanne M. Rose, můžeme vysledovat tendence lidí přátelit (družit) se s osobami stejného pohlaví. Výzkum probíhal na vzorku 90 lidí ve věku 20-28 let, kdy v závěru muži i ženy hodnotili vztah s opačným pohlavím jako méně užitečný a loajální než s osobou stejného pohlaví. Zatímco očekávání spojená s přátelstvím mezi osobami stejného pohlaví byla pro obě pohlaví stejná, rozdílně se obě pohlaví vyjádřila k přátelství s opačným pohlavím. Muži popisovali přátelství se ženou jako silně připomínající přátelství s mužem, zatímco ženy popisovaly přátelství s mužem jako méně intimní a více společenské a zároveň neposkytující tolik porozumění.\n\nNejčastěji se se zmíněnou problematikou setkáme právě na pracovišti. Převaha mužů souvisí se společenskými normami a zvyky minulého století, kdy to byl právě muž, který pracoval, zatímco ženy dělaly to, co se od nich očekávalo, tj. nebyly výdělečně činné, vychovávaly děti a staraly se o domácnost. Muži tak byli v pracovním kolektivu obklopeni pouze příslušníky stejného pohlaví. A ve chvíli kdy započala společenská transformace a snaha o emancipaci žen, začaly se ženy hlásit o svá práva a začalo docházet ke kolizi zažitých norem se stále se zvyšující snahou žen dostat se na vedoucí pozice. Muži se ale dodnes, na základě zažitých vzorců chování, snaží většinou obklopovat opět pouze muži, a tak je pro ženy velmi obtížné získat práci, kde převažují muži (většinou se jedná o pozice s vyšší prestiží a vyšším platem) a/nebo usilovat o kariérní růst.\n\nDíky studiím a výzkumům zabývající se genderovou segregací v organizacích se dá zjistit, že pouze 3,5% všech zaměstnaných žen zastává managerskou pozici, zatímco mužů je ve vedoucích pozicích více než dvojnásobek, tj. 8%.\n\nOblasti a pozice, kde ženy nejčastěji působí, taktéž nejsou identické: ženy se obvykle objevují na nižších a/nebo hůře placených řídících místech. V případě, že žena i muž vykonávají stejnou práci, žena je obvykle hůře finančně ohodnocena.\n\nV souvislosti s bariérami, bránícími ženám jednodušeji pronikat na vyšší pozice, byl zaveden pojem „skleněný strop“ (glass ceiling). Pod tímto označením se skrývají neviditelné překážky, které si žena začne uvědomovat ve chvíli, kdy se uchází o vyšší post, lepší finanční ohodnocení a/nebo pracovní růst.\n\nTěmito překážkami jsou: \nNapř. přístup ke vzdělání\nNapř. nedostatečná informovanost o zastoupení žen\nNapř. homosociální reprodukce a snaha vybírat sobě podobné\nMuži mají vyšší postavení, zatímco ženy pouze méně významné pozice.\nMuži mají mezí sebou neformální vztahy i mimo pracoviště = mají společné zájmy, jako je návštěva posilovny, hraní golfu a jiných mužských sportů atp., kam žena jen těžko proniká.\nMuži se cítí ve svém postavení dominantními a snaží se demonstrovat svou sílu např. na roli „dobyvatele“. Tím může vznikat sexuální obtěžování a/nebo podceňování.\nAntidiskriminační zákony trpí nedostatečnou, neflexibilní a pomalou ochranou.\n\nTokenismus je označení jevu, kdy zástupce určité skupiny (např. pohlaví, rasy, národnosti) v daném společenství je jediný nebo početně vzácný. \nJe tedy zřejmé, že tokenismus má s homosociální reprodukcí mnohé společné, protože v takovéto pozici se nejčastěji nacházejí právě ženy na vedoucích pozicích. Jejich ženskost je pak vnímána jako handicap a ony se ji tak snaží skrýt či potlačit (např. určitým „dress codem“ = tyto ženy nosí halenky, kostýmy a košile podobné těm pánským). Muži přesto ženám přisuzují stereotypní vlastnosti (jemnost, křehkost, malá výdrž) nezávisle na reálných schopnostech. Zdůrazňování těchto vlastností je taktéž využíváno jako argument proti postupu a kariérnímu úspěchu žen.\n\nJevy, které se k pozici tokenů a jejich vnímání v organizaci váží:\nOdlišnost přitahuje pozornost.\nPozorovatel zveličuje rozdíly mezi tokeny a většinovou skupinou, přehlíží jejich shodné vlastnosti (např. vysoký pracovní výkon, znalosti) a zdůrazňuje odlišnosti (např. že žena je matka, hospodyně, nerozhodná, bez autority atp.).\nVlivem genderových stereotypů je výkon tokenů více a častěji kontrolován, protože většinová skupina má nedůvěru ve výkon tokenů.\nČím více se dotyčná/ý snaží vyvrátit předsudky a dokázat nesprávnost pohledu většiny, tím více pozornosti na sebe poutá. Bývá tak jednodušší se přizpůsobit a nevyčnívat, čímž ovšem samy udržují společenské stereotypy a dále je reprodukují. \n\n"}
{"id": "880505", "url": "https://cs.wikipedia.org/wiki?curid=880505", "title": "Kanton Illiers-Combray", "text": "Kanton Illiers-Combray\n\nKanton Illiers-Combray ( ) je francouzský kanton v departementu Eure-et-Loir v regionu Centre-Val de Loire. Tvoří ho 20 obcí.\n\n"}
{"id": "880506", "url": "https://cs.wikipedia.org/wiki?curid=880506", "title": "Kanton La Ferté-Vidame", "text": "Kanton La Ferté-Vidame\n\nKanton La Ferté-Vidame ( ) je francouzský kanton v departementu Eure-et-Loir v regionu Centre-Val de Loire. Tvoří ho sedm obcí.\n\n"}
{"id": "880507", "url": "https://cs.wikipedia.org/wiki?curid=880507", "title": "Kanton La Loupe", "text": "Kanton La Loupe\n\nKanton La Loupe ( ) je francouzský kanton v departementu Eure-et-Loir v regionu Centre-Val de Loire. Tvoří ho 15 obcí.\n\n"}
{"id": "880509", "url": "https://cs.wikipedia.org/wiki?curid=880509", "title": "Kanton Châteaudun", "text": "Kanton Châteaudun\n\nKanton Châteaudun ( ) je francouzský kanton v departementu Eure-et-Loir v regionu Centre-Val de Loire. Tvoří ho 17 obcí.\n\n"}
{"id": "880510", "url": "https://cs.wikipedia.org/wiki?curid=880510", "title": "Kanton Châteauneuf-en-Thymerais", "text": "Kanton Châteauneuf-en-Thymerais\n\nKanton Châteauneuf-en-Thymerais ( ) je francouzský kanton v departementu Eure-et-Loir v regionu Centre-Val de Loire. Tvoří ho 14 obcí.\n\n"}
{"id": "880511", "url": "https://cs.wikipedia.org/wiki?curid=880511", "title": "Kanton Anet", "text": "Kanton Anet\n\nKanton Anet ( ) je francouzský kanton v departementu Eure-et-Loir v regionu Centre-Val de Loire. Tvoří ho 21 obcí.\n\n"}
{"id": "880516", "url": "https://cs.wikipedia.org/wiki?curid=880516", "title": "Kanton Auneau", "text": "Kanton Auneau\n\nKanton Auneau ( ) je francouzský kanton v departementu Eure-et-Loir v regionu Centre-Val de Loire. Tvoří ho 28 obcí.\n\n"}
{"id": "880517", "url": "https://cs.wikipedia.org/wiki?curid=880517", "title": "Miss Teen International", "text": "Miss Teen International\n\nMiss Teen International je mezinárodní soutěž krásy. \n\n"}
{"id": "880518", "url": "https://cs.wikipedia.org/wiki?curid=880518", "title": "Kanton Authon-du-Perche", "text": "Kanton Authon-du-Perche\n\nKanton Authon-du-Perche ( ) je francouzský kanton v departementu Eure-et-Loir v regionu Centre-Val de Loire. Tvoří ho 15 obcí.\n\n"}
{"id": "880519", "url": "https://cs.wikipedia.org/wiki?curid=880519", "title": "Kanton Thiron-Gardais", "text": "Kanton Thiron-Gardais\n\nKanton Thiron-Gardais ( ) je francouzský kanton v departementu Eure-et-Loir v regionu Centre-Val de Loire. Tvoří ho 12 obcí.\n\n"}
{"id": "880520", "url": "https://cs.wikipedia.org/wiki?curid=880520", "title": "Kanton Nogent-le-Roi", "text": "Kanton Nogent-le-Roi\n\nKanton Nogent-le-Roi ( ) je francouzský kanton v departementu Eure-et-Loir v regionu Centre-Val de Loire. Tvoří ho 18 obcí.\n\n"}
{"id": "880522", "url": "https://cs.wikipedia.org/wiki?curid=880522", "title": "Kanton Nogent-le-Rotrou", "text": "Kanton Nogent-le-Rotrou\n\nKanton Nogent-le-Rotrou ( ) je francouzský kanton v departementu Eure-et-Loir v regionu Centre-Val de Loire. Tvoří ho 10 obcí.\n\n"}
{"id": "880524", "url": "https://cs.wikipedia.org/wiki?curid=880524", "title": "Kanton Cloyes-sur-le-Loir", "text": "Kanton Cloyes-sur-le-Loir\n\nKanton Cloyes-sur-le-Loir ( ) je francouzský kanton v departementu Eure-et-Loir v regionu Centre-Val de Loire. Tvoří ho 15 obcí.\n\n"}
{"id": "880525", "url": "https://cs.wikipedia.org/wiki?curid=880525", "title": "Kanton Courville-sur-Eure", "text": "Kanton Courville-sur-Eure\n\nKanton Courville-sur-Eure ( ) je francouzský kanton v departementu Eure-et-Loir v regionu Centre-Val de Loire. Tvoří ho 18 obcí.\n\n"}
{"id": "880529", "url": "https://cs.wikipedia.org/wiki?curid=880529", "title": "Hančí Baarová", "text": "Hančí Baarová\n\nHančí Baarová, křtěná Anna, provdaná Šafránková (16. června 1910, Klenčí pod Čerchovem – 18. května 1947, Praha) byla česká spisovatelka, autorka regionalisticky zabarvených milostných příběhů.\n\nNarodila se v rodině rolníka v Klenčí Martina Baara a jeho manželky Marie Hostreiterové, byla nejstarší ze čtyř sourozenců. Dne 2. června 1941 se v Praze–Smíchově provdala za Bohumila Šafránka (1910–??).\nDebutovala v sešitových edicích. Knižně vydala např. \"Chodskou romanci\" (1941) a \"Na sluneční straně\" (1943). V roce 1948 měla v tisku knížku \"Malé o velkých\", ta však již nevyšla. Do různých sešitových edic přispívala romány i povídkami, kulturněhistorickými a folkoristickými črtami o Chodsku. Zvláště v \"Dobrém čtení\" se přitom proplétaly obdobné příspěvky podepsané jejím jménem a jménem H. I. Barow. Zdá se, že šlo o její pseudonym, později užitý též pro jeden western Rozruchu. Že jí nebyly dobrodružné látky cizí, ukázala její posmrtně vydaná poslední práce – román \"V 35a\".\n\nPracovala v Praze jako úřednice. \n\nZa okupace byla zapojena do odboje, kde pracovala pod třemi krycími jmény. Po zatčení Gestapem byla vězněna nejprve v Terezíně a až do konce války v různých koncentračních táborech. \n\nZemřela v roce 1947 na otravu plynem, neznámo zda nešťastnou náhodou anebo sebevraždou. \n\nVe zdrojích se traduje bez bližšího udání, že šlo o neteř spisovatele a kněze Jindřicha Šimona Baara; jinde se ale tento vztah považuje za neprokázaný. (V rozhovoru z roku 1940, kde o Baarovi hovoří jako o „stryjčku faláři“, je uváděna pouze jako „příbuzná“, nikoliv jako neteř.)\n\nVe 40. letech 20. století se její kratší prózy objevovaly v denním tisku.\n\nOd března 1946 uveřejňovala v týdeníku \"Hraničář\" pod názvem \"Radostné setkání\" a dalšími názvy na pokračování své vzpomínky z koncentračního tábora po jeho osvobození Rudou armádou.\n\n\n"}
{"id": "880530", "url": "https://cs.wikipedia.org/wiki?curid=880530", "title": "Mistrovství světa v alpském lyžování 2013", "text": "Mistrovství světa v alpském lyžování 2013\n\nMistrovství světa v alpském lyžování 2013, v pořadí 42. ročník, se konalo v rakouském Schladmingu od 4. do 17. února 2013.\n\nSchladming již tuto událost hostil v roce 1982. Dějiště mistrovství světa bylo vybráno Mezinárodní lyžařskou federací 29. května 2008 v jihoafrickém Kapském Městě. Schladming původně žádal již o uspořádání MS 2011.\n\nSoutěže se odehrávaly v lyžařském středisku Planai.\n\nNa Mistrovství světa 2013 startovalo 609 závodníků ze 70 států. Malta zaznamenala historicky první účast na šampionátu. \n\n\n"}
{"id": "880535", "url": "https://cs.wikipedia.org/wiki?curid=880535", "title": "Friedl Rinderová", "text": "Friedl Rinderová\n\nFriedl (Frieda, Elfriede) Rinderová-Bezingerová (20. listopadu 1905, Schrobenhausen – 3. června 2001, Mnichov) byla německá šachistka.\n\nRoku 1939 zvítězila na prvním německém mistrovství žen v šachu a v tom samém roce se zúčastnila turnaje o titul mistryně světa v Buenos Aires, kde skončila na čtvrtém místě.\n\nPo skončení druhé světové války vyhrála čtyřikrát mistrovství v šachu žen Spolkové republiky Německo (1949, 1955, 1956 a 1959), třikrát skončila na druhém místě (1947, 1951 a 1953) a jednou byla třetí (1953). Roku 1957 jí FIDE udělila titul mezinárodní mistryně. \n\nZúčastnila se také dvou kandidátských turnajů mistrovství světa žen. Roku 1959 v Plovdivu skončila na dvanáctém až třináctém místě a roku 1961 ve Vrnjačke Banje na patnáctém až šestáctém místě.\n\nSvou vlast také reprezentovala na třech ženských šachových olympiádách (1957, 1963 a 1966).\n"}
{"id": "880536", "url": "https://cs.wikipedia.org/wiki?curid=880536", "title": "Kostel Nejsvětější Trojice (Žatčany)", "text": "Kostel Nejsvětější Trojice (Žatčany)\n\nKostel Nejsvětější Trojice je římskokatolický chrám v obci Žatčany v okrese Brno-venkov. Kostel, včetně přiléhající kaple, kříže a hřbitovní zdi je chráněn jako kulturní památka České republiky. Je farním kostelem žatčanské farnosti.\n\nPrvní písemná zmínka o faře v Žatčanech pochází z roku 1247, románský kostel či kaple svatého Martina mohla pocházet už z 12. století. Chrám byl později přestavěn goticky, dochováno je zdivo v základech stavby, pilíře, zazděná okna, sedadlo kněze a sanktuárium. V roce 1616 postihla ves morová epidemie, po níž byl kostel nově zasvěcen Nejsvětější Trojici. Barokizován byl na přelomu 17. a 18. století. K větším úpravám došlo ještě v roce 1850, v roce 1931 byla věž zvýšena o 85 cm. Poslední větší opravy proběhly v letech 1980–1989, roku 1997 došlo k obnově fasády.\n\nU jižní strany kostela stojí barokní hřbitovní kaple sv. Máří Magdalény z let 1616–1618. Nechal ji vybudovat rod Mensdorfů. Mezi kaplí a kostelem stojí socha sv. Jana Nepomuckého, původně umístěná ve výklenku fasády kostela.\n\nKolem kostela se nachází hřbitov, obehnaný kamennou zdí. Vedle vstupní brány je umístěn barokní Floriánův kříž z roku 1766, vybudovaný z mušlového vápence.\n\n"}
{"id": "880537", "url": "https://cs.wikipedia.org/wiki?curid=880537", "title": "Kanton Janville", "text": "Kanton Janville\n\nKanton Janville ( ) je francouzský kanton v departementu Eure-et-Loir v regionu Centre-Val de Loire. Tvoří ho 19 obcí.\n\n"}
{"id": "880538", "url": "https://cs.wikipedia.org/wiki?curid=880538", "title": "Kanton Bonneval", "text": "Kanton Bonneval\n\nKanton Bonneval ( ) je francouzský kanton v departementu Eure-et-Loir v regionu Centre-Val de Loire. Tvoří ho 20 obcí.\n\n"}
{"id": "880539", "url": "https://cs.wikipedia.org/wiki?curid=880539", "title": "Kanton Voves", "text": "Kanton Voves\n\nKanton Voves ( ) je francouzský kanton v departementu Eure-et-Loir v regionu Centre-Val de Loire. Tvoří ho 22 obcí.\n\n"}
{"id": "880541", "url": "https://cs.wikipedia.org/wiki?curid=880541", "title": "Kanton Senonches", "text": "Kanton Senonches\n\nKanton Senonches ( ) je francouzský kanton v departementu Eure-et-Loir v regionu Centre-Val de Loire. Tvoří ho osm obcí.\n\n"}
{"id": "880543", "url": "https://cs.wikipedia.org/wiki?curid=880543", "title": "Eric Stonestreet", "text": "Eric Stonestreet\n\nEric Stonestreet (* 9. září 1971 Kansas City, Kansas, Spojené státy americké) je americký herec. Jeho nejznámější rolí je Cameron Tucker v sitcomu \"Taková moderní rodinka\". Za svůj výkon získal pochvaly od kritiků a v letech 2010 a 2012 i cenu Emmy pro nejlepšího herce ve vedlejší roli v komediálním seriálu.\n\nNarodil se v Kansas City v Kansasu. Během dětství se chtěl stát klaunem. Ve věku devíti let si vytvořil postavu klaunu jménem Fizbo a přiváděl ji pravidelně zpět. V roli klauna se dokonce čas od času objeví i v \"Takové moderní rodince\". Absolvoval Piper High School a Kansas State University (1996). Strávil dva roky hraním a studiem improvizace v The Second City Training Center v Chicagu, poté se přestěhoval do Los Angeles a začal se svou profesionální hereckou kariérou. Také byl členem bratrstva Kansas State's Pi Kappa Alpha.\n\nStonestreet často říká, že je \"otevřený heterosexuál\". Jeho kolega a herecký partner z \"Takové moderní rodinky\", Jesse Tyler Ferguson, který je otevřený homosexuál, ho z legrace nazývá \"gay pro peníze\". Stonestreet je tak vášnivým fanouškem Kansas State University, fandil Wildcats v pořadu \"Jimmy Kimmel Live!\", poté, co porazili Kansas Jayhawks v basketbalu, stejně jako se objevil na College Gameday Live dne 29. října 2011 v kombinéze Kansas State. Je také fanouškem hokeje a známý stoupenec Los Angeles Kings.\n\n"}
{"id": "880544", "url": "https://cs.wikipedia.org/wiki?curid=880544", "title": "Kanton Brezolles", "text": "Kanton Brezolles\n\nKanton Brezolles ( ) je francouzský kanton v departementu Eure-et-Loir v regionu Centre-Val de Loire. Tvoří ho 18 obcí.\n\n"}
{"id": "880545", "url": "https://cs.wikipedia.org/wiki?curid=880545", "title": "Kanton Brou", "text": "Kanton Brou\n\nKanton Brou ( ) je francouzský kanton v departementu Eure-et-Loir v regionu Centre-Val de Loire. Tvoří ho 11 obcí.\n\n"}
{"id": "880546", "url": "https://cs.wikipedia.org/wiki?curid=880546", "title": "Miss Globe International", "text": "Miss Globe International\n\nMiss Globe International je mezinárodní soutěž krásy. \n\nVítězka získá kromě titulu i 5 000 USD a jiné hodnotné ceny. \n\n\n2016. -\n\n2017. Kateřina Balušková \n\n2018 Veronika Jelínková\n\n2019. Kristýna Malírova\n\n\n"}
{"id": "880547", "url": "https://cs.wikipedia.org/wiki?curid=880547", "title": "Kanton Lucé", "text": "Kanton Lucé\n\nKanton Lucé ( ) je francouzský kanton v departementu Eure-et-Loir v regionu Centre-Val de Loire. Tvoří ho tři obce.\n\n"}
{"id": "880549", "url": "https://cs.wikipedia.org/wiki?curid=880549", "title": "Kanton Maintenon", "text": "Kanton Maintenon\n\nKanton Maintenon ( ) je francouzský kanton v departementu Eure-et-Loir v regionu Centre-Val de Loire. Tvoří ho 20 obcí.\n\n"}
{"id": "880550", "url": "https://cs.wikipedia.org/wiki?curid=880550", "title": "Kanton Mainvilliers", "text": "Kanton Mainvilliers\n\nKanton Mainvilliers ( ) je francouzský kanton v departementu Eure-et-Loir v regionu Centre-Val de Loire. Tvoří ho pět obcí.\n\n"}
{"id": "880553", "url": "https://cs.wikipedia.org/wiki?curid=880553", "title": "Kanton Dreux-Est", "text": "Kanton Dreux-Est\n\nKanton Dreux-Est ( ) je francouzský kanton v departementu Eure-et-Loir v regionu Centre-Val de Loire. Tvoří ho 10 obcí.\n\n"}
{"id": "880554", "url": "https://cs.wikipedia.org/wiki?curid=880554", "title": "Kanton Dreux-Ouest", "text": "Kanton Dreux-Ouest\n\nKanton Dreux-Ouest ( ) je francouzský kanton v departementu Eure-et-Loir v regionu Centre-Val de Loire. Tvoří ho devět obcí.\n\n"}
{"id": "880556", "url": "https://cs.wikipedia.org/wiki?curid=880556", "title": "Kanton Dreux-Sud", "text": "Kanton Dreux-Sud\n\nKanton Dreux-Sud ( ) je francouzský kanton v departementu Eure-et-Loir v regionu Centre-Val de Loire. Tvoří ho šest obcí.\n\n"}
{"id": "880557", "url": "https://cs.wikipedia.org/wiki?curid=880557", "title": "Těšany (zámek)", "text": "Těšany (zámek)\n\nZámek Těšany se nachází na jižním konci návsi obce Těšany v okrese Brno-venkov. Je chráněn jako kulturní památka České republiky.\n\nTěšanský zámek byl postaven ve třetí třetině 17. století jako raně barokní rezidence brněnských dominikánů, kteří část vsi vlastnili již od 14. století a zbytek zakoupili v roce 1666. Protože v obci nebyl kostel, zřídili si v rezidenci vlastní kapli. Klášter byl zrušen v roce 1784, rezidenci převzal náboženský fond a v roce 1807 přešla do soukromého vlastnictví. Rozsáhlé úpravy zámku proběhly ve druhé polovině 19. století za rodiny Weissů.\n\n"}
{"id": "880560", "url": "https://cs.wikipedia.org/wiki?curid=880560", "title": "Kanton Chartres-Nord-Est", "text": "Kanton Chartres-Nord-Est\n\nKanton Chartres-Nord-Est ( ) je francouzský kanton v departementu Eure-et-Loir v regionu Centre-Val de Loire. Tvoří ho 19 obcí.\n\n"}
{"id": "880562", "url": "https://cs.wikipedia.org/wiki?curid=880562", "title": "Kanton Chartres-Sud-Est", "text": "Kanton Chartres-Sud-Est\n\nKanton Chartres-Sud-Est ( ) je francouzský kanton v departementu Eure-et-Loir v regionu Centre-Val de Loire. Tvoří ho sedm obcí.\n\n"}
{"id": "880563", "url": "https://cs.wikipedia.org/wiki?curid=880563", "title": "Kanton Chartres-Sud-Ouest", "text": "Kanton Chartres-Sud-Ouest\n\nKanton Chartres-Sud-Ouest ( ) je francouzský kanton v departementu Eure-et-Loir v regionu Centre-Val de Loire. Tvoří ho 11 obcí.\n\n"}
{"id": "880564", "url": "https://cs.wikipedia.org/wiki?curid=880564", "title": "Kanton L'Île-Bouchard", "text": "Kanton L'Île-Bouchard\n\nKanton L'Île-Bouchard ( ) je francouzský kanton v departementu Indre-et-Loire v regionu Centre-Val de Loire. Tvoří ho 15 obcí.\n\n"}
{"id": "880565", "url": "https://cs.wikipedia.org/wiki?curid=880565", "title": "Kovárna v Těšanech", "text": "Kovárna v Těšanech\n\nKovárna v Těšanech je muzejní objekt v obci Těšany v okrese Brno-venkov, který provozuje Technické muzeum v Brně. Budova kovárny je chráněna jako kulturní památka České republiky. Jedná se o čtyřkřídlý přízemní objekt s dvorem, jehož současná podoba pochází z roku 1700, kdy byla kovárna přestavěna ve stylu venkovského baroka. Původně byla součástí vrchnostenského dvora, který je poprvé připomínán v roce 1377. Dnes zde Technické muzeum v Brně provozuje expozici kovářské dílny z druhé poloviny 19. století, která je doplněna kolařskou dílnou a obydlím kováře.\n\n"}
{"id": "880568", "url": "https://cs.wikipedia.org/wiki?curid=880568", "title": "Alt-J", "text": "Alt-J\n\n∆ (vyslovováno jako Alt-J) je britský indie rockový kvartet, který vznikl v roce 2007. Jejich debutové album s názvem \"An Awesome Wave\" vyšlo v květnu roku 2012 v Evropě a v září 2012 v USA. Toto album vyhrálo v roce 2012 cenu Mercury Prize za nejlepší britské album.\n\nSkupina Alt-J se dala dohromady poté, co se Gwil Sainsbury (kytara/basová kytara), Joe Newman (kytara/zpěv), Gus Unger-Hamilton (klávesy) a Thom Green (bubny) potkali na univerzitě v Leedsu v roce 2007.\n\nGus zde studoval anglickou literaturu, zbylí členové společně studovali výtvarné umění. Během druhého roku studia ukázal Joe Gwilovi několik svých skladeb (inspirovaných drogami a jeho, na kytaru hrajícím, otcem), načež začali nahrávat písně na chodbách univerzity. Nezvyklý zvuk kapely vychází z faktu, že kvůli životu na kolejích museli svou hlasitost držet na uzdě, a proto nemohli použít basovou kytaru ani bubny.\n\nPo absolvování univerzity se přestěhovali do města Cambridge, avšak své debutové album nahráli ve městě Brixton. Dva roky předtím, než podepsali smlouvu se společností Infecrious Records v roce 2011, strávili zkoušením.\n\nJméno skupiny ∆ je vyslovováno jako “Alt-J”, což je zkratka užívaná v systému společnosti Apple Mac OS X k vložení řeckého písmene Delta. \"Alt-J\" byli také krátce známi pod jmény 'Daljit Dhaliwal' a 'Films'.\n\nJejich první eponymní EP \"∆\" bylo nahráno s producentem Charlie Andrewem v Londýně a obsahuje skladby \"Breezeblocks\", \"Hand-Made\", \"Matilda\" and \"Tessellate\". 7\" singl se skladbami \"Bloodflood\" a \"Tessellate\" byl vydán společností Loud and Quiet v říjnu 2011.\n\nJejich první nahrávkou se společností Infectious Records byl vinyl (tvarem připomínající triangl) s písněmi \"Matilda\"/\"Fitzpleasure\" a \"Breezeblocks\". Album vyšlo 18. září 2012 v Severní Americe prostřednictvím Canvasback Music. Jejich hudba je přirovnávaná ke kapelám jako jsou Hot Chip, Wild Beasts a Everything Everything. A to hlavně díky jejich dub-popovému zvuku ovlivněným folkem a alternativním rockem.\n\nJejich debutové album, \"An Awesome Wave\", vyšlo 25. května 2012 a svým zvukem se blíží hned k několika hudebním žánrům (folk, rock bass, chytlavost pop, hip-hop beat, atmosféra trip-hopu, indie-rocková svižnost, electronic heavy synth riffy).\nSkladby jsou spjaty s velmi osobními, občas zpovědními texty okořeněnými filmovými a literárním referencemi zahrnujíce film \"Hodný, zlý a ošklivý\", Luc Bessonův film \"Léon: The Professional\" a Maurice Sendakovu knihu \"Where the Wild Things Are\". Deska byla dokončena za tři týdny, v lednu roku 2012, kdy kapela přidala šest písní, které byly již dříve nahrané.\nAlbum získalo v roce 2012 britskou Mercury Prize a bylo vyhlášeno albem roku 2012 rádiovou stanicí BBC Radio 6 Music. Tři skladby z tohoto alba se dostala do australské hitparády Triple J Hottest 100 - 'Something Good ' jako číslo 81, 'Tessellate' s číslem 64 a konečně 'Breezeblocks' na 3. příčce.\n\nV únoru roku 2013 kapela ohlásila, že pracuje na soundtracku k filmu \"Leave To Remain\" režiséra Tobyho Jonese.\n\nJejich druhé debutové album, This Is All Yours, vyšlo 22. září 2014. Žánry jsou dosti podobné, jako u alba předchozího. Album obsahuje skladbu s názvem \"Bloodflood pt.II\", která sdílí část textu s její první částí v albu \"An Awsome Wave\" a také část ze skladby \"Fitzpleasure\". \n\nJejich 3. debutové album se jménem RELAXER vyšlo dne 2. června 2017. Zvukem se velmi liší od alb předchozích. \n\n∆ podpořili skupinu Wild Beasts na koncertní šňůře v Irsku a Anglii v dubnu 2012. Tour začala 24. května 2012 v Dublinu a skončila 1. června ve městě Bristol.\n\nSkupina vystupovala na velkých letních festivalech zahrnujících Latitude Festival, Tramlines Festival, Bestival, Reading and Leeds Festivals, End Of The Road Festival, Milhões de Festa, T in the Park, Green Man Festival, Pukkelpop, A Campingflight to Lowlands Paradise, a Into The Great Wide Open.\n\n∆ začali svoje vlastní turné v UK, konkrétně v Manchesteru 27. října 2012. Pokračovali v Birminghamu, Brightonu, Londýně, Oxfordu a Bristolu. Poslední vystoupení měli v Londyně 19. ledna 2013.\n\nAlt-J potvrdili svou účast na festivalu v Readingu a Leedsu a na festivalu Optimus Alive! v červenci 2013. ∆ ohlásili, že budou hrát na festivalu Lanewey, který probíhá v Austrálii a v roce 2013 navštíví také Nový Zéland a Singapore. Vše vyvrcholí šesti koncerty v Evropě a poté bude následovat turné po Spojených státech a Anglii.\n\nDne 17. června 2015 skupina poprvé vystoupila v Česku, a to v pražských Žlutých lázních. O dva roky později vystoupili Alt-J na festivalu Colours of Ostrava.\n\nV roce 2012 vyhrálo debutové album \"An Awesome Wave\" britskou cenu Mercury Prize Alt-J byli také nominování na 3 Brit Awards (Britský průlomový akt, Britské album roku a Britská skupina roku). Album \"An Awesome Wave\" bylo jmenováno albem roku 2012 stanicí BBC Radio 6 Music. Tři skladby se dostaly do australské hitparády \"Triple J Hottest 100\", 'Something Good' jako číslo 81, 'Tessellate' na pozici 64 a 'Breezeblocks' obsadila 3. pozici. V roce 2013 získala debutová deska ocenění Album roku na The Ivor Awards.\n\n"}
{"id": "880574", "url": "https://cs.wikipedia.org/wiki?curid=880574", "title": "Bradlo (hrad)", "text": "Bradlo (hrad)\n\nHrad Bradlo stával na západním okraji vrchu Bradlo, při soutoku Labe a Olešnického potoka, mezi vsí Debrné (částí obce Mostek) a Novými Zámky u Hostinného v Královéhradeckém kraji, v katastrálním území obce Dolní Olešnice. Je zapsán jako kulturní památka.\n\nJelikož se do současnosti nedochovaly o hradu žádné písemné prameny, ani neznáme jeho původní jméno, můžeme při hledání historie tohoto objektu – v odborné literatuře často uváděného jako kolonizační provizorium – vycházet pouze z nepřímých pramenů a dějinných souvislostí okolí. Ve 13. století vlastnili a kolonizovali zdejší kraj příslušníci Řádu německých rytířů. Ti na tomto místě kolem poloviny 13. století vystavěli menší hrádek. Podle archeologického výzkumu Antonína Hejny z let 1966–1968 k tomu mohlo dojít později, až na přelomu 13. a 14. století. Většinou však bývá jeho založení vymezeno počátkem kolonizace Olešnického újezdu a Podkrkonoší Řádem německých rytířů v roce 1241 a příchodem kolonistů ze Slezska v 60.–70. letech 13. století. V roce 1325 přešel do vlastnictví Půty I. z Turgova, který spolu se svým synem Půtou II. vystavěl nedaleko Dvora Králové hrad Choustníkovo Hradiště. Půta získal kolem roku 1316 od krále Jana Lucemburského do zástavy celý tehdejší Trutnovský kraj, včetně Dvora Králové a Hostinného. Tím ztratil hrad Bradlo na významu a došlo k jeho opuštění. Pravděpodobně nedlouho poté hrádek zanikl.\n\nDlouhou dobu byl hrádek ztotožňován s Hostínem, kde 14. února 1140 zemřel kníže Soběslav I.\n\nMísto je dostupné po odbočce zelené turistické značky vedoucí z Debrného na osadu Vestřev. Odbočka vede také okolo hradiště Bradlo. \n\n"}
{"id": "880575", "url": "https://cs.wikipedia.org/wiki?curid=880575", "title": "Miss Global Beauty Queen", "text": "Miss Global Beauty Queen\n\nMiss Global Beauty Queen je mezinárodní soutěž krásy. \n\n"}
{"id": "880576", "url": "https://cs.wikipedia.org/wiki?curid=880576", "title": "Plachetka", "text": "Plachetka\n\nPlachetka může být:\n"}
{"id": "880577", "url": "https://cs.wikipedia.org/wiki?curid=880577", "title": "Plachetka (příjmení)", "text": "Plachetka (příjmení)\n\nNositelé příjmení Plachetka jsou tyto osoby:\n\n"}
{"id": "880578", "url": "https://cs.wikipedia.org/wiki?curid=880578", "title": "Juan Antonio Villacañas", "text": "Juan Antonio Villacañas\n\nJuan Antonio Villacañas (10. ledna 1922, Toledo, Španělsko – 21. srpna 2001, tamtéž) byl španělským básníkem, esejistou a kritikem.\n\nJelikož se narodil ve španělském Toledu v roce 1922, Občanská válka předčasně ukončila jeho středoškolské vzdělání. V armádě povinně sloužil na různých místech jako v Melille a Aránském údolí Pyrenejí. V Mellile byl pověřen přeorganizováním knihovny vojenského klubu a využil této příležitosti k svému intenzivnímu vzdělávání, když dychtivě a hojně četl. Po návratu do Toleda byl zaměstnán městskou radou, kde později převzal vedení nad uměním a kulturou. Tuto pozici si udržel mnoho let. Jeho sbírka básní \"Los Sapos\" z roku 1968 je obviňováním zneužívání moci, přičemž městská rada v ní figuruje zároveň jako realita a přirovnání pro takovou moc. V roce 1956 dostal Villacañas pozvání od Belgické Akademie Francouzského jazyka a literatury k účasti na třetím ročníku Bienale Internationale de Poésie v Knokke-le-Zoute v Belgii. Jeho blízké přátelství s hispanistou a básníkem Edmondem Vanderkammenem začalo právě v této době. Vanredkammen revidoval jeho \"Conjugación Poética del Greco\" v časopise pro básníky z roku 1959 a přeložil několik jeho básní do Francouzštiny. Ty se všechny objevily v tomtéž časopise v roce 1972. Po jeho návštěvě v Belgii měl Villacañas rozhovor s UNESCem v Paříži, kde se jeho hlas nahrával pro speciální vysílání pro Španělsky mluvící část Ameriky. Od padesátých let se jeho práce začínaly objevovat v národních i mezinárodních básnických antologiích. Ve stejné době se výňatky z jeho básní a kritik objevovaly v různých časopisech a novinách.\nVillacañas prožil v Toledu celý svůj život a vůči různým uměleckým skupinám a trendům v kritice zůstal nestranný a sledoval svůj vlastní poetický i kritický směr. Tato odtažitost mu od osmdesátých let přinášela mlčení a odstup ze stran již fungujících uměleckých skupin a kritických trendů.\n\nOd roku 2001 však stoupá počet Španělských i zahraničních básníků a kritiků, kteří obdivují Villacañasovo dílo. Toto obrození, které přišlo po pomlce posledních desetiletí dvacátého století znovu poukazuje na důležitost Juana Antonia Villacana. V úvahu v tomto ohledu přichází například uznání takových básníků a kritiků, mezi které patří Emilio Porta, , Pablo Luque Pinilla , Roberto Carlos Hernández Ferro , Enrique Gracia y Michael Smith .\n\nV roce 2001 byl každoroční knižní veletrh v Toledu věnován Juanu Antoniovi Villacañovi. Zahajovací řeč pronesla jeho dcera, Beatriz Villacañová.\n\nJuan Antonio Villacañas napsal třicet tři básnických sbírek, které zahrnovaly širokou škálu námětů a forem, od volného verše (již od padesátých let) až k sonetu, od slok a rýmů podle vlastní vynalézavosti až po lyriku: Juan Antonio Villacañas doplnil tuto tradiční formu novým a překvapujícím obsahem do té míry, že dnes jsou jeho lyriky známé jako “juanantonianas lyriky”. K poctě mistrovství Juana Antonia Villacana a jeho lyrik, vymyslel Juan Ruiz de Torres novou formu, která vzešla z Villacañovy, a která se jmenuje delyrika. V souvislosti s poezií také vyprodukoval mnoho kritiky a esejů (které se objevily v široké škále publikací, například v \"La Estafeta Literaria\" a \"Nueva Estafeta\", vedena Luisem Rosalesem) a dvě knihy prózy: \"Bécquer o la Poesía de Todos\" (za kterou získal cenu Círculo de Escritores y Poetas Iberoamericanos v New Yorku v roce 1971) a \"Versómanos\" (z roku 1989).\n\nV posledním díle ze jmenovaných Villacañas rozkrývá prvky, které zvýrazňují velkou část převládající básnické kritiky tehdejší doby. Básně, krátké povídky a různorodé texty mohou být nalezeny v takových publikacích jako \"ABC\", \"Poesía Española\" (1ª y 2ª Épocas), \"Diario Ya\", \"Poesía Hispánica\", \"Diario de León\", \"Le Journal des Poètes\" and \"El Mercurio\" de Chile.\nV sedmdesátých letech Juan Antonio Villacañas zkoumá nový způsob tvorby: jednotu básně a obrazu, aby vytvořil silnou spojnici, kterou nazval “liriforma”. Výstava těchto “liriforem” společně vytváří knihu nazvanou \"Testamento de Carnaval\". Prvního ledna roku 1976 zaplnil periodický tisk \"La Estafeta Literaria\" společně s dalšími sdělovacími prostředky zprávy rozhovorem s autorem.\n\n\n\n\nV roce 2000 navrhla Academia de Bellas Artes y Ciencias Históricas de Toledo Villacaña jako kandidáta na Premio Reina Sofía de Poesía Iberoamericana.\n\n\n"}
{"id": "880580", "url": "https://cs.wikipedia.org/wiki?curid=880580", "title": "Prolomení hesla", "text": "Prolomení hesla\n\nV kryptoanalýze a obecně v počítačové bezpečnosti je prolomení hesla proces spočívající v získávání hesla resp. hesel z dat, které byly buďto již uloženy na úložné zařízení nebo jsou přenášena pomocí nějakého počítačového systému. Jeden z nejběžnějších přístupů je opakované zkoušení resp. odhadnutí hesla. Dalším běžným přístupem je předstírat, že jste heslo zapomněli a následně jej pak změnit.\n\nMožný cíl pro prolomení hesla může být využití toho, že je uživateli poskytována služba v podobě možnosti obnovit zapomenuté heslo (i když instalace zcela nového hesla je malé bezpečnostní riziko, tak zahrnuje oprávnění pro správu systému), což vede k získání neoprávněného přístupu k systému, nebo jako preventivní opatření od administrátora kontrolovat snadno odhalitelná hesla.\n\nČas rozlousknout heslo závisí na síle hesla resp na jeho délce v bitech viz síla hesla), což je jedno z měřítek bezpečnosti hesla entropie. Většina metod sloužící k prolomení hesla vyžadují počítač schopný vyprodukovat mnoho možných tvarů hesel, které by měly být nejpravděpodobnější. Jedním z příkladů je útok hrubou silou, ve kterém počítač zkouší \"všechny\" možné tvary klíče resp. hesla, dokud se mu nepodaří heslo uhodnout. Více běžná metoda prolomení hesla, je například slovníkový útok, kdy hesla nejsou vytvářena náhodně, ale využívá se zkoušení jednotlivých frází, což vede ke snížení počtu potřebných pokusů k prolomení hesla a obecně bude obvykle potřeba méně pokusů na prolomení než u metody útoku hrubou silou. Se zvyšováním břitovosti hesla resp. délky se zvyšuje exponenciálně počet možných hesel, která musí útočník vyzkoušet což snižuje pravděpodobnost, že heslo bude nalezeno během \"procházení\" slovníku.\n\nSchopnost prolomit heslo pomocí počítačových programů lze také vyjádřit číselnou funkce závislou na počtu možných hesel za sekundu, které lze vyzkoušet. Pokud hash cílového hesla je útočníkovi k dispozici, tato funkce roste. Pokud tomu tak není, daný poměr závisí na tom, zda je zavedená nějaký autentizační limit v daném softwaru, který říká, jak často se člověk může pokusit o zadání hesla, a to buďto časovým zpožděním, využitím tzv. CAPTCHA, nebo zavedením nucené výluky po nějakém počtu neúspěšných pokusů. Jiná situace, kdy rychlá hádání možná jsou je, pokud je na heslo použit šifrovací klíč. V takových případech může útočník rychle zjistit, zda uhodl heslo, pokud úspěšně dekóduje šifrovaná data. Například, jeden komerční produkt tvrdí, že otestuje 103.000 WPA PSK hesel za sekundu.\n\nJednotlivé stolní počítače můžou vyzkoušet více než sto milionů hesel za sekundu použitím různých metod k prolomení hesla, které budou spuštěny na běžném CPU, jak ho známe. Ale pokud spustíme tyto metody na speciálním GPU procesoru, můžeme vyzkoušet miliardy hesel za sekundu. POdívej se také na: John the Ripper. Uživatelem vytvořené osmimístné heslo s čísly mixovanými znaky a symboly dosáhne podle NIST odhadem na tzv. 30-bit sílu. Což znamená 2 a to odpovídá pouhé miliardě možných kombinací a tím pádem bude trvat v průměru 16 minut prolomení takového hesla. Když jsou běžné domácí počítače sestrojeny přímo pro účely prolomení hesla, jako například může být spojení s botnet, jsou jeho schopnosti v prolomení hesla podstatně větší. V roce 2002, distributed.net úspěšně po čtyřech letech úsilí nalezl 64-bit RC5 kód, který vytvářel ve snaze zahrnout více než 300.000 různých počítačů v různých dobách, které by generovaly v průměru více než 12 miliónů klíčů za sekundu. Grafický procesor můžeme zrychlit pro účely prolomení hesla tak, že násobky od padesáti do sta provedeme nad obyčejným počítačem. Od roku 2011, jsou k dispozici komerční produkty, které tvrdí, že jsou schopny otestovat až 2 800 000 000 hesel za sekundu na standardním stolním počítači pomocí high-end grafického procesoru. Takové zařízení může \"kreknout\" 10znakové heslo, které je tvořena pouze obyčejnými znaky během jednoho dne. Nesmíme zapomenout, že práce může být rozdělena na mnoho počítačů pro ještě větší zrychlení, což je úměrné počtu dostupných počítačů s GPU.\n\nPřes jejich schopnosti Desktopové počítače jsou pomalejší v prolamování hesel než přímo určený stroj na zjišťování hesel. V roce 1998, Electronic Frontier Foundation (EFF) postavily speciální stroj na \"krakování\" hesel pomocí FPGA, který byl naprosto jiné než počítač pro všeobecné účely. Jejich stroj, Deep Crack, prolomil 56bitový DES klíč v rozmezí 56 hodin a samotné testování se rovnalo více než 90 miliónům klíčů za sekundu. V roce 2010, Georgia Tech Research Institute vyvinul metodu, která používala GPGPU na prolomení hesel a přišli s tím, že minimální délka bezpečného hesla je 12 znaků.\n\nHeslo, které je snadno zapamatovatelné, je obecně velmi snadné pro útočníka uhodnout. Hesla, která jsou obtížně zapamatovatelné sníží paradoxně bezpečnost systému, protože (a) uživatel má většinou potřebovat zapsat si heslo na papír nebo elektronicky uložit na disk, (b) navíc uživatelé využívají často možnosti obnovení hesla a (c) navíc existují uživatelé u níž je velká pravděpodobnosti, že znovu použijí stejné heslo. Podobně, ale s přísnějšími pravidly, to platí pro tzv. silná hesla, jako např. heslo s použitím jak malých tak velkých písmen a číslic nebo hesla, která pravidelně měníme, větší míra pro ty uživatele poškozující systém.\n\nV \"The Memorability and Security of Passwords\", Jeff Yan et al. zkoumá efekt doporučení daných uživatelům a správné volbě hesla. Zjistil, že hesla založená na vymyšlené frázi, vezmeme-li první písmena každého slova dané fráze, jsou stejně nezapomenutelná jako náhodně vybraná hesla a je stejně těžké je prolomit jako náhodně vygenerovaná hesla. Kombinace dvou nezávislých slov je další dobrý způsob, jak vytvořit dobré heslo. Další dobrý způsob je mít osobně navržený \"algoritmus\" pro generování náhodných hesel. Mezi nejnovější vylepšení, je upozorňování co nejvíce lidí na změnu hesla tak, aby bylo bezpečné.\n\nNicméně, žádat uživatele, aby si pamatovat heslo skládající se z \"kombinace velkých a malých znaků\" je podobný, jako žádat, aby si pamatoval posloupnost bitů. Jde o to, že jednak je těžké si heslo zapamatovat, a jen o trochu těžší jej pro útočníka prolomit (např. pouze 128krát je těžší prolomit 7znakové heslo, než heslo, které uživatel vytvoří jen pomocí jednoho znaku). Žádat uživatele, aby používali při tvorbě hesla \"písmena i číslice\" bude vést k snadno odhadnutelným tvarům jako \"E\" → '3 'a' I'→ '1', což útočníci dobře vědí. Podobně zadání hesla pomocí jednoho řádku na klávesnici, kdy napíšeme znaky, jak jdou za sebou je velmi útočníkům známa metoda.\n"}
{"id": "880581", "url": "https://cs.wikipedia.org/wiki?curid=880581", "title": "Seznam hradišť v Česku", "text": "Seznam hradišť v Česku\n\nSeznam hradišť v Česku zachycuje abecedně seřazený seznam hradišť na území České republiky s pravděpodobnou datací osídlení nebo archeologickými kulturami, které hradiště obývaly.\n\n\n"}
{"id": "880583", "url": "https://cs.wikipedia.org/wiki?curid=880583", "title": "Ayaan Hirsi Aliová", "text": "Ayaan Hirsi Aliová\n\nAyaan Hirsi Aliová, celým původním jménem Ayaan Hirsi Magan Isse Guleid Ali Wai’ays Muhammad Ali Umar Osman Mahamud (* 13. listopadu 1969, Mogadišo) je somálsko-nizozemská feministická a ateistická aktivistka, spisovatelka, politička, a kritička islámu volající po reformaci tohoto náboženství.\n\nPři studiu díla Sigmunda Freuda a filozofa Hermana Philipsea (a jeho \"Manifestu ateismu\") se stala ateistkou. Roku 2000 vystudovala politické vědy na univerzitě v Leidenu. Posléze začala silně kritizovat islám, byla autorkou scénáře proti-islámského filmu \"Podvolení\" (orig. \"Submission: Part I\"), který režíroval Theo van Gogh, jenž byl později právě kvůli tomuto filmu zavražděn. Známé je její odsouzení proroka Mohameda jako úchyla, pedofila a megalomana. Roku 2007 založila nadaci \"AHA Foundation\", která podporuje ženy v islámských zemích a lidi utlačované v těchto zemích z náboženských důvodů. \n\nOd roku 2003 byla poslankyní dolní komory nizozemského parlamentu za pravicovou Lidovou stranu pro svobodu a demokracii. Po kontroverzních tahanicích ohledně jejího nizozemského občanství a kvůli lepší ochraně před muslimskými hrozbami se rozhodla odejít do USA. Od roku 2012 žije v USA trvale, roku 2013 zde získala občanství. Je manželkou britského historika Nialla Fergusona. Roku 2005 ji časopis \"Foreign Policy\" označil jako 46. nejvlivnějšího intelektuála na světě.\n\n\n\n\n"}
{"id": "880585", "url": "https://cs.wikipedia.org/wiki?curid=880585", "title": "Křivatec luční", "text": "Křivatec luční\n\nKřivatec luční (\"Gagea pratensis\") je nízká, v České republice se řídce vyskytující cibulnatá rostlinka, která vykvétá brzy z jara žlutozelenými květy.\n\nDruh nacházející se v celé Evropě vyjma Britských ostrovů a Skandinávie, na východě zasahuje až do Malé Asie a evropské části Ruska. Vyrůstá v sušších, vápnitých, výživných půdách které jsou humózní a přitom propustné od nížin po pahorkatiny. V České republice se objevuje roztroušeně a to v teplejších oblastech na polích, travnatých stráních, písčinách, ve vinicích a u příkopů, upřednostňuje vysychavé půdy.\n\nJe to vytrvalá cibulnatá rostlina s lysou lodyhou dosahující nejvýše do 15 až 20 cm. V podzemí mimo mateřské cibule vyrůstají obvykle ještě další dvě, zřídka i čtyři krátce stopkaté cibule které jsou v době květu rostliny bez obalných šupin, někdy vyroste cibulka i v úžlabí lodyžního listu. Jeden vztyčený přízemní list rostoucí z cibule bývá čárkovitý, široce žlábkovitý, plochý o šířce 1 až 5 mm a dosahuje obvykle výše než květenství. Výše na lodyze roste dva až pět úzkých, čárkovitých, jemně brvitých lodyžních listů, spodní dorůstá výše než květenství.\n\nNad lodyžními listy roste na dlouhých lysých stopkách 1 až 5 květů, 2 až 3 cm velkých, které vytvářejí květenství lichookolík. Šest podlouhlých okvětních lístků, z vnitřní strany žlutých a z vnější zelenožlutých, vyrůstá ve dvou přeslenech.\n\nRostlina vykvétá brzy z jara, nejčastěji v březnu a dubnu, za teplé zimy již koncem února. Koncem května jsou již zralé plody, jsou to vejčité tobolky s kulatými semeny bohatými na olej která rozšiřují po okolí hlavně mravenci. Nadzemní část rostliny i loňská cibule zasychají, přežívají pouze letošní cibulky.\n\nV minulosti byl křivatec luční považován za nepříjemný plevel, houževnaté cibulky se lehce roznášeny při zpracování půdy po polí. V současnosti není jeho výskyt na orné půdě velký a nejsou proti němu podnikána speciální opatření.\n\n\n \n"}
{"id": "880589", "url": "https://cs.wikipedia.org/wiki?curid=880589", "title": "Kanton Amboise", "text": "Kanton Amboise\n\nKanton Amboise ( ) je francouzský kanton v departementu Indre-et-Loire v regionu Centre-Val de Loire. Tvoří ho 12 obcí.\n\n"}
{"id": "880590", "url": "https://cs.wikipedia.org/wiki?curid=880590", "title": "Kanton Azay-le-Rideau", "text": "Kanton Azay-le-Rideau\n\nKanton Azay-le-Rideau ( ) je francouzský kanton v departementu Indre-et-Loire v regionu Centre-Val de Loire. Tvoří ho 12 obcí.\n\n"}
{"id": "880591", "url": "https://cs.wikipedia.org/wiki?curid=880591", "title": "Kanton Le Grand-Pressigny", "text": "Kanton Le Grand-Pressigny\n\nKanton Le Grand-Pressigny ( ) je francouzský kanton v departementu Indre-et-Loire v regionu Centre-Val de Loire. Tvoří ho devět obcí.\n\n"}
{"id": "880595", "url": "https://cs.wikipedia.org/wiki?curid=880595", "title": "Seznam členů devatenáctého Knesetu", "text": "Seznam členů devatenáctého Knesetu\n\nToto je seznam členů 19. Knesetu, který byl zvolen 22. ledna 2013. \n\nSeznamy jsou řazeny podle pozice na kandidátní listině.\n\n"}
{"id": "880597", "url": "https://cs.wikipedia.org/wiki?curid=880597", "title": "Bernard Jan Alfrink", "text": "Bernard Jan Alfrink\n\nBernard Jan kardinál Alfrink (5. července 1900 Nijkerk – 17. prosince 1987 Nijmegen) byl nizozemský římskokatolický kněz, kardinál, arcibiskup Utrechtu a nizozemský primas.\n\nKněžské svěcení přijal 15. srpna 1924, poté přednášel teologii v Utrechtu (1924–1933), semináři v Rijsenburgu (1933–1945) a na Katolické univerzitě v Nijmegenu (1945–1951). V květnu 1951 byl jmenován titulárním biskupem a koadjutorem arcibiskupa Utrechtu, biskupské svěcení přijal 17. července téhož roku. Arcibiskupem Utrechtu se stal 31. října 1955, v čele arcidiecéze stál do 6. prosince 1975, kdy odešel na odpočinek. Kardinálem ho jmenoval papež Jan XXIII. při konzistoři 28. března 1960. Patřil mezi nejaktivnější účastníky Druhého vatikánského koncilu. Účastnil se tří konkláví, která vybrala Pavla VI., Jana Pavla I. a Jana Pavla II..\n\n"}
{"id": "880599", "url": "https://cs.wikipedia.org/wiki?curid=880599", "title": "Beach House", "text": "Beach House\n\nBeach House je dream popové duo z Baltimore, Marylandu, založeno bylo v roce 2004. Členové kapely je ve Francii narozená Victoria Legrand a baltimorský rodák Alex Scally. Své první album, eponymní desku Beach House, vydali v roce 2006. Následují alba \"Devotion\" z roku 2008, \"Teen Dream\" r. 2010 a zatím poslední \"Bloom\", vydané v roce 2012.\n\nKapela byla založena v roce 2004 Alexem Scallym, který hraje na klávesy a kytaru, a zpěvačkou Victorií Legrand, která zpívá a hraje na varhany. Hudba kapely je tvořena hlavně varhany, naprogramovanými bicími a slide kytarou. \"Pro nás je to výzva: Co uděláte, když jste jenom dva?\", sdělila Legrand serveru Pitchfork. \"Jedním z důvodů proč je tohle pro mě natolik naplňující zkušenost je, že se dvěma lidmi v kapele je o tolik snazší dosáhnout úspěchů, které jsou vzrušující a zároveň nové\", doplnil Scally.\n\nPíseň \"Apple Orchard\" byla součástí MP3 nahrávky společnosti Pitchfork Media v srpnu roku 2006. V říjnu téhož roku bylo album \"Beach House\" vydáno společností Carpark Records. Pitchfork toto album zahrnul do svého žebříčku nejlepších alb, ve kterém se album umístilo na 16. místě.\n\nDruhé album skupiny Beach House \"Devotion\" vyšlo 26. února roku 2008. Získalo totožný úspěch jako album předchozí a dostalo se i do žebříčku nejlepších alb roku 2008 serveru Pitchfork. 21. října 2008 vyšel singl s názvem \"Used to Be\".\n\nBeach House také nahráli cover písně \"Play the Game\" od skupiny Queen u příležitosti vydání kompilace \"Dark Was The Night\" organizace Red Hot.\n\nV roce 2009 nazpívala Legrand doprovodné vokály k písni \"Two Weeks\" od indie rockové skupiny Grizzly Bear. S kapelou Grizzly Bear poté spolupracovala na písni \"Slow Life\", která se objevila na soundtracku k filmu \"\".\n\n\"Teen Dream\", 'dynamické a intenzivní' třetí album, bylo vydáno labelem Sub Pop 26. ledna 2010. V UK ho vydala společnost Bella Union a v Mexiku spol. Arts & Crafts. Album obsahuje novou verzi skladby \"Used to Be\", která v roce 2008 vyšla jako singl. Singl \"Norway\" byl dostupný zdarma ke stažení z oficiálních stránek kapely od 17. listopadu 2009; na iTunes byl představen jako singl týdne ode dne 12. ledna 2010.\nProducentem alba byl Chris Coady (Yeah Yeah Yeahs, TV on the Radio, Grizzly Bear). Velmi dobrá hodnocení kritiků tohoto alba získala kapele velice širokou základnu fanoušků - na koncertech se objevili i například Jay-Z a Beyoncé.\n\n\"Teen Dream\" se objevil v seznamu nejlepších alb roku 2010 serveru Pitchfork(No. 5)\n\n7. března 2012 vypustila kapela novou skladbu \"Myth\". Album s názvem \"Bloom\" vyšlo 15. května 2012 pod hlavičkou Sub Popu. Druhá píseň z tohoto alba s názvem \"Lazuli\" vyšla jako singl dne 13. dubna 2012. Hudební video k této písni bylo vydáno 6. června 2012. Režíroval ho Allen Cordell, který také natočil video ke skladbě \"Walk in the Park\" z alba \"Teen Dream\". Další videoklip byl natočen k písni 'Wild'.\n\nBeach House\n\nMuzikanti na turné\n\nHlas Victorie Legrand bývá často přirovnáván k hlasu známé zpěvačky Nico. Někteří hudební znalci srovnávají její hlas se zpěvem psychedelické rockové zpěvačky Kendry Smith z kapely Opal. Kytarista Alex Scally hraje na kytaru Fender Stratocaster naladěnou v E♭ Tuning.\n\nMezi hudební vzory kapely patří This Mortal Coil, The Zombies, Maximilian Hecker, Brian Wilson, Françoise Hardy, Neil Young, Big Star a Chris Bell. Mezi další známé vlivy kapely patří folková skupina Tony, Caro and John. Beach House natočil píseň této kapely s názvem \"Snowdon Song\", přejmenoval ji na \"Lovelier Girl\" a vydal ji na eponymním albu bez jakéhokoliv připsání kreditů původní kapele. O několik měsíců později zažádal zpěvák oné kapely Tony Dore o připsání autorství.\n\nKapela koncertuje poměrně často. V březnu roku 2009 se kapela zúčastnila festivalu SXSW, který se pravidelně koná v Austinu v Texasu. V dubnu roku 2010 vystupovali na festivalu Coachella Music and Arts Festival ve městě Indio, Kalifornie. V červnu 2010 se kapela musela vypořádat s ,technickými potížemi způsobenými přemírou MDMA\" během koncertu na festivalu Glastonbury. V srpnu roku 2010 společně koncertovali s kapelou Vampire Weekend na jejich turné k desce \"Contra\". V roce 2010 se stali jedněmi z hlavních hvězd festivalu Austin City Limits. 20. prosince roku 2010 se skupina Beach House objevila v pořadu \"Conan\".\n\nSkupina Animal Collective vybrala kapelu Beach House na All Tomorrow's Parties festival, který se uskutečnil v květnu roku 2011, zároveň si je vybrala i kapela Portishead na stejný festival konaný v červenci 2011 v londýnském Alexandra Palace. 29. května 2011 vystoupili na festivalu Sasquatch! Music Festival. V červenci téhož roku odehráli koncert v japonském města Niigata na tamějším Fuji Rock hudebním festivalu. Na konci roku 2011 se kapela zúčastnila Treasure Island Music Festivalu. Hudebními hosty v \"Late Show with David Letterman\" se stali 18. května 2012. Nedlouho poté zahráli skladby ,Myth\" a ,Lazuli\" v pořadu \"Later... with Jools Holland\" Na Pitchfork Music Festivalu kapela vystoupila 15. července téhož roku. V \"Late Night with Jimmy Fallon\" se představili 26. července 2012 s písněmi ,Wild\" a ,Wishes\".\n\n\n\n"}
{"id": "880605", "url": "https://cs.wikipedia.org/wiki?curid=880605", "title": "Denis Ventúra", "text": "Denis Ventúra\n\nDenis Ventúra (* 1. srpna 1995) je slovenský fotbalový záložník, od května 2013 působící v A-týmu FK Senica. Je bývalým mládežnickým reprezentantem Slovenska.\n\nSvoji fotbalovou kariéru začal v Senici, kde prošel všemi mládežnickými kategoriemi.\n\nV roce 2012 se propracoval do prvního mužstva. Ve slovenské nejvyšší soutěži debutoval pod trenérem Vladimírem Koníkem v ligovém utkání 33. kola 26. května 2013 proti FC Nitra (vyhra Senice 1:0), odehrál 80 minut. První gól za Senici vstřelil v ligovém utkání 30. kola 10. května 2014 proti MŠK Žilina (prohra Senice 1:4).\n\nAktuální k 4. srpnu 2015\nV letech 2011-2013 byl členem slovenské reprezentace do 17 let. Od roku 2013 do roku 2015 reprezentoval svoji zemi do 19 let.\n\n"}
{"id": "880606", "url": "https://cs.wikipedia.org/wiki?curid=880606", "title": "Jakub Kosorin", "text": "Jakub Kosorin\n\nJakub Kosorin (* 27. dubna 1995 v Brodském) je slovenský fotbalový útočník či záložník, od května 2013 působící v A-týmu FK Senica. Jeho mladší bratr Matej je také fotbalista.\n\nSvoji fotbalovou kariéru začal v Baníku Brodské, odkud v průběhu mládeže přestoupil do klubu FK Senica.\n\nPřed jarní částí sezony 2012/13 se propracoval do prvního mužstva.\n\nVe slovenské nejvyšší soutěži debutoval pod trenérem Vladimírem Koníkem v ligovém utkání 33. kola hraném 26. května 2013 proti FC Nitra (vyhra 1:0), odehrál 45 minut. Jednalo se o jeho jediný start v ročníku.\n\nSvůj první gól za Senici vstřelil v ligovém utkání 19. kola 30. listopadu 2013 proti MŠK Žilina (výhra 3:1). V ročníku nastoupil ke 14 střetnutím, dal jeden gól.\n\nPrvní gól v sezoně vsítil v 1. kole v derby proti TJ Spartak Myjava, dal jedinou vítěznou branku v zápase, kterou vstřelil nosem. Další gól dal v následujícím kole (19. 7. 2014) proti FK Dukla Banská Bystrica (remíza 2:2), vstřelil první gól zápasu. 9. 11. 2014 v 17. kole nejvyšší soutěže porazil se svým mužstvem po více než čtyřech letech v lize Slovan Bratislava. Ve 23. kole proti Myjavě (v třetím vzájemném měření týmu v sezoně) vyrovnával na konečných 1:1. V sezoně odehrál 29 utkání. S klubem se představil ve finále Slovenského poháru, Senica podlehla Trenčínu 2:3 po penaltách.\n\nPoprvé se prosadil v 17. kole (21. listopadu 2015) v domácím střetnutí s MŠK Žilina (vítězství 2:0). Celkem v ročníku odehrál 15 střetnutí.\n\nAktuální k 11. srpnu 2016\n"}
{"id": "880612", "url": "https://cs.wikipedia.org/wiki?curid=880612", "title": "Mistrovství světa v alpském lyžování 2013 – Super-G žen", "text": "Mistrovství světa v alpském lyžování 2013 – Super-G žen\n\nSoutěž Super–G žen na Mistrovství světa v alpském lyžování 2013 se konala v úterý 5. února jako úvodní závod šampionátu. Start byl naplánován na 11.00 hodinu místního času, ale pro špatné počasí došlo k postupnému odkládání v patnáctiminutových intervalech až do 14.30 hodin, kdy byl zahájen. Zúčastnilo se jej 59 závodnic z 28 zemí. Po odjetí prvních 30 lyžařek byl závod pro mlhu prohlášen za ukončený.\n\nMistryní světa se stala průběžná vedoucí závodnice Světového poháru Slovinka Tina Mazeová. Stříbrnou medaili získala Švýcarka Lara Gutová-Behramiová a bronz si odvezla americká lyžařka Julia Mancusová.\n\nČtyřnásobná celková vítězka Světového poháru Američanka Lindsey Vonnová měla přibližně v polovině trati těžký pád, po kterém byla dopravena helikoptérou do blízké nemocnice. Vyšetření na pravé dolní končetině prokázala přetržení křížového i mediálního postranního vazu kolena a zlomeninu holenní kosti.\n\nZávod byl odstartován ve 14.30 hodin.\n"}
{"id": "880614", "url": "https://cs.wikipedia.org/wiki?curid=880614", "title": "Love and Other Disasters", "text": "Love and Other Disasters\n\nLove and Other Disasters je třetí album skupiny Sonic Syndicate vydané v roce 2008 stejně jako předchozí album u vydavatelství Nuclear Blast. Později bylo spolu s EP Burn This City, novými písněmi a DVD obsahujícím videoklipy, záznamy z koncertu a dokumentem o nahrávání alba vydáno pod názvem The Rebellion.\n\n\n\n"}
{"id": "880617", "url": "https://cs.wikipedia.org/wiki?curid=880617", "title": "Burn This City", "text": "Burn This City\n\nBurn This City je EP a první nahrávka skupiny Sonic Syndicate, kde působí nový zpěvák Nathan J. Biggs. Tato nahrávka se objevila spolu předcházejícím albem Love and Other Disasters v digipacku The Rebellion.\n\n\n"}
{"id": "880630", "url": "https://cs.wikipedia.org/wiki?curid=880630", "title": "Jari Mäenpää", "text": "Jari Mäenpää\n\nJari Mäenpää (* 23. prosince 1977, Finsko) je zakladatel skupiny Wintersun a bývalý člen skupiny Ensiferum.\n\nPrvní kapela, kterou Jari založil byla Immemorial. Nikdy s ní ovšem nevydal žádné album.\n\nV roce 1996 opustil Immemorial, aby se přidal ke skupině Ensiferum se kterou vydal tři dema a následně dvě alba a kompilaci starých nepoužitých písní. Zde zpíval a hrál na kytaru a spolu s Markem Toivonenem se podílel na skládání hudby a textů.\n\nV roce 2004 musel opustit Ensiferum, protože se musel rozhodnout mezi turné a nahráváním alba s projektem Wintersun. Původně vedlejší melodic death metalový projekt se tak stal jeho kapelou. Mäenpää proto našel další hudebníky, neboť na prvním albu pracoval jen on a bubeník Kai Hahto. S Wintersun vydal zatím dvě alba. Třetí by mělo vyjít v roce 2014\n\nTaké se podílel na projektech Arthemesia a Cadacross. V roce 1997 musel dočasně odložit hudební kariéru kvůli vojenské službě.\n\n\n\n\n"}
{"id": "880634", "url": "https://cs.wikipedia.org/wiki?curid=880634", "title": "Vítězslav Mojžíš", "text": "Vítězslav Mojžíš\n\nVítězslav Mojžíš (* 21. července 1965) je bývalý český fotbalista, záložník.\nHrál za VTJ Žatec, Bohemians Praha, FC Union Cheb a FK Ústí nad Labem. Celkem v československé a české nejvyšší soutěži odehrál 159 utkání a dal 11 gólů.\n\n"}
{"id": "880640", "url": "https://cs.wikipedia.org/wiki?curid=880640", "title": "Petr Slončík", "text": "Petr Slončík\n\nPetr Slončík (* 9. června 1976, Šumperk) je bývalý český fotbalista, záložník a trenér.\nV československé a české lize hrál mj. za FC Petra Drnovice a 1. FC Synot, hrál i za FC Tescoma Zlín. Kariéře středního útočníka zabránila jeho zranění. Nastoupil ve 38 ligových zápasech a dal 4 góly.\n\nV roce 2018 byl angažován jako trenér Slavičína.\n\n"}
{"id": "880644", "url": "https://cs.wikipedia.org/wiki?curid=880644", "title": "Emil Cioran", "text": "Emil Cioran\n\nEmil Cioran (8. dubna 1911 – 20. června 1995) byl rumunsko-francouzský filozof. \nVystudoval filozofii na univerzitě v Bukurešti. Na studiích potkal své celoživotní přátele a souputníky: budoucího dramatika Eugène Ionesca, budoucího religionistu Mirceu Eliadeho a budoucího filozofa Constantina Noicu. Všichni se na studiích přiklonili k určité verzi fašismu. \n\nRoku 1933 Cioran odjel do Berlína, jednak vyučovat na místní univerzitu, ale i proto, že byl naplněn obdivem k Adolfu Hitlerovi. Podporoval všechny násilnosti hitlerovského režimu, noc dlouhých nožů komentoval například slovy „lidskost nic neztratí, když pár imbecilů přijde o život“. V Rumunsku podporoval fašistické hnutí Železná garda. Roku 1934 vydal v Rumunsku svou první knihu \"Pe culmile disperării\", která zaznamenala velký úspěch. Rumunské politické dění ovlivnila zejména jeho třetí kniha Přeměna Rumunska (\"Schimbarea la față a României\") z roku 1936 (zároveň rok, kdy se do Rumunska nakrátko vrátil), kde vyjadřoval své sympatie k totalitárním praktikám a silný antisemitismus (tyto pasáže z druhého vydání roku 1990 vypustil). V knize též odmítal urbanizaci a industrializaci jakožto obsese moderního člověka. Roku 1937 odjel do Paříže, do Rumunska se nakrátko vrátil v letech 1940–1941, kdy silně podpořil fašistický režim Železné gardy, která mezitím převzala moc. Toto jeho angažmá ve prospěch nacionalismu a fašismu nebylo na Západě dlouho známé, a když se o něm začalo hovořit, Cioran ho omlouval tím, že propadl kolektivním emocím, že „byl nesen na vlně“. \n\nRoku 1941 se vrátil do Francie a spojil s ní zbytek života. Roku 1949 vydal svou první knihu ve francouzštině \"Précis de décomposition\", kterou začala naplno jeho francouzská kariéra (byť nikdy nepožádal o francouzské občanství). V této éře se spřátelil Paulem Celanem, Samuelem Beckettem, Gabrielem Marcelem či Henri Michauxem. I ve francouzských pracích zůstal věrný linii z prvních děl (ovšem bez vyústění do fašismu): pocitu tragičnosti, utrpení, cizoty, absurdity, nudy, pesimismu, marnosti, nihilismu, úpadku civilizace, úvahám o sebevraždě jako jediné možné reflexi lidského údělu. Jeho dílo bylo někdy označováno za dekadentní a misantropické. Saint-John Perse Ciorana nicméně označil za největšího francouzského spisovatele od Paula Valéryho.\n\n\n\n \n"}
{"id": "880658", "url": "https://cs.wikipedia.org/wiki?curid=880658", "title": "Don (oslovení)", "text": "Don (oslovení)\n\nDon (španělsky a italsky), respektive Dom (portugalsky), je zdvořilostní oslovení, pocházející z latinského „dominus“ (pán). Obdobou v ženském rodě je výraz Doña (španělsky), Donna (italsky) a Dona (portugalsky) (z latinského „domina“ - paní).\n\nVe španělsky mluvících zemích jsou titulem „Don“ či „Doña“ oslovováni především příslušníci a zejména hlavy šlechtických rodin.\n\nVe Španělsku samotném je toto oslovení obvykle spojeno se šlechtickými tituly (například hidalgo), přičemž bývá používáno jméno a před něj bývá připojeno oslovení „Don/Doña“. I současný král bývá oslovován jako Don Juan Carlos I. Princ Don Carlos byl námětem několika literárních a hudebních děl.\n\nToto oslovení je rozšířeno také v Latinské Americe, kde jsou tímto titulem oslovováni i rodiče a prarodiče jakožto hlavy domácnosti, přičemž obzvláště časté je použití tohoto oslovení u žen. Toto oslovení používají také zaměstnanci a hosté rodiny.\n\nV Portugalsku je oslovení „Dom“ rozšířeno méně. Ženská forma „Dona“ je podobně jako ve španělsky mluvících zemích používána poněkud častěji, zejména při oslovování starších žen. Samotné oslovení „Dom“ bývá používáno pro církevní hodnostáře jako biskupy či opaty.\n\nI v Brazílii je používáno oslovení „Dom“. Brazilský arcibiskup Dom Helder Câmara byl tak také oslovován tímto titulem.\n\nV portugalském Timoru byl oslovením pro místní panovníky.\n\nV Itálii je oslovení „Don“ používáno pro duchovenstvo (i pro běžné kněze) a pro bývalé šlechtice. I v zahraničí si získaly pozornost romány Giovanni Guareschiho o fiktivním knězi jménem Don Camillo.\n\nVe frankofonních zemích je tento titul je částečně využíván pro katolické kněze. Tak byl třeba nazýván benediktinský mnich Pierre Perignon, žijící v 17. a 18. století, Dom Perignon.\n"}
{"id": "880660", "url": "https://cs.wikipedia.org/wiki?curid=880660", "title": "Purkrábka", "text": "Purkrábka\n\nPurkrábka je viniční usedlost v Praze-Dejvicích v ulici V Šáreckém údolí. Je chráněna jako kulturní památka České republiky.\n\nNa konci 16. století bývalo v místech usedlosti pět vinic. Ty vlastnilo nejvyšší purkrabství, kterému byl odváděn roční plat. Vinice spojil mydlář Matěj Lech roku 1593 v jednu s výměrou přes 13 strychů. Roku 1615 ji získal měšťan Michal Witman (nazývána Vitmanovská). Usedlost je doložená roku 1621, kdy byl Witman za účast ve stavovském povstání popraven a vinici s usedlostí získal nejvyšší purkrabí Adam ze Šternberka. Nějakou dobu byla v soukromých rukou - podle Jana Kobera z Kobersberka se jí říkalo \"Kobrovská\", od roku 1659 podle staroměstského kotláře Václava Kristmanna \"Kotlářová\". Na konci 70. let 17. století se natrvalo dostala do majetku purkrabství a získala tak název \"Purkrabská\", \"Purkrabka\" nebo \"Pulkrábka\". Protože Jan Kober dlužil karmelitskému klášteru u svatého Havla na Starém Městě a úrok z dluhu byl ročně 7 věder vína z Purkrabky, splácel tak on i jeho nástupci po celou dobu purkrabského vlastnictví vinice. V 19. století bylo pražské purkrabství zrušeno, usedlost se stala zemským statkem a roku 1870 byla prodána do soukromých rukou. Původní viniční domek byl přestavěn klasicistně kolem roku 1850. Tuto podobu má dodnes, usedlost byla obnovovaná v letech 1913 a 1939.\n\nMichal Witmann, pražský měšťan a novoměstský radní, odváděl roční daň 1 kopy a 33 grošů úřadu nejvyššího purkrabství. Byl jedním ze 27 českých pánů, kteří byli 21. června 1621 popraveni na Staroměstském náměstí za účast na stavovském povstání.\n\n\n"}
{"id": "880665", "url": "https://cs.wikipedia.org/wiki?curid=880665", "title": "Imperator Nikolaj I. (1916)", "text": "Imperator Nikolaj I. (1916)\n\nImperator Nikolaj I. byla bitevní loď stavěna za první světové války pro Černomořské loďstvo Ruského carského námořnictva. Plavidlo mělo stejnou výzbroj jako předcházející třída \"Imperatrica Marija\", bylo však lépe pancéřované. S překotným vývojem událostí války a pozdější ruské revoluce a občanské války loď několikrát změnila majitele. Když ji definitivně získali Sověti, navzdory původním plánům na dostavbu loď v roce 1923 sešrotovali.\n\nStavba bitevní lodě \"Imperator Nikolaj I.\" byla zahájena v roce 1915 v Nikolajevu. V říjnu 1916 byl hotový trup plavidla spuštěn na vodu; další průběh prací však zkomplikoval vývoj první světové války. Po únorové revoluci v dubnu 1917 nedokončené plavidlo dostalo nové jméno \"Děmokracija\" a v říjnu 1917 roce byly práce na dokončení lodě přerušeny. V březnu 1918 německá armáda obsadila Nikolajev, kde mimo jiné, ukořistila rozestavěnou \"Děmokraciji\". Práce na lodi však nebyly obnoveny.\n\nPo německé kapitulaci ukořistěné lodě 25. listopadu 1918 převzala Velká Británie, která se v oblasti podílela na protibolševické intervenci sil Dohody v rámci ruské občanské války. V březnu 1919 zahájila Rudá armáda ofenzivu, která v následujícím měsíci ohrožovala Krym. Intervenční a bělogvardějské jednotky proto musely být z Krymu evakuovány do Novorossijska. To zahrnovalo likvidaci rozestavěných či plavby neschopných plavidel. Nedokončenou \"Děmokraciji\" proto Britové 29. dubna 1919 těžce poškodili pomocí výbušnin. Sovětské námořnictvo později zvažovalo opravu a dokončení plavidla, nakonec ale byla roku 1923 rozebrána.\n\nHlavní výzbroj po dokončení tvořilo dvanáct 305mm kanónů ve čtyřech třídělových věžích stojících v ose lodi. Sekundární výzbroj tvořilo dvacet 130mm kanónů umístěných v kasematech. Lehkou výzbroj představovalo osm 75mm kanóny a čtyři 47mm kanóny. Lodě rovněž nesly čtyři 457mm torpédomety. Nejvyšší rychlost dosahovala 23 uzlů.\n"}
{"id": "880668", "url": "https://cs.wikipedia.org/wiki?curid=880668", "title": "Rizikové kácení stromů", "text": "Rizikové kácení stromů\n\nRizikové kácení neboli postupné kácení stromů je nejnáročnější a velice riziková část stromolezecké činnosti. Nebezpečí při této práci nesmí podceňovat začátečníci ani lidé provádějící tuto činnost na profesionální úrovni. Velké množství úrazů při postupném tzv. rizikovém kácení je jedním z mnoha důvodů, proč by měla být tato práce přenechána výhradně zkušeným a vyškoleným profesionálům. Pro dosažení schopností a znalostí potřebných pro vykonávání této činnosti je třeba projít dlouhým a náročným psychickým i fyzickým výcvikem pod vedením zkušených profesionálů.\n\nAby nedošlo k poškození objektů pod stromem, případně objektů v jeho okolí, využívají se kombinace různých jednoduchých fyzikálních principů jako např. kladka, páka, tření atd. Účelem postupného odřezávání částí kmene a bezpečné a kontrolované dopravy těchto částí na zem je zachování maximální bezpečnosti všech zúčastněných osob a okolních objektů. V každém konkrétním případě je nutné brát v potaz mnoho proměnných faktorů, které je nutné správně vyhodnotit. Jde především o statické poměry káceného stromu, rizika, která představuje okolí stromu, správné používání odpovídajícího prostředků pro spouštění a v neposlední řadě současnou kondici pracovníka. Spolupracovník, který spouští odřezávané části ze stromu dolů, musí rovněž brát zřetel na působící fyzikální síly jako jsou např. tření, dynamické zatížení lana, kotevní prvky atd.\n\nVe stromolezecké praxi při postupném kácení si stromolezec ani jeho spolupracovník na zemi nemůže dovolit udělat sebemenší chybu, protože každá chyba při této práci způsobuje nepřípustné následky.\n\nNapříklad dub letní (Quercus robur) 21 metrů vysoký, ze 35 % proschlý, na místě nedostupném pro jakoukoliv těžkou techniku, pod ním stojí chata. Strom roste ve svahu nad chatou a je mírně ohnutý nad její střechu. Částí koruny prochází kabel telefonního vedení a v dolní části kmene jsou zřetelné příznaky kořenové hniloby s uzavřenou dutinou. V takovéto situaci musíme brát v úvahu všechna možná rizika, díky kterým by mohlo dojít k újmě na zdraví či majetku. Tudíž musíme zvolit vhodný pracovní postup, při kterém zohledníme veškerá potenciální rizika. Každá situace je v mnoha směrech velmi specifická a individuální, přesto bychom měli před započetím každé práce postupovat systematicky v níže uvedeném sledu činností:\n\n\nLezec stoupá po kmeni vzhůru pomocí hrotových stromolezeckých stupaček a kmenové smyčky. Cestou k vrcholu odřezává větve nebo jejich menší kusy. Po odstranění všech větví odřízne vrchol stromu a při sestupu postupně odřezává další části kmene. Větve a části kmene se buď shazují (je-li zde volné místo pro dopad a lze-li určit bezpečný směr pádu), anebo se každá část uváže a poté spouští na laně. V náročnějších případech v závislosti na konkrétních podmínkách se volí jiná technika, ta nesmí ohrožovat lezce, ostatní zúčastněné osoby ani okolní majetek. Lezec musí být po celou dobu pobytu v koruně či na kmeni jištěn dvěma lany. Při práci s motorovou pilou na stromě musí mít lezec kmenovou smyčku s ocelovým jádrem. Tato kmenová smyčka s ocelovým jádrem zvyšuje bezpečnost při případném kontaktu řetězu pily s kmenovou smyčkou.\n\n"}
{"id": "880669", "url": "https://cs.wikipedia.org/wiki?curid=880669", "title": "Jean-François Gillet", "text": "Jean-François Gillet\n\nJean-François Gillet (* 31. května 1979, Lutych, Belgie) je belgický fotbalový brankář a reprezentant, momentálně hráč italského klubu Calcio Catania na hostování v KV Mechelen. Zkušený brankář, jenž je považován za experta na chytání pokutových kopů. V Itálii se mu díky rychlým reflexům přezdívá „kočka z Lutychu“.\n\nZ belgického klubu Standard Lutych, v němž fotbalově vyrůstal a za nějž odchytal 3 ligová utkání, se v roce 1999 přesunul do Itálie do mužstva AC Monza hrajícího Serii B. Následující sezónu přišel přestup do AS Bari působícího v Serii A. Zde působil až do sezóny 2010/11 (s výjimkou hostování v sezóně 2003/04). Po sestupu klubu do Serie B se Gillet stěhoval za 1,4 milionu eur do prvoligového celku Bologna FC 1909 , kde odehrál jednu sezónu 2011/12. Svými výkony pomohl klubu k 9. místu v lize.\n\n5. července 2012 podepsal tříletou smlouvu s nováčkem Serie A Turínem FC. Ve 30. kole sezóny 2012/13 Serie A 30. března inkasoval v zápase s hostujícím celkem SSC Neapol 5 gólů, Turín FC prohrál 3:5.\n\n16. července 2013 dostal od Italské fotbalové federace trest zákazu činnosti v délce trvání 43 měsíců kvůli ovlivňování výsledků během svého působení v AS Bari. Mimo něj dostalo trest dalších 19 osob. 24. ledna 2014 mu TNAS trest zkrátila na 13 měsíců (z nichž 5 již nehrál).\n\n30. ledna 2015 přestoupil do Catanie, kde podepsal kontrakt do roku 2017. V létě 2015 odešel na hostování do belgického mužstva KV Mechelen. V 10. kole belgické ligy lapil 3 penalty Anderlechtu Brusel a výraznou měrou přispěl ke konečné remíze 1:1.\n\nJean-François Gillet působil ve všech mládežnických reprezentacích Belgie včetně výběru do 21 let.\n\nS reprezentací do 21 let se zúčastnil Mistrovství Evropy hráčů do 21 let 2002 ve Švýcarsku, kde Belgie skončila se 3 body v základní skupině B na nepostupovém třetím místě za první Francií a druhou Českou republikou. V prvním zápase 16. května odchytal zápas proti Řecku, belgičtí mladíci porazili soupeře 2:1. Ve druhém utkání 19. května nastoupil se spoluhráči proti reprezentačnímu výběru České republiky, Belgie prohrála gólem Martina Jiránka 0:1. Třetí zápas absolvoval 21. května proti Francii, tentokrát Belgie prohrála 0:2.\n\nV A-mužstvu Belgie debutoval 5. září 2009 ve věku 30 let v kvalifikačním zápase na MS 2010 proti domácímu Španělsku. Byla to hořká premiéra, neboť Španělé zvítězili suverénně 5:0.\n\n6. února 2013 nastoupil v Bruggách proti hostujícímu Slovensku, Belgie zvítězila 2:1 gólem Driese Mertense z 90. minuty.\n\nTrenér Marc Wilmots jej nominoval na EURO 2016 ve Francii, kde byli Belgičané vyřazeni ve čtvrtfinále Walesem po porážce 1:3. Gillet byl náhradním brankářem a nenastoupil v žádném z pěti zápasů svého mužstva na šampionátu, brankářskou jedničkou byl Thibaut Courtois.\n\n"}
{"id": "880679", "url": "https://cs.wikipedia.org/wiki?curid=880679", "title": "Lukáš Pauschek", "text": "Lukáš Pauschek\n\nLukáš Pauschek [lukáš paušek] (* 9. prosince 1992, Bratislava) je slovenský fotbalový obránce a bývalý reprezentant, od října 2019 hráč slovenského klubu ŠK Slovan Bratislava. Mimo Slovensko působil na klubové úrovni v Česku. Nastupuje na pozici pravého, levého obránce nebo stopera.\n\nJe odchovancem Slovanu Bratislava, kde působil v mládežnických kategoriích.\n\nV průběhu jarní části ročníku 2010/11 mu tehdejší trenér \"belasích\" Karel Jarolím dal šanci v \"áčku\". Ligový debut v dresu prvního týmu si odbyl v 19. kole hraném 25. února 2011 v dreby se Spartakem Trnava (výhra 3:1), odehrál 80 minut. Sezónu 2010/11 završil se Slovanem ziskem ligového titulu a vítězstvím ve slovenském poháru. Na jaře 2011 nastoupil ke 12 ligovým zápasům.\n\nS \"belasími\" se představil v odvetě 3. předkola Ligy mistrů UEFA 2011/12 proti mužstvu APOEL FC z Kypru (remíza 0:0 venku a prohra 0:2 doma) a po vypadnutí s tímto soupeřem byl jeho klub přesunut do čtvrtého předkola - play-off Evropské ligy UEFA 2011/12, v němž se Slovanem senzačně postoupil přes italský tým AS Řím po výhře 1:0 doma a remíze 1:1 venku do skupinové fáze Evropské ligy. S bratislavským mužstvem byl zařazen do základní skupiny F, kde v konfrontaci s celky Athletic Bilbao (Španělsko), FC Red Bull Salzburg (Rakousko) a Paris Saint-Germain FC (Francie) skončil s klubem na čtvrtém místě. Celkem v ročníku odehrál v lize 14 střetnutí. \n\nV létě 2012 o jeho služby projevila zájem pražská Sparta, ale transfer nakonec nedopadl. Za \"belasí\" nastoupil ve druhém předkole EL, kde Slovan vypadl díky pravidlu venkovních gólů po remízách 1:1 doma a 0:0 venku s celkem Videoton FC. Svůj první a zároveň jediný gól v sezoně dal 10. 3. 2013 proti týmu FC Nitra, když v 89. minutě krátce po svém příchodu na hrací plochu zvyšoval na konečných 3:0. V ročníku 2012/13 získal se Slovanem Bratislava „double“, čili ligový titul a triumf v domácím poháru Během roku si připsal 25 ligových startů.\n\nV červnu 2013 se dohodl na přestupu do Česka, kde podepsal čtyřletý kontrakt se Spartou Praha. V soutěžním zápase debutoval v prvním utkání druhého předkola Evropské ligy 2013/14 18. července 2013 proti hostujícímu švédskému celku BK Häcken, Sparta neudržela dvoubrankové vedení a remizovala 2:2. S pražský mužstvem následně o týden později prohrál na hřišti soupeře v poměru 0:1 a jeho klub z této soutěže vypadl. V lize neodehrál za tento pražský celek žádné střetnutí. Nastoupil však ke dvěma duelům v domácím poháru, který Sparta v sezoně 2013/14 vyhrála a Pauschek se tak stal jeho držitelem, i když na jaře 2014 hostoval v Bohemians. \n\nV lednu 2014 odešel na půlroční hostování bez opce do týmu Bohemians Praha 1905. Ligový debut v dresu \"Bohemky\" zaznamenal 22. února 2014 v 17. kole v souboji s mužstvem 1. FK Příbram, odehrál celých devadesát minut, ale porážce 0:1 na hřišti soupeře nezabránil. Před sezonou 2014/15 prodloužil v klubu hostování o rok. V létě 2015 bylo jeho hostování prodlouženo opět o jednu sezonu., ale již po půl roce změnil dres. Za Bohemians Praha 1905 odehrál celkem 56 ligových zápasů, ve kterých se střelecky neprosadil.\n\nV zimním přestupovém období ročníku 2015/16 přestoupil společně s Tomášem Přikrylem ze Sparty do týmu FK Mladá Boleslav jako součást výměny za Ondřeje Zahustela, Pauschek uzavřel s týmem kontrakt do léta 2019.\n\nSvůj první start v lize v dresu Boleslavi absolvoval v 18. kole proti Spartě (prohra 0:2), tedy proti svému bývalému mužstvu. Na hrací ploše vydržel do 53. minuty než ho vystřídal Jan Kalabiška. Na jaře 2016 došel s Mladou Boleslaví až do finále českého poháru, kde s FK porazil na Stadionu Na Stínadlech klub FK Jablonec v poměru 2:0. V neúplné sezoně 2015/16 nastoupil za Boleslav k pěti utkáním v lize.\n\nS Mladou Boleslaví se předstvil ve třetím předkole Evropské ligy UEFA 2016/17, kde se svým celkem vypadl s týmem FK Škendija ze Severní Makedonie po prohře venku 0:2 a výhře doma 1:0. V českém poháru tentokrát s Boleslaví vypadl v semifinále s mužstvem SFC Opava po prohře v poměru 0:2. Během roku si připsal 25 ligových střetnutí.\n\nZa Mladou Boleslav i tentokrát nastoupil v předkolech Evropské ligy, kde FK tentokrát přešlo po výhrách venku 3:2 a doma 2:0 přes irské mužstvo Shamrock Rovers FC a následně vypadlo ve třetím předkole s albánským klubem KF Skënderbeu Korçë po výhře doma 2:1 a prohře venku 1:3 po prodloužení. Svoji první a zároveň jedinou branku v sezoně dal ve 20. kole hraném 10. 3. 2018 v souboji se Zbrojovkou Brno, když ve 30. minutě zvyšoval na konečných 3:0. V ročníku 2017/18 odehrál 29 ze 30 možných zápasů. V lednu 2019 v Boleslavi skončil a byl následně bez angažmá.\n\nV létě 2019 dostal možnost trénovat s tehdy druholigovou juniorkou \"belasích\", se kterou se připravoval po zranění. V říjnu téhož se Slovanem uzavřel kontrakt na půl roku. Obnovenou ligovou premiéru v dresu prvního týmu \"belasích absolvoval ve 14. kole proti týmu FK Senica (výhra 2:0), na hřiště přišel v 83. minutě namísto Jurije Medveděva. V lednu 2020 podepsal se Slovanem Bratislava novou smlouvu platnou na 2,5 roku.\n\nAktuální k 3. červenci 2019\n\nLukáš Pauschek působil v mládežnické reprezentaci Slovenska do 21 let, debutoval v roce 2011. Figuroval v kádru slovenského reprezentačního výběru U21 vedeného trenérem Ivanem Galádem v kvalifikaci na Mistrovství Evropy hráčů do 21 let 2013 v Izraeli, ve které se Slovensko probojovalo do baráže proti Nizozemsku. Pauschek nastoupil v obou barážových zápasech, které skončily shodnou prohrou 0:2.\n\nS týmem U21 vyhrál v následujícím kvalifikačním cyklu 3. kvalifikační skupinu (zisk 17 bodů) před druhým Nizozemskem (16 bodů), což znamenalo účast v baráži o Mistrovství Evropy hráčů do 21 let 2015 v České republice.\n\n6. srpna 2012 byl poprvé nominován trenérskou dvojicí Stanislav Griga a Michal Hipp do A-mužstva pro přátelský zápas proti domácímu Dánsku, v tomto zápase nastoupil na postu levého obránce, Slovensko zvítězilo 3:1. V únoru 2013 byl nominován pro další přátelský zápas s domácí Belgií. Nastoupil do druhého poločasu, Slovensko sahalo po remíze, ale nakonec utkání prohrálo 1:2 gólem Driese Mertense z 90. minuty.\n\nV březnu 2013 figuroval v nominaci slovenského národního týmu pro kvalifikační zápas s Litvou (22. března) a přátelské utkání se Švédskem (26. března, oba zápasy měly dějiště v Žilině na stadiónu Pod Dubňom). Nastoupil pouze ve druhém utkání proti Švédsku, které skončilo bezbrankovou remízou. Svůj čtvrtý start v reprezentačním A-mužstvu absolvoval 7. června 2013 proti Lichtenštejnsku, šlo o kvalifikační utkání na MS 2014 (remíza 1:1).\n\n"}
{"id": "880686", "url": "https://cs.wikipedia.org/wiki?curid=880686", "title": "Jan Nepomuk Wünsch", "text": "Jan Nepomuk Wünsch\n\nJan Nepomuk Wünsch (12. května 1855 Beroun – 7. května 1950 Hradec Králové) byl český hudební skladatel.\n\nHudební základy získal již na obecné škole v Berouně u místního učitele a ředitele kůru Jana Nepomuka Hudce a později na piaristickém gymnáziu u Josefa Nešvery. Od roku 1873 studoval na Varhanické škole v Praze. Zde byl jeho učitelem František Zdeněk Skuherský a mezi spolužáky byl i Leoš Janáček. Studia ukončil v roce 1876 a stal se ředitelem kůru v Unhošti.\n\nZ Unhoště přešel v roce 1879 do Německého Brodu (dnes Havlíčkův Brod) a po krátké zastávce v Josefově se po svém učiteli Josefu Nešverovi stal ředitelem kůru v katedrále svatého Ducha v Hradci Králové. Tam setrval až do odchodu do důchodu v roce 1935.\n\nV Hradci se podílel na založení Cyrilské jednoty a byl i jejím sbormistrem. Řídil také pěvecký sbor \"Eliška\" a spolupracoval s ochotnickými divadelními spolky \"Klicpera\" a \"Tyl\". \n\nHudbou žila celá jeho rodina. Bratr skladatele, Josef Adel Wünsch (1850–1941), byl rovněž ředitelem kůru a hudebním skladatelem. Syn Jan Maria Wünsch se stal klavíristou. V roce 1948 emigroval a v dráze klavíristy a skladatele pokračoval ve Spojených státech. Další synové, Dominik a Josef, se rovněž věnovali hudbě jako klavíristé, varhaníci, sbormistři a hudební pedagogové. Významným hudebním pedagogem a skladatelem se stal zejména synovec, Rudolf Wünsch (1880–1955), syn Josefa Adela.\n\nZákladem jeho díla byla chrámová hudba. Zkomponoval\nKromě toho však psal i hudbu světskou – písně, sbory a taneční skladby. Zkomponoval i zpěvohru \"Krasata\".\n\nNěkterá jeho díla jsou uložena v archivu katedrály svatého Ducha v Hradci Králové, většina je v rukopise v majetku rodiny.\n\n\n"}
{"id": "880689", "url": "https://cs.wikipedia.org/wiki?curid=880689", "title": "Pipes and Pints", "text": "Pipes and Pints\n\nPipes and Pints je pražská hudební skupina kombinující punk rock se zvukem dud.\n\nKapelu založil Vojta Kalina v roce 2006 a již od počátku se skupina zaměřovala nejen na českou scénu, ale i na vystoupení v zahraničí. Tento záměr byl podpořen příchodem zpěváka Syco Mikea, Američana žijícího v Praze, v roce 2008.\nNahrávky \"EP 2008\" a debutové album \"Until We Die\" (2009), které vyšlo u německého vydavatelství Wolverine Records a amerického labelu Unrepentant Records, jim otevřely cestu ke koncertům v řadě evropských zemí.\n\nPo skončení festivalové sezóny 2011 skupinu opustil zpěvák Mike a pro kapelu nastala několika měsíční pauza, ukončená až Mikeovým návratem. V průběhu pauzy stihl Mike zformovat skupinu Mugshot Souls. Po návratu zpěváka se kapela vrátila k přípravě další desky, která pod názvem \"Found & Lost\" vyšla u německého labelu People Like You Records a českého Supraphonu na konci roku 2012. Jako producent se na ní podílel Darian Rundall, který dříve spolupracoval například s Pennywise, U. S. Bombs nebo Suicidal Tendencies.\n\nSkupina se vymezuje proti neonacismu a rasismu.\n\n\n\nDemo\nKompilace\n"}
{"id": "880693", "url": "https://cs.wikipedia.org/wiki?curid=880693", "title": "Richard Lásik", "text": "Richard Lásik\n\nRichard Lásik (* 18. srpna 1992 v Bratislavě) je slovenský fotbalový záložník a bývalý reprezentant, od srpna 2016 hráč klubu US Avellino 1912. Mimo Slovensko působil na klubové úrovni v Itálii a České republice.\n\nSvoji fotbalovou kariéru začal ve Slovanu Bratislava, odkud v průběhu mládeže zamířil nejprve do Akademie Jozefa Vengloše a v roce 2007 odešel ve svých 15 letech do italského klubu Brescia Calcio.\n\nPřed sezonou 2011/12 se propracoval do prvního týmu Brescie. V říjnu 2013 prodloužil o dva roky s Brescií smlouvu (původně do června 2015, nově do června 2017). Za klub během svého působení odehrál celkem 43 utkání, v kterých vstřelil jeden gól.\n\n25. ledna 2012 šel hostovat do konce sezóny do MFK Ružomberok, kde debutoval 9. března v utkání proti Spartaku Trnava (remíza 0:0). Během svého působení nastoupil k 11 střetnutím a vstřelil jeden gól v zápase proti domácímu klubu FC ViOn Zlaté Moravce (výhra Ružomberoku 5:3). Poté se vrátil zpět do Brescie. \n\nV červnu 2014 dostal od Brescie povolení připravovat se s týmem slovenského mistra ze sezony 2013/14 ŠK Slovan Bratislava, schylovalo se k přestupu do tohoto mužstva. Následně do mužstva přestoupil a podepsal tříletý kontrakt. 5. července 2014 byl u výhry 1:0 nad MFK Košice ve slovenském Superpoháru. Se Slovanem se představil v základní skupině I Evropské ligy 2014/15, kde číhali soupeři SSC Neapol (Itálie), AC Sparta Praha (ČR) a Young Boys Bern (Švýcarsko). V sezoně 2016/17 získal Slovan 1. května 2017 na stadionu NTC Poprad po výhře 3:0 nad tehdy druholigovým týmem MFK Skalica domácí pohár. Lásik se na zisku trofeje částečně podílel, i když na jaře nastupoval za Avellino.\n\nV září 2015 odešel ze Slovanu Bratislava na hostování do České republiky do klubu FC Baník Ostrava. Odehrál zde 19 ligových zápasů, v nichž vstřelil 1 gól. V létě 2016 se vrátil do Slovanu Bratislava.\n\nV srpnu 2016 odešel ze Slovanu do italského celku US Avellino 1912 hrajícího Serii B (druhou italskou ligu).\n\nLásik působil v mládežnické reprezentaci Slovenska do 21 let, debutoval v roce 2012. Figuroval v kádru slovenského reprezentačního výběru U21 vedeného trenérem Ivanem Galádem v kvalifikaci na Mistrovství Evropy hráčů do 21 let 2013 v Izraeli, ve které se Slovensko probojovalo do baráže proti Nizozemsku, avšak oba barážové zápasy prohrálo shodným výsledkem 0:2.\n\nS týmem U21 vyhrál v v následujícím kvalifikačním cyklu 3. kvalifikační základní skupinu (zisk 17 bodů) před druhým Nizozemskem (16 bodů), což znamenalo účast v baráži o Mistrovství Evropy hráčů do 21 let 2015 v České republice.\n\nV únoru 2013 byl poprvé nominován trenérskou dvojicí Stanislav Griga a Michal Hipp do A-mužstva pro přátelský zápas s domácí Belgií. 6. února nastoupil v Bruggách v průběhu druhého poločasu na hřiště a dvě minuty před koncem řádné hrací doby vstřelil vyrovnávající gól na 1:1. Slovensko sahalo po remíze, ale nakonec utkání prohrálo 1:2 gólem Driese Mertense z 90. minuty.\n\nV březnu 2013 figuroval v nominaci slovenského národního týmu pro kvalifikační zápas s Litvou (22. března) a přátelské utkání se Švédskem (26. března, oba zápasy měly dějiště v Žilině na stadiónu Pod Dubňom). Do zápasu proti Litvě (který skončil remízou 1:1) nezasáhl, zatímco v utkání se Švédskem odehrál kompletní počet minut. Střetnutí skončilo bezbrankovou remízou. Třetí start v reprezentačním A-mužstvu si připsal 7. června 2013 proti Lichtenštejnsku, šlo o kvalifikační utkání na MS 2014 (remíza 1:1).\n\nJe otcem syna Leonarda (Lea), kterého mu porodila slovenská zpěvačka, moderátorka Tina.\n\n"}
{"id": "880694", "url": "https://cs.wikipedia.org/wiki?curid=880694", "title": "Poraz", "text": "Poraz\n\nPoraz (anglicky \"takedown\") je chvat, používaný v bojových sportech, zejména smíšených bojových uměních, zápasu a judu. Při porazu zápasník vyvede protivníka z rovnováhy zatížením nohou nebo jejich podtrhnutím a tím ho dostane na zem. \n\nVe smíšených bojových uměních je tento chvat široce využíván. Poté co bojovník dostane svého protivníka na zem, začne ho dobíjet a většinou tak vyhraje technickým KO.\n"}
{"id": "880703", "url": "https://cs.wikipedia.org/wiki?curid=880703", "title": "Rasch", "text": "Rasch\n\nRasch je příjmení, které nesou některé známé osobnosti. Například:\n\n"}
{"id": "880706", "url": "https://cs.wikipedia.org/wiki?curid=880706", "title": "Zvrat (chvat)", "text": "Zvrat (chvat)\n\nZvrat (anglicky: Suplex) je zápasnický chvat (používaný v zápase nebo v jiných úpolových sportech a v MMA), při jehož provádění přehazuje zápasník soupeře přes svoji hruď nebo přes ramena a přitom se zvrací vzad, ať už mostem nebo jen záklonem.\n\nPodskupiny zvratů:\n\n• Zvraty přes hruď (mostem)\n\n• Zvraty stranou (zvraty záklonem)\n\n• Zvraty přes ramena (naložením na šíji)\n\n• Zadní zvraty (anglicky: German suplex)\n"}
{"id": "880708", "url": "https://cs.wikipedia.org/wiki?curid=880708", "title": "Třída Regele Ferdinand", "text": "Třída Regele Ferdinand\n\nTřída Regele Ferdinand byla třída torpédoborců Rumunského královského námořnictva. V Itálii postavené torpdéborce se staly největšími válečnými plavidly meziválečného rumunského námořnictva. Oba bojovaly ve druhé světové válce, ve které byly ukořistěny SSSR. Sovětské námořnictvo je vrátilo v 50. letech. V 60. letech byly sešrotovány.\n\nObě dvě jednotky této třídy, pojmenované \"Regele Ferdinand\" (později \"Lichoj\", D 22 a D 10) a \"Regina Maria\" (později \"Letuščij\", D 21 a D 11), byly postaveny v letech 1928–1930 italskou loděnicí Pattison v Neapoli. Na projektu se podílela britská loděnice Thornycroft, jejíž vůdčí lodě torpédoborců třídy \"Shakespeare\" se staly vzorem konstrukce této třídy. Do služby vstoupily v 7. září 1930.\n\nVýzbroj torpédoborců tvořilo pět 120mm kanónů Bofors Mk 4 v jednodělových věžích, jeden 76mm kanón Ansaldo M1917, dva 40mm kanóny a dva 12,7mm kulomety. Údernou výzbroj tvořily dva trojhlavňové 533mm torpédomety. V případě potřeby mohly nést 50 min. Během války byla výzbroj modifikována a zesilována byla především protiletadlová obrana. Pohonný systém tvořily dvě turbíny Parsons a čtyři kotle Thornycroft. Lodní šrouby byly dva. Nejvyšší rychlost dosahovala 35 uzlů.\n\nZa druhé světové války byly oba torpédoborce nasazeny především při doprovodu konvojů. Po podepsání příměří se SSSR v roce 1944 Rumuni museli své lodě odevzdat Sovětskému svazu. Torpédoborce získalo Černomořské loďstvo, které je přejmenovalo na \"Lichoj\" a \"Letuščij\". V roce 1951 byly vráceny Rumunsku a v roce 1959 byly vyřazeny a následně sešrotovány.\n"}
{"id": "880714", "url": "https://cs.wikipedia.org/wiki?curid=880714", "title": "Michal Sýkora (rozcestník)", "text": "Michal Sýkora (rozcestník)\n\nMichal Sýkora může být:\n\n"}
{"id": "880717", "url": "https://cs.wikipedia.org/wiki?curid=880717", "title": "Kirchdorf an der Krems", "text": "Kirchdorf an der Krems\n\nKirchdorf an der Krems () je město v rakouské spolkové zemi Horní Rakousy, hlavní město okresu Kirchdorf an der Krems. Žije zde obyvatel. Podél města protéká řeka Krems \"(Kremže)\".\n"}
{"id": "880719", "url": "https://cs.wikipedia.org/wiki?curid=880719", "title": "Joyce Carol Oatesová", "text": "Joyce Carol Oatesová\n\nJoyce Carol Oatesová (* 16. června 1938) je americká spisovatelka, básnířka a dramatička.\n\nZa novelu \"them\" získala roku 1969 National Book Award, na niž byla k tomu ještě osmkrát nominována. Třikrát byla rovněž nominována na Pulitzerovu cenu, nikdy ji však nezískala. Napsala přes 80 knih, některé navíc pod pseudonymy Rosamond Smith a Lauren Kelly. Její kniha \"Foxfire\" byla roku 1996 zfilmována.\n\n\n\n\n\n\n\n\n\n\n"}
{"id": "880720", "url": "https://cs.wikipedia.org/wiki?curid=880720", "title": "Hod (chvat)", "text": "Hod (chvat)\n\nHod (anglicky: Slam) je chvat (používaný v zápase nebo v jiných úpolových sportech a v MMA) ,při kterém bojovník svého soupeře nadzvedne prudkým trhnutím vzhůru vzad nebo stranou a poté s ním hodí o zem.\n\nV judu se hod popisuje jako návazná technika vychýlení, nástupu a vlastního hodu (japonsky: kuzuši – cukuri – kake).\n"}
{"id": "880726", "url": "https://cs.wikipedia.org/wiki?curid=880726", "title": "Anetta Mona Chisa", "text": "Anetta Mona Chisa\n\nAnetta Mona Chisa (* 1975) je slovenská multimediální výtvarnice rumunského původu.\n\nV roce 2000 absolvovala na VŠVU v Bratislavě. V témže roce začala úzce spolupracovat s Lucií Tkáčovou. Společně vytvořily svou první výstavu Les amiens. V letech 2001 až 2002 byla kurátorkou galerie Synagoga v Trnově na Slovensku. Od roku 2002 spolupracuje s pražskou AVU v ateliéru Nová média 1. S Lucii Tkáčovou vytvořila několik výstav a videí. Dnes žije střídavě v Praze a Bratislavě. Ve své tvorbě reflektuje aktuální problémy výtvarného světa, zároveň s tím se nevyhýbá ani otázce genderové problematiky.\n\n\n\n"}
{"id": "880727", "url": "https://cs.wikipedia.org/wiki?curid=880727", "title": "Ternberg", "text": "Ternberg\n\nTernberg je městys v rakouské spolkové zemi Horní Rakousy, v okrese Steyr-venkov.\n\nV roce 2012 zde žilo 3 300 obyvatel.\n"}
{"id": "880731", "url": "https://cs.wikipedia.org/wiki?curid=880731", "title": "The Shirelles", "text": "The Shirelles\n\nThe Shirelles byla americká dívčí čtyřčlenná hudební skupina založená v roce 1957. Skupinu tvořili Shirley Owens, Doris Coley, Beverly Lee a Addie „Micki“ Harris. V roce 1960 se dostala do hitparády Billboard Hot 100 s písní „Will You Love Me Tomorrow“.\n\nSkupina se rozpadla v roce 1982, kdy Addie Harris zemřela na infarkt.\n\nV roce 1996 byla skupina uvedena do Rock and Roll Hall of Fame. V roce 2004 zařadil časopis \"Rolling Stone\" do svého žebříčku 100 největších umělců všech dob na 76. příčku.\n"}
{"id": "880733", "url": "https://cs.wikipedia.org/wiki?curid=880733", "title": "Mistrovství světa v plavání v krátkém bazénu 2012", "text": "Mistrovství světa v plavání v krátkém bazénu 2012\n\n11. Mistrovství světa v plavání v krátkém bazénu 2012 se konalo v Istanbulu od 12. do 16. prosince. Soutěž se pořádala v Sinan Erdem Dome pouze v plavání a na krátkém (25m) bazénu.\n\nFINA na mítinku 12. dubna 2008 zvolila Istanbul, který porazil hlavní město Rakouska Vídeň.\n\nMistrovství světa se zúčastnilo 161 států a nejúspěšnějším státem se staly Spojené státy americké se ziskem 27 medailí a největším počtem (11) zlatých medailí. Bylo zde pokořeno celkem 18 rekordů šampionátu a 2 světové rekordy. Oba překonal Ryan Lochte. Nejlepšími plavci soutěže byli zvoleni právě Ryan Lochte (USA) a Maďarka Katinka Hosszú.\n\nRyan Lochte zde překonal svůj loňský rekord a stal se prvním plavcem, který na krátkém světě získal osm medailí. Katinka Hosszú získala medailí pět.\n\n\nRekordy naleznete na na anglické Wikipedii. \n\nTato stránka je upraveným překladem 2012 FINA World Swimming Championships (25m) na anglické Wikipedii.\n"}
{"id": "880736", "url": "https://cs.wikipedia.org/wiki?curid=880736", "title": "Oumar Diaby", "text": "Oumar Diaby\n\nOumar Diaby (* 7. února 1990, Bayonne, Francie) je francouzský fotbalový útočník, od léta 2016 hráč klubu Aviron Bayonnais FC.\n\nSvoji fotbalovou kariéru začal v Aviron Bayonnais FC. Později hrál za: Real Sociedad B, LB Châteauroux B, Genêts Anglet, RCO Agde a MFK Košice.\n\nV sezóně 2013/14 vyhrál s Košicemi slovenský fotbalový pohár, ve finále 1. května 2014 jeho mužstvo porazilo ŠK Slovan Bratislava 2:1, Diaby vstřelil jeden gól. Díky triumfu v poháru hrál s Košicemi ve 2. předkole Evropské ligy UEFA 2014/15 proti FC Slovan Liberec.\n\nV létě 2015 podepsal dvouletou smlouvu s bulharským klubem Levski Sofia. V 11 ligových zápasech vstřelil 1 gól.\n\nV únoru 2016 se z Bulharska přesunul do Skotska do týmu Hamilton Academical. Působil zde pouze do června 2016. <br>\nV létě 2016 se vrátil do Francie do klubu Aviron Bayonnais FC.\n\n"}
{"id": "880745", "url": "https://cs.wikipedia.org/wiki?curid=880745", "title": "Srđan Grabež", "text": "Srđan Grabež\n\nSrđan Grabež (srbskou cyrilicí Cpђaн Гpaбeж; * 2. dubna 1991 Apatin), uváděný také jako Srdjan Grabež, je srbský fotbalový záložník či obránce, který v letech 2010–2015 působil na Slovensku (MFK Dubnica nad Váhom a FC Spartak Trnava).\n\nSvoji fotbalovou kariéru začal v FK Mladost Apatin, kde se postupně přes mládežnické kategorie propracoval v roce 2007 do prvního týmu. V roce 2010 zamířil do Dubnice. Před jarní částí sezony 2012/13 odešel hostovat do Trnavy. Po půlroce do mužstva přestoupil. Od sezony 2018/19 nastupuje v nejvyšší srbské soutěži.\n\n"}
{"id": "880751", "url": "https://cs.wikipedia.org/wiki?curid=880751", "title": "Tamar Zandberg", "text": "Tamar Zandberg\n\nTamar Zandberg, s přechýlením Tamar Zandbergová ( תמר זנדברג, narozena 29. dubna 1976, Ramat Gan, Izrael), je izraelská politička a poslankyně Knesetu za stranu Merec.\n\nBydlí v Tel Avivu, kde několik let před nátupem do Knesetu působila jako členka městské samosprávy. Pracovala také jako asistentka poslance strany Merec v Knesetu Rana Kohena. Je rozvedená, má jedno dítě.\n\nVe volbách v roce 2013 byla zvolena do Knesetu za stranu Merec. V rozhovoru po svém zvolení do Knesetu ohlásila, že se hodlá zaměřovat na sociální, levicovou a feministickou agendu. Podpořila větší rovnoprávnost pro izraelské Araby jako předstupeň k jejich možnému budoucímu zapojení do Izraelské armády v rámci všeobecné vojenské povinnosti (z níž byli dosud vyjmuti). V případě ultraortodoxních Židů podporovala jejich zapojení do pracovního trhu, nikoliv nutně jejich plošnou konskripci do armády. V souladu s politikou své strany podporovala mírová jednání s Palestinci a územní kompromis založený na hranicích z roku 1967. Odmítá okupaci Západního břehu Jordánu. Mandát obhájila rovněž ve volbách v roce 2015.\n\n"}
{"id": "880755", "url": "https://cs.wikipedia.org/wiki?curid=880755", "title": "Dálnice A26 (Německo)", "text": "Dálnice A26 (Německo)\n\nDálnice A26, německy Bundesautobahn 26 (zkratka BAB 26), zkráceně Autobahn 26 (zkratka A26), je dálnice na severozápadě Německa. Celkem bude dálnice měřit 50 km. Výstavba prvního, 12 kilometrů dlouhého úseku, byla započata v roce 2002. Tento úsek byl otevřen 23. října 2008.\n\n"}
{"id": "880757", "url": "https://cs.wikipedia.org/wiki?curid=880757", "title": "Ground-and-pound", "text": "Ground-and-pound\n\nGround-and-pound (česky: \"Sraž a Dobij\", též Ground striking) je styl/strategie boje v MMA, kde se bojovník snaží v nestřeženém okamžiku porazem a nebo z klinče zvratem či hodem dostat soupeře na zem, potom co je bojovník i jeho soupeř na zemi, bojovník se snaží dosahnout dominantní pozice ,která by mu umožňovala soupeře dobíjet. Této pozice dosáhne buď okamžitě potom, co se se soupeřem za pomocí chvatu dostal na zem nebo poté a to za pomoci chvatů pro boj na zemi nebo bolestivých úderů. Až dominantní pozice dosáhne, soupeře začne dobíjet, dokud zápas rozhodčí neukončí (TKO). Tento styl/strategii nejvíce využívají bývalí zápasníci.\n"}
{"id": "880759", "url": "https://cs.wikipedia.org/wiki?curid=880759", "title": "Divadlo poPUD", "text": "Divadlo poPUD\n\ndivadlo poPUD je brněnské amatérské divadlo. Bylo založeno v roce 2010 Alexandrem Průšou, který přivedl některé herce z Průšova uměleckého-úchylného divadla, které působí na Fakultě sociálních studií MU v Brně, a pozval do souboru herce nové.\n\nPrvní hrou divadla poPUD bylo pásmo autorských aktovek a minidramat \"aktovky z popudu\" (premiéra 24. září 2009). První aktovky byly nazkoušeny ještě v P.U.D., nové připsány a dozkoušeny již po vzniku divadla poPUD. Odehrálo se 7 představení.\n\nDalší hra autora Sławomira Mrożka \"Striptýz. Trosečníci. a Policajti!\" již byla první inscenace nazkoušená výhradně v divadle poPUD. Vznikla spojením tří kratší textů plných \"absurdity, krásných slov, svobody, demokracie a také svlékání, převlékání, jídla, hladu a bomb\" . Tato hra měla premiéru 8. prosince 2010 a zaznamenala 7 repríz.\n\nKoncem roku 2011 soubor uspořádal první ročník brněnského festivalu amatérského divadla divadelníBAF!. Zároveň to byla jeho poslední akce na dosavadní domovské scéně v Sálu B. Bakaly a od roku 2012 se přestěhoval do \"Café Paradigma\", nedaleké kavárny s kulturním klubem.\n\nPrávě pro ni divadlo poPUD napsalo site-specific hru \"Budování kavárny, aneb Neotevírací večírek\" (premiéra 25. dubna 2012). Hra mapuje problémy budoucího kavárníka s úřady; je zasazena přímo do prostředí \"Café Paradigma\", které již mělo být kavárnou, ale stále není. Diváci procházejí kavárnou s průvodcem a na různých místech sledují scénky, dramata a další vylomeniny. Inscenace měla 2 reprízy.\n\nNejnovějším počinem je poloautorská hra \"Potopa\" (obnovená premiéra 22. listopadu 2012). Starší verzi hrálo již školní P.U.D. (tehdy tvořené zejména dnešními členy divadla poPUD). Hra se odehrává posledních několik hodin před vyplutím Noemovy archy, kdy vybraná zvířátka slaví, nevybraná již méně a některá se ještě pokoušejí zachránit.\n\nSezona 2013–2014 přinesla nejprve hru \"3+1 s Antonem Pavlovičem\" (premiéra 24. listopadu 2013), poté komedii \"Romeo a Julie (v kostce)\" (premiéra 13. března 2014) a také odchod zakladatele a doasavadního šéfa souboru Alexandra Průši. Novou principálkou se stala Zuzana Neuvirtová.\n\n\n"}
{"id": "880760", "url": "https://cs.wikipedia.org/wiki?curid=880760", "title": "David Cur", "text": "David Cur\n\nDavid Cur ( דוד צור, narozen 15. července 1959, Istanbul) je izraelský politik a poslanec Knesetu za stranu ha-Tnu'a.\n\nBydlí ve městě Giv'atajim. Narodil se ovšem v Turecku a přistěhoval se do Izraele v roce 1965. Je vdovec, má tři děti. Před nástupem do parlamentu působil v letech 2004–2008 jako obvodní náčelník Izraelské policie a v témže období jako náčelník Izraelské hraniční policie. Po třiceti letech u policie pak odešel na několik let do soukromého sektoru. Měl poradenskou firmu, která se zaměřovala na sportovní akce. Od roku 1990 se znal s Cipi Livniovou, když se jako právnička podílela na akcích spojených s organizací JAMAM, ve které Cur působil. Díky tomu vyslyšel její přání coby předsedkyně nové politické strany ha-Tnu'a, aby se zapojil do politiky.\n\nVe volbách v roce 2013 byl zvolen do Knesetu za stranu Ha-Tnu'a. V rozhovoru po svém zvolení do Knesetu ohlásil, že se hodlá zaměřovat na sociální agendu. Zajímá ho situace kibuců a mošavů v Negevu a chce omezit byrokracii pro podnikání. Podpořil zapojení izraelských Arabů a ultraortodoxních Židů do Izraelské armády v rámci všeobecné vojenské povinnosti (z níž byli dosud vyjmuti). Podporuje mírová jednání s Palestinci a územní kompromis, na jehož konci by měl vzniknout palestinský stát.\n\n"}
{"id": "880768", "url": "https://cs.wikipedia.org/wiki?curid=880768", "title": "Porsche 991", "text": "Porsche 991\n\nPorsche 991 je sportovní automobil, vyráběný automobilkou Porsche. Je to sedmá verze vozidla Porsche 911. Byl představen v roce 2011. Nejdříve byly představeny modely Carrera (Cabriolet), Carrera S (Cabriolet), a později Carrera 4 (Cabriolet), Carrera 4S (Cabriolet). V Současnosti jsou představené modely :\n\n\n"}
{"id": "880769", "url": "https://cs.wikipedia.org/wiki?curid=880769", "title": "Život brouka", "text": "Život brouka\n\nŽivot brouka (v originále \"A Bug's Life\") je americký počítačově animovaný film, charakterizovaný jako dobrodružná komedie, vytvořený studiem Pixar roku 1998 a režírovaný Johnem Lasseterem.\n\nFilm je koncipován jako převyprávění Ezopovy bajky \"Mravenec a kobylka\". Jeho výroba začala krátce po uvedení animovaného filmu \"Toy Story\" v roce 1995. Scénář pro film vytvořili scenáristé Andrew Stanton, Donald McEnery a Bob Shaw.\n\n\n"}
{"id": "880770", "url": "https://cs.wikipedia.org/wiki?curid=880770", "title": "The Fialky", "text": "The Fialky\n\nThe Fialky je česká punk rocková skupina z Prahy založená v roce 2000. Kapela hraje melodický punk s českými texty inspirovaný Ramones, Buzzcocks nebo slovenskou Zónou A.\n\nPrvní tři roky existence skupina teprve hledala svůj styl a zvuk, což v roce 2003 vyústilo v odchod dvou zakládajících členů, kteří chtěli hrát hardcore. Za pět let nahráli tři dema, ale výrazně na sebe upozornili až v roce 2006 s EP \"United\", po kterém následovala debutová deska \"Průser\" (2007), která, stejně jako všechny následující nahrávky, vyšla u vydavatelství Papagájův Hlasatel Records. Mezi nahráním \"Průseru\" a vydáním následujícího CD \"Šance\" (2008) začal mít hlavní zpěvák Kečup zdravotní problémy s hrtanem, a proto se zpěvu museli zhostit nově přijatý kytarista Marcel Green a bubeník Tom. Zatím poslední albem skupiny je \"Je ti to málo\", která vyšla v roce 2017. Kapela se také objevila na řadě kompilací, například na \"CZ Ramones Tribute\". V roce 2015 zveřejnila tato skupina další písničky - např. \"Stejná píseň\" nebo \"Akce\". Kečup se párkrát objevil v dokumentárním pořadu Kmeny, ale to co tam řekl, bylo prý vytrženo z kontextu. V roce 2015 byly poslední kapelou na punkovém festivalu \"Pod parou\", kde pod parou celkem byly, ale i tak odehrály skvělý koncert.\n\n\n"}
{"id": "880774", "url": "https://cs.wikipedia.org/wiki?curid=880774", "title": "Hôtel de Chalon-Luxembourg", "text": "Hôtel de Chalon-Luxembourg\n\nHôtel de Chalon-Luxembourg je městský palác v Paříži. Nachází se v ulici \"Rue Geoffroy-l'Asnier\" č. 26 v historické čtvrti Marais ve 4. obvodu. Stavba v majetku města Paříže je od roku 1977 chráněná jako historická památka.\n\nPozemek s míčovnou na jeu de paume a malým domem vlastnil Antoine Le Fèvre de la Borderie, vyslanec Jindřicha IV. v Anglii, později jeho zeť Robert Arnauld d’Andilly. Na jejich místě nechal královský komorník Guillaume Perrochel v letech 1623-1625 vybudovat malý palác. Architekt je neznámý.\n\nPozemek byl dosti úzký a palác z červených cihel, bílých vápencových kamenů a břidlicovou střechou ve stylu Ludvíka XIII. byl postaven jako dvě sousedící podlouhlé budovy se dvěma nadzemními podlažími a podkrovím, z nichž každá má svou vlastní střechu.\nPo smrti Guillauma Perrochela v roce 1658 palác koupila Marie Amelot de Béon-Luxembourg a pronajala ho obchodnické rodině Chalon původem z Rouenu. Tím palác získal své označení.\n\nNová majitelka připojila dvě malé boční zdi na straně do zahrady a nechala rovněž v roce 1659 vybudovat portál na ulici spolu s budovou, přes kterou se vstupuje na nádvoří. Na opačné straně corps de logis byla zřízena malá zahrada.\n\nMarie Amelot zemřela roku 1702 ve věku 97 let. Palác zůstal v majetku rodiny do roku 1762 a poté ho koupila paní Lelong. Její dědicové ho prodali roku 1770 za 60 000 liver Rogerovi de Gadencourt, který ho roku 1779 prodal za 80 000 liver Claudovi Polissardovi, královskému dodavateli vína. V majetku této rodiny zůstal až do počátku 20. století, kdy ho koupil malíř Charles Huard.\n\nV roce 1915 si přízemí paláce pronajal italský básník Gabriele d'Annunzio a zůstal zde necelý rok. Rodina Huardů palác posléze opustila, poté co odvezla veškeré vnitřní vybavení a dekor, a prodala ho za symbolickou cenu jednoho franku architektovi Jeanu Walterovi (1883-1957), který provedl restaurační práce a v roce 1948 palác daroval městu Paříži. V roce 1977 byla stavba zanesena mezi historické památky a roku 1990 částečně zrestaurována. Několik let zde sídlila Komise staré Paříže.\n\nStav paláce vyžaduje zásadní údržbu a proto je momentálně uzavřen.\n\n"}
{"id": "880775", "url": "https://cs.wikipedia.org/wiki?curid=880775", "title": "Hôtel de Lauzun", "text": "Hôtel de Lauzun\n\nHôtel de Lauzun, též Hôtel Pimodan je městský palác v Paříži. Nachází se ve 4. obvodu na nábřeží \"Quai d'Anjou\" č. 17 na ostrově sv. Ludvíka. Palác je majetkem města a slouží k pořádání oficiálních recepcí pařížského starosty.\n\nPalác Lauzun postavil v letech 1650–1658 architekt Louis Le Vau pro finančníka Charlese Gruyna. Výzdobu provedli malíři Sébastien Bourdon (1616–1671), Charles Le Brun (1619–1690), Eustache Lesueur (1616–1655) a Pierre Patel (1604–1676).\n\nV roce 1682 palác koupil Antonin Nompar de Caumont, vévoda de Lauzun, po kterém nese palác jméno. V roce 1685 ho koupil markýz Richelieu, který ho v roce 1709 prodal královskému sekretáři Pierrovi Françoisovi Ogierovi. Po něm palác zdědil jeho syn Jean-François Ogier, od kterého ho koupil roku 1764 René-Louis de Froulay, markýz de Tessé. V roce 1769 palác přenechal svým vnukům z rodiny Saulx-Tavannes, kteří ho v roce 1779 prodali markýzovi de Lavallée de Pimodan a ten palác vlastnil až do Velké francouzské revoluce.\n\nV letech 1843–1845 zde měl Charles Baudelaire pronajatý malý byt v posledním patře vedoucí na dvůr. K jeho sousedům patřili rovněž spisovatel Théophile Gautier a malíř Joseph Ferdinand Boissard de Boisdenier (1813–1866).\n\nV roce 1906 byla budova zapsána mezi historické památky a v roce 1928 palác koupilo město Paříž.\n\nNa nádvoří, na fasádě mezi okny ve druhém patře se nacházejí sluneční hodiny, které mohou sloužit i jako kalendář.\n\n"}
{"id": "880779", "url": "https://cs.wikipedia.org/wiki?curid=880779", "title": "Wikipedia (planetka)", "text": "Wikipedia (planetka)\n\n(274301) Wikipedia je planetka z hlavního pásu planetek (předběžná označení 2008 QH, 2007 FK, 1997 RO). Byla nalezena pracovníky Andrušivské hvězdárny v srpnu 2008 a v lednu 2013 byla na návrh majitele této hvězdárny pojmenována podle internetové encyklopedie Wikipedie.\n\nTým Andrušivské hvězdárny, soukromé ukrajinské hvězdárny u města Andrušivka, poprvé planetku zpozoroval 25. srpna 2008 v 22.47 UTC. Následně ji pozoroval i další noc a planetka dostala předběžné označení 2008 QH24. Po dalším pozorování 6. září bylo vypočteno, že se jedná o stejnou planetku jako byly 1997 RO4 a 2007 FK3 pozorované dříve z Caussols ve Francii a z Mount Lemmon Survey a Steward Observatory ve Spojených státech amerických.\n\nJméno pro planetku oficiálně navrhl Jurij Mykolajovyč Ivaščenko, majitel Andrušivské hvězdárny, na návrh člena rady ukrajinské pobočky nadace Wikimedia, Andrije Makuchy, a přijetí jména bylo zveřejněno v měsíčníku Minor Planet Circular 27. ledna 2013.\n\n"}
{"id": "880780", "url": "https://cs.wikipedia.org/wiki?curid=880780", "title": "Hôtel de Noirmoutier", "text": "Hôtel de Noirmoutier\n\nHôtel de Noirmoutier, též někdy Hôtel de Sens je městský palác v Paříži. Nachází se na ulici \"Rue de Grenelle\" č. 138 v 7. obvodu. Slouží jako rezidence prefekta regionu Île-de-France.\n\nPalác postavil v letech 1721–1724 architekt Jean Courtonne (1671–1739) pro Antoina Françoise de La Trémoille, vévodu de Noirmoutier, po kterém nese své jméno. Po jeho smrti palác koupila hraběnka de Sens, podle které se palác také někdy nazývá. Ta nechala stavbu rozšířit přikoupením sousedních pozemků a nechala změnit vnitřní výzdobu.\n\nPo její smrti roku 1765 palác získal její synovec Louis-Joseph princ de Condé.\n\nBěhem Restaurace Bourbonů byl majitelem hrabě z Artois. V roce 1919 byl palác přidělen k bydlení maršálovi Fochovi. Ten zde bydlel až do své smrti roku 1929 a jeho vdova do roku 1950.\n\nPalác byl poprvé zanesen na seznam historických památek v roce 1927 a roku 1975 prohlášen památkou, ale tato ochrana byla zrušena a znovu obnovena v roce 1996.\n\n"}
{"id": "880782", "url": "https://cs.wikipedia.org/wiki?curid=880782", "title": "Mordechaj Jogev", "text": "Mordechaj Jogev\n\nMordechaj Jogev, neformálně Moti Jogev ( מרדכי יוגב nebo מוטי יוגב, narozen 1956 Haifa, Izrael), je izraelský politik a poslanec Knesetu za stranu Židovský domov.\n\nNarodil se v Haifě, bydlí v izraelské osadě Dolev poblíž Jeruzaléma (podle jiného zdroje v obci Modi'in). Je ženatý, má deset dětí (jiný zdroj uvádí devět dětí) a podle stavu z roku 2013 i deset vnoučat. Absolvoval ješivu Merkaz ha-rav a vystudoval politologii na Haifské univerzitě. Pak působil jako zástupce starosty Oblastní rady Mate Binjamin. Zastával také funkci generálního tajemníka hnutí Bnej Akiva. Dlouhodobě zastával posty v Izraelské armádě, kde dosáhl hodnosti poručíka a byl velitelem speciální jednotky Maglan. Už v parlamentních volbách roku 2006 uvažoval o kandidatuře, i kvůli nesouhlasu s procesem jednostranného stažení Izraele z Gazy. Nakonec se ovšem rozhodl pro aktivitu v Oblastní radě Mate Binjamin. Po skončení mandátu kandidoval do Knesetu.\n\nVe volbách v roce 2013 byl zvolen do Knesetu za stranu Židovský domov. V rozhovoru po svém zvolení do Knesetu ohlásil, že se hodlá zaměřovat na témata spojení sionismu a Tóry, sociální spravedlnosti a podpory izraelských osad na Západním břehu Jordánu. Podpořil větší zapojení izraelských Arabů a ultraortodoxních Židů do Izraelské armády v rámci všeobecné vojenské povinnosti (z níž byli dosud vyjmuti), ale postupnými kroky, nikoliv silou. Odmítá dohodu s Palestinci, která by znamenala vznik palestinského státu, prosazuje naopak postupnou anexi celého Západního břehu Jordánu Izraelem.\n\nMandát obhájil rovněž ve volbách v roce 2015.\n\n"}
{"id": "880787", "url": "https://cs.wikipedia.org/wiki?curid=880787", "title": "Kanton Château-la-Vallière", "text": "Kanton Château-la-Vallière\n\nKanton Château-la-Vallière ( ) je francouzský kanton v departementu Indre-et-Loire v regionu Centre-Val de Loire. Tvoří ho 15 obcí.\n\n"}
{"id": "880789", "url": "https://cs.wikipedia.org/wiki?curid=880789", "title": "Kanton Château-Renault", "text": "Kanton Château-Renault\n\nKanton Château-Renault ( ) je francouzský kanton v departementu Indre-et-Loire v regionu Centre-Val de Loire. Tvoří ho 16 obcí.\n\n"}
{"id": "880791", "url": "https://cs.wikipedia.org/wiki?curid=880791", "title": "Glen Cove", "text": "Glen Cove\n\nGlen Cove je město v okrese Nassau County ve státě New York ve Spojených státech amerických. K roku 2010 zde žilo 26 964 obyvatel. S celkovou rozlohou 49,9 km² byla hustota zalidnění 1 546,7 obyvatel na km².\n\n"}
{"id": "880792", "url": "https://cs.wikipedia.org/wiki?curid=880792", "title": "Automobilové a technické muzeum Sinsheim", "text": "Automobilové a technické muzeum Sinsheim\n\nAutomobilové a technické muzeum Sinsheim (\"Technik-Museum Sinsheim\") se nachází v blízkosti města Mannheimu. Toto muzeum spolupracuje s nedalekým Technickým muzeem Speyer \"(Technik-Museum Speyer\"), které je odtud vzdáleno 30 minut jízdy autem. \n\nNa ploše 50 000 m (z toho 30 000 m je krytých) je umístěno více než 3 000 exponátů. V areálu je kromě několika restaurací i kino IMAX 3D.\n\nDěti tu mají k dispozici řadu atrakcí souvisejících s dopravou, mohou se prohánět v miniaturních autech, využívat různé simulátory i kupř. skluzavky z opravdových letadel. \n\nMuzeum je financováno ze vstupného, z darů a příspěvků členů spolku \"Auto + Technik Museum Sinsheim e. V.\", který muzeum spravuje a řídí. Je otevřeno každý den v roce a navštíví ho ročně více než milion návštěvníků.\n\nV roce 1980 se dohodla skupina sběratelů a restaurátorů, že zpřístupní své sbírky široké veřejnosti. Založili spolek a na ploše 5 000 m otevřeli 6. května 1981 \"Auto & Technikmuseum Sinsheim.\" \n\nV roce 1982 získalo muzeum do svých sbírek Modrý plamen (\"Blue Flame\"), speciální vůz s raketovým motorem, který byl zkonstruován pro překonání hranice rychlostního rekordu, či rotor vrtule větrné elektrárny typu Growian. \n\nRoku 1988 obohatilo jeho sbírky několik letadel – Douglas DC-3, vrtulník řady Boeing, vyřazený Iiljušin Il-14, který sem dopravil vrtulník. O rok později přibyl v rozloženém stavu Tupolev Tu-134.\n\nSbírka automobilů byla v roce 1990 rozšířena o expozici vozů Formule 1, rozsahem největší v Evropě.\n\nOd začátku 21. století získalo muzeum do svých sbírek další letadla. Roku 2001 byl na střechu haly instalován nadzvukový letoun Tupolev Tu-144, roku 2004 vedle něho přibyl francouzský Concorde. Od roku 2005 je zde vystaven kanadský protipožární letoun Canadair CL-215.\n\nMuzeum nabízí k prohlídce celou škálu dopravních prostředků – auta, motorky, závodní auta, vojenská vozidla, také je tu k vidění sbírka dětských autíček, historická jízdní kola i parní lokomotivy.\n\nKromě toho je tu k vidění celá řada letadel – až na několik výjimek je možné si je prohlédnout i zevnitř. Největšími atrakcemi jsou oba nadzvukové letouny. Tupolev TU-144 má za sebou 4 000 letových kilometrů a Air France poskytla muzeu Concorde za symbolickou cenu 1 €. Sinsheim je jediné místo na světě, kde je možné zhlédnout obě nadzvuková letadla vedle sebe. Také je tu vystaven. československý cvičný letoun Aero L-39 Albatros a historické bojovné letouny (kupř. Junkers Ju 87 – Stuka [\"štuka\"] střemhlavý bombardovací letoun Luftwaffe).\n\nExponáty jsou členěny tematicky a návštěvníci si je mohou prohlédnout z bezprostřední blízkosti. Ke každému vystavenému kusu je k dispozici tabulka s nejdůležitějšími technickými údaji, řidčeji jsou obsaženy informace o historickém vývoji apod. Na přání poskytuje muzeum prohlídky s odborným výkladem.\n\nCelkově je tu vystaveno více než 300 historických automobilů, 200 motorek, 27 lokomotiv, 60 letadel, 150 traktorů a další technické exponáty.\n\n\n\n\n\n"}
{"id": "880793", "url": "https://cs.wikipedia.org/wiki?curid=880793", "title": "Glendale (Arizona)", "text": "Glendale (Arizona)\n\nGlendale je město v okrese Maricopa County ve státě Arizona ve Spojených státech amerických.\n\nK roku 2010 zde žilo 226 721 obyvatel. S celkovou rozlohou 144,4 km² byla hustota zalidnění 1 570,1 obyvatel na km².\n"}
{"id": "880795", "url": "https://cs.wikipedia.org/wiki?curid=880795", "title": "Globe (Arizona)", "text": "Globe (Arizona)\n\nGlobe je město v okrese Gila County ve státě Arizona ve Spojených státech amerických.\n\nK roku 2010 zde žilo 7 532 obyvatel. S celkovou rozlohou 46,7 km² byla hustota zalidnění 161,3 obyvatel na km².\n"}
{"id": "880796", "url": "https://cs.wikipedia.org/wiki?curid=880796", "title": "Holbrook (Arizona)", "text": "Holbrook (Arizona)\n\nHolbrook je město v okrese Navajo County ve státě Arizona ve Spojených státech amerických.\n\nK roku 2007 zde žilo 5 091 obyvatel. S celkovou rozlohou 39,9 km² byla hustota zalidnění 122,9 obyvatel na km².\n"}
{"id": "880797", "url": "https://cs.wikipedia.org/wiki?curid=880797", "title": "Andrušivka", "text": "Andrušivka\n\nAndrušivka (, ) je město v Žytomyrské oblasti\nna Ukrajině. Nachází se na jihovýchodě oblasti na březích řeky Hujvy ve vzdálenosti zhruba 36 kilometrů na jihovýchod od Žytomyru. Další blízké velké město je Berdyčiv ležící na jihozápad od Andrušivky.\n\nVe městě žije obyvatel.\n\nOd roku 2001 zde funguje Andrušivská hvězdárna, jediná soukromá hvězdárna na Ukrajině.\n\n"}
{"id": "880798", "url": "https://cs.wikipedia.org/wiki?curid=880798", "title": "Kingman (Arizona)", "text": "Kingman (Arizona)\n\nKingman je město v okrese Mohave County ve státě Arizona ve Spojených státech amerických.\n\nK roku 2010 zde žilo 28 068 obyvatel. S celkovou rozlohou 77,7 km² byla hustota zalidnění 258,6 obyvatel na km².\n"}
{"id": "880799", "url": "https://cs.wikipedia.org/wiki?curid=880799", "title": "Page (Arizona)", "text": "Page (Arizona)\n\nPage je město v okrese Coconino County ve státě Arizona ve Spojených státech amerických.\n\nK roku 2010 zde žilo 7 247 obyvatel. S celkovou rozlohou 43 km² byla hustota zalidnění 170 obyvatel na km².\n"}
{"id": "880800", "url": "https://cs.wikipedia.org/wiki?curid=880800", "title": "Peoria (Arizona)", "text": "Peoria (Arizona)\n\nPeoria je město v okresech Yavapai County a Maricopa County ve státě Arizona ve Spojených státech amerických.\n\nK roku 2010 zde žilo 154 065 obyvatel. S celkovou rozlohou 461 km² byla hustota zalidnění 334,19 obyvatel na km².\n"}
{"id": "880801", "url": "https://cs.wikipedia.org/wiki?curid=880801", "title": "Kostel svatého Jiljí (Moutnice)", "text": "Kostel svatého Jiljí (Moutnice)\n\nKostel svatého Jiljí je římskokatolický chrám v obci Moutnice v okrese Brno-venkov. Je chráněn jako kulturní památka České republiky. Je farním kostelem moutnické farnosti.\n\nPoprvé je kostel připomínán v roce 1298. Jádro kostela je pozdně románské, zachovány jsou obvodové zdi lodi a část zdi presbytáře. Ve druhé polovině 14. století byl goticky upraven, bylo postaveno nové polygonální kněžiště a také věž na jižní straně lodi. Sakristie byla zřejmě přistavěna v roce 1697. K výrazným úpravám došlo v roce 1867, kdy byl kostel zvětšen vybudováním nového krátkého trojlodí v eklektickém stylu, které navazuje na západní konec původní lodi.\n\nKolem kostela se nachází hřbitov.\n"}
{"id": "880802", "url": "https://cs.wikipedia.org/wiki?curid=880802", "title": "Kolonáda na Rajstně", "text": "Kolonáda na Rajstně\n\nKolonáda na Rajstně je romantický klasicistní gloriet v Lednicko-valtickém areálu, v katastrálním území Valtice. Je chráněna jako kulturní památka.\n\nKolonádu nechal postavit v letech 1817–1823 kníže Jan I. z Lichtenštejna jako vyhlídku a zároveň památník na svého zesnulého otce Františka Josefa I. a bratry Filipa a Aloise I. Dále měla výstavba kolonády, stejně jako ostatních staveb v Lednicko-valtickém areálu, poskytnutím pracovních příležitostí pomoci zlepšit sociální situaci zdejších poddaných.\nArchitektem kolonády byl ještě Josef Hardtmuth, stavbu provedl jeho nástupce Josef Kornhäusel. Předlohou byl gloriet ve vídeňském Schönbrunnu. Již po svém dokončení se stala oblíbeným výletním a turistickým cílem. Původně patřila parcela s kolonádou ke katastrálnímu území Schrattenberg. Roku 1925 byla tato část katastru Schrattenbergu připojena k Valticím. Po roce 1945 se kolonáda ocitla v nepřístupném hraničním pásmu a sloužila jako pozorovatelna pohraniční stráže. Po roce 1989 přešla kolonáda do správy Národního památkového ústavu a byla postupně rekonstruována. V současné době je veřejnosti přístupná od května do září. Kolonáda se objevila v závěru pohádky O pokladech z roku 2012.\n\nKolonáda se nachází na vrchu Homole (zvaném také Reisten či Rajstna) ve výšce 280 m n. m., asi 1,6 km jihozápadně od centra Valtic.\nKlasicistní kolonáda obdélníkového půdorysu je tvořena 24 sloupy s korintskými hlavicemi. Vyvýšená atika uprostřed tvoří tvar vítězného oblouku. V krajním pilíři kolonády je umístěno schodiště, vedoucí na vyhlídkovou plošinu na střeše.\n\nKolonáda je dostupná z Valtic po červené turistické značce a cyklostezce. Kolonádou také prochází NS Valtice. \n\n"}
{"id": "880803", "url": "https://cs.wikipedia.org/wiki?curid=880803", "title": "Burlington (New Jersey)", "text": "Burlington (New Jersey)\n\nBurlington je město v okrese Burlington County ve státě New Jersey ve Spojených státech amerických.\n\nK roku 2010 zde žilo 9 920 obyvatel. S celkovou rozlohou 9,793 km byla hustota zalidnění 1 250,6 obyvatel na km.\n"}
{"id": "880804", "url": "https://cs.wikipedia.org/wiki?curid=880804", "title": "Peilstein im Mühlviertel", "text": "Peilstein im Mühlviertel\n\nPeilstein im Mühlviertel je městys v rakouské spolkové zemi Horní Rakousy, v okrese Rohrbach.\n\nV roce 2012 zde žilo 1 588 obyvatel.\n"}
{"id": "880805", "url": "https://cs.wikipedia.org/wiki?curid=880805", "title": "Kennesaw", "text": "Kennesaw\n\nKennesaw je město v okrese Cobb County ve státě Georgie ve Spojených státech amerických. Při sčítání lidu v roce 2010 mělo 29,783 obyvatel. Je částí velkoměstské aglomerace Atlanta. Založeno bylo v roce 1887, jeho minulost je spojena s historií železnice. V 30. letech 19. století bylo známé jako \"Big Shanty\" a sloužilo jako příležitostný tábor pro pracovníky, kteří přicházeli do okresu Cobb, aby se podíleli na budování železnice. Během občanské války bylo základnou pro \"Great Locomotive Chase\" 12. dubna 1862. Město bylo vybráno časopisem \"Family Circle\" jako jedno z \"10 nejlepších měst pro rodiny\". Oceněno bylo spojení příležitostí velkoměsta s předměstským kouzlem, směs dostupného bydlení, dobré práce, prvotřídních veřejných škol, otevřených městských prostor a menšího stresu. Město se stalo známým zavedením povinného vlastnictví střelné zbraně pro hlavu každé domácností v roce 1982.\n\nBěhem občanské války bylo Big Shanty místem významnější bitvy v Kennesaw Mountain, která byla součástí atlantského tažení. Památník bitvy \"Kennesaw Mountain National Battlefield Park\", který se nachází na jihovýchodním okraji města, teď zahrnuje řadu z těchto historických oblastí, ačkoli velká část okolního prostředí byla zastavěna a řadu pohřbených artefaktů si odnesli hledači s detektory kovů.\nVe městě se nachází \"The Southern Museum of Civil War and Locomotive History\" (muzeum občanské války a historie lokomotiv) poblíž železniční dráhy Western and Atlantic Railroad na Cherokee Street, mimo Main Street (stará U.S. 41 a Georgia 3). V muzeum je aktuálně umístěna lokomotiva \"The General\", která hrála klíčovou roli v \"Great Locomotive Chase\". V březnu 2004 první dáma Laura Bushová jmenovala Kennesaw \"Preserve Amerika Community\".\n\nSouřadnice města jsou 34°1'31\"N 84°36'57\"W (34.025183, −84.615875). Podle Úřadu pro sčítání lidu Spojených států má celkovou rozlohu 22 km, z toho je 22,1 km pevniny a 0.26 km, čili 0.82%, je voda.\n\"Kennesaw Mountain\" (stejně jako s ním spojené \"Little Kennesaw Mountain\") je umístěno na jihovýchodním okraji města (v místě památníku bitvy). Jeho vrchol je nejvyšším bodem v atlantské městské aglomeraci a dosahuje výšky 551 m n. m. Město bylo pojmenované podle této hory.\nOblast v okolí je hlavní osou maloobchodu a hlavním oblastním nákupním střediskem, městským centrem okresu Cobb s četnými restauracemi a většinou významných filiálek obchodních domů lokalizovaných podél Barrett Parkway v jihovýchodní části města.\n\nRadnice je umístěna ve středu města, mimo Main Street (stará U.S. 41 a Georgia 3, pozdější Georgia 293). Jsou v ní kanceláře starosty a městské rady, městské vězení v suterénu, malé volací centrum 911 a další kanceláře. Je tu přihlašovací bod veřejné bezpečnosti pro město a sousední město Acworth a dispečink samostatného policejního odboru pro obě města. Volání na požární službu je přenášeno na dispečink z Cobbského centra 911 a na požární sbor okresu Cobb, neboť žádné město nemá svůj vlastní požární sbor.\n\nV roce 2008 město přiřklo společnosti \"Digitel\" realizaci městského bezdrátového internetu. V březnu 2008 byly zprovozněny čtyři nové oblasti s bezdrátovým internetem: \"Swift-Cantrell Park\", \"Adams Park\" a oblast železnice kolem \"Southern Museum of Civil War and Locomotive History\". Dále pak město poskytuje Wi-Fi v Ben Robertsonově společenském centru.\n\nPočet trestných činů v Kennesaw nedosahuje ani poloviny amerického průměru. Kriminalita klesala od roku 2003 do roku 2008.\n\nV Kennesaw je provozována pobočka okresní knihovny \"Public Library System\". Policejní oddělení okresu Cobb slouží pro nezačleněné oblasti, včetně \"Town Center Area Community Improvement District\" a státní univerzity (navíc k místní policii).\n\nV roce 1982 město zavedlo předpis:\n(a) K zabezpečení záchranného systému města a dále k zabezpečení a ochraně bezpečnosti a veřejného blaha města a jejich obyvatel, každá hlava domácnosti bydlící uvnitř hranic města se žádá, aby držela střelnou zbraň společně se střelivem.\n(b) Z tohoto jsou vyňaty ty hlavy domácnosti, které jsou fyzicky nebo duševně nezpůsobilé a kterým bylo užívání takové střelné zbraně zakázáno. Dále jsou z tohoto nařízeny vyňaty ty hlavy domácnosti, které jsou nemajetnými nebo kterým nedovoluje držení zbraně jejich smýšlení či náboženské přesvědčení nebo osoby usvědčené z těžkého zločinu.\n\nTento zbraňový zákon zredukoval případy vloupání do domácností hned v prvním roce, kdy počet vloupání klesl z 65 před přijetím tohoto zákona na 26 v roce 1893 a na 11 v roce 1984. Jiná zpráva konstatovala znatelné snížení loupeží od roku 1981 (rok před přijetím zákona) do roku 1999.\nStatistická data za delší období však nepodala žádný důkaz o tom, že by tento zákon zredukoval počet domácích vloupání ve městě. Nicméně na městských webových stránkách je následující zápis: \"Zbraňový zákon: Kennesaw bylo zase jednou ve zprávách 1. května 1982, kdy ve městě všemi hlasy prošel zákonem požadující, aby \"každá hlava domácnosti udržovala střelnou zbraň společně se střelivem.\" Po projití zákona se počet vloupání v Kennesaw snížil na dnešní úroveň a město má nejnižší kriminalitu v okrese Cobb\".\n\nV srpnu 2009 deník \"Marietta Daily Journal\" zveřejnil detaily týkající se soudního procesu o rasové diskriminaci vedeném proti městu řadou jeho úředníků. Město urovnalo soudní proces, zahájený v březnu toho roku za 1.8 milionu dolarů. Tři zaměstnanci městského oddělení veřejných prací – dva současní a jeden bývalý zaměstnanec byli údajně rasově diskriminováni nepřátelským pracovním prostředím. Willie Smith a Stanley Mitchell, kteří pracovali pro město od roku 1995 (Smith) či 1987 (Mitchell) dostali každý 414,375 dolarů, zatímco Gary Redd, který opustil zaměstnání v srpnu 2008 po dvou letech, dostal 234,375 dolarů. Buckley & Klein, právní firma žalobců, dostala 736,875 dolarů.\n\n\nRok Počet obyvatel Narůst %±\n1960 1,507 -\n1970 3,548 135.4%\n1980 5,095 43.6%\n1990 8,936 75.4%\n2000 21,675 142.6%\n2010 29,783 37.4%\nPři sčítání litu [1] v roce 2000 bylo 21,675 obyvatel v 8,099 domácnostech a 5,782 rodin bydlících ve městě. 8,670 bytových jednotek představovalo průměrnou hustotu 396.6/km². 81.97% bylo bělochů, 1.90% černoši, 5.22% Indiáni (rodilí Američané), 2.91% Asiaté, 0.02% z pacifických ostrovů, 2.54% z jiných ras a 2.45% z dvou nebo více ras. Hispánci nebo Latinoameričané představovali 6.20% obyvatelstva.\nVe 40.4% domácností byly děti mladší 18 let, 57.7% manželů žilo společně, 10.3% byly ženy samoživitelky bez partnera, 28.6% domácností netvořilo rodinu. 22.2% všech domácností byly jednočlenné domácnosti a v 3.5% žila osoba od 65 let věku či starší. Průměrná velikost domácnosti byla 2.65 a průměrná velikost rodiny byla 3.12.\nVěkové rozvrstvení obyvatelstva – 27.7% mladší 18 let, 7.3% 18–24 let, 42.1% 25–44let, 17.1% 45–64let a 5.8% 65 let a starší. Průměrný věk byl 32 let. Na každých 100 žen bylo 95.6 mužů. Na každých 100 žen starších 18 let bylo 91.4 mužů.\n\nOsobní příjem\nPrůměrný příjem domácnosti ve městě byl 60,404 dolarů a průměrný příjem rodiny byl 67,778 dolarů. Průměrný příjem mužů byl 45,253 dolarů oproti 33,660 dolarům u žen. Průměrný příjem na hlavu ve městě byl 24,757 dolarů. Asi 3.1% rodin a 4.5% obyvatelstva bylo pod hranicí chudoby, včetně 4.8% osob mladších 18 let a 12.5% osob ve věku 65 let a starších.\n\nStátní školy spadají pod školní okres Cobb, včetně \"North Cobb Hig Scholl\", nyní \"Harrison Hig School\" a \"Kennesaw Mountain High School\". Ve městě jsou dvě základní školy – Kennesaw Elementary Scholl a Big Shanty Intermediate School. Na východní hranici města se nachází Kennesaw State University, která má svém logu siluetu dvou pohoří. Na Stanley Road je Mount Paran Christian School, zahrnující přípravku a 12 letou základní školu. Při prvním baptistickém sboru je udržována First Baptist Christian School. Při katolickém sboru Svaté Kateřiny ze Sieny je základní škola od přípravky do 8 třídy.\n\n"}
{"id": "880806", "url": "https://cs.wikipedia.org/wiki?curid=880806", "title": "Tajemství rodu", "text": "Tajemství rodu\n\nTajemství rodu je televizní dokumentární cyklus o genealogii připravovaný Českou televizí podle původního britského formátu BBC a vysílaný na kanále ČT1 v licenci Warner Bros International TV Production. První řada s 13 díly byla vysílána v premiéře roku 2013 a druhá řada s 9 díly roku 2015.\n\nKaždý z dílů je samostatným dokumentem, v němž účinkuje nějaká známá osobnost, která s pomocí odborníků pátrá po svých předcích a jejich životních zkouškách v historických souvislostech. Na pořadu se podíleli různí režiséři a scenáristé, jeho dramaturgyní je Věra Krincvajová, vedoucí projektu byla u 1. řady Zuzana Šimůnková a u 2. řady Věra Krincvajová. Na obou řadách odborně spolupracovali genealožka Helena Voldánová z České genealogické a heraldické společnosti v Praze a vojenský historik Eduard Stehlík, u 1. řady také genetik Daniel Vaněk. Česká televize od počátku plánovala k pořadu vydat v knižní podobě genealogický manuál, který vyšel v květnu 2013 s názvem \"Tajemství rodu\".\n\nPředlohou české verze je britský genealogický dokumentární seriál \"Who Do You Think You Are?\" (\"Kdo si myslíš, že jsi?\"), který vytvořila na námět britského producenta Alexe Grahama produkční společnost Wall to Wall. Stanice BBC od roku 2004 odvysílala do roku 2015 již 12 řad tohoto pořadu, první dvě řady na kanále BBC Two a další na kanále BBC One. Formát pořadu kromě České televize převzaly televizní stanice ve Spojených státech amerických, Kanadě, Austrálii, Irsku, Polsku a dalších zemích.\n\nPrvní řada pořadu má 13 dílů, které vysílala Česká televize na kanále ČT1 od 9. ledna do 10. dubna 2013 v premiéře, a to vždy ve středu večer, a reprízovala v pátek dopoledne; iVysílání jednotlivých dílů bylo dostupné po dobu 7 dní od premiéry, nyní pouze bonusy – Video bonusy.\n\nDalší repríza první řady pořadu proběhla v České televizi od 18. do 30. prosince 2013, vždy dopoledne na kanále ČT2, v odlišném pořadí dílů (opět s iVysíláním dostupným po dobu 7 dní).\n\nDruhá řadu pořadu má 9 dílů, které vysílala Česká televize na kanále ČT1 od 1. září do 27. října 2015 v premiéře, a to vždy v úterý večer, a reprízovala ve středu dopoledne (poslední díl ve čtvrtek ráno); iVysílání jednotlivých dílů bylo dostupné po dobu 30 dní od premiéry – iVysílání.\n\nDalší repríza druhé řady pořadu proběhla v České televizi ve dnech 19. až 23. a 27. až 30. prosince 2015, vždy dopoledne na kanále ČT2, v odlišném pořadí dílů (s iVysíláním dostupným po dobu 28 dní).\n\nDramaturgyně pořadu Věra Krincvajová v únoru 2013 uvedla, že se uvažuje o další řadě seriálu.\nČeská televize 3. prosince 2014 zveřejnila, že na jaře 2015 odvysílá na kanále ČT1 druhou řadu seriálu, v níž budou účinkovat například: Jaromír Hanzlík, Miroslav Donutil, Natálie Kocábová, Matěj Ruppert, Jiřina Bohdalová a Jiří Mádl, a v srpnu 2015 oznámila vysílání premiéry 2. řady na podzim 2015 od 1. září. Dne 26. srpna 2015 ke 2. řadě proběhla novinářská konference a Česká televize vydala tiskovou zprávu, následně byla zveřejněna jména a pořadí devíti účinkujících.\n\nVzhledem ke zvýšenému zájmu lidí o vlastní rodokmeny po odvysílání první řady, druhá řada dle tvůrců předpokládá „poučenějšího diváka“, a proto je v ní někdy detailněji představována práce s archivy pro inspiraci všech zájemců o genealogii vlastních rodů.\n\nNovým seriálem \"Tajemství rodu\" reagovala Česká televize na rostoucí zájem o genealogii.\nPo zahájení vysílání 1. řady pořadu od ledna 2013 zaznamenaly větší návštěvnost matriční úřady a archivy v Jihomoravském kraji a na Vysočině, též u digitalizovaných matrik na internetu kvůli velkému objemu dat museli změnit systém.\nPořad zapůsobil i na lidi v Moravskoslezském kraji, kde archivy i matriky plní badatelé. Někteří lidé mají představu, že zjistí najednou všechny informace hluboko do minulosti, na to však musí pátrat v archivech, což podle odborníků vyžaduje především trpělivost. Několikanásobně se zvýšila návštěvnost internetových stránek s digitalizovanými matrikami Zemského archivu v Opavě, na nichž během února 2013 bylo zaznamenáno 12000 přístupů denně. Přes archiv si genealoga rozhodně najmout nelze, ale vlivem pořadu si čím dál více lidí najímá služby soukromých genealogů. Seriál vzedmul vlnu zájmu o hledání rodokmenů i ve východních Čechách, zájem zaznamenali na matrikách i ve Státním oblastním archivu v Zámrsku.\nNa Rakovnicku přetrvává zájem o genealogii již řadu let.\n\nV diskuzním fóru na webu České televize i na dalších webových stránkách byla zároveň kritizována nízká úroveň některých dílů. Hlavní výtky směřovaly na nekonzistentní vyprávění některých příběhů, zbytečně časté (a zbytečné) hledání slavných předků a také nadměrné zdůrazňování práce s matrikami na úkor příběhu. Některé příběhy byly pojaty poněkud tendenčně. V příběhu Veronika Freimanová například téměř nebyl zmíněn její otec Přemysl Freiman. Značná část příběhu Tomáše Halíka nebyla věnována jeho přímým příbuzným (rodiče, prarodiče), ale spíše různým „zajímavým osobnostem“. Některé byly s Halíkem spřízněný přes čtvrté-páté koleno, jiné s ním nejsou prakticky v žádném bližším příbuzeneckém vztahu.\n\nKniha s názvem \"Tajemství rodu\" vznikala současně s vysíláním 1. řady pořadu. Obsahuje rozhovory autorky Petry Braunové s jedenácti osobnostmi účinkujícími v 1. řadě seriálu (chybí v ní Veronika Freimanová a Halina Pawlowská) včetně některých zjištění, která se do pořadu nedostala, a rodokmeny těchto osobností. Závěrečnou kapitolu „Jak si sestavit rodokmen“ napsala genealožka Helena Voldánová. Ačkoli k anglické verzi cyklu vyšlo už několik knih, jde o první knihu vydanou v licenci pořadu v jiném než anglickém jazyce, v níž je navíc zachycena národní verze cyklu. Kniha, kterou vydala Česká televize pod hlavičkou Edice ČT dne 13. května 2013, byla představena na veletrhu Svět knihy na autogramiádě 16. května 2013.\n\nČeská televize v roce 2010 vysílala třídílný cyklus o rodokmenech a genealogii \"Hledáme své předky\", který uváděl Vladimír Čech a spolupracovala na něm Česká genealogická a heraldická společnost v Praze. Pořadu předcházel cyklus \"Potomci slavných\", vysílaný Českou televízí od roku 1998, který měl kolem 70 dílů a podle něhož byly sepsány čtyři stejnojmenné knihy. Autory obou pořadů i knih byli režisér, kameraman a dokumentarista Václav Filip (1943–2013) a Libuše Štědrá.\n\n\n\n"}
{"id": "880808", "url": "https://cs.wikipedia.org/wiki?curid=880808", "title": "Crown Heights", "text": "Crown Heights\n\nCrown Heights může být:\n\n"}
{"id": "880809", "url": "https://cs.wikipedia.org/wiki?curid=880809", "title": "Viktor Pečovský", "text": "Viktor Pečovský\n\nViktor Pečovský (* 24. května 1983, Brezno, Československo) je slovenský fotbalový záložník a reprezentant, od roku 2011 hráč klubu MŠK Žilina.\n\nViktor Pečovský začal svou fotbalovou pouť ve slovenském klubu Tatran Čierny Balog, odkud v roce 1998 přešel do Dukly Banská Bystrica. V sezóně 1999/00 se propracoval do A-týmu a debutoval v Corgoň lize. V sezóně 2004/05 vyhrál s Duklou slovenský pohár.\n\nV červnu 2011 přestoupil do slovenského popředního klubu MŠK Žilina, s nímž v sezóně 2011/12 získal tzv. double, tedy opět slovenský pohár a také ligový titul. V zimní přestávce v lednu 2013 se podílel během přípravného utkání jedním gólem na debaklu domácího polského klubu Ruch Chorzów. Žilina zvítězila 9:2, přičemž o poločase vedla 6:0.<br>\nV sezóně 2016/17 Fortuna ligy získal se Žilinou další titul.\n\nViktor Pečovský působil v různých mládežnických reprezentacích Slovenska včetně výběru do 21 let. V roce 2002 se zúčastnil Mistrovství Evropy hráčů do 19 let v Norsku, kde získal s týmem bronzové medaile. Díky tomu postoupilo Slovensko o rok později na Mistrovství světa hráčů do 20 let 2003 ve Spojených arabských emirátech, jehož se Pečovský také zúčastnil (Slovensko prohrálo v osmifinále 1:2 po prodloužení s Brazílií). Ve třetím posledním střetnutí Slovenska v základní skupině proti Panamě 4. prosince 2003 vstřelil gól a rozhodl tak o výhře 1:0.\n\n6. srpna 2012 byl poprvé nominován trenérskou dvojicí Stanislav Griga a Michal Hipp do A-mužstva pro přátelský zápas proti domácímu Dánsku, v tomto zápase nastoupil ve druhém poločase, Slovensko zvítězilo 3:1. 7. září 2012 byl v kvalifikačním utkání s domácí Litvou vyloučen v 55. minutě, oslabený slovenský tým remizoval 1:1. V únoru 2013 odehrál přátelský zápas v Bruggách s domácí Belgií. Nastoupil v základní sestavě a odehrál celé utkání. Slovensko sahalo po remíze, ale nakonec utkání prohrálo 1:2 gólem Driese Mertense z 90. minuty. \n\nV březnu 2013 figuroval v nominaci slovenského národního týmu pro kvalifikační zápas s Litvou (22. března) a přátelské utkání se Švédskem (26. března, oba zápasy měly dějiště v Žilině na stadiónu Pod Dubňom). Nastoupil pouze v zápase proti Litvě, který skončil remízou 1:1. První gól v A-mužstvu vstřelil 6. září 2013 na stadionu Bilino Polje v Zenici domácí Bosně a Hercegovině, a byla to vítězná trefa znamenající výhru 1:0 pro slovenský tým (a zároveň první porážku bosenského týmu v tomto kvalifikačním cyklu). Toto vítězství také znamenalo uchování určité naděje na postup Slovenska na MS 2014 v Brazílii. Nastoupil i v odvetném kvalifikačním zápase s Bosnou a Hercegovinou 10. září 2013 v Žilině, Slovensko podlehlo svému balkánskému soupeři 1:2 a ztratilo naději alespoň na baráž o Mistrovství světa 2014 v Brazílii. 15. listopadu 2013 hrál na Městském stadionu ve Vratislavi proti domácímu Polsku, přátelský zápas skončil výsledkem 2:0 pro Slovensko. 19. listopadu 2013 dostal příležitost v přátelském utkání proti Gibraltaru, které mělo dějiště v portugalském Algarve ve městě Faro a bylo vůbec prvním oficiálním zápasem Gibraltaru po jeho přijetí za 54. člena UEFA v květnu 2013. V zápase se zrodila překvapivá remíza 0:0, za slovenský výběr nastoupili hráči z širšího reprezentačního výběru a také několik debutantů. Viktor odehrál kompletní utkání.\n\n9. října 2014 byl u vítězství 2:1 v kvalifikačním zápase na EURO 2016 proti Španělsku. Slovensko po úvodní výhře nad Ukrajinou vyhrálo i nad úřadujícími mistry Evropy Španěly a potvrdilo tak výborný vstup do kvalifikace. Se slovenskou reprezentací slavil 12. října 2015 postup na EURO 2016 ve Francii (historicky první postup na evropský šampionát pro Slovensko od rozdělení Československa).\n\nTrenér Ján Kozák jej zařadil do 23členné nominace na EURO 2016 ve Francii, kam se Slovensko probojovalo poprvé v éře samostatnosti.\nV prvním utkání proti Walesu (prohra 1:2) nenastoupil. Ve druhém zápase proti Rusku byl u výhry 2:1. V posledním zápase základní skupiny proti Anglii opět hrál (remíza 0:0). Slovenští fotbalisté skončili se 4 body na třetím místě tabulky, v osmifinále se představili proti reprezentaci Německa (porážka 0:3, Pečovský nenastoupil) a s šampionátem se rozloučili.\n\nGóly Viktora Pečovského za A-mužstvo Slovenska\n"}
{"id": "880811", "url": "https://cs.wikipedia.org/wiki?curid=880811", "title": "Safford (Arizona)", "text": "Safford (Arizona)\n\nSafford je město v okrese Graham County ve státě Arizona ve Spojených státech amerických.\n\nV roce 2010 zde žilo 9 566 obyvatel. S celkovou rozlohou 22,2 km² byla hustota zalidnění 429,5 obyvatel na km².\n"}
{"id": "880814", "url": "https://cs.wikipedia.org/wiki?curid=880814", "title": "San Luis (Arizona)", "text": "San Luis (Arizona)\n\nSan Luis je město v okrese Yuma County ve státě Arizona ve Spojených státech amerických.\n\nK roku 2007 zde žilo 23 810 obyvatel. S celkovou rozlohou 68,5 km² byla hustota zalidnění 316 obyvatel na km².\n"}
{"id": "880816", "url": "https://cs.wikipedia.org/wiki?curid=880816", "title": "Williams (Arizona)", "text": "Williams (Arizona)\n\nWilliams je město v okrese Coconino County ve státě Arizona ve Spojených státech amerických.\n\nK roku 2010 zde žilo 3 023 obyvatel. S celkovou rozlohou 113,4 km² byla hustota zalidnění 27 obyvatel na km².\n"}
{"id": "880817", "url": "https://cs.wikipedia.org/wiki?curid=880817", "title": "Terňa", "text": "Terňa\n\nTerňa je obec na Slovensku, v okrese Prešov v Prešovském kraji.\n\nV roce 2014 zde žilo 1 234 obyvatel.\n"}
{"id": "880818", "url": "https://cs.wikipedia.org/wiki?curid=880818", "title": "Rozářín", "text": "Rozářín\n\nRozářín (německy \"Rosalienfeld\") je vesnice, součást obce Moutnice v okrese Brno-venkov v Jihomoravském kraji. Se zástavbou Moutnic je zcela spojen.\n\nRozářín vznikl parcelací moutnického dvora na pravém břehu Moutnického potoka v roce 1784, bylo zde postaveno 20 domů. V letech 1850–1869 byl spojen s Moutnicemi, jinak se jednalo o samostatnou ves. Počet obyvatel se postupně zvětšoval, rozrůstala se také zástavba, takže Rozářín s Moutnicemi již v 19. století srostl. Například v roce 1880 zde bylo 41 domů a 251 obyvatel. O spojení s Moutnicemi se jednalo od roku 1946, nakonec k němu došlo 25. června 1951. Roku 1992 Rozářín zanikl i katastrálně, když bylo jeho území začleněno do katastru Moutnic.\n\nZástavba Rozářína se nachází v severní části Moutnic, podél silnice na Telnici. Na jeho návsi se nachází hranolová zvonice.\n\n"}
{"id": "880821", "url": "https://cs.wikipedia.org/wiki?curid=880821", "title": "Atkins (Iowa)", "text": "Atkins (Iowa)\n\nAtkins je město v okrese Benton County ve státě Iowa ve Spojených státech amerických.\n\nK roku 2010 zde žilo 1 670 obyvatel. S celkovou rozlohou 2,82 km² byla hustota zalidnění 591,5 obyvatel na km².\n"}
{"id": "880823", "url": "https://cs.wikipedia.org/wiki?curid=880823", "title": "Gregorovce", "text": "Gregorovce\n\nGregorovce jsou obec na Slovensku, v okrese Prešov v Prešovském kraji. V roce 2011 zde žilo 810 obyvatel.\n\nObec leží v severní části Šarišské vrchoviny v údolí mezi Šarišským hradným vrchom a Strážom, kterým protéká potok Dzikov. Povrch je mírně zvlněný s nadmořskou výškou v rozmezí 290 až 696 m n. m., střed obce je ve výšce 320 m. Území náleží do vnějšího flyšového příkrovu (Dukliansko-bukovský flyš). Z větší části odlesněné území je tvořeno flyšem a třetihorními usazeninami.\n\nObci míjí silnice II/68 a železnice z Prešova do Sabinova se zastávkou ve Veľký Šariš.\n\nObec sousedí s katastrálním územím okresu Sabinov (obcí Šarišské Michaľany, Uzovce, Hrubošovce) a obcí Veľký Šariš.\n\nÚzemí obce bylo osídleno už v neolitu. První písemná zmínka o obci pochází z roku 1248, kde je uváděná jako Gregorfalva. Název je odvozen od prvního zemana vlastníka obce na počátku 13. století. V roce 1278 byla králem Ladislavem IV. darována synům Michala de Myskouch (rod Miškovců), za pomoc v boji proti Přemyslu Otakarovi II. Později se vystřídali mnozí majitelé. V období 14. až 16. století byli majitelé místní zemané a také město Prešov v 16. století.\n\nV roce 1427 obec platila daň z 8 port, v roce 1787 v 70 domech žilo 454 obyvatel a v roce 1828 ve stejném počtu domů žilo 534 obyvatel. V roce 1739 byla obec zničena požárem.\n\nHlavní obživou bylo zemědělství.\nObec náleží pod farnost Veľký Šariš, děkanát Prešov II., košické arcidiecéze. Dominantou obce je římskokatolický filiální kostel narození Panny Marie, který byl postaven v letech 1774–1775. V roce 2001 mimo věž byl kostel zbourán a postaven nový, větší.\n\n"}
{"id": "880825", "url": "https://cs.wikipedia.org/wiki?curid=880825", "title": "Esperanto klubo Prostějov", "text": "Esperanto klubo Prostějov\n\nEsperanto klubo Prostějov je spolek v Prostějově, jehož hlavním účelem je propagace mezinárodního jazyka esperanto. Dalším cílem je propagovat pomocí esperanta město Prostějov a jeho okolí.\n\nEsperanto klubo Prostějov byl založen v roce 1909.\n\nOficiální stránky\n"}
{"id": "880826", "url": "https://cs.wikipedia.org/wiki?curid=880826", "title": "Jak to vidí Liz?", "text": "Jak to vidí Liz?\n\nJak to vidí Liz? (v anglickém originále My Life as Liz) je fiktivně-dokumentární americký komediální televizní seriál sledující život Liz Lee, studentky posledního ročníku na střední škole v malém městečku v Texasu. Seriál debutoval na MTV 18. ledna 2010.\n\nPoslední díl první série byl odvysílán 8. března 2010. Natáčení druhé série probíhalo v New Yorku, konkrétně na umělecké škole Pratt Institute, což je škola, kterou herečka Liz Lee navštěvuje. 2. série má 12 epizod a měla premiéru 8. února 2011 v 11:00 hodin.\n\n"}
{"id": "880829", "url": "https://cs.wikipedia.org/wiki?curid=880829", "title": "Miss Grand International", "text": "Miss Grand International\n\nMiss Grand International je mezinárodní soutěž krásy konaná každoročně od roku 2013.\n\nMiss Grand International\nMiss Grand International 2015 Anea Garcia z Dominikánská republika odmítla plnění reprezentačních povinností. Byla zbavena titulu, který po ní převzala první vicemiss Claire Elizabeth Parker z Austrálie, která však byla počátkem roku 2019 prezidentem soutěže Nawathem sesazena kvůli svému přihlášení do Miss Universe Australia.\n\n\n"}
{"id": "880831", "url": "https://cs.wikipedia.org/wiki?curid=880831", "title": "West Haven", "text": "West Haven\n\nWest Haven může být:\n\n"}
{"id": "880832", "url": "https://cs.wikipedia.org/wiki?curid=880832", "title": "Kostel svaté Markéty (Měnín)", "text": "Kostel svaté Markéty (Měnín)\n\nKostel svaté Markéty je římskokatolický chrám v obci Měnín v okrese Brno-venkov. Je chráněn jako kulturní památka České republiky. Je farním kostelem měnínské farnosti.\n\nJednolodní měnínský kostel s polygonálně ukončeným kněžištěm byl postaven v gotickém slohu ve třetí čtvrtině 13. století. K úpravám chrámu došlo zřejmě v první čtvrtině 15. století, kdy byla u presbytáře vybudována kaple nebo sakristie s kostnicí, věž byla postavena kolem roku 1500. Po roce 1763 byl kostel barokně rekonstruován podle projektu Františka Antonína Grimma, mimo jiné byla zbořena kaple/sakristie a také věž byla upravena dostavbou zděného zvonicového patra, které nahradilo patro dřevěné. Současná sakristie byla ke kněžišti přistavěna zřejmě v 80. letech 19. století.\n\nU kostela se nachází hřbitov.\n"}
{"id": "880833", "url": "https://cs.wikipedia.org/wiki?curid=880833", "title": "Palmdale", "text": "Palmdale\n\nPalmdale může být:\n\n"}
{"id": "880837", "url": "https://cs.wikipedia.org/wiki?curid=880837", "title": "Palmdale (Kalifornie)", "text": "Palmdale (Kalifornie)\n\nPalmdale je město v okrese Los Angeles ve státě Kalifornie ve Spojených státech amerických.\n\nV roce 2010 zde žilo 152 750 obyvatel. S celkovou rozlohou 275,099 km² byla hustota zalidnění 560 obyvatel na km².\n"}
{"id": "880841", "url": "https://cs.wikipedia.org/wiki?curid=880841", "title": "Lake Havasu City", "text": "Lake Havasu City\n\nLake Havasu City je město v okrese Mohave County ve státě Arizona ve Spojených státech amerických.\n\nK roku 2010 zde žilo 55 657 obyvatel. S celkovou rozlohou 111,6 km² byla hustota zalidnění 376,2 obyvatel na km².\n"}
{"id": "880847", "url": "https://cs.wikipedia.org/wiki?curid=880847", "title": "Ryšavá", "text": "Ryšavá\n\nRyšavá může být:\n\n\n"}
{"id": "880849", "url": "https://cs.wikipedia.org/wiki?curid=880849", "title": "Goodyear (Arizona)", "text": "Goodyear (Arizona)\n\nGoodyear je město v okrese Maricopa County ve státě Arizona ve Spojených státech amerických.\n\nK roku 2010 zde žilo 65 275 obyvatel. S celkovou rozlohou 301,6 km² byla hustota zalidnění 162,3 obyvatel na km².\n"}
{"id": "880853", "url": "https://cs.wikipedia.org/wiki?curid=880853", "title": "Litchfield Park", "text": "Litchfield Park\n\nLitchfield Park je město v okrese Maricopa County ve státě Arizona ve Spojených státech amerických.\n\nK roku 2007 zde žilo 5 593 obyvatel. S celkovou rozlohou 8,1 km² byla hustota zalidnění 558,4 obyvatel na km².\n"}
{"id": "880854", "url": "https://cs.wikipedia.org/wiki?curid=880854", "title": "Gloversville", "text": "Gloversville\n\nGloversville je město v okrese Fulton County ve státě New York ve Spojených státech amerických.\n\nK roku 2010 zde žilo 15 665 obyvatel. S celkovou rozlohou 13,2 km² byla hustota zalidnění 1 168,7 obyvatel na km².\n"}
{"id": "880855", "url": "https://cs.wikipedia.org/wiki?curid=880855", "title": "Kanton Ballan-Miré", "text": "Kanton Ballan-Miré\n\nKanton Ballan-Miré ( ) je francouzský kanton v departementu Indre-et-Loire v regionu Centre-Val de Loire. Tvoří ho sedm obcí.\n\n"}
{"id": "880857", "url": "https://cs.wikipedia.org/wiki?curid=880857", "title": "Riširi", "text": "Riširi\n\nRiširi může být:\n"}
{"id": "880858", "url": "https://cs.wikipedia.org/wiki?curid=880858", "title": "Kanton Chambray-lès-Tours", "text": "Kanton Chambray-lès-Tours\n\nKanton Chambray-lès-Tours ( ) je francouzský kanton v departementu Indre-et-Loire v regionu Centre-Val de Loire. Tvoří ho pět obcí.\n\n"}
{"id": "880860", "url": "https://cs.wikipedia.org/wiki?curid=880860", "title": "Lackawanna", "text": "Lackawanna\n\nLackawanna je město v okrese Erie County ve státě New York ve Spojených státech amerických.\n\nV roce 2010 zde žilo 18 141 obyvatel. S celkovou rozlohou 15,9 km² byla hustota zalidnění 1 198,8 obyvatel na km².\n"}
{"id": "880861", "url": "https://cs.wikipedia.org/wiki?curid=880861", "title": "Kanton Joué-lès-Tours-Nord", "text": "Kanton Joué-lès-Tours-Nord\n\nKanton Joué-lès-Tours-Nord ( ) je francouzský kanton v departementu Indre-et-Loire v regionu Centre-Val de Loire. Tvoří ho pouze severní část města Joué-lès-Tours.\n"}
{"id": "880862", "url": "https://cs.wikipedia.org/wiki?curid=880862", "title": "Kanton Joué-lès-Tours-Sud", "text": "Kanton Joué-lès-Tours-Sud\n\nKanton Joué-lès-Tours-Sud ( ) je francouzský kanton v departementu Indre-et-Loire v regionu Centre-Val de Loire. Tvoří ho pouze jižní část města Joué-lès-Tours.\n"}
{"id": "880864", "url": "https://cs.wikipedia.org/wiki?curid=880864", "title": "Kanton Montlouis-sur-Loire", "text": "Kanton Montlouis-sur-Loire\n\nKanton Montlouis-sur-Loire ( ) je francouzský kanton v departementu Indre-et-Loire v regionu Centre-Val de Loire. Tvoří ho čtyři obce.\n\n"}
{"id": "880866", "url": "https://cs.wikipedia.org/wiki?curid=880866", "title": "Port Jervis", "text": "Port Jervis\n\nPort Jervis je město v okrese Orange County ve státě New York ve Spojených státech amerických.\n\nV roce 2010 zde žilo 8 828 obyvatel. S celkovou rozlohou 7 km² byla hustota zalidnění 1 261,14 obyvatel na km².\n"}
{"id": "880867", "url": "https://cs.wikipedia.org/wiki?curid=880867", "title": "Kanton Neuillé-Pont-Pierre", "text": "Kanton Neuillé-Pont-Pierre\n\nKanton Neuillé-Pont-Pierre ( ) je francouzský kanton v departementu Indre-et-Loire v regionu Centre-Val de Loire. Tvoří ho 10 obcí.\n\n"}
{"id": "880869", "url": "https://cs.wikipedia.org/wiki?curid=880869", "title": "Riširi (ostrov)", "text": "Riširi (ostrov)\n\nOstrov Riširi ( – \"Riširi-tó\") je ostrov v Japonském moři blízko severozápadního cípu ostrova Hokkaidó. Je tvořen stejnojmennou sopkou, jejíž vrcholek je ve výšce 1721 metrů nad mořem. Plocha ostrova je 182,15 čtverečních kilometrů.\n\nNa ostrově Riširi leží města Riširifudži a Riširi a v roce 2008 žilo na celém ostrově dohromady přes pět tisíc obyvatel.\n"}
{"id": "880871", "url": "https://cs.wikipedia.org/wiki?curid=880871", "title": "Kanton Neuvy-le-Roi", "text": "Kanton Neuvy-le-Roi\n\nKanton Neuvy-le-Roi ( ) je francouzský kanton v departementu Indre-et-Loire v regionu Centre-Val de Loire. Tvoří ho 10 obcí.\n\n"}
{"id": "880873", "url": "https://cs.wikipedia.org/wiki?curid=880873", "title": "Kanton Preuilly-sur-Claise", "text": "Kanton Preuilly-sur-Claise\n\nKanton Preuilly-sur-Claise ( ) je francouzský kanton v departementu Indre-et-Loire v regionu Centre-Val de Loire. Tvoří ho osm obcí.\n\n"}
{"id": "880875", "url": "https://cs.wikipedia.org/wiki?curid=880875", "title": "Kanton Bléré", "text": "Kanton Bléré\n\nKanton Bléré ( ) je francouzský kanton v departementu Indre-et-Loire v regionu Centre-Val de Loire. Tvoří ho 16 obcí.\n\n"}
{"id": "880876", "url": "https://cs.wikipedia.org/wiki?curid=880876", "title": "Kanton Bourgueil", "text": "Kanton Bourgueil\n\nKanton Bourgueil ( ) je francouzský kanton v departementu Indre-et-Loire v regionu Centre-Val de Loire. Tvoří ho osm obcí.\n\n"}
{"id": "880877", "url": "https://cs.wikipedia.org/wiki?curid=880877", "title": "Kanton Chinon", "text": "Kanton Chinon\n\nKanton Chinon ( ) je francouzský kanton v departementu Indre-et-Loire v regionu Centre-Val de Loire. Tvoří ho 15 obcí.\n\n"}
{"id": "880878", "url": "https://cs.wikipedia.org/wiki?curid=880878", "title": "116 (číslo)", "text": "116 (číslo)\n\nSto šestnáct je přirozené číslo, které následuje po čísle sto patnáct a předchází číslu sto sedmnáct. Římskými číslicemi se zapisuje CXVI. \n\n\n\nStoletá válka trvala 116 let (1337-1453).\n\nStošestnáctým dnem kalendářního roku je 26. duben (v přestupném roce 25. duben).\n"}
{"id": "880880", "url": "https://cs.wikipedia.org/wiki?curid=880880", "title": "Marius Papšys", "text": "Marius Papšys\n\nMarius Papšys (* 13. května 1989, Klaipeda, Litevská SSR, Sovětský svaz) je litevský fotbalový záložník a reprezentant, momentálně hrající za litevský klub FK Atlantas Klaipeda.\n\nV roce 2006 podepsal smlouvu s litevským FK Vilnius. V roce 2007 odešel na krátkodobé hostování do jiného litevského klubu Interas-AE Visaginas, kde hrál v 16 zápasech. V roce 2009 odešel do ruského klubu FK Amkar Perm, kde však nastupoval pouze za rezervní mužstvo. Poté se vrátil do Litvy, kde se dohodl s klubem FK Klaipeda, za nějž nastoupil v 19 zápasech a vstřelil 5 gólů.\n\nV roce 2010 jej získal český klub 1. FK Příbram, zde strávil následující 2½ sezóny. První ligový gól vstřelil 8. května 2011 proti domácímu FK Ústí nad Labem, v 90. minutě stanovil konečné skóre 3:0 pro Příbram. Celkem nastoupil v Příbrami k 31 ligovým zápasům a vsítil dva góly. V lednu 2013 z Příbrami odešel.\n\nPapšys působil v litevském mládežnickém výběru do 21 let.\n\n7. června 2011 debutoval v A-mužstvu Litvy v přátelském utkání proti domácímu Norsku, které Litva prohrála 0:1.\n\n"}
{"id": "880895", "url": "https://cs.wikipedia.org/wiki?curid=880895", "title": "Aleksandar Andrejević", "text": "Aleksandar Andrejević\n\nAleksandar Andrejević (srbskou cyrilicí Александар Андрејевић; * 28. března 1992, Mladenovac, Jugoslávie) je srbský fotbalový obránce momentálně hrající za srbský klub FK Proleter Novi Sad.\n\n"}
{"id": "880896", "url": "https://cs.wikipedia.org/wiki?curid=880896", "title": "Redwood City", "text": "Redwood City\n\nRedwood City je město v okrese San Mateo County ve státě Kalifornie ve Spojených státech amerických.\n\nV roce 2010 zde žilo 76 815 obyvatel. S celkovou rozlohou 89,677 km² byla hustota zalidnění 1 527,2 obyvatel na km².\n"}
{"id": "880901", "url": "https://cs.wikipedia.org/wiki?curid=880901", "title": "Sociologie internetu", "text": "Sociologie internetu\n\nSociologie internetu je věda, využívající sociologické teorie a metody ke zkoumání fenoménu internetu. Zabývá se sociálními sítěmi, virtuálními komunitami, virtuálními světy, počítačovou kriminalitou, sociálními důsledky této technologie atd.\n\nMožnosti internetu se čím dál více rozšiřují a s tím se rozšiřují i možnosti poměrně mladého vědního oboru sociologie internetu. Díky němu spolu mohou komunikovat lidé, kteří jsou vzdáleni třeba i několik tisíc kilometrů od sebe. Vytváří tzv. virtuální komunity, ve kterých se pomocí moderních informačních přístrojů setkávají lidé s podobnými zájmy. V různých internetových diskuzích, ve fórech či pomocí vlastních blogů tak mohou dát světu vědět o svých názorech. Cílem sociologie internetu je tak analyzovat vztahy uvnitř internetových komunit, zjistit, jak ovlivňují nová média život v reálných společnostech. \n\nV roce 1958 byla v USA založena agentura ARPA (Advanced Research Projects Agency), která v roce 1969 vybudovala síť nazvanou ARPANET. V roce 1990 představil Tim Berners-Lee pracující ve švýcarském CERNu první internetový prohlížeč – WorldWideWeb. Ten byl později přejmenován na Nexus, aby nedošlo k záměnám se stejnojmenným protokolem. Ve stejném roce se objevila i první webová stránka. Postupem času přestává být internet jen nástrojem pro výzkum. Může každému sloužit k zábavě, komunikaci a k zisku informací. Objevují se tak velké servery. V roce 1998 zakládají Larry Page a Sergey Brin společnost Google, v roce 2001 vzniká Wikipedie, v roce 2004 je spuštěn Facebook.\n\nDigitální propast (Digital Divide) je termín pro rozdělení lidí na ty, kteří mají přístup k internetu a jiným moderním informačním technologiím a na ty, kteří takový přístup nemají. Definic však existuje mnohem více, než jen prosté na ty s přístupem a ty bez přístupu. Jsou tady i ty, které počítají s více faktory. Stejným výrazem pak označujeme rozdíly ve schopnostech a znalostech lidí tyto technologie užívat. Rozdíly tak mohou mezi občany vyspělých průmyslových států a mezi občany rozvojových zemí, kde je například možnost přístupu k internetu minimální. V méně globálním měřítku pak nastávají rozdíly mezi více a méně vzdělanými lidmi, mezi lépe a hůře finančně zajištěnými atd.\nInternet pak může působit jako nástroj pro vytváření sociální nerovnosti. Lidé, kteří tyto služby využívají, těží z jeho pozitiv. Mohou ho využívat k nakupování, komunikaci, čtení zpráv nebo třeba k platbě v bance. Ti, kteří nemají internet nebo v něm mají velmi omezené znalosti, tak přicházejí o řadu možností, což vede k sociální nerovnosti. Navíc v době, kdy je vlastnění emailu samozřejmostí, se přesouvá spoustu služeb na internet. Tito lidé jsou pak zcela vyloučeni ze společnosti.\n\nTermín virtuální komunita poprvé použil Howard Rheingold ve stejnojmenné knize v roce 1994. Virtuální komunita (nebo také online komunita) je skupina osob, které se setkávají a komunikují pomocí moderních technologií a nejsou ve fyzickém kontaktu. Nejčastějším prostředkem pro tyto setkání bývají diskuzní fóra, blogy, sociální sítě, emaily, chaty nebo dříve třeba noviny (Usenet zvaný \"net news\"). Všechny členy ve skupině vždy spojuje společný zájem – ať už se jedná o velké, globální servery jako je například YouTube nebo Twitter, nebo o malé skupiny okolo amatérského fotografování či počítačových her. Jednotlivé komunity mají různá pravidla, většinou ale nebývají přílišně regulována a omezována. V zásadě tak platí, že uživatelé musí dodržovat společný jazyk a zásady slušného chování.\n\n"}
{"id": "880902", "url": "https://cs.wikipedia.org/wiki?curid=880902", "title": "Dálnice A27 (Německo)", "text": "Dálnice A27 (Německo)\n\nDálnice A27, německy Bundesautobahn 27 (zkratka BAB 27), zkráceně Autobahn 27 (zkratka A27), je dálnice na severozápadě Německa. Zde se odděluje od dálnice A7 a pokračuje směrem na východ ke Cuxhavenu. Dálnice prochází kolem Brém, kde se kříží s dálnicí A1.\n\nKolem trasy dálnice se nachází několik velkých přístavů (včetně přístavu v Bremerhavenu). To má za následek vysokou intenzitu nákladních automobilů jezdící po A27.\n\nV nejsevernější části trasy mezi Brémami a Cuxhavenem dálnice nahradila z větší části spolkovou silnici 6 (B6).\n\n\n"}
{"id": "880907", "url": "https://cs.wikipedia.org/wiki?curid=880907", "title": "Terénní poznámky", "text": "Terénní poznámky\n\nTerénní poznámky (field notes) jsou hlavním prostředkem záznamu při zúčastněných pozorováních (tj. při práci v terénu) nejčastěji v etnografii, antropologii a sociologii. Kvalita výzkumné akce je přímo závislá na kvalitě těchto poznámek. Je tedy nutné, aby poznámky byly ucelené a smysluplně organizované. Obsahem terénních poznámek je pak to, co výzkumník při pozorování slyšel, viděl a prožil, ale také to, jak tyto pozorované události vnímal a hodnotil. Primárním cílem je při shromažďování dat zachytit klíčový rámec pozorovaného. Záznam terénních poznámek je přitom většinou velmi individuální záležitostí, přičemž vedle schopností výzkumníka záleží i na samotných okolnostech a podmínkách, za jakých pozorování probíhá. Zásadní roli při tvorbě poznámek hraje samotná osoba výzkumníka, jelikož dvě různé osoby by mohly zaznamenat odlišným způsobem (tj. zapsat odlišné informace). Samotné terénní poznámky slouží k osobní potřebě výzkumníka, který je pak dále využívá jako výchozí informační zdroj při tvorbě psané etnografie, sloužící pro širší společenskou potřebu.\nTerénní poznámky řadíme ke kvalitativnímu výzkumu - konkrétně k pozorování (jedna z metod získávání dat). Poznámky dělíme na dva typy: popisné a reflektující. \nPodle antropologa Jamese Spradleyho rozdělujeme terénní poznámky do čtyř forem.\nTerénní deník musí obsahovat nejen informace ze samotného pozorování, ale také přípravu pozorování a vstup do terénu. Pro zkompletování deníku platí pravidlo 24 hodin, tzn. poznámky nutné sepsat do dvaceti čtyř hodin po ukončení akce.\nPodle sociologa Alana Brymana rozlišujeme 3 typy terénních poznámek.\nPoznámky by měly být především stručné a výstižné. Při shromažďování dat (tj. při pozorování) zaznamenáváme poznámky rovnou nebo se je snažíme zaznamenat co možná nejdříve po skončení pozorování. Rozvedení detailů se zpravidla nechává na pozdější dobu. Poznámek by mělo být co největší množství, zároveň je však třeba se vyvarovat stavu, kdy se pozorovaný vzhledem k očividnému zapisování začne cítit nejistě.\nK záznamu terénních poznámek se v současnosti nejčastěji používá diktafon. Při práci s ním je však potřeba počítat s velkým množstvím času, stráveným s pozdějším přepisem informací. Klasickou alternativou je pak blok a tužka. Jako doplňkový zdroj pozorování mohou posloužit i fotografie.\nAmerický antropolog Clifford Geertz definuje hustý popis jako pojem, zahrnující detailní poznámky s úvahami o společenském uspořádání, které mohou pozorovatele ovlivnit při tvoření obecných výroků o kultuře a jejím významu ve společenském životě lidí.\n\n"}
{"id": "880909", "url": "https://cs.wikipedia.org/wiki?curid=880909", "title": "Hotel Praha", "text": "Hotel Praha\n\nHotel Praha byl moderní pražský hotel a jeden z nejluxusnějších hotelů na území ČSSR, který byl postaven jako špičkové ubytovací zařízení pro potřeby Komunistické strany Československa a československé vlády k ubytování zahraničních delegací. Nacházel se v Praze-Dejvicích, č.p. 2450, v ulici Sušická or.č. 20 na Hanspaulce. Existoval v letech 1981–2014.\n\nK objektu patřila i rozsáhlá zahrada mezi ulicemi Sušická, Komornická, Na Vlčovce, Na Viničních horách a Na Karlovce. Stavba byla považována za typický příklad „late modern architektura“ s prvky pozdního brutalismu.\n\nArchitektonická soutěž na návrh hotelu byla vypsána v roce 1971 a zvítězil návrh čtveřice renomovaných architektů Jaroslava Paroubka, Arnošta Navrátila, Radka Černého a Jana Sedláčka. Při stavbě hotelu byly použity v té době nejlepší dostupné technologie a materiály a vybavení hotelu bylo děláno významnými umělci – například lustry navrhl slavný sklářský výtvarník Stanislav Libenský, nábytek pocházel mimo jiné od uznávaného interiérového designéra Zbyňka Hřivnáče. Keramické obklady celého komplexu navrhoval Štěpán Kotrba a realizovaly je Poštorenské keramické závody.\n\nProjekt respektoval profil terénu – bývalé tzv. Petschkovy zahrady, pětipatrová budova plynule kopírovala vrstevnice terénu. Hotelem Praha byla zastavěna plocha 9 800 m, v budově bylo 136 hotelových pokojů, konferenční sály, restaurace i bazén. Hotelové pokoje byly velmi rozlehlé (prezidentské apartmá mělo rozlohu skoro 400 m). Všechny pokoje byly orientované na jih a měly výhled na Pražský hrad.\n\nVýstavba byla zahájena v roce 1975, dokončena byla v roce 1981. Cena byla 800 milionů Kčs.\n\nHotel byl otevřen v květnu 1981 a do listopadu 1989 sloužil jako špičkové ubytovací zařízení pro potřeby Komunistické strany Československa a československé vlády především k ubytování zahraničních vládních a stranických delegací.\n\nV roce 1989 byl hotel zpřístupněn veřejnosti a stal se majetkem hlavního města Prahy, ve správě ho měla Praha 6 a byl provozován jako pětihvězdičkový hotel.\n\nV lednu roku 2001 byly jednou z Hotelu Praha během tzv. televizní krize vysílány Události ČT. Uskutečnilo se tak pod vedením tehdejší ředitelky zpravodajství Jany Bobošíkové a moderátorkou těchto Událostí byla Dušica Zimová. \n\nV roce 2002 městská část Praha 6 hotel prodala za 501 milionů Kč společnosti Falkon Capital, spojené s vymáháním ruského dluhu.\n\nPůvodní vlastník v závěru roku 2012 nemovitost prodal za 1 mld. Kč, novým majitelem se stala kyperská společnost Maraflex, kterou podle médií vlastnil podnikatel František Savov. V roce 2013 společnost Maraflex ukončila provoz hotelu a ředitel Petr Novák uvedl, že chce pozemky využít pro moderní rezidenční bydlení. Uvedl, že hotel byl postaven tak velkoryse, že jeho provoz není ekonomicky udržitelný, ale že ve hře jsou ještě obě varianty, jak zbourání, tak rekonstrukce.\n\nV červnu 2013 hotel koupila skupina PPF. Její majoritní vlastník Petr Kellner oznámil záměr jej zbourat a pozemky využít pro nový areál své školy Open Gate. Na místě zpustlých hotelových garáží a záložního energetického zdroje v dolní části areálu měla vyrůst škola; PPF již dříve získala i bývalou usedlost Hadovku v sousedství, která má být také součástí komplexu. Mluvčí PPF uvedl, že demolice by měla probíhat přes zimu a ideálně by měla začít ještě v roce 2013; demolice měla proběhnout metodou rozstříhání budovy a její cena se předběžně odhadovala na několik desítek milionů korun.\n\nNa místě zbouraného hotelu je nyní park. S výstavbou v dolní části areálu se mělo začít v lednu 2017 a v červnu 2018 měl být komplex školy dokončený. Nová pobočka školy Open Gate zde ale nakonec stát nebude. Důvodem tohoto rozhodnutí je skutečnost, že ani po více než dvou a půl letech se nepodařilo získat všechna potřebná povolení pro zahájení stavby.\n\nNadace The Kellner Family Foundation zřídí v dolní části areálu zbouraného hotelu Praha veřejně přístupnou venkovní galerii se sbírkou osmi soch a zahradních kompozic světově proslulého britského sochaře Tonyho Cragga. Součástí projektu bude i dětské hřiště.\n\nJeště v době, kdy Maraflex plánoval zde vybudovat rezidenční bydlení, skupina odborníků (jmenováni byli historik architektury a památkář Ladislav Zikmund-Lender, historička umění Milena Bartlová a výtvarník Pavel Karous) 25. února 2013 navrhla prohlásit Hotel Praha za kulturní památku. Podle nich byl hotel zcela unikátní ukázkou architektury vybočující z dobového průměru. Interiér stavby i vybavení hotelu považovali za neobyčejně ucelený soubor dobového výtvarnictví a designu. Hotel podle návrhu reprezentuje unikátní doklad dobového celostního uměleckého díla, kde je sladěna architektura, interiéry, výtvarné prvky i nábytek a plán nového majitele vystavět na místě hotelu rezidenční bydlení navíc nezaručuje náhradu kvalitnější architekturou, která by opravňovala k demolici stávající stavby. Podle iDnes návrh podpořili i historik architektury Rostislav Švácha, kritik architektury Adam Gebrian nebo předsedkyně Klubu Za starou Prahu Kateřina Bečková, podle jiného článku iDnes patřili Gebrian a Bečková přímo mezi navrhovatele, mezi nimiž byl jmenován ještě finalista Ceny Jindřicha Chalupeckého Pavel Sterec.\n\nPavel Karous, jeden z navrhovatelů památkové ochrany, uvedl, že architektura hotelu Praha je naprosto výjimečná tím, že kopíruje vrstevnice svahu a svým tvarem reaguje na terén; především jižní strana hotelu je ve stylu takzvané organické architektury, čímž autoři předčili o desetiletí například světově uznávaného architekta Jana Kaplického. Stavby, které by takto ctily prostor, se u nás kromě srovnatelně odvážného televizního vysílače Ještěd podle něj téměř nevyskytují. Objekt budovy představuje velkorysý Gesamtkunstwerk (propojení interiérového designu a užitého i volného umění v jedno celostní dílo) a na monumentálních výtvarných realizacích se podílely desítky nejuznávanějších českých výtvarníků druhé poloviny 20. století.\n\nKateřina Bečková, předsedkyně Klubu Za starou Prahu, uvedla, že opovrhování kvalitou budovy jako produktem minulého režimu je smutnou ukázkou soudobé zaslepenosti a zamýšlené bourání hotelu Praha je projevem arogantního obrazoborectví současné doby.\n\nV neděli 30. června 2013 kolem poledne skupinka asi deseti lidí lidí z iniciativy \"Vekslák bourá Prahu\" protestovala proti tomu, že se začalo bourat dříve, nežli zamítnutí návrhu na památkovou ochranu nabylo právní moci. Chtěla pozastavit bourání do doby definitivního rozhodnutí a tvrdila, že tím vyjadřuje jednotný názor kulturní obce, obce historiků umění, kteří se jasně vyslovili proti tomu, aby se hotel Praha boural. Své požadavky předali na vrátnici nedaleké vily Petra Kellnera. Jako organizátor skupiny byl zmíněn Lukáš Matoška, za protestující se vyjadřoval též Pavel Sterec, který řekl, že využijí všechny možnosti k tomu, aby byla demolice zastavena, a bude-li to nutné, budou pokračovat v protestech, aby zachránili tu část kulturního dědictví, která ještě není v kontejneru. Dne 9. července 2013 se za asistence policie sešla přes sídlem PPF další protestní akce v počtu asi sta lidí. Na akci byli vidět lidé v papírových maskách bývalých komunistických funkcionářů, novinová zpráva nejmenovala nikoho z organizátorů. 17. července 2013 se na webu iniciativy objevila informace, že ve čtvrtek 17. července 2013 skupina podá stížnost proti nečinnosti ministerstva kultury a uspořádá pětihodinovou párty na louce před sídlem PPF a rohu Evropské a Gymnasijní ulice. Návrh na památkovou ochranu obdrželo ministerstvo v únoru 2013 a řízení se rozhodlo vůbec nezahájit, ačkoliv podle podatelů bylo povinno řízení zahájit a vyrozumět vlastníka hotelu Praha o povinnosti chránit hotel Praha před poškozením, respektive zničením. V úterý 30. července 2013 web opět oznámil, že ještě téhož dne podá skupina umělců a teoretiků stížnost proti nečinnosti Ministerstva kultury ČR ve věci památkového řízení (návrh obdrželo v únoru 2013 a řízení se rozhodlo vůbec nezahájit) a při té příležitosti uspořádají před Ministerstvem kultury ČR tiskový brífink, na kterém vystoupí Kateřina Bečková (Klub Za starou Prahu), Pavel Karous (Vysoká škola uměleckoprůmyslová) a Ladislav Zikmund-Lender jako zástupci více než 150 signatářů výzvy.\n\nNa druhé straně se objevily na sociálních sítích skupiny studentů architektury a stavební fakulty, které vyzvaly k zbourání Hotelu Praha. Organizátoři za dva měsíce sebrali přes 10 000 podpisů a přes půl roku upozorňovali i na druhý pohled na Hotel Praha, který dle jejich názoru na Hanspaulku nepatří. \n\nNa druhé straně měl samotný hotel i řadu odpůrců. Historik architektury Rostislav Švácha uvedl, že hotel nehraje v pražské poválečné architektuře žádnou velkou roli, protože není památkově chráněný, dlouho nebyl přístupný veřejnosti a není viditelný v pražském panoramatu, a v jeho případě asi nemá smysl zachovávat jeho původní smysl. Ve své době podle Šváchy nebyl projekt publikovaný a nikdy o něm neproběhla žádná kritická ani umělecko-historická debata, což snižuje jeho hodnotu.\n\nArchitekt Zdeněk Lukeš tvrdil, že hotel Praha není špatný projekt, ale na Hanspaulku se z urbanistického hlediska vůbec nehodí, protože působí dojmem, jako by byl původně navržen někam k mořské pláži na Krymu, a kdyby budovu zbourali, nemůže říct, že by se mu po ní nějak stýskalo. Lukeš dále upozornil, že hotel byl stavěn v podobě železobetonové pevnosti a měl v podstatě sloužit i jako případný kryt. Podle Lukeše není možná rekonstrukce hotelu - je prý předimenzovaný a provoz je tak velmi drahý.\n\nVedle architektů podpořili zbourání Hotelu Praha i osobnosti jako novinář Jiří X. Doležal, Ten ve svém článku doslova uvedl, jako obyvatel Prahy 6, který od samého zbudování tohoto skanzenu normalizace, od počátku místními zvanému Hotel Bolševik, musí na ten barák koukat, tleská Petru Kellnerovi. Navíc je od svého vybudování chronicky nevyužitý, přesněji řečeno k ničemu. Jeho zbourání a užití pozemku k něčemu tak ušlechtilému, jako je vybudování univerzitního kampusu, výrazně prospěje celé Praze 6 a všichni místní lokální patrioti jsou Kellnerovi vděční.\n\nV lednu 2014 nabylo účinnosti povolení k demolici hotelu Praha. Proti rozhodnutí stavebního úřadu Prahy 6, který v prosinci roku 2013 bourání povolil, se v zákonné lhůtě nikdo neodvolal.\n\nHned v lednu 2014 začala první fáze demolice, tedy vyklízení vnitřních prostor, například demontáž rozvodů a azbestových konstrukcí, postavení provizorní vjezdové cesty a instalace protihlukových bariér.\nPo vyklizení budovy začalo 5. března 2014 rozebírání konstrukce. Práce měly být hotovy do jednoho roku, detailní harmonogram prací podle investora nebyl určen ke zveřejnění. Demolici provedla plzeňská firma APB. Těžké stroje nejprve budovu rozdělily na dvě části, konstrukci pak rozstříhaly a vydrcovaly speciální hydraulické stavební stroje. Demolice proběhla podle harmonogramu a firma během bourání neřešila žádné neočekávané situace. 10. června 2014 iDnes informovala, že v těchto dnech byly odstraněny poslední zbytky stojící budovy a z hotelu již zbyla pouze suť, pak následovalo čištění podzemních prostor, třídění a recyklace materiálu, zavezení jam vhodným materiálem a dokončení parkových úprav. Část sutě byla využita k zásypu podzemních prostor.\n\nHotel Praha byl plný funkčních uměleckých děl. Počítají se dle odborníků na stovky a velká část skončila v Uměleckoprůmyslovém muzeu, jiné v soukromých sbírkách. \n\nNa místě hotelu je obnovován park. Mají být vysázeny nové dřeviny, ovšem i zachována původní zeleň – má být zachováno 329 stromů, další tři se zachránit nepodařilo. Na místě bývalých garáží má být vystavěna základní škola a gymnázium. S projektem budovy školy chce firma oslovit renomované české architekty.\n\nV září 2015 média publikovala letecké záběry pozemků, kde dříve stával hotel Praha. Na místě zbouraného hotelu je nyní park.\n\n"}
{"id": "880912", "url": "https://cs.wikipedia.org/wiki?curid=880912", "title": "Třída Borodino", "text": "Třída Borodino\n\nTřída Borodino byla třída bitevních křižníků stavěných za první světové války pro Ruské carské námořnictvo. Žádná ze čtyř lodí rozestavěných roku 1912 nebyla dokončena. Později byly sešrotovány.\n\nObjednány byly čtyři jednotky této třídy. Stavba všech byla zahájena roku 1912. Hotové trupy byly na vodu spuštěny v letech 1915–1916. Poté se ale práce na nich zastavily, protože byla stavba příliš vyčerpávající pro válkou vyčerpanou ekonomiku. Stavba měla být obnovena po válce. Trupy bitevních křižníků \"Borodino\", \"Kinburn\" a \"Navarin\" byly sešrotovány roku 1923. V případě \"Izmailu\" práce v omezené míře pokračovaly až do roku 1918.\n\nPo skončení ruské občanské války se nějakou dobu uvažovalo o dokončení \"Izmailu\". Na něm práce pokročily ze všech lodí nejdále. V polovině 20. let byl dokonce zvažován projekt přestavby \"Izmailu\" na letadlovou loď (konkurenční projekt navrhoval přestavět bitevní loď \"Frunze\"). V takovém případě by plavidlo mělo silně pancéřované boky a letovou palubu a neslo by okolo 75 letadel. Ambiciózní přestavba ale nebyla v silách válkou rozvráceného sovětského hospodářství. Nakonec byl roku 1931 sešrotován i \"Izmail\".\n\nJednotky třídy \"Borodino\":\nHlavní výzbroj mělo tvořit dvanáct 356mm kanónů ve čtyřech třídělových věžích stojících v ose lodi. Sekundární výzbroj tvořilo dvacet čtyři 130mm kanónů umístěných v kasematech. Lehkou výzbroj představovalo osm 75mm kanónů a čtyři 63mm kanóny. Lodě rovněž měly nést šest 533mm torpédometů. Plánovaná nejvyšší rychlost byla 29 uzlů.\n"}
{"id": "880914", "url": "https://cs.wikipedia.org/wiki?curid=880914", "title": "Střední průmyslová škola elektrotechniky a informatiky Ostrava", "text": "Střední průmyslová škola elektrotechniky a informatiky Ostrava\n\nStřední průmyslová škola elektrotechniky a informatiky Ostrava (SPŠei) je střední průmyslová škola založená již roku 1874. Škola sídlí na ulici Kratochvílova v Ostravě a v současné době se zde ve 20 třídách denního studia vyučuje obor informační technologie, elektrotechnika.\n\nŠkola je orientována na výuku oborů vzdělání, jejichž absolventi nacházejí uplatnění v dalším vzdělávání na vysokých školách a na trhu práce v oblastech elektrotechniky a elektroniky, informačních a komunikačních technologií a informačních systémů. Všechny obory jsou čtyřleté a poskytují střední vzdělání s maturitní zkouškou.\n\n\n"}
{"id": "880916", "url": "https://cs.wikipedia.org/wiki?curid=880916", "title": "Kanton Descartes", "text": "Kanton Descartes\n\nKanton Descartes ( ) je francouzský kanton v departementu Indre-et-Loire v regionu Centre-Val de Loire. Tvoří ho devět obcí.\n\n"}
{"id": "880917", "url": "https://cs.wikipedia.org/wiki?curid=880917", "title": "Kostel svaté Máří Magdaleny (Holany)", "text": "Kostel svaté Máří Magdaleny (Holany)\n\nKostel svaté Máří Magdalény je pozdně barokní chrám ve středu městyse Holany na Českolipsku. Byl postaven koncem 18. století, zřejmě na místě původní stavby z 14. století. Kostel včetně ohradní zdi je chráněn jako kulturní památka České republiky.\n\nPrvní záznam o existenci středověkého kostela v Holanech pochází z roku 1352, tedy snad v době vzniku městečka. Jsou však důvody se domnívat, že zde stál již o 100 let dříve. Není prokázáno, kde přesně původní kostel z doby tehdejších vlastníků Berků z Dubé stál. Zásluhou pozdějšího majitele zdejšího panství hraběte Jana Josefa Kounice a litoměřického biskupa Mořice Adolfa, knížete Saského došlo v letech 1753 či 1754 k obnovení farnosti a dali postavit v obci faru. V letech 1785 až 1788 byl postaven nynější kostel. Stavební plán se zachoval (stav 2008) v děčínské pobočce litoměřického oblastního archivu. Mobiliář kostela pocházel hlavně z kostelů zrušených za josefínských reforem. Hlavním mecenášem stavby byl Joseph Franz Edler von Friedrich, v té době stavební písař u císařského dvora ve Vídni, jehož otec z Holan pocházel.\n\n\n"}
{"id": "880919", "url": "https://cs.wikipedia.org/wiki?curid=880919", "title": "Kanton Langeais", "text": "Kanton Langeais\n\nKanton Langeais ( ) je francouzský kanton v departementu Indre-et-Loire v regionu Centre-Val de Loire. Tvoří ho devět obcí.\n\n"}
{"id": "880920", "url": "https://cs.wikipedia.org/wiki?curid=880920", "title": "Kanton Richelieu", "text": "Kanton Richelieu\n\nKanton Richelieu ( ) je francouzský kanton v departementu Indre-et-Loire v regionu Centre-Val de Loire. Tvoří ho 16 obcí.\n\n"}
{"id": "880921", "url": "https://cs.wikipedia.org/wiki?curid=880921", "title": "Kanton Ligueil", "text": "Kanton Ligueil\n\nKanton Ligueil ( ) je francouzský kanton v departementu Indre-et-Loire v regionu Centre-Val de Loire. Tvoří ho 13 obcí.\n\n"}
{"id": "880924", "url": "https://cs.wikipedia.org/wiki?curid=880924", "title": "Kanton Saint-Avertin", "text": "Kanton Saint-Avertin\n\nKanton Saint-Avertin ( ) je francouzský kanton v departementu Indre-et-Loire v regionu Centre-Val de Loire. Tvoří ho pouze město Saint-Avertin.\n"}
{"id": "880925", "url": "https://cs.wikipedia.org/wiki?curid=880925", "title": "Kanton Loches", "text": "Kanton Loches\n\nKanton Loches ( ) je francouzský kanton v departementu Indre-et-Loire v regionu Centre-Val de Loire. Tvoří ho 18 obcí.\n\n"}
{"id": "880926", "url": "https://cs.wikipedia.org/wiki?curid=880926", "title": "Kanton Montrésor", "text": "Kanton Montrésor\n\nKanton Montrésor ( ) je francouzský kanton v departementu Indre-et-Loire v regionu Centre-Val de Loire. Tvoří ho 10 obcí.\n\n"}
{"id": "880927", "url": "https://cs.wikipedia.org/wiki?curid=880927", "title": "Kanton Montbazon", "text": "Kanton Montbazon\n\nKanton Montbazon ( ) je francouzský kanton v departementu Indre-et-Loire v regionu Centre-Val de Loire. Tvoří ho sedm obcí.\n\n"}
{"id": "880929", "url": "https://cs.wikipedia.org/wiki?curid=880929", "title": "Kanton Luynes", "text": "Kanton Luynes\n\nKanton Luynes ( ) je francouzský kanton v departementu Indre-et-Loire v regionu Centre-Val de Loire. Tvoří ho pět obcí.\n\n"}
{"id": "880930", "url": "https://cs.wikipedia.org/wiki?curid=880930", "title": "Kanton Saint-Cyr-sur-Loire", "text": "Kanton Saint-Cyr-sur-Loire\n\nKanton Saint-Cyr-sur-Loire ( ) je francouzský kanton v departementu Indre-et-Loire v regionu Centre-Val de Loire. Tvoří ho pouze město Saint-Cyr-sur-Loire.\n"}
{"id": "880931", "url": "https://cs.wikipedia.org/wiki?curid=880931", "title": "Kanton Sainte-Maure-de-Touraine", "text": "Kanton Sainte-Maure-de-Touraine\n\nKanton Sainte-Maure-de-Touraine ( ) je francouzský kanton v departementu Indre-et-Loire v regionu Centre-Val de Loire. Tvoří ho 12 obcí.\n\n"}
{"id": "880932", "url": "https://cs.wikipedia.org/wiki?curid=880932", "title": "Kanton Saint-Pierre-des-Corps", "text": "Kanton Saint-Pierre-des-Corps\n\nKanton Saint-Pierre-des-Corps ( ) je francouzský kanton v departementu Indre-et-Loire v regionu Centre-Val de Loire. Tvoří ho pouze město Saint-Pierre-des-Corps.\n"}
{"id": "880934", "url": "https://cs.wikipedia.org/wiki?curid=880934", "title": "Kanton Vouvray", "text": "Kanton Vouvray\n\nKanton Vouvray ( ) je francouzský kanton v departementu Indre-et-Loire v regionu Centre-Val de Loire. Tvoří ho 11 obcí.\n\n"}
{"id": "880935", "url": "https://cs.wikipedia.org/wiki?curid=880935", "title": "Kanton Tours-Val-du-Cher", "text": "Kanton Tours-Val-du-Cher\n\nKanton Tours-Val-du-Cher ( ) je francouzský kanton v departementu Indre-et-Loire v regionu Centre-Val de Loire. Tvoří ho pouze část města Tours.\n"}
{"id": "880937", "url": "https://cs.wikipedia.org/wiki?curid=880937", "title": "Kanton Tours-Centre", "text": "Kanton Tours-Centre\n\nKanton Tours-Centre ( ) je francouzský kanton v departementu Indre-et-Loire v regionu Centre-Val de Loire. Tvoří ho pouze centrum města Tours.\n"}
{"id": "880938", "url": "https://cs.wikipedia.org/wiki?curid=880938", "title": "Kanton Tours-Est", "text": "Kanton Tours-Est\n\nKanton Tours-Est ( ) je francouzský kanton v departementu Indre-et-Loire v regionu Centre-Val de Loire. Tvoří ho pouze východní část města Tours.\n"}
{"id": "880939", "url": "https://cs.wikipedia.org/wiki?curid=880939", "title": "Kanton Tours-Ouest", "text": "Kanton Tours-Ouest\n\nKanton Tours-Ouest ( ) je francouzský kanton v departementu Indre-et-Loire v regionu Centre-Val de Loire. Tvoří ho pouze západní část města Tours.\n"}
{"id": "880940", "url": "https://cs.wikipedia.org/wiki?curid=880940", "title": "Kanton Tours-Sud", "text": "Kanton Tours-Sud\n\nKanton Tours-Sud ( ) je francouzský kanton v departementu Indre-et-Loire v regionu Centre-Val de Loire. Tvoří ho pouze jižní část města Tours.\n"}
{"id": "880941", "url": "https://cs.wikipedia.org/wiki?curid=880941", "title": "Kanton Tours-Nord-Est", "text": "Kanton Tours-Nord-Est\n\nKanton Tours-Nord-Est ( ) je francouzský kanton v departementu Indre-et-Loire v regionu Centre-Val de Loire. Tvoří ho pouze severovýchodní část města Tours.\n"}
{"id": "880942", "url": "https://cs.wikipedia.org/wiki?curid=880942", "title": "Kanton Tours-Nord-Ouest", "text": "Kanton Tours-Nord-Ouest\n\nKanton Tours-Nord-Ouest ( ) je francouzský kanton v departementu Indre-et-Loire v regionu Centre-Val de Loire. Tvoří ho pouze severozápadní část města Tours.\n"}
{"id": "880944", "url": "https://cs.wikipedia.org/wiki?curid=880944", "title": "Kanton Herbault", "text": "Kanton Herbault\n\nKanton Herbault ( ) je francouzský kanton v departementu Loir-et-Cher v regionu Centre-Val de Loire. Tvoří ho 21 obcí.\n\n"}
{"id": "880946", "url": "https://cs.wikipedia.org/wiki?curid=880946", "title": "Kanton Ouzouer-le-Marché", "text": "Kanton Ouzouer-le-Marché\n\nKanton Ouzouer-le-Marché ( ) je francouzský kanton v departementu Loir-et-Cher v regionu Centre-Val de Loire. Tvoří ho 12 obcí.\n\n"}
{"id": "880947", "url": "https://cs.wikipedia.org/wiki?curid=880947", "title": "Infinitum", "text": "Infinitum\n\nINFINITUM je česká online strategie. Hra obdržela cenu Česká hra roku jako \"Nejlepší český umělecký počin v herní tvorbě\" roku 2011.. Hráč si na začátku vybere město v České republice a v něm si vytvoří ekonomickou základnu. Poté hráč rozšiřuje své impérium a snaží se ovládnout celou mapu. Každé město má svou vlastní ekonomiku a produkuje různé suroviny jako například dřevo. Celkově se ve hře vyskytuje 8600 měst a vesnic, které v reálu existují. Herní mapa je postavena na reálných mapových podkladech.\n\nPZM = Poškození, které je jednotka schopná způsobit za 1 minutu (Vzhledem ke zbrojím nikdy neodpovídá realitě)\nZbroj = Číslo, kterým se dělí příchozí poškození. U budov je proti všem zbraním 100\nVelikost jednotky při bitvě s větším počtem jednotek určuje, jak velká pozornost bude jednotce věnována tj. jak velká část příchozího poškození půjde na danou jednotku\nNáklady - Náklady kreditů se sdvojnásobují, když je armáda mimo město a zvyšuje se s počtem měst. Nafta se spotřebovává pouze je-li jednotka mimo město.\n\nNa podzim 2014 bylo spuštěno pokračování nesoucí název INFINITUM: Battle for Europe, ve kterém byla mapa rozšířena z původní mapy ČR, na mapu celé Evropy. Kromě toho dostala hra novou grafickou podobu a spoustu nových vylepšení.\n\n"}
{"id": "880948", "url": "https://cs.wikipedia.org/wiki?curid=880948", "title": "Čchen Šan", "text": "Čchen Šan\n\nČchen Šan (, 1365–1434) byl čínský politik říše Ming. Za vlády císaře Süan-te byl roku 1427 jmenován velkým sekretářem, v úřadě zůstal dva roky.\n\nČchen Šan používal zdvořilostní jméno Po-kao ().\n\nČchen Šan pocházel z okresu Ša (v dnešní prefektuře San-ming) v provincii Fu-ťien. Roku 1393 složil provinční zkoušky a získal hodnost \"ťü-žen\". Postupně se z nevýznamných úředních míst propracoval až na ministerstvo daní. Roku 1427 ho císař Süan-te jmenoval velkým sekretářem, ale už po dvou letech byl odvolán. Zemřel roku 1434.\n"}
{"id": "880949", "url": "https://cs.wikipedia.org/wiki?curid=880949", "title": "Čang Jing", "text": "Čang Jing\n\nČang Jing (, 1373–1436) byl čínský politik říše Ming. Za vlády císaře Süan-te byl roku 1426 jmenován velkým sekretářem, v úřadě zůstal tři roky.\n\nČang Jing používal zdvořilostní jméno C’-jü ()).\n\nČang Jing pocházel z jihočínské provincie Kuang-tung. Roku 1426 ho císař Süan-te jmenoval velkým sekretářem, současně držel formální hodnost náměstka ministra a (od 1427) ministra obřadů. Roku 1429 byl přeložen do Nankingu na místo (vedlejšího) ministra obřadů. Zemřel roku 1436.\n"}
{"id": "880950", "url": "https://cs.wikipedia.org/wiki?curid=880950", "title": "Tetra skvělá", "text": "Tetra skvělá\n\nTetra skvělá (\"Hemigrammus pulcher\") je sladkovodní rybka, tvarem a velikostí podobná tetře svítivé (\"Hemigrammus ocelifer\").\n\nJe typická zlatavě se lesknoucí skvrnou na kořenu ocasu. Tělo této ryby je vysoké, ploché ze stran silně zploštělé. Dospělý jedinci dosahují délky až 50 mm a mají hřbet a přední část těla tmavě šedozelenou s odstínem až zelené, horní část je tmavší než dolní, která je světlá, až s purpurově měděným nádechem. Směrem k břichu přechází zbarvení do stříbřitého. Podobně jako u jiných stříbřitých druhů i tato tetra se při dopadu světla z boku třpytí. Okraje šupin jsou zvýrazněné. Horní část duhovky oka je červená, spodní světlezelenomodrá. Spodní část ocasního stébla je tmavá. Nad černým zbarvením se táhne zlatavý pruh. Hlava je tmavě zelená, oční duhovka je z poloviny červená, tlamička je černá.Červená skvrna je za skřelemi, červenavou barvu mají i hřbetní, řitní i ocasní ploutev. Tyto ploutve mají zlatavý lem. Na násadci ocasu je klínovitá červená zlatě lemovaná skvrnou. Ocitne-li se rybka proti světlu je patrný plynový měchýř.\n\nPochází z Jižní Ameriky a přirozenými lokalitami výskytu jsou povodí horní Amazonky, SV území Peru (okolí města Iquitos - deštný prales).\n\nChováme je ve společnosti druhově podobných, nebo menších rybek. Jedná se o další z tetrovitých ryb vhodných do společenských nádrží. Je to skupinová rybka, takže vynikne v houfu. Pokud bude v nádrži málo jedinců, mohou se stát plachými a budou neustále ukrytí. Zdržuje se převážně ve středním pásmu nádrže. Její barvy nejvíce vyniknou nad tmavým dnem, při slabším osvětlení. Nádrž by měla být s dostatkem rostlin i plovoucích, skýtajících jak dostatek úkrytů, tak s prostorem pro plavání. Je nenáročná na vodu, nutno však akvárium udržovat v čistotě a pravidelně vyměňovat část vody, neboť dlouhodobější přítomnost dusíkatých látek jim nesvědčí. Vodu je vhodné filtrovat přes rašelinu.\n\nJako většina tetrovitých je všežravec - potravou jsou nitěnky, roupice, pakomáří larvy a tzv. patentky, (perloočky, dafnie, buchanky, a to živé nebo i mražené, apod.) a suché vločkové krmivo. Krmit je lépe méně, ale častěji, potrava by měla být pestrá. Nenáročná ryba, spokojí se však i jen se suchým krmením, ale je potřeba aby bylo rozmanité.\n\nOdchov je poněkud problematičtější. Ne vždy se podaří najít vhodný reprodukční pár. Nezřídka se stává, že sameček v vytírací nádrži „uštve“ samičku. Pro odchov volíme menší nádrž cca 10-15 litrů/chovný pár. Voda měkká, mírně kyselá (cca pH 6,5) nejlépe filtrovaná přes rašelinu (2-4°dH) a je vhodnější vyšší sloupec vody (60cm). Postupně zvyšujeme teplotu na 27-28 °C. Nádrž by neměla být vystavena přímému slunečnímu svitu, je proto nutné ji zastínit. Ale i v tomto případě je možné, že rybky se k sobě nebudou hodit. Nedojde-li ke tření, je nutno vyměnit samečka. Jen u dobře sladěného páru lze očekávat kladný výsledek.\n\nTření probíhá v jemnolistých rostlinách. Rybky se vytírají do jemnolistých rostlin a plůdek se líhne do 24 hodin. Rybky požírají jikry, proto je ihned po vytření odlovíme. Nádrž s jikrami, kterých může být i několik set, je nutné zatemnit, jelikož jikry jsou choulostivé na světlo. Potěr se rozplave za dalších 6-7 dní, vyžaduje dlouho jen jemnou živou potravu (krmí se mikrami a jednobuněčnými živočichy, např. trepkami). Potěr roste velmi pomalu a v prvních dnech a týdnech bývá velmi plachý, vyhledává tmavá místa a jen tam přijímá potravu. Je velmi vhodné vytvořit v nádrži tyto tmavá místa, například převráceným květináčem, umístěním částí slupek kokosových ořechů, apod. Počet odchovanců proto nebývá vždy velký.\n\nPotěr je v prvních měsících velmi choulostivý na přelovování a je poměrně citlivý na dusičnany, proto se doporučuje častá, ale jen částečná výměna vody.\n\n\n\n"}
{"id": "880954", "url": "https://cs.wikipedia.org/wiki?curid=880954", "title": "Louis Sako", "text": "Louis Sako\n\nJeho Blaženost Louis Raphaël I. Sako (* 4. července 1948, Zakho, guvernorát Dahúk, Irák) je biskup katolické církve chaldejského obřadu, který byl na začátku roku 2013 zvolen patriarchou babylónským.\n\nPo kněžském svěcení v roce 1974 studoval od roku 1979 v Římě, kde získal doktorát z východní patrologie na Papežském východním institutu (Orientale), posléze doktorát z historie na pařížské Sorbonně.\n\nPak působil jako farář v Mosulu, rektor semináře v Bagdádu a v roce 2003 se stal arcibiskupem diecéce Kirkúk.\n\nDne 28. ledna 2013 jej synod biskupů chaldejské církve, který se sešel v Římě pod předsednictvím kardinála Leonarda Sandriho, zvolil za patriarchu chaldejské církve. 1. února téhož roku mu papež Benedikt XVI. udělil církevní communio.\n\nDne 6. března 2013 se ujal v Bagdádu svého úřadu..\n\nDne 20. května 2018 papež František oznámil, že jej na konzistoři 29. června 2018 jmenuje kardinálem.\n"}
{"id": "880956", "url": "https://cs.wikipedia.org/wiki?curid=880956", "title": "Gillian Jacobs", "text": "Gillian Jacobs\n\nGillian Jacobs (* 19. října 1982, Pittsburgh, Pensylvánie, USA) je americká filmová, divadelní a televizní herečka, která je nejvíce známá díky roli Britty Perry v americkém komediálním seriálu stanice NBC \"Zpátky do školy\" a roli Mickey v Netflixovém seriálu \"Love\".\n\nJacobs se narodila jako Gillian Maclaren Jacobs rodičům Martině Magenau Jacobs a Williamu F Jacobs mladšímu v Pittsburghu, Pensylvánii a vyrostla na jednom ze zdejších předměstí. Má irské, skotské, německé a francouzské předky.\n\nV Pittsburghu se proslavila hraním ve zdejším městském divadle. Po vystudování Mt. Lebanon High School v roce 2000, se přestěhovala do New Yorku, kde začala studovat herectví na proslulé The Juilliard School, kde se připojila k herecké skupině nazvané Drama Division's Group 33.\n\nJedna z jejích hereckých kolegyní na ní prozradila, že je zarputilou abstinentkou. Tuto informaci posléze potvrdila v TV show s názvem \"The Late Late Show\".\n\nVýraznější slávu ji přinesla role Adele Congreve v televizním seriálu s názvem \"The Book of Daniel\". Zahrála si v pilotním díle seriálu televizní stanice ABC \"Traveler\", v ostatních dílech byla ovšem nahrazena jinou herečkou. Následně se objevila například v seriálech \"Zákon a pořádek\" a \"Hranice nemožného\".\n\nV roce 2006 si Jacobs zahrála v divadle Off-Off-Broadway v adaptaci s názvem \"Cagelove\" od Chris Denhama. Ačkoli tato adaptace nezískala moc dobré kritiky, herecké umění Gillian Jacobs se kritikům líbilo. \"The New York Times\" nabádal své čtenáře, aby \"si určitě zapamatovali jméno Gillian Jacobs, nádherné absolventce Juilliardu, která bude jednou zářit jako hvězda\".\n\nNa divadelní scéně se objevila například ve hrách \"The Fabulous Life of a Size Zero\" (2007), \"A Feminine Ending\" (2007) a \"The Little Flower of East Orange\" (2008), kterou režíroval Philip Seymour Hoffman.\n\nSvé herecké umění ukázala ve filmech \"Gardens of the Night\" (2007); \"Blackbird\" (2007); \"Choke\" (2008), který byl inspirován novelou spisovatele Chucka Palahniuka a \"The Box\" (2009).V roce 2009 získala roli v komediálním seriálu \"Zpátky do školy\". Jacobs okomentovala svoje působení v tomto seriálu v interview s magazínem Venus Zine, \"V tomto seriálu je tolik absurdity. Existujeme ve světě, kde se každý týden může stát cokoliv a to mě naplňuje v mnoha směrech.\"V září 2014 byla obsazena do hlavní role seriálu \"Love\", který měl premiéru v roce 2016. V lednu 2015 zrežírovala film o Grace Hooper ve filmu \"The Queen of Code\".\n\n"}
{"id": "880957", "url": "https://cs.wikipedia.org/wiki?curid=880957", "title": "Duck-typing", "text": "Duck-typing\n\nDuck-typing (anglická výslovnost [dak ˈtajpiŋ]) je způsob dynamického typování, kdy posuzujeme objekt nikoli z hlediska jím deklarovaných předků nebo implementovaných rozhraní, ale jen na základě jeho metod.\nPůvod systému je přisuzován větě Jamese Whitcomba Rileyho:\n\nPravdou je, že současná implementace duck-typingu tak, jak byla popsána v prvním odstavci se od této idey poněkud liší. Při duck-typingu nezkoumáme, zda objekt kváká jako kachna, ale zajímá nás jen, zda implementuje metodu kvákni();. Po úpravě tedy tvrdíme, že:\nObjekt rozpoznaný pomocí duck-typingu se tedy chová stejně jako objekt implementující rozhraní:\ns tím rozdílem, že při duck-typingu \"nemusíme implementovat rozhraní jako takové\" – stačí nám implementace zmíněných metod.\n\nJsou způsobené právě zmíněnou vlastností, kdy zkoumáme jen rozhraní (název a datové typy metod) bez ohledu na kontrakt, předky nebo implementovaná rozhraní. Mezi kachny se tak může dostat nejen myslivec, který se rozhodl přihlásit k rozhraní IDuck (pravděpodobně z důvodu vyšší úspěšnosti lovu), ale i dítě, které má v kapse vábničku na kachny, které se kachen bojí.\n\nZ tohoto důvodu k duck-typingu přistupujeme zejména v případech, kdy máme k dispozici známou množinu objektů a nehrozí dezinterpretace. Pokud bychom pomocí duck-typingu například hledali Hodiny jako objekty implementující metodu\nmohli bychom se dočkat nepříjemných překvapení, pokud by mezi dostupnými třídami existovala třída Facka.\n\nDuckapter je knihovna vytvořená Vladimírem Oraným, která přináší duck-typing do programovacího jazyka Java, kde jinak nelze použít duck-typing jinak než pomocí reflexe.\n\nKnihovna vychází z již zmíněné podobnosti s implementací rozhraní. Pokud bychom chtěli zkoumat, zda instance kachna třídy Kachna je dle duck-typingu kachnou (i když se nehlásí k implementaci rozhraní IDuck), pak bychom volali:\na pro použití například:\n\nMnohem jednodušeji než „čistá“ Java přistupuje k duck-typingu jazyk Groovy\n\n"}
{"id": "880963", "url": "https://cs.wikipedia.org/wiki?curid=880963", "title": "Antonínský kopec", "text": "Antonínský kopec\n\nAntonínský kopec, Blatnická hora nebo též Svatý Antonínek (350 m n. m.) je kopcovitý výběžek Vizovické vrchoviny, na kterém se nachází významné římskokatolické poutní místo – poutní kaple sv. Antonína Paduánského. Nalézá se mezi obcemi Ostrožská Lhota a Blatnice pod Svatým Antonínkem, 14 km jižně od Uherského Hradiště, na hranici okresů Uherské Hradiště a Hodonín a současně Zlínského a Jihomoravského kraje.\n\nV polovině 17. století byl kopec nazýván \"Bezkový kopec\". Později, do poloviny 19. století, nesl jméno \"Hradiště\" – podobně trať ve směru od Ostrožské Lhoty na kopec nese dodnes název \"Hradišťka\". Po vystavění kaple sv. Antonína Paduánského v roce 1670 začal být i kopec nazýván jménem tohoto světce. V indikačních skicách stabilního katastru z let 1827 a 1879 je německy pojmenován \"Antoniberg\", tedy \"Antonínský kopec\" (pozdější z map uvádí i tento český název). Podobně když na počátku listopadu 1848 potlačovala císařská vojska Baltazara Šimuniće maďarskou revoluci na moravsko-slovenském pomezí, bylo dohodnuto, že v případě vpádu Maďarů na Moravu bude dáváno znamení do Uherského Hradiště zapálením ohně ve Velké nad Veličkou, v Sudoměřicích a „na kopci sv. Antoníčka u Blatnic(e)“. Publikace o poutních místech z roku 1888 sice označuje kopec názvem \"Staré hory\", to je však jen přenesení lidového názvu blatnické viniční trati \"Stará hora\" pod vrcholem kopce na kopec celý.\n\nJeště předtím, než byla na kopci v 17. století vystavěna kaple, stával prý na jeho vrcholu velmi starý kříž. V minulosti snad kopec sloužil jako pohřebiště – některé z mohylových hrobů otevřel v roce 1887 děkan a blatnický farář Mořic Růžička. Když ho téhož roku v Blatnici navštívil jeho přítel a archeolog Jindřich Wankel s rodinou a zúčastnil se i pouti na Svatém Antonínku, usoudil, že kopec býval dříve pohanským božištěm a slovanským pohřebištěm. Podle moravského průkopníka archeologie Innocence Ladislava Červinky stával na kopci ve 13. století pevný hrad. Lidová pověst dokonce praví, že tudy při své cestě do Veligradu procházeli sv. Cyril a Metoděj.\n\nV okolí kopce se nacházely osady Smíchov a Sezemín (též \"Sezeme\", \"Sezimov\" či \"Sezimova Lhota\"), doložené k roku 1371 (souběžně s Ostrožskou Lhotou a Blatnicí), které dle tradice zanikly nejpozději za třicetileté války.\n\nJiž v roce 1838 popsal Gregor Wolný ve svém místopise Markrabství moravského u obce Velká Blatnice „vrchol nedaleké hory, odkud se lze kochat těmi nejkrásnějšími rozhledy do všech koutů (hradišťského) kraje, ba dokonce až do Uher a Rakous“.\n\nNa svazích kopce se po staletí nacházely vinohrady, dosud zachované především na jižní straně směrem k Blatnici. Vrch původně nebyl zalesněný, ale již na konci 19. století je uváděn hájek, který skýtal odpočinek poutníkům, a lesním porostem je okolí vrcholu zčásti pokryto i dnes. Jižním směrem k prameni a Blatnici se přes louku otevírá výhled přímo od kaple.\n\nAntonínský kopec je zdaleka viditelný, především z rovin podél řeky Moravy. Z jeho vrcholu je možné pozorovat Pavlovské vrchy, Svatý Hostýn, Velkou Javořinu v Bílých Karpatech i panoráma Chřibů (Buchlov, Modla a Holý kopec). Jihovýchodním směrem od vrcholu Antonínského kopce se nachází přírodní památka Střečkův kopec, která je jediným známým odkryvem tzv. antoníneckého souvrství.\n\nVe druhé polovině 17. století byla na vrcholu kopce zbudována místní vrchností kaple zasvěcená sv. Antonínu Paduánskému. Osmdesát let nato byl při její rekonstrukci ve vzdálenosti asi dvě stě kroků od ní směrem k jihu odkryt vodní pramen, na jehož místě se dnes nachází studánka. Kaple byla v dalších staletích rozšiřována a v jejím okolí byla vybudována nejprve jakási bouda (původně snad skladiště, později výčep), dále ve 20. století před kaplí polní oltář (1940), na palouku v lese křížová cesta (polovina 20. století) a naposledy v letech 2007–2008 severozápadně od kaple nový polní oltář se zázemím a sociálním zařízením. Z budov kláštera, o jehož zřízení při kapli usiloval v polovině 20. století kněz Antonín Šuránek, byly realizovány pouze základy několika malých objektů, jejichž zbytky jsou dnes ještě zřetelné nedaleko v lese.\n"}
{"id": "880975", "url": "https://cs.wikipedia.org/wiki?curid=880975", "title": "Horký vítr", "text": "Horký vítr\n\nHorký vítr (v srbském originále Vruć vetar) je komediální seriál, který v roce 1979 natočila jugoslávská televize a odvysílala ho od ledna do března 1980. Scénář napsal Siniša Pavić, režisérem byl Aleksandar Djordjević, hlavní roli Šurdy hrál Ljubiša Samardžić (v české verzi Karel Heřmánek). Ústřední píseň \"A sad adio\" nazpíval Oliver Dragojević. Seriál měl deset hodinových epizod, vznikl podle něj také celovečerní film \"Dobrodružství Borivoje Šurdiloviće\". Československá televize seriál vysílala v roce 1982, s úspěchem se hrál také v Maďarsku a Bulharsku \n\nHrdinou je třicátník Borivoje Šurdilović, který přijde z malého jihosrbského města do Bělehradu hledat lepší život a ubytuje se u strýce Firgy. Absurdní humor se týká jeho marné snahy najít bydlení a zaměstnání. Lehkomyslnost a hypochondrie vede ke ztroskotání Šurdovy kariéry jako holiče, taxikáře, úředníka atd. Pokusí se uchytit v Německu jako gastarbeiter, ale stesk po domově ho přiměje k návratu. Svůj bohémský způsob života nezmění ani poté, co se ožení s atraktivní letuškou a narodí se jim syn.\n\n\n"}
{"id": "880979", "url": "https://cs.wikipedia.org/wiki?curid=880979", "title": "Křivatec nejmenší", "text": "Křivatec nejmenší\n\nKřivatec nejmenší (\"Gagea minima\") je drobná cibulovitá květina, žlutě kvetoucí posel jara který, jak napovídá druhové jméno, je jedním z nejmenších druhů rozsáhlého rodu křivatec.\n\nHlavním místem jeho rozšíření je Evropa, kde vyrůstá vyjma severu Skandinávie, Britských ostrovů a Pyrenejského poloostrova téměř ve všech oblastech, i když nestejně četně. Z Evropy se jeho areál výskytu táhne již jen ostrůvkovitě přes západní, jihozápadní až po střední Asii a Sibiř. V České republice jej lze spatřit roztroušeně v teplých oblastech Čech i Moravy, hlavně v Polabí, Českém krasu, v okolí Prostějova, Blanska a dále na jihu Moravy.\n\nPro svůj růst potřebuje humózní, dusíkem dobře zásobené vápnité půdy a osluněná stanoviště. Vyskytuje se na vlhkých světlých mýtinách a holinách listnatých lesů, na jejich okrajích a často také v aluviích větších řek.\n\nVytrvalá rostlina se dvěma podzemními cibulkami ve společném obalu, jedna je větší a druhá menší. Z větší vyrůstá jediný přízemní list a lodyha, z menší nic nebo jen zárodek listu. V okolí zpravidla rostou vedlejší cibulky z kterých rostou tenké a na průřezu okrouhlé listy. Tyto kulaté polštáře listů jsou dobrým poznávacím znamením druhu.\n\nPřízemní list je úzce kopinatý, plochý, široký pouze 1 až 2 mm. Květné lodyhy, většinou lysé, tenké a ochablé, jsou přímé a dorůstají do výše 10 až 15 cm. Rostou na ní protistojné, světle zelené, dlouze špičaté lodyžní listy, někdy klasifikované jako listeny; jsou ploché a nejspodnější z nich je nejméně 2,5krát delší než ostatní a je také podstatně širší.\n\nV úžlabí lodyžních listů vyrůstá po jednom květu na holé nebo roztroušeně chlupaté stopce která je až 3krát delší než samotný květ, těch bývá na rostlině okolo pěti. Sytě žlutých okvětních lístků dlouhých 1 až 1,5 cm je šest, jsou úzce kopinaté, ostře zašpičatělé a na hrotu obloukovitě ven zakřivené. Šest tyčinek s prašníky dosahuje jen do poloviny délky okvětí. Semeník má jedinou čnělku s bliznou.\n\nKvěty se na ochranu před vlhkem zavírají v podvečer nebo před deštěm. Podle stanoviště rozkvétají v březnu až květnu, opylovány jsou hmyzem. Plody jsou drsné tobolky obráceně vejčitého tvaru obsahující hodně semen, těmi se podobně jako vedlejšími cibulkami šiří po okolí.\n\nNěkteré lokality křivatce nejmenšího jsou ohrožovány lidskými aktivitami, stavební činnosti, změnou kultury pozemku nebo snahou o přesazování cibulek. Je proto v \"Seznamu cévnatých rostlin ČR z roku 2012\" veden jako zranitelný druh (C3). Na Slovensku je ( krivec najmenší) zařazen dokonce mezi druhy kriticky ohrožené.\n\n\n \n"}
{"id": "880991", "url": "https://cs.wikipedia.org/wiki?curid=880991", "title": "Petr Kaspřák", "text": "Petr Kaspřák\n\nPetr Kaspřák (* 17. ledna 1984, Bohumín) je český fotbalový obránce, v současnosti bez angažmá.\n\nSvoji fotbalovou kariéru začal v FK Bohumín. Mezi jeho další kluby patří: FC Baník Ostrava, Pogoń Szczecin, FK Viktoria Žižkov, 1. FC Slovácko, FK AS Trenčín, Tur Turek a FC Nitra. V Nitře byl kapitánem.\n\n"}
{"id": "880993", "url": "https://cs.wikipedia.org/wiki?curid=880993", "title": "Viktorija Čmilytė", "text": "Viktorija Čmilytė\n\nViktorija Čmilytė (* 6. srpna 1983, Šiauliai) je litevská šachistka, od roku 2010 nositelka titulu GM.\n\n"}
{"id": "880998", "url": "https://cs.wikipedia.org/wiki?curid=880998", "title": "Mistrovství světa v alpském lyžování 2013 – Super-G mužů", "text": "Mistrovství světa v alpském lyžování 2013 – Super-G mužů\n\nSoutěž Super–G mužů na Mistrovství světa v alpském lyžování 2013 se konala ve středu 6. února jako úvodní mužský závod šampionátu. K zahájení došlo v 11.00 hodin místního času. Závodu se zúčastnilo 82 závodníků ze 32 zemí.\n\nMistrem světa se stal americký lyžař Ted Ligety, který vyhrál první mezinárodní závod v Super–G. Stříbrnou medaili získal Francouz Gauthier de Tessières a bronz si odvezl norský závodník Aksel Lund Svindal.\n\nNor Kjetil Jansrud si při pádu přetrhl vazy v levém kolenu a sezóna 2013 pro něj, stejně jako pro Vonnovou, předčasně skončila.\n\nZávod byl odstartován v 11.00 hodin.\n"}
{"id": "881002", "url": "https://cs.wikipedia.org/wiki?curid=881002", "title": "Roberto Bolle", "text": "Roberto Bolle\n\nRoberto Bolle (* 26. března 1975, Casale Monferrato, Itálie) je italský baletní tanečník, jedna z hvězd současného světového baletu. Je sólistou Amerického baletního divadla v New Yorku. Pravidelně hostuje také s Královským baletem Royal Opera House v londýnské Covent Garden a s Baletem divadla La Scala v Miláně.\n\nRoberto Bolle se narodil ve městě Casale Monferrato v oblasti Piemont v severozápadní Itálii. Ve svých 11 letech nastoupil do baletní školy v milánské La Scale. V 15 letech si ho vybral Rudolf Nurejev do baletní role Tadzia v Brittenově opeře Smrt v Benátkách; La Scala jej však neuvolnila.\n\nV roce 1994 se ve svých 19 letech stal členem baletního souboru a o dva roky později sólovým tanečníkem baletu La Scaly. Od roku 1998 se pustil na dráhu volného umělce a v Divadle La Scala působil jako stálý host. Roku 2000 zahájil rolí v Labutím jezeře baletní sezónu v londýnské Covent Garden. U příležitosti 75. narozenin Maji Plisecké vystoupil v Moskevském Velkém divadle. Při příležitosti výroční slavnosti královny Alžběty II. vystoupil roku 2002 v Buckinghamském paláci.\n\nV průběhu sezony 2003/2004 povýšil na hlavní hvězdu souboru (\"étoile\"). Tančil s Královským baletem, Anglickým národním baletem, Národním baletem Kanady, Stuttgartským baletem a Finským národním baletem. Vystoupil v představeních Dona Quijota a Šípkové Růženky v Pařížské opeře, roku 2003 při příležitosti 300. výročí Petrohradu v tamním Mariinském divadle, v prosinci 2005 v představení Sylvie vysílaném BBC z Covent Garden. V únoru 2006 vystoupil sólově na zahajovacím ceremoniálu Zimních olympijských her v Turíně. Taneční roli ztvárnil např. i ve Verdiho Aidě, kterou v La Scale režíroval roku 2006 Franco Zeffirelli.\n\nV roce 2007 poprvé vystoupil s newyorským Americkým baletním divadlem a roku 2009 u něj získal stálé angažmá předního sólisty. S ním pak odehrál role Albrechta v Giselle, Armanda v Dámě s kaméliemi, rytíře Des Grieux v Manon, Oněgina ve stejnojmenném baletu, Romea v Romeovi a Julii, prince Siegfrieda v Labutím jezeře, Aminta v Sylvii ad.\n\nPoprvé v roce 2008 vystoupil s projektem „Roberto Bolle and Friends“ s podtitulem „večer hvězd a skvělého baletu“, který zahrnuje výběrová baletní vystoupení s dalšími populárními tanečníky a tanečnicemi (např. i s českými tanečními dvojčaty Jiřím a Ottou Bubeníčkem). Ta se konají s masovou návštěvností na pro balet netradičních místech, pod širým nebem, např. roku 2012 ve Veronské aréně.\n\nV roce 2010 vzbudila pozornost médií (zejména bulvárních) netradiční moderní inscenace klasického baletu Giselle v Divadle San Carlo v Neapoli, v níž Bolle na chvíli tančil zcela nahý. V roce 2011 ve spolupráci s Mas­sachu­settským technologickým institutem pořídil digitalizovaný trojrozměrný záznam svého tance. Podle vlastního vyjádření jej oslovil Darren Aronofsky pro účast při natáčení filmu Černá labuť s Natalií Portmanovou, ale kvůli závazkům v divadle odmítl.\n\nRepertoár Roberta Bolleho zahrnuje hlavní role v baletních dílech jako Šípková Růženka, Popelka, Labutí jezero, Louskáček, Don Quijote, Bajadéra, Oněgin, Giselle, Romeo a Julie, Margarita a Armand, Sylfidy a další.\n\nPři své výšce 188 cm je mezi baletními tanečníky poměrně vysoký, což sám uznal za náročné pro udržení ladných skoků. Ku příkladu roku 2007 byl v recenzi newyorského představení Manon popsán jako „tanečník s proporcemi řeckého boha a mužnou intenzitou, a současně s kočičím půvabem a nádhernou linií“. Jiná recenze uvádí, že „není superstar podle virtuozních standardů“, má však „vizáž filmové hvězdy“, „vyzařuje znatelnou skromnost“ a „je vynikajícím, citlivým partnerem“. O dva roky později jej deník New York Times v dalším článku označil za „naprosto úžasnou italskou hvězdu, jak vzhledově, tak tanečně“.\n\nRoberto Bolle účinkoval v řadě představení, z nichž byly pořízeny a vydány nahrávky. Mezi ně patří:\n\n\n\n\nZa své taneční výkony obdržel řadu ocenění:\nRoberto Bolle je v baletním světe označován za vysokého a pohledného. Úspěšný je také jako model. Fotografka Annie Leibovitz s ním roku 2008 nafotila pro magazín Vogue sérii snímků inspirovaných příběhem Romea a Julie. V roce 2009 vyšla fotopublikace \"Roberto Bolle: An Athlete in Tights\" jako výsledek tříleté spolupráce s fotografem Brucem Weberem. Sám Bolle v rozhovoru pro magazín Chi uvedl, že jej Weber oslovil po jeho americkém vystoupení roku 2007 při rozlučkovém představení tanečnice Aless­andry Ferri, která si jej pro tu příležitost vybrala za partnera.\n\nTéhož roku a znovu v lednu 2013 se objevil na titulní straně italské mutace společenského magazínu Vanity Fair. V roce 2010 se spolu se supermodelkou Mariacarla Boscono stal tváří časopisu Hercules a Paolo Pellegrin jej fotil v budově La Scaly pro víkendový magazín New York Times. V březnu 2011 byl tváří magazínu GQ Style Italia na fotografiích Satoshi Saikusy.\n\nByl také modelem obchodních značek jako Salvatore Ferragamo, Gap nebo Longines.\n\nRoberto Bolle se věnuje také dobročinnosti. Od roku 1999 je „ambasadorem dobré vůle“ Dětského fondu OSN UNICEF. Na turínské zimní Olympiádě 2006 spustil kampaň, jejímž prostřednictvím bylo vybráno přes půl milionu euro na pomoc Súdánu. Téhož roku tam osobně přivezl šek s penězi.\n\nNa jaře 2012 vystoupil v klipu kampaně Světového fondu na ochranu přírody „Hodina Země“, zaměřené na podporu informovanosti o klimatických změnách, propagaci energetických úspor a trvalé udržitelnosti. Klip byl natočen pro divadlo La Scala, které se ke kampani rovněž přidalo.\n\nMezi svými oblíbenými koníčky uvedl potápění, které si oblíbil na Filipínách v roce 1998.\n\nNa stránkách časopisu Vanity Fair se svěřil, že je spíše plachý a rezervovaný.\n\nBulvární média spekulovala o jeho sexuální orientaci. Italský týdeník Chi v létě 2008 informoval o blízkém vztahu s bývalým modelem a majitelem dvou japonských restaurací v Neapoli Massimilianem Nerim. Bolle hovořil o „velkém porozumění“ mezi nimi, ale bez zmínky o homosexuáním vztahu. Vydání podzim/zima 2008 francouzského magazínu „Numéro Homme“ přineslo rozhovor, v němž na otázku po přijetí své homosexuality odpověděl: „V Itálii je stále silný vliv katolicismu. To není něco, co bych zrovna rozhlašoval po okolí.“ Dále uvedl, že plánuje adoptovat děti. Manželství mu prý evokuje veskrze heterosexuální instituci, existují však i jiné modely stejnopohlavních svazků. „Jisté je, že jsem pro rovná práva,“ uvedl. Když text počátkem roku 2009 citovala některá italská média, včetně vyjadřované podpory ze strany italské gay organizace Arcigay, Bolle svůj výrok oficiálně dementoval a vysvětlil jej svojí špatnou francouzštinou. Na jaře 2011 v rozhovoru pro italský magazín Gioia uvedl k fascinaci svou orientací, že skutečně velký umělec si může dovolit být nad věcí. „Nehodlám této zvědavosti vyhovět a na drby nereaguji.“ Vyjádřil nesouhlas s postojem gay hnutí, že by veřejné osobnosti měly svou odlišnost odhalit: „Narušování soukromí je prostě hrubostí. Toť vše.“\n\n\n"}
{"id": "881006", "url": "https://cs.wikipedia.org/wiki?curid=881006", "title": "Purgen", "text": "Purgen\n\nPurgen ( ) je ruská HC-punková hudební skupina. Založena byla roku 1989 v Moskvě jejím dosavadním frontmanem Ruslanem „Purgenem“ Gvozděvem.\n\n\n"}
{"id": "881009", "url": "https://cs.wikipedia.org/wiki?curid=881009", "title": "Kārlis Ozols", "text": "Kārlis Ozols\n\nKarlis Alexandrs Ozols (* 9. srpna 1912, Riga; † 23. března 2001, Melbourne) byl lotyšský šachista. Ozols byl dlouho podezříván ze zločinů spáchaných během druhé světové války, avšak obviněn nikdy nebyl.\n\n"}
{"id": "881010", "url": "https://cs.wikipedia.org/wiki?curid=881010", "title": "Santiago del Estero", "text": "Santiago del Estero\n\nSantiago del Estero je město v Argentině, středisko stejnojmenné provincie. Leží v rozlehlé rovině v severní části země na pravém břehu řeky Dulce. Společně s městem La Banda vytváří aglomeraci s 327 000 obyvateli, samotné Santiago obývá 270 000 osob.\n\nJedná se o nejstarší existující město v Argentině; několik osad sice Španělé založili dříve, posléze však byly opuštěny. Santiago založil 25. července roku 1553 conquistador Francisco de Aguirre; odtud pak vyráželi osadníci zakládat další sídla na argentinských územích, která později Santiago přerostla (např. Córdoba nebo San Miguel de Tucumán). Proto se Santiagu někdy přezdívá „matka (argentinských) měst“. Název získalo podle apoštola Jakuba většího (\"Santiago\") a podle blízké mokřiny (\"estero\").\n\nV roce 1817 bylo město poničeno zemětřesením, o tři roky později se stalo jedním z hlavních měst provincií nezávislé Argentiny. Roku 1884 sem dorazila železnice (stavěná britskými firmami, které měly zájem na obchodu s místním kebračovým dřevem). Přesto zůstávala provincie i počátkem 20. století pozadu. Teprve po roce 1960 vznikly například zdejší dvě univerzity, katolická a státní.\n\n"}
{"id": "881015", "url": "https://cs.wikipedia.org/wiki?curid=881015", "title": "Miloš Vymazal", "text": "Miloš Vymazal\n\nDoc. MUDr. Miloš Vymazal, CSc. (* 2. února 1943, Vrahovice) je oční lékař, optik a vysokoškolský pedagog.\n\nPůsobil v Olomouci a ve Zlíně. Od r. 1990 byl přednostou Oční kliniky Fakultní nemocnice v Olomouci a vedoucím katedry na Lékařské fakultě Univerzity Palackého.\n"}
{"id": "881019", "url": "https://cs.wikipedia.org/wiki?curid=881019", "title": "St. Jakobshalle", "text": "St. Jakobshalle\n\nSt. Jakobshalle je víceúčelová aréna ve švýcarském Münchensteinu, ležícím na okraji Basileje. Využívaná byla již od roku 1975, ale k oficiálnímu otevření došlo 26. září 1976. Uskutečňují se v ní různé sportovní události a hudební koncerty. Kapacita hlavní velké haly činí 9 000 diváků a její plocha je 2 800 m. Malá hala má plochu 1 050 m a pojme 1 500 návštěvníků. Hala č. 2 je téměř identická s malou halou, když její plocha činí 1 782 m.\n\nOd roku 1995 hala každoročně hostí na závěr sezóny profesionální tenisový turnaj mužů Swiss Indoors. Po úspěších basilejského rodáka Rogera Federera, sportovní ředitel haly v červnu 2009 oznámil, že by se měla aréna přejmenovat na „Roger Federer Arena“. Od roku 1991 v ní také probíhá Mezinárodní mistrovství Švýcarska v badmintonu, Swiss Open.\n\nV roce 1998 se aréna stala dějištěm Mistrovství světa v ledním hokeji a o osm let později mužského Mistrovství Evropy 2006 v házené. Dne 20. ledna 2007 zde proběhl zápas mezi Nikolajem Valujevem a Jameelem McClinem o titul mistra světa v těžké váze boxu.\n\nRoku 2012 se zde konalo Mistrovství světa v curlingu mužů.\n\nŽivotopis Boba Dylana nazvaný \"Chronicles: Volume One\" uvádí, že se zpěvák po koncertu v této hale rozhodl pokračovat v turné „Never Ending Tour“. Pořádají se zde také největší švýcarský dance festival „Sonic“ a silvestrovská oslava „Big Bang-Silvesterparty“.\n\n"}
{"id": "881020", "url": "https://cs.wikipedia.org/wiki?curid=881020", "title": "VTR Open 2013", "text": "VTR Open 2013\n\nVTR Open 2013 byl tenisový turnaj pořádaný jako součást mužského okruhu ATP World Tour, který se hrál v areálu Club Naval de Campo Las Salinas na otevřených antukových dvorcích. Konal se mezi 2. až 10. únorem 2013 v chilském městě Viña del Mar jako 20. ročník turnaje.\n\nTurnaj s rozpočtem 467 800 dolarů patřil do kategorie ATP World Tour 250. Nejvýše nasazeným hráčem ve dvouhře se stal španělský pátý hráč světa Rafael Nadal, pro nějž turnaj představoval návrat do profesionálního tenisu po několikaměsíční přestávce, když poslední utkání předtím odehrál ve druhém kole Wimbledonu 2012.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\n"}
{"id": "881021", "url": "https://cs.wikipedia.org/wiki?curid=881021", "title": "Libor Janáček", "text": "Libor Janáček\n\nLibor Janáček (* 23. července 1969) je bývalý český fotbalista, obránce.\nHrál za FC Slovan Liberec a Bohemians Praha. Celkem v české nejvyšší soutěži odehrál 278 utkání a dal 15 gólů.\n\n"}
{"id": "881022", "url": "https://cs.wikipedia.org/wiki?curid=881022", "title": "VTR Open 2013 – mužská dvouhra", "text": "VTR Open 2013 – mužská dvouhra\n\nDo soutěže mužské dvouhry na tenisovém turnaji VTR Open 2013 nastoupilo dvacet osm hráčů. Obhájcem titulu byl druhý nasazený Argentinec Juan Mónaco, který ve druhém kole podlehl francouzskému hráči Guillaumu Rufinovi.\n\nPro Španěla Rafaela Nadala znamenalo obdržení divoké karty návrat do profesionálního tenisu, když kariéru přerušil kvůli zranění na červnovém Wimbledonu 2012.\nTitul získal argentinský hráč Horacio Zeballos, který v třísetové bitvě zdolal Rafaela Nadala poměrem 6–7, 7–6 a 6–4.\n\nČtyři nejvýše nasazení hráči měli volný los do druhého kola.\n\n"}
{"id": "881023", "url": "https://cs.wikipedia.org/wiki?curid=881023", "title": "VTR Open 2013 – mužská čtyřhra", "text": "VTR Open 2013 – mužská čtyřhra\n\nDo soutěže mužské čtyřhry na tenisovém turnaji VTR Open 2013 nastoupilo šestnáct dvojic. Obhájcem titulu byl portugalsko-španělxký pár Frederico Gil a Daniel Gimeno Traver, který nestartoval společně. Traverovým spoluhráčem se stal jeho krajan Albert Ramos, s nímž v úvodním kole nestačil na argentinskou dvojici Carlos Berlocq a Leonardo Mayer. Gil se rozhodl turnaje nezúčastnit.\n\nDeblový titul získala italská nenasazená dvojice Paolo Lorenzi a Potito Starace, která ve finále přehrála argentinsko-španělský pár Juan Mónaco a Rafael Nadal poměrem 6–2 a 6–4.\n\n\n"}
{"id": "881029", "url": "https://cs.wikipedia.org/wiki?curid=881029", "title": "Thomas Enger", "text": "Thomas Enger\n\nThomas Enger (* 21. listopadu 1973, Oslo, Norsko) je norský spisovatel a hudebník. Po studiích sportu, žurnalistiky a historie pracoval devět let jako novinář v norských internetových novinách \"Nettavisen\".\n\nNarodil se v roce 1973 v Oslu v rodině učitele cizích jazyků a fyzioterapeutky. Má jednu sestru, která je lékařkou. Od mládí se věnoval sportu, který později také vystudoval a rok vyučoval tělocvik na škole v Jessheimu. Mezi studii dalších dvou oborů prošel několika zaměstnáními jako popelář na letišti, číšník v hotelu nebo prodavač v kiosku v nákupním centru. Zkušenosti z těchto povolání a znalosti získané studiem žurnalistiky a historie zúročil plně ve své spisovatelské profesi, které se věnuje od svých 20 let. Kromě literární činnosti také komponuje instrumentální skladby a hudbu k filmům a muzikálům. Ve volném čase hraje golf. Žije v Oslu se svojí ženou a dvěma dětmi.\n\nPo čtyřech neúspěšných pokusech vydal v roce 2010 svůj první román \"Skinndød\" (angl. \"Burned\", v českém překladu \"Kamenný déšť\"), který se stal až nečekaně úspěšným bestsellerem. Od té doby byl přeložen do řady různých jazyků a práva na tento román byla prodána do patnácti zemí po celém světě, mimo jiné i do Anglie, Dánska, Koreje, Itálie a USA. Hlavní postava románu, novinář Henning Juul má, podle vyjádření autora, četné autobiografické rysy (je novinář, má rád fotbal, hraje na piano, skládá písně a zajímá se o temné stránky života). Současně s tištěnou knihou byla pořízena i e−kniha, která byla za rok 2011 v anglickém Bristolu nominována na cenu eDunnit Award. V Polsku vyšla v roce 2012 audio verze tohoto titulu pod názvem \"Letarg\".\n\nEngerovo norské nakladatelství, Gyldendal, popsalo jeho román \"Skinndød\" (angl. \"Burned\") jako „pravděpodobně ten nejlepší rukopis detektivního románu, který jsme kdy od začínajícího autora přijali.“ Tento titul je zároveň prvním autorovým detektivním románem o novináři Henningu Juulovi. Druhá kniha ze série s názvem \"Fantomsmerte\" (angl. \"Phantom Pain\", v českém překladu \"Fantomová bolest\") byla vydána v roce 2011. Třetí kniha nazvaná \"Blodtåke\" (angl. \" Blood Mist\") vyšla v Norsku v lednu 2013 a následovat budou v první etapě ještě nejméně dvě další.\n\nČtenáři již nyní považují Thomase Engera za nový norský fenomén v oblasti krimi beletrie. Je srovnáván především s Jo Nesbøem, který je spolu s Henningem Mankellem také nejoblíbenějším severským spisovatelem autora. Mezi ty další patří, kromě nestorů světové krimi, američtí autoři Harlan Coben a John Hart.\n\n\n\n"}
{"id": "881037", "url": "https://cs.wikipedia.org/wiki?curid=881037", "title": "Prescott (Arizona)", "text": "Prescott (Arizona)\n\nPrescott je město v okrese Yavapai County ve státě Arizona ve Spojených státech amerických.\n\nK roku 2010 zde žilo 39 843 obyvatel. S celkovou rozlohou 107,5 km² byla hustota zalidnění 353,5 obyvatel na km².\n"}
{"id": "881038", "url": "https://cs.wikipedia.org/wiki?curid=881038", "title": "Harmanec", "text": "Harmanec\n\nHarmanec (, ) je obec na Slovensku v okrese Banská Bystrica. V blízkosti obce leží Harmanecká jeskyně a Čremošnianský tunel, nejdelší železniční tunel na Slovensku. V obci se nachází podnik SHP Harmanec (\"Slovak Hygienic Paper\"), kde se vyrábí toaletní papír a další výrobky z papíru.\n\n"}
{"id": "881039", "url": "https://cs.wikipedia.org/wiki?curid=881039", "title": "Sedona", "text": "Sedona\n\nSedona je město na hranicích okresů Yavapai County a Coconino County ve státě Arizona ve Spojených státech amerických.\n\nK roku 2010 zde žilo 10 031 obyvatel. S celkovou rozlohou 46 km² byla hustota zalidnění 220 obyvatel na km².\n"}
{"id": "881040", "url": "https://cs.wikipedia.org/wiki?curid=881040", "title": "PBZ Zagreb Indoors 2013", "text": "PBZ Zagreb Indoors 2013\n\nPBZ Zagreb Indoors 2013 byl tenisový turnaj pořádaný jako součást mužského okruhu ATP World Tour, který se hrál v areálu na krytých dvorcích s tvrdým povrchem. Konal se mezi 4. až 10. únorem 2013 v chorvatském hlavním městě Záhřebu jako 9. ročník turnaje.\n\nTurnaj s rozpočtem 467 800 dolarů patřil do kategorie ATP World Tour 250. Nejvýše nasazeným hráčem ve dvouhře byla chorvatská světová třináctka Marin Čilić, která získala titul.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n\nNásledující páry obdržely divokou kartu do hlavní soutěže:\n\n\n\n"}
{"id": "881041", "url": "https://cs.wikipedia.org/wiki?curid=881041", "title": "Fort Jones", "text": "Fort Jones\n\nFort Jones je město v okrese Siskiyou County ve státě Kalifornie ve Spojených státech amerických.\n\nV roce 2010 zde žilo 839 obyvatel. S celkovou rozlohou 1,56 km² byla hustota zalidnění 540 obyvatel na km².\n"}
{"id": "881042", "url": "https://cs.wikipedia.org/wiki?curid=881042", "title": "La Mirada", "text": "La Mirada\n\nLa Mirada je město v okrese Los Angeles ve státě Kalifornie ve Spojených státech amerických.\n\nK roku 2010 zde žilo 48 527 obyvatel. S celkovou rozlohou 20,351 km² byla hustota zalidnění 2 400 obyvatel na km².\n"}
{"id": "881043", "url": "https://cs.wikipedia.org/wiki?curid=881043", "title": "La Puente", "text": "La Puente\n\nLa Puente je město v okrese Los Angeles ve státě Kalifornie ve Spojených státech amerických.\n\nK roku 2010 zde žilo 39 816 obyvatel. S celkovou rozlohou 9 km² byla hustota zalidnění 4 400 obyvatel na km².\n"}
{"id": "881044", "url": "https://cs.wikipedia.org/wiki?curid=881044", "title": "La Quinta", "text": "La Quinta\n\nLa Quinta je město v okrese Riverside County ve státě Kalifornie ve Spojených státech amerických.\n\nK roku 2010 zde žilo 37 467 obyvatel. S celkovou rozlohou 92,078 km² byla hustota zalidnění 410 obyvatel na km².\n"}
{"id": "881047", "url": "https://cs.wikipedia.org/wiki?curid=881047", "title": "Josef Adel Wünsch", "text": "Josef Adel Wünsch\n\nJosef Adel Wünsch (27. října 1850 Mýto – 18. srpna 1941 Havlíčkův Brod) byl český varhaník a skladatel.\n\nNarodil se v rodině mistra cvočkaře Dominika Winše a manželky Josefy rozené Freygangové.\n\nStejně jako jeho bratr Jan Nepomuk Wünsch získal základy hudebního vzdělání u berounského učitele a ředitele kůru Jana Nepomuka Hudce. Ve studiu hudby pak pokračoval ve Vídni. Vystřídal pak celou řadu působišť doma - např.od května 1872 do dubna 1874 byl kapelníkem ostrostřelecké hudby v Písku (zajímavé je, že v žádosti o toto místo uvádí, že je \"24 let stár, katolického vyznání, ženat\" což nesouhlasí s výše uvedeným datem narození) a v Chorvatsku. Byl varhaníkem v Jastrebarsku (tehdy Jaska), v Brně, Zlonicích a v Blatné. V roce 1883 se vrátil do Chorvatska a působil v Senji, Ogulinu a v Gospići. V letech 1886–1893 byl ředitelem kůru v Zásmukách. Nakrátko se vrátil do Senji a rovněž krátce působil ve Volyni, až nakonec zakotvil v Náchodě, kde byl ředitelem kůru bezmála 30 let, až do svého odchodu do důchodu. Stáří pak prožil v Havlíčkově Brodě.\n\nV hudební tradici rodiny pokračoval i jeho syn Rudolf Wünsch (1880–1955), který kromě skladatelské činnosti proslul zejména svými pracemi v metodice a didaktice.\n\nPodruhé se Josef Adel Wünsch oženil v roce 1931 s Amalií Molinarovou (* 1859).\n\nByl vynikajícím varhaníkem. Byl znám zejména svými improvizacemi. Byl také pilným skladatelem, jeho díla však většinou zůstala v rukopisech. Vedle mnoha chrámových skladeb komponoval i skladby pro orchestr a písně. Na chorvatská libreta napsal dvě zpěvohry: \"Asmondo\" a \"Čarobni prsten\", které měly v Chorvatsku značný úspěch. V Čechách byly uvedeny v Zásmukách.\n\n\n"}
{"id": "881049", "url": "https://cs.wikipedia.org/wiki?curid=881049", "title": "Moorpark", "text": "Moorpark\n\nMoorpark je město v okrese Ventura County ve státě Kalifornie ve Spojených státech amerických.\n\nK roku 2010 zde žilo 34 421 obyvatel. S celkovou rozlohou 33,149 km² byla hustota zalidnění 1 000 obyvatel na km².\n"}
{"id": "881061", "url": "https://cs.wikipedia.org/wiki?curid=881061", "title": "PBZ Zagreb Indoors 2013 – mužská dvouhra", "text": "PBZ Zagreb Indoors 2013 – mužská dvouhra\n\nDo soutěže mužské dvouhry na tenisovém turnaji PBZ Zagreb Indoors 2013 nastoupilo dvacet osm hráčů. Obhájcem titulu byl třetí nasazený Rus Michail Južnyj, který v semifinále podlehl turnajové jedničce Marinu Čilićovi..\n\nTitul si připsal nejvýše nasazený Chorvat Marin Čilić, který ve finále zdolal rakouskou turnajovou čtyřku Jürgena Melzera poměrem 6–3 a 6–1. Ze záhřebského turnaje si tak připsal rekordní třetí singlové vítězství.\n\nČtyři nejvýše nasazení hráči měli volný los do druhého kola.\n\n"}
{"id": "881063", "url": "https://cs.wikipedia.org/wiki?curid=881063", "title": "EOV", "text": "EOV\n\nEOV může znamenat: \n"}
{"id": "881070", "url": "https://cs.wikipedia.org/wiki?curid=881070", "title": "PBZ Zagreb Indoors 2013 – mužská čtyřhra", "text": "PBZ Zagreb Indoors 2013 – mužská čtyřhra\n\nDo soutěže mužské čtyřhry na tenisovém turnaji PBZ Zagreb Indoors 2013 nastoupilo šestnáct dvojic. Obhájcem titulu byl kypersko-ruský pár Marcos Baghdatis a Michail Južnyj, který před utkáním druhého kola odstoupil.\n\nDeblový titul si připsala druhá nasazená rakousko-slovenská dvojice Julian Knowle a Filip Polášek, která ve finále zdolala chorvatský pár Ivan Dodig a Mate Pavić po dvousetovém průběhu 6–3 a 6–3.\n\n\n"}
{"id": "881080", "url": "https://cs.wikipedia.org/wiki?curid=881080", "title": "Echinopsis eyriesii", "text": "Echinopsis eyriesii\n\nEchinopsis eyriesii je jihoamerický kulovitý kaktus s velkými nočními květy. Je to nejznámější a nejčastěji pěstovaný kulovitý kaktus. Do Evropy byl dovezen roku 1830 a již v 19. století se široce rozšířil do měšťanských salonů, na pavlače činžáků i za okna vesnických chalup. Svým vzhledem, kdy z tmavězeleného, nevzhledného, často zanedbaného stonku najednou vyraší překrásný květ představuje archetyp kaktusu.\n\n\"Echinopsis eyriesii\" patří mezi skupinu nížinných echinopsisů rostoucích v travnatých rovinách Paragauye, Uruguaye a Brazílie. Původní oblast zasahuje Uruguay a přilehlé oblasti Jižní Brazílie a Argentiny. Oblast je rovina s nepatrnými pahorky do 200 m n. m. Podnebí je tropické, kontinentální. V zimě v červenci a srpnu je zde zcela sucho. Ve vrcholném létě v prosinci a lednu je krajina zaplavována přívalovými dešti a nasáklá vodou. Roční srážky mohou dosáhnout až 1500 mm a průměrné roční teploty 25 až 30 °C. Pokles teploty k nule je vzácný i když je krajina otevřena jižním studeným větrům pamperos. Zde v travinách a řídkých křovinách rostou echinopsisy spolu se zástupci rodů \"Notocactus, Gymnocalycium, Frailea, Cleistocactus\" a dalšími \"cereusy\". Krajina je intenzivně využívána a \"E. eyriesii\" je dnes znám jen z nalezišť v západní Uruguayi a vzácně v Argentině.\n\nzpočátku kulovité kaktusy, které později rostou válcovitě. Běžná velikost dosahuje až 12 cm v průměru a výška okolo 0,3 m. Prastaré exempláře mohou být vyšší, z přírody je udávána výška až 1,5 m. Tmavozelený stonek je členěn do obvykle 9 -13 ostrohranných přímých žeber. Velké exempláře jich mohou mít až 18. Areoly nesou opadavou šedobílou vlnu. Okrajové trny jsou tenké, 5 až 10 mm dlouhé, mohou i chybět. Středové trny mají tvar krátkých, u báze silných kuželů, jsou hnědočerné. Je jich 4 až 8. Na spodní části se tvoří odnože. Mladé rostliny a odnože mají zpočátku otrnění delší a slabší, kuželovité trny se objevují až později. Kořeny jsou tenké, svazčité.\n\nje až 25 cm dlouhý a 12 cm široký. Květní trubka má silnější bázi představující základ semeníku, pak se zužuje a je různě prohnutá. Je tmavozelená a je porostlá šupinami a tmavošedými až černými chlupy. Na konci se rozšiřuje v nálevkovitou korunu. Spodní vnější okvětní lístky jsou spíše čárkovité a nazelenalé, vnitřní korunní lístky jsou široké a bílé. Po obvodu vnitřku květu je množství tyčinek. Jícen květu není zbarven, prosvítá zelená barva trubky. Přítomnost růžových odstínů v květu ukazuje na hybridizaci. Květ intenzivně voní. Otvírá se po setmění večer. V slunečném počasí příští den vadne, při chladném, deštivém počasí vydrží dva, vzácně tři dny. Plod je až 5 cm dlouhý, zelený, porostlý chlupy a obsahuje velké množství černých semen.\n\nDalšími, již dávno poměrně často pěstovanými kaktusy rozšířenými u nekaktusářů jsou \"Echinopsis oxygona\" a příbuzné druhy \"E. multiflora\" a \"E. multiplex\" a jejich hybridy. Mají stejný protáhlý stonek s ostrými žebry. Liší se delšími trny či přítomností růžové barvy v květu. Mnohdy květům chybí vůně.\n\nV supermarketech je v současnosti nabízen \"Echinopsis subdenuta\", který je podobný malému \"Echinopsis eyriesii.\" Liší se světle zelenou barvou pokožky, hrany žeber jsou zaoblené a areoly jsou beztrné, s množstvím bělavé vlny. I v pozdním věku zůstává ploše kulovitý.\n\nEchinopsis eyriesii byl často již v 19. století zahradníky hybridizován s dalšími druhy echinopsisů. Později, od 30. let minulého století, byl po objevení příbuzných horských lobivií s nimi hybridizován pro získání velkých a barevných květů. Z těchto modernějších hybridů je populární skupina hybridů pod názvem \"Paramont\". V Brně se šířily další moderní hybridy Franka Reinelta, kalifornského šlechtitele, který vystudoval brněnský Pomologický ústav a později zasílal do brněnské pěstírny kaktusů semena. Dále v Čechách vznikl např. hybrid \"Zázrak nad Vltavou\", který se objevil i v detektivní inscenaci s Milošem Kopeckým.\n\n\"Echinopsis eyriesii\" má mezi kaktusy výjimečné postavení. Byl často pěstován a nabízen zahradnickými firmami. Snadno se pěstuje a množí odnožemi. Má fascinující velké vonné noční květy a tak jsou milovníci rostlin ochotni se o něj starat po celý rok pro jeden nebo pár magických večerů s kouzlem exotiky. Tak již v roce 1929 mohl Oskar Smrž (Kniha o kaktusech, 1929) \nnapsat: “Bývá to obyčejně druh E. Eyriesii, ...který bývá v domácnostech pěstován a vedle hojivé aloe, mořské cibule, fuchsie a pelargonie je populární květinou, za okny bytů na periferii měst nebo na venkově zhusta vídanou.“ nebo Jan Těšitel (Pěstování kaktusů a rostlin tučnolistých, 1930): “...zvláště E. eyriesii jsou velice známé a tam, kde snad pouze jediný kaktus za okny pěstovaný, určitě bývá tento.“ O více jak půl století později Rudolf Slaba (Kaktusy, 1994) konstatuje: “\"Echinopsis eyriesii\" je v kultuře pravděpodobně nejrozšířenější kaktus.“ nebo Stanislav Peleška (Zelení ježci, 1989) : “Téměř všichni kaktusáři nacházeli své první pichlavé přátele právě mezi echinopsisy... Darovaným odnožím se dobře daří a svádějí k následování.“ Na Slovensku Alexander Urbán píše (Čarovné tŕne, 1972) : “\"E. eyriesii\" (Turp.) Zucc. Je to náš nejrozšířenější kaktus.“ V současné době je nabídka kaktusů pro veřejnost v květinářstvích a supermarketech druhově velmi pestrá. Právě vhledem k roztříštěnosti v zastoupení ostatních druhů a díky svému rozšíření z minulosti mezi pěstiteli i nekaktusáři je \"Echinopsis eyriesii\" nejspíš i nadále nejrozšířenější druh kulovitého kaktusu u nás.\n\nDo Evropy jej dovezl pěstitel A. Eyries roku 1830. Jako typový druh nového rodu \"Echinopsis\" jej roku 1837 popsal Joseph Gerhard Zuccarini. Od té doby byl často pěstován a nabízen zahradnickými firmami. Byl široce pěstován a nabízen zahradníky již ve 2. polovině minulého století a byl také často hybridizován s příbuznými druhy. V poslední době byla opět dovezena druhově čistá semena z nalezišť.\n\n\"Echinopsis eyriesii\" je kaktus mimořádně odolný k pěstitelským chybám a snadno se množící odnožemi. Díky tomu se stal široce pěstovaným. Jediné, co jej zahubí je mráz. Přesto je vhodné mu poskytnou přiměřené podmínky, za kterých bohatě kvete. Přes léto je možné umístění ve volné kultuře, na balkoně, v zahradě. Místo může být i částečně zastíněné. Zálivka má být bohatší (v rámci kaktusů) a doporučuje se přihnojování. Přezimování zcela suché, při 8 až 15 °C. Množí se obvykle odnožemi, ale je vhodné vybírat k množení málo odnožující jedince, kteří ochotněji kvetou.\n\n\"Echinopsis eyriesii\" zejména hybridizovaný s nějakou lobivií, která mu dává mohutný kořenový systém, je používán jako podnož pro roubování choulostivých kaktusů. V Československu byla vyvinuta metoda roubování již malých semenáčků na echinopsis. Jako podnož v 30. letech sehrál významnou úlohu při hybridizaci \"astrofyt\".\n\n\n \n"}
{"id": "881094", "url": "https://cs.wikipedia.org/wiki?curid=881094", "title": "Šim'on Ochajon", "text": "Šim'on Ochajon\n\nŠim'on Ochajon ( שמעון אוחיון, narozen 1945, Maroko), je izraelský politik a poslanec Knesetu za stranu Jisra'el bejtenu, respektive za alianci Likud Jisra'el bejtejnu.\n\nNarodil se v Maroku. V roce 1956 přesídlil do Izraele. Před nástupem do politiky působil jako zástupce ředitele Bar-Ilanovy univerzity a předseda organizace přistěhovalců z Maroka. Je ženatý, má tři děti. Žije ve městě Rišon le-Cijon. Díky svým zkušenostem ve vzdělávací oblasti dostal od strany Jisra'el bejtenu nabídku ke vstupu do politiky, kterou přijal. V rámci strany, převážně vnímané jako politický subjekt zastupující Židy původem z bývalého Sovětského svazu, reprezentuje imigranty z orientálních zemí.\n\nVe volbách v roce 2013 byl zvolen do Knesetu za alianci Likud Jisra'el bejtejnu. V rozhovoru po svém zvolení do Knesetu ohlásil, že se hodlá zaměřovat na témata vzdělávací soustavy. Podporuje zvýšení platů učitelů a kvality vzdělávání. Chce posílit židovskou identitu Izraelců. Podporuje také zavedení všeobecné vojenské povinnosti pro izraelské Araby a ultraortodoxní Židy do izraelské armády (z níž byli dosud vyjmuti). Odmítá zatím rozhovory s Palestinskou autonomií, protože podle něj není partnerem pro mír a neuznává Izrael jako židovský stát.\n\n"}
{"id": "881096", "url": "https://cs.wikipedia.org/wiki?curid=881096", "title": "Uzovce", "text": "Uzovce\n\nUzovce jsou obec na Slovensku, v okrese Sabinov v Prešovském kraji.\n\nV roce 2011 zde žilo 530 obyvatel.\n\n"}
{"id": "881098", "url": "https://cs.wikipedia.org/wiki?curid=881098", "title": "Eva Jiřička", "text": "Eva Jiřička\n\nEva Jiřička (* 25. srpna 1979, Praha) je česká umělkyně, videoartistka a performenka.\n\nTvorba Evy Jiřičky je založena především na konceptuálním uvažování. Zabývá se zejména videoartem a performance. Často se pohybuje na rozhraní několika žánrů. V poslední době se věnuje převážně performance s využitím cizích předmětů a cizích lidí. Svou tvorbu dokumentuje fotografiemi a také videem. Hlavním tématem, který se objevuje v její práci je porozumění druhým. Jde jí především o narušení myšlenkového prostoru lidí kolem, o rozbití zažitých skutečností a o vytržení z rutiny. Ke svým projektům často využívá veřejná místa, nejvíce rušné ulice.\n\n\n\n\n"}
{"id": "881103", "url": "https://cs.wikipedia.org/wiki?curid=881103", "title": "Turner Cup", "text": "Turner Cup\n\nTurner Cup (řidčeji Turneův pohár) byla mistrovská trofej Mezinárodní hokejové ligy (IHL). Pohár byl pojmenován po bývalém brankáři Joem Turnerovi, který byl zabit v Belgii během druhé světové války, když sloužil u armády Spojených států. Trofej byla předavána vítězi ligy playoff v období 1945 - 2001. Při posledním předavání trofeje liga zanikla a byla předána do hokejové síně slávy v Torontu, Ontario, Kanada. V červenci 2007, se opět hrála liga pod oficiálním názvem International Hockey League (2007-2010). Liga přednesla požadavek k hokejové síně slávy, aby se pro vítěze opět předávala trofej Turner Cupu. 24. září 2007 byla obnovena činnost trofeje, jako pocta bývalé ligy IHL 1945-2001. Liga byla aktivní v období 2007 - 2010, protože se její název opět změnil zpět na United Hockey League, trofej byla opět vracena do hokejové síně slávy.\n"}
{"id": "881106", "url": "https://cs.wikipedia.org/wiki?curid=881106", "title": "Erel Margalit", "text": "Erel Margalit\n\nErel Margalit, ( אראל מרגלית, narozen 1961 Na'an, Izrael) je izraelský podnikatel, politik a poslanec Knesetu za Izraelskou stranu práce.\n\nNarodil se v kibucu Na'an. Dětství strávil v rodném kibucu a ve městě Karmiel, v letech 1969–1971 žil v americkém Detroitu. Ve věku 14 let přesídlil do Jeruzaléma. Bojoval jako rezervista v první libanonské válce. Získal vysokoškolské vzdělání a pracoval po tři roky v jeruzalémské samosprávě za starosty Teddyho Kolleka a pak po dvacet let působil jako podnikatel. Je zakladatelem a manažerem investiční společnosti Jerusalem Venture Partners. Představuje skupinu izraelských byznysmanů v rychle rostoucím technologickém sektoru a pojednává se o něm i v knize \"Start-up Nation\". Je ženatý, má tři dcery. V roce 2002 založil nadaci \"ba-Kehila\", která pomáhá chudým dětem v Jeruzalémě, po druhé intifádě založil počátkem 21. století i nadaci \"ha-Ma'abada\", která pomáhá mladým umělcům v Jeruzalémě.\n\nVe volbách v roce 2013 byl zvolen do Knesetu za Izraelskou stranu práce. V rozhovoru po svém zvolení do Knesetu ohlásil, že se hodlá zaměřovat na téma podpory dostupného bydlení, dále na podporu hi-tech firem. Podporuje rozšíření pracovních možností pro izraelské Araby a ultraortodoxní Židy a teprve pak by uvažoval o zavedení náhradní vojenské služby nebo zavedení všeobecné vojenské povinnosti pro tyto dvě skupiny, dosud vyňaté z vojenské povinnosti. Podporuje rozhovory s Palestinskou autonomií, protože podle něj je partnerem pro mír. Cílem má být vznik dvou samostatných států.\n\nMandát obhájil rovněž ve volbách v roce 2015, nyní za Sionistický tábor (aliance Strany práce a ha-Tnu'a).\n\nStart-up nation, Saul Singer, Dan Senor, vydalo nakladatelství ALIGIER s.r.o., www.startupnation.cz\n\n"}
{"id": "881116", "url": "https://cs.wikipedia.org/wiki?curid=881116", "title": "Michal Biran", "text": "Michal Biran\n\nMichal Biran, (narozena 28. června 1978), je izraelská politička a poslankyně Knesetu za Izraelskou stranu práce.\n\nBydlí v Tel Avivu. Je svobodná. K roku 2013 se profesně uvádí jako vyučující na Telavivské univerzitě, kde zároveň studuje doktorandské studium v oboru politologie. Před nástupem na poslanecké křeslo působila jako asistentka předsedkyně Izraelské strany práce Šeli Jachimovičové. Patří do skupiny mladých sociálních aktivistů, kteří byli začleněni na kandidátní listinu strany.\n\nVe volbách v roce 2013 byla zvolena do Knesetu za Izraelskou stranu práce. V rozhovoru po svém zvolení do Knesetu ohlásila, že se hodlá zaměřovat na prosazení průhlednějšího státního rozpočtu, zřízení veřejného penzijního fondu a zlepšení podmínek zaměstnanců. Podporuje rozšíření pracovních možností pro izraelské Araby a ultraortodoxní Židy a jejich dobrovolné zapojení do náhradní nebo řádné vojenské služby. Souhlasí s mírovými rozhovory s Palestinskou autonomií a vznikem palestinského státu.\n\nMandát obhájila rovněž ve volbách v roce 2015, nyní za Sionistický tábor (aliance Strany práce a ha-Tnu'a).\n\n"}
{"id": "881125", "url": "https://cs.wikipedia.org/wiki?curid=881125", "title": "Vyžnycja", "text": "Vyžnycja\n\nVyžnycja (, – \"Vižnica\", ) je město v Černovické oblasti na Ukrajině. Leží zhruba 54 kilometrů na západ od Černovic na pravém břehu Čeremoše naproti obci Kuty.\n\nOd roku 1774 do roku 1918 byla Vyžnycja součástí Rakouska-Uherska, přičemž od roku 1849 patřila k Bukovině. Po první světové válce připadla Velkému Rumunsku a jednalo se o hraniční město u hranice s Polskem. V roce 1940 se stala součástí Ukrajinské sovětské socialistické republiky (a tím i Sovětského svazu), kterou zůstala s výjimkou válečných let 1941–1944 do roku 1991. Od té doby je součástí samostatné Ukrajiny.\n"}
{"id": "881128", "url": "https://cs.wikipedia.org/wiki?curid=881128", "title": "Samantha Maloney", "text": "Samantha Maloney\n\nSamantha Maloney (* 11. prosince 1975 New York City, New York, USA) je americká bubenice. V letech 1993−1998 hrála ve skupině Shift, odkud následně přešla k Hole. Tam působila do roku 2000, kdy na čtyři roky přešla k Mötley Crüe. Rovněž spolupracovala s hudebnicí Peaches, skupinou Eagles of Death Metal a v letech 2009−2010 působila v Brother Clyde.\n\nV roce 2006 hrála roli Maureen Tuckerové ve filmu \"Warholka\".\n"}
{"id": "881129", "url": "https://cs.wikipedia.org/wiki?curid=881129", "title": "999 (číslo)", "text": "999 (číslo)\n\nDevět set devadesát devět je přirozené číslo, které následuje po číslu devět set devadesát osm a předchází číslu tisíc. Římskými číslicemi se zapisuje CMXCIX.\n\n999 je:\n\n"}
{"id": "881144", "url": "https://cs.wikipedia.org/wiki?curid=881144", "title": "The Crystals", "text": "The Crystals\n\nThe Crystals je americká dívčí hudební skupina, založená v roce 1961 v Brooklynu. Její původní sestavu tvořily Barbara Alston, Mary Thomas, Dolores „Dee Dee“ Kenniebrew, Myrna Girard a Patricia „Patsy“ Wright. Mezi největší hity skupiny patří „He's a Rebel“, „Da Doo Ron Ron (When He Walked Me Home)“ a „Then He Kissed Me“. Všechny z nich produkoval Phil Spector.\n"}
{"id": "881147", "url": "https://cs.wikipedia.org/wiki?curid=881147", "title": "Seznam kulturních památek v Lomu (okres Most)", "text": "Seznam kulturních památek v Lomu (okres Most)\n\n"}
{"id": "881150", "url": "https://cs.wikipedia.org/wiki?curid=881150", "title": "Kanton Blois-1", "text": "Kanton Blois-1\n\nKanton Blois-1 ( ) je francouzský kanton v departementu Loir-et-Cher v regionu Centre-Val de Loire. Tvoří ho pět obcí.\n\n"}
{"id": "881151", "url": "https://cs.wikipedia.org/wiki?curid=881151", "title": "Kanton Blois-2", "text": "Kanton Blois-2\n\nKanton Blois-2 ( ) je francouzský kanton v departementu Loir-et-Cher v regionu Centre-Val de Loire. Tvoří ho čtyři obce.\n\n"}
{"id": "881153", "url": "https://cs.wikipedia.org/wiki?curid=881153", "title": "Kanton Blois-5", "text": "Kanton Blois-5\n\nKanton Blois-5 ( ) je francouzský kanton v departementu Loir-et-Cher v regionu Centre-Val de Loire. Tvoří ho šest obcí.\n\n"}
{"id": "881154", "url": "https://cs.wikipedia.org/wiki?curid=881154", "title": "Kanton Blois-3", "text": "Kanton Blois-3\n\nKanton Blois-3 ( ) je francouzský kanton v departementu Loir-et-Cher v regionu Centre-Val de Loire. Tvoří ho pouze část města Blois.\n"}
{"id": "881157", "url": "https://cs.wikipedia.org/wiki?curid=881157", "title": "Kanton Blois-4", "text": "Kanton Blois-4\n\nKanton Blois-4 ( ) je francouzský kanton v departementu Loir-et-Cher v regionu Centre-Val de Loire. Tvoří ho pouze část města Blois.\n"}
{"id": "881158", "url": "https://cs.wikipedia.org/wiki?curid=881158", "title": "Kanton Romorantin-Lanthenay-Nord", "text": "Kanton Romorantin-Lanthenay-Nord\n\nKanton Romorantin-Lanthenay-Nord ( ) je francouzský kanton v departementu Loir-et-Cher v regionu Centre-Val de Loire. Tvoří ho pět obcí.\n\n"}
{"id": "881159", "url": "https://cs.wikipedia.org/wiki?curid=881159", "title": "Bette Midler", "text": "Bette Midler\n\nBette Midler (* 1. prosince 1945 Honolulu, Havaj) je americká zpěvačka a herečka. Své první album nazvané \"The Divine Miss M\" vydala v roce 1972. První větší filmovou roli získala až v roce 1979, kdy hrála ve filmu \"Růže\".\n\nZa svou kariéru prodala přes 30 milionů alb. Je držitelkou mnoha cen, jako jsou tři Grammy, čtyři Zlaté glóby, tři Emmy, Tony a dvakrát byla nominována na Oscara.\n\n\n"}
{"id": "881160", "url": "https://cs.wikipedia.org/wiki?curid=881160", "title": "Kanton Romorantin-Lanthenay-Sud", "text": "Kanton Romorantin-Lanthenay-Sud\n\nKanton Romorantin-Lanthenay-Sud ( ) je francouzský kanton v departementu Loir-et-Cher v regionu Centre-Val de Loire. Tvoří ho čtyři obce.\n\n"}
{"id": "881162", "url": "https://cs.wikipedia.org/wiki?curid=881162", "title": "Kanton Vendôme-1", "text": "Kanton Vendôme-1\n\nKanton Vendôme-1 ( ) je francouzský kanton v departementu Loir-et-Cher v regionu Centre-Val de Loire. Tvoří ho šest obcí.\n\n"}
{"id": "881163", "url": "https://cs.wikipedia.org/wiki?curid=881163", "title": "Třebomyslice (Žatčany)", "text": "Třebomyslice (Žatčany)\n\nTřebomyslice (německy \"Trebomislitz\") jsou vesnice, součást obce Žatčany v okrese Brno-venkov v Jihomoravském kraji. Se zástavbou Žatčan jsou zcela spojeny.\n\nTřebomyslice byly založeny hrabětem Dubským, olomouckým krajským hejtmanem, v roce 1785, kdy byl rozparcelován vrchnostenský dvůr. Nová vesnice, která byla pojmenována podle jihočeských Třebomyslic, odkud pocházela rodina zakladatele, vznikla v těsné blízkosti Žatčan, neboť přímo navazovala na jihozápadní roh žatčanské návsi. Domy byly postaveny podél krátké cesty jižním směrem, která se po přibližně 250 metrech stáčí na západ k Měnínu (dnešní silnice II/416). Již v roce 1790 zde stálo 40 domů a žilo 162 obyvatel, v roce 1921 měly Třebomyslice 474 obyvatel a byly větší než Žatčany. Až do konce roku 1948 se jednalo o samostatnou obec, dne 1. ledna 1949 byly Třebomyslice sloučeny do Žatčan a následně administrativně zcela zanikly. Roku 1992 bylo jejich katastrální území začleněno do katastru Žatčan.\n"}
{"id": "881165", "url": "https://cs.wikipedia.org/wiki?curid=881165", "title": "Kanton Vendôme-2", "text": "Kanton Vendôme-2\n\nKanton Vendôme-2 ( ) je francouzský kanton v departementu Loir-et-Cher v regionu Centre-Val de Loire. Tvoří ho osm obcí.\n\n"}
{"id": "881178", "url": "https://cs.wikipedia.org/wiki?curid=881178", "title": "Tifton", "text": "Tifton\n\nTifton je správní město okresu Tift County ve státě Georgie ve Spojených státech amerických.\n\nK roku 2000 zde žilo 15 060 obyvatel. S celkovou rozlohou 23,4 km² byla hustota zalidnění 651,1 obyvatel na km².\n"}
{"id": "881180", "url": "https://cs.wikipedia.org/wiki?curid=881180", "title": "Douglas (Georgie)", "text": "Douglas (Georgie)\n\nDouglas je správní město okresu Coffee County ve státě Georgie ve Spojených státech amerických.\n\nK roku 2010 zde žilo 11 589 obyvatel. S celkovou rozlohou 33,5 km² byla hustota zalidnění 318,9 obyvatel na km².\n"}
{"id": "881184", "url": "https://cs.wikipedia.org/wiki?curid=881184", "title": "Marián Kurty", "text": "Marián Kurty\n\nMarián Kurty (* 13. května 1983, Bardejov, Československo) je bývalý slovenský fotbalový záložník a mládežnický reprezentant. Na kontě má i jeden start v dresu slovenské fotbalové reprezentace.\n\nTalentovaný Marián Kurty začal svou fotbalovou pouť ve slovenském klubu BSC Bardejov (k roku 2013 se jmenoval Partizán Bardejov), odkud v roce 2001 přešel do Ružomberoku. Poté přestoupil do Dukly Banská Bystrica, ale kvůli přetrvávajícím zdravotním problémům se zády musel přerušit profesionální fotbalovou kariéru. Posunutá ploténka tlačila na nerv, což způsobovalo značné bolesti. Vyzkoušel mnoho léčebných metod, mj. i ozonoterapii.\n\nMarián Kurty působil v mládežnických reprezentacích Slovenska do 19 a 20 let. V roce 2002 se zúčastnil Mistrovství Evropy hráčů do 19 let v Norsku, kde získal s týmem bronzové medaile. Kurty vstřelil první gól prvního zápasu Slovenska v základní skupině 21. července proti Norsku a podílel se tak na fotbalové demolici soupeře v poměru 5:1.\n\nDíky 3. místu z ME U19 2002 postoupilo Slovensko o rok později na Mistrovství světa hráčů do 20 let 2003 ve Spojených arabských emirátech, jehož se Kurty také zúčastnil (Slovensko prohrálo v osmifinále 1:2 po prodloužení s Brazílií). Na turnaji zastával funkci kapitána družstva.\n\nKurty debutoval v A-mužstvu Slovenska 20. 8. 2003 v přátelském utkání v New Yorku (USA) proti reprezentaci Kolumbie (remíza 0:0). Byl to jeho jediný start za seniorský národní tým Slovenska.\n\n"}
{"id": "881185", "url": "https://cs.wikipedia.org/wiki?curid=881185", "title": "Loučka (Rajhradice)", "text": "Loučka (Rajhradice)\n\nLoučka (německy \"Lauka\") je vesnice, bývalá obec a v současnosti součást obce Rajhradice v okrese Brno-venkov v Jihomoravském kraji. S Rajhradicemi je spojena urbanisticky i katastrálně. Přímo na bývalé hranici Rajhradic a Loučky se nachází budova zdejší mateřské školy a obytného domu číslo popisné 440. Na loučské návsi (ulice Na Kopečku) se nachází zvonice z roku 1848.\n\nVes Loučka je zmíněna již na Břetislavově listině, která se hlásí do roku 1048 a podle níž patří blízkému rajhradskému klášteru krčma v Loučce. Ve skutečnosti se však jedná falsum z konce 13. století, které zřejmě odráží stav své doby. První ověřitelná písemná zmínka o Loučce pochází z roku 1349. Od roku 1674 měla vesnice vlastní pečeť.\n\nRoku 1925 došlo k prvnímu rozšíření katastru Loučky na úkor Rajhradu o pozemky o rozloze 4 hektary, na nichž později vznikla západní strana Svratecké ulice. Roku 1950 pak došlo výměrem okresního národního výboru v Židlochovicích ze dne 17. dubna 1950 k dalšímu rozšíření Loučky na úkor Rajhradu o dalších 10 hektarů. Jednalo se o místní část Rajhradu zvanou Habřina, na níž se nacházela 4 čísla popisná. V současnosti se jedná o severní stranu ulice Hlavní, včetně asi poloviny budovy výše zmíněné mateřské školy.\n\nK 8. červnu 1951 byla Loučka sloučena s Rajhradicemi. Zástavba obou vsí později téměř srostla. Roku 1971 byl téměř celý katastr Loučky sloučen s katastrem Rajhradic. Malá jižní část katastru Loučky s pozemky o celkové výměře 1,6 hektaru byla pro změnu tehdy připojena k Rajhradu.\n"}
{"id": "881188", "url": "https://cs.wikipedia.org/wiki?curid=881188", "title": "Mistrovství světa v alpském lyžování 2013 – superkombinace žen", "text": "Mistrovství světa v alpském lyžování 2013 – superkombinace žen\n\nSoutěž superkombinace žen na Mistrovství světa v alpském lyžování 2013 se konala v pátek 8. února jako druhý ženský závod šampionátu. Zahájení sjezdu proběhlo v 10.00 hodin a druhá slalomová část odstartovala ve 14.00 hodin místního času. Závodu se zúčastnilo 47 závodnic z 25 zemí.\n\nMistryní světa se stala Němka Maria Höflová-Rieschová. Stříbrnou medaili získala vedoucí žena po sjezdové části Slovinka Tina Mazeová a bronz si odvezla, vítězka slalomu, rakouská lyžařka Nicole Hospová, která tak vybojovala první medaili pro pořadatelskou zemi Rakousko.\n"}
{"id": "881191", "url": "https://cs.wikipedia.org/wiki?curid=881191", "title": "Kanton Lamotte-Beuvron", "text": "Kanton Lamotte-Beuvron\n\nKanton Lamotte-Beuvron ( ) je francouzský kanton v departementu Loir-et-Cher v regionu Centre-Val de Loire. Tvoří ho sedm obcí.\n\n"}
{"id": "881192", "url": "https://cs.wikipedia.org/wiki?curid=881192", "title": "Kanton Vineuil", "text": "Kanton Vineuil\n\nKanton Vineuil ( ) je francouzský kanton v departementu Loir-et-Cher v regionu Centre-Val de Loire. Tvoří ho tři obce.\n\n"}
{"id": "881193", "url": "https://cs.wikipedia.org/wiki?curid=881193", "title": "Kanton Mennetou-sur-Cher", "text": "Kanton Mennetou-sur-Cher\n\nKanton Mennetou-sur-Cher ( ) je francouzský kanton v departementu Loir-et-Cher v regionu Centre-Val de Loire. Tvoří ho osm obcí.\n\n"}
{"id": "881194", "url": "https://cs.wikipedia.org/wiki?curid=881194", "title": "Kanton Montoire-sur-le-Loir", "text": "Kanton Montoire-sur-le-Loir\n\nKanton Montoire-sur-le-Loir ( ) je francouzský kanton v departementu Loir-et-Cher v regionu Centre-Val de Loire. Tvoří ho 18 obcí.\n\n"}
{"id": "881195", "url": "https://cs.wikipedia.org/wiki?curid=881195", "title": "Kanton Saint-Aignan", "text": "Kanton Saint-Aignan\n\nKanton Saint-Aignan ( ) je francouzský kanton v departementu Loir-et-Cher v regionu Centre-Val de Loire. Tvoří ho 15 obcí.\n\n"}
{"id": "881196", "url": "https://cs.wikipedia.org/wiki?curid=881196", "title": "Kanton Saint-Amand-Longpré", "text": "Kanton Saint-Amand-Longpré\n\nKanton Saint-Amand-Longpré ( ) je francouzský kanton v departementu Loir-et-Cher v regionu Centre-Val de Loire. Tvoří ho 13 obcí.\n\n"}
{"id": "881197", "url": "https://cs.wikipedia.org/wiki?curid=881197", "title": "Kanton Savigny-sur-Braye", "text": "Kanton Savigny-sur-Braye\n\nKanton Savigny-sur-Braye ( ) je francouzský kanton v departementu Loir-et-Cher v regionu Centre-Val de Loire. Tvoří ho osm obcí.\n\n"}
{"id": "881199", "url": "https://cs.wikipedia.org/wiki?curid=881199", "title": "Kanton Selles-sur-Cher", "text": "Kanton Selles-sur-Cher\n\nKanton Selles-sur-Cher ( ) je francouzský kanton v departementu Loir-et-Cher v regionu Centre-Val de Loire. Tvoří ho osm obcí.\n\n"}
{"id": "881200", "url": "https://cs.wikipedia.org/wiki?curid=881200", "title": "Kanton Selommes", "text": "Kanton Selommes\n\nKanton Selommes ( ) je francouzský kanton v departementu Loir-et-Cher v regionu Centre-Val de Loire. Tvoří ho 16 obcí.\n\n"}
{"id": "881201", "url": "https://cs.wikipedia.org/wiki?curid=881201", "title": "Kanton Marchenoir", "text": "Kanton Marchenoir\n\nKanton Marchenoir ( ) je francouzský kanton v departementu Loir-et-Cher v regionu Centre-Val de Loire. Tvoří ho 18 obcí.\n\n"}
{"id": "881202", "url": "https://cs.wikipedia.org/wiki?curid=881202", "title": "Kanton Mer", "text": "Kanton Mer\n\nKanton Mer ( ) je francouzský kanton v departementu Loir-et-Cher v regionu Centre-Val de Loire. Tvoří ho 11 obcí.\n\n"}
{"id": "881203", "url": "https://cs.wikipedia.org/wiki?curid=881203", "title": "Kanton Mondoubleau", "text": "Kanton Mondoubleau\n\nKanton Mondoubleau ( ) je francouzský kanton v departementu Loir-et-Cher v regionu Centre-Val de Loire. Tvoří ho 14 obcí.\n\n"}
{"id": "881204", "url": "https://cs.wikipedia.org/wiki?curid=881204", "title": "Kanton Neung-sur-Beuvron", "text": "Kanton Neung-sur-Beuvron\n\nKanton Neung-sur-Beuvron ( ) je francouzský kanton v departementu Loir-et-Cher v regionu Centre-Val de Loire. Tvoří ho osm obcí.\n\n"}
{"id": "881207", "url": "https://cs.wikipedia.org/wiki?curid=881207", "title": "Kanton Morée", "text": "Kanton Morée\n\nKanton Morée ( ) je francouzský kanton v departementu Loir-et-Cher v regionu Centre-Val de Loire. Tvoří ho 13 obcí.\n\n"}
{"id": "881208", "url": "https://cs.wikipedia.org/wiki?curid=881208", "title": "Kanton Bracieux", "text": "Kanton Bracieux\n\nKanton Bracieux ( ) je francouzský kanton v departementu Loir-et-Cher v regionu Centre-Val de Loire. Tvoří ho 13 obcí.\n\n"}
{"id": "881210", "url": "https://cs.wikipedia.org/wiki?curid=881210", "title": "Kanton Salbris", "text": "Kanton Salbris\n\nKanton Salbris ( ) je francouzský kanton v departementu Loir-et-Cher v regionu Centre-Val de Loire. Tvoří ho devět obcí.\n\n"}
{"id": "881211", "url": "https://cs.wikipedia.org/wiki?curid=881211", "title": "Kanton Contres", "text": "Kanton Contres\n\nKanton Contres ( ) je francouzský kanton v departementu Loir-et-Cher v regionu Centre-Val de Loire. Tvoří ho 17 obcí.\n\n"}
{"id": "881212", "url": "https://cs.wikipedia.org/wiki?curid=881212", "title": "Kanton Droué", "text": "Kanton Droué\n\nKanton Droué ( ) je francouzský kanton v departementu Loir-et-Cher v regionu Centre-Val de Loire. Tvoří ho 12 obcí.\n\n"}
{"id": "881213", "url": "https://cs.wikipedia.org/wiki?curid=881213", "title": "Kanton Montrichard", "text": "Kanton Montrichard\n\nKanton Montrichard ( ) je francouzský kanton v departementu Loir-et-Cher v regionu Centre-Val de Loire. Tvoří ho 13 obcí.\n\n"}
{"id": "881214", "url": "https://cs.wikipedia.org/wiki?curid=881214", "title": "Kanton Mézières-en-Brenne", "text": "Kanton Mézières-en-Brenne\n\nKanton Mézières-en-Brenne ( ) je francouzský kanton v departementu Indre v regionu Centre-Val de Loire. Tvoří ho osm obcí.\n\n"}
{"id": "881221", "url": "https://cs.wikipedia.org/wiki?curid=881221", "title": "Lovelace", "text": "Lovelace\n\nLovelace má více významů. Může se jednat o:\n\n\n"}
{"id": "881225", "url": "https://cs.wikipedia.org/wiki?curid=881225", "title": "Básil Ghattás", "text": "Básil Ghattás\n\nBásil Ghattás, , (narozen 1956 Rama), je izraelský politik arabské národnosti a poslanec Knesetu za stranu Balad.\n\nŽije ve městě Rama. Je ženatý, má jednu dceru. Patří do komunity izraelských Arabů, je křesťanského vyznání. Už za středoškolských studií spolu s pozdějším významným arabskoizraelským politikem Azmí Bišárou založil spolek arabských středoškolských studentů v Izraeli. Bakalářský, magisterský i doktorský titul inženýra získal na Technionu v Haifě. Zároveň absolvoval studium MBA na společné škole Telavivské univerzity a Northwestern University z USA. Na přelomu 70. a 80. let 20. století byl zvolen do samosprávy rodného města Rama a stal se zde i zástupcem starosty za Izraelskou komunistickou stranu. Během 80. let se ale od komunistické strany distancoval, protože nesouhlasil s jejími extrémně prosovětskými stanovisky. V roce 1990 byl ze strany vyloučen. Považoval se ale nadále za socialistu a dočasně se angažoval v radikálně levicovém hnutí Brit ha-šivjon (ברית השוויון) – \"Hnutí za rovnost\". To se ale roku 1995 rozpadlo a následně Ghattás patřil mezi zakladatele strany Balad. I když se znal s Azmí Bišárou, předákem Baladu odmítl tehdy v 2. polovině 90. let kandidovat do Knesetu. Ještě v rozhovoru z roku 2011 zdůvodňoval svůj distanc od parlamentní politiky tím, že Arabové v Knesetu budou vždy menšinou a jejich politická aktivita zde nemůže být efektivní..\n\nSpoluzakládal arabskou menšinovou organizace Adalah. Koncem roku 2007 založil arabský ekonomický měsíčník \"Malakam\" (\"Vaše peníze\"), jehož vydavatelem nadále je. Šlo o první takto ekonomicky orientovaný list v arabské komunitě. Zpočátku měl problémy najít i kvalitní arabské novináře. Časopis si ale postupně získal svou pozici na trhu, nabízí profilové rozhovory s úspěšnými arabskými podnikateli a interview mu poskytl i bývalý guvernér izraelské centrální banky Stanley Fischer. List měl podle údajů z roku 2011 cca 3000 předplatitelů a významnou část příjmů získával z tištěné reklamy. Básil Ghattás kromě toho spoluvlastní poradenskou firmu. V letech 1995–2007 byl generálním ředitelem neziskové organizace Agudat ha-Galil (\"Galilejská společnost\"), která se zaměřuje na zdravotní a ekologickou agendu.\n\nVe volbách v roce 2013 byl zvolen do Knesetu za stranu Balad. V rozhovoru po svém zvolení do Knesetu ohlásil, že se hodlá zaměřovat na sociální a ekologická témata. Chtěl by zreformovat systém sociálního zabezpečení tak, aby Arabové v Izraeli nebyli vystaveni riziku chudoby. Podporuje řešení izraelsko-palestinského konfliktu na základě vzniku dvou států, ale domnívá se, že izraelské osady tuto možnost vylučují a že vývoj jde směrem k jednomu dvounárodnímu státu.\n\nMandát obhájil rovněž ve volbách v roce 2015, nyní za alianci arabských menšinových stran Sjednocená kandidátka.\n\n"}
{"id": "881229", "url": "https://cs.wikipedia.org/wiki?curid=881229", "title": "Kanton Levroux", "text": "Kanton Levroux\n\nKanton Levroux ( ) je francouzský kanton v departementu Indre v regionu Centre-Val de Loire. Tvoří ho 13 obcí.\n\n"}
{"id": "881230", "url": "https://cs.wikipedia.org/wiki?curid=881230", "title": "Kanton Buzançais", "text": "Kanton Buzançais\n\nKanton Buzançais ( ) je francouzský kanton v departementu Indre v regionu Centre-Val de Loire. Tvoří ho 11 obcí.\n\n"}
{"id": "881234", "url": "https://cs.wikipedia.org/wiki?curid=881234", "title": "Kanton Neuvy-Saint-Sépulchre", "text": "Kanton Neuvy-Saint-Sépulchre\n\nKanton Neuvy-Saint-Sépulchre ( ) je francouzský kanton v departementu Indre v regionu Centre-Val de Loire. Tvoří ho 16 obcí.\n\n"}
{"id": "881235", "url": "https://cs.wikipedia.org/wiki?curid=881235", "title": "Hračky Jamese Maye", "text": "Hračky Jamese Maye\n\nHračky Jamese Maye (v anglickém originále James May's Toy Stories) je britský dokumentární pořad, který provází typický anglický humor. Premiérově byl vysílán na stanici BBC od 27.10. do 25.12. roku 2009, v letech 2011 až 2014 byly odvysílány čtyři samostatné speciály (v české premiéře první dva uváděny jako II. a III. série). V České republice je vysílán na Prima Cool od 25. 1. 2013.\n\nV zábavném pořadu James May představí nejoblíbenější tradiční hračky Británie. Buduje z nich neuvěřitelné obří modely a připomene i jejich historii.\n"}
{"id": "881238", "url": "https://cs.wikipedia.org/wiki?curid=881238", "title": "Kanton Saint-Benoît-du-Sault", "text": "Kanton Saint-Benoît-du-Sault\n\nKanton Saint-Benoît-du-Sault ( ) je francouzský kanton v departementu Indre v regionu Centre-Val de Loire. Tvoří ho 14 obcí.\n\n"}
{"id": "881240", "url": "https://cs.wikipedia.org/wiki?curid=881240", "title": "Kanton Saint-Christophe-en-Bazelle", "text": "Kanton Saint-Christophe-en-Bazelle\n\nKanton Saint-Christophe-en-Bazelle ( ) je francouzský kanton v departementu Indre v regionu Centre-Val de Loire. Tvoří ho 12 obcí.\n\n"}
{"id": "881241", "url": "https://cs.wikipedia.org/wiki?curid=881241", "title": "Kanton Saint-Gaultier", "text": "Kanton Saint-Gaultier\n\nKanton Saint-Gaultier ( ) je francouzský kanton v departementu Indre v regionu Centre-Val de Loire. Tvoří ho osm obcí.\n\n"}
{"id": "881242", "url": "https://cs.wikipedia.org/wiki?curid=881242", "title": "Kanton Sainte-Sévère-sur-Indre", "text": "Kanton Sainte-Sévère-sur-Indre\n\nKanton Sainte-Sévère-sur-Indre ( ) je francouzský kanton v departementu Indre v regionu Centre-Val de Loire. Tvoří ho 10 obcí.\n\n"}
{"id": "881243", "url": "https://cs.wikipedia.org/wiki?curid=881243", "title": "Kanton Tournon-Saint-Martin", "text": "Kanton Tournon-Saint-Martin\n\nKanton Tournon-Saint-Martin ( ) je francouzský kanton v departementu Indre v regionu Centre-Val de Loire. Tvoří ho 10 obcí.\n\n"}
{"id": "881244", "url": "https://cs.wikipedia.org/wiki?curid=881244", "title": "Kanton Valençay", "text": "Kanton Valençay\n\nKanton Valençay ( ) je francouzský kanton v departementu Indre v regionu Centre-Val de Loire. Tvoří ho 10 obcí.\n\n"}
{"id": "881245", "url": "https://cs.wikipedia.org/wiki?curid=881245", "title": "Kanton Vatan", "text": "Kanton Vatan\n\nKanton Vatan ( ) je francouzský kanton v departementu Indre v regionu Centre-Val de Loire. Tvoří ho 14 obcí.\n\n"}
{"id": "881246", "url": "https://cs.wikipedia.org/wiki?curid=881246", "title": "Kanton Issoudun-Nord", "text": "Kanton Issoudun-Nord\n\nKanton Issoudun-Nord ( ) je francouzský kanton v departementu Indre v regionu Centre-Val de Loire. Tvoří ho 12 obcí.\n\n"}
{"id": "881248", "url": "https://cs.wikipedia.org/wiki?curid=881248", "title": "Kanton Issoudun-Sud", "text": "Kanton Issoudun-Sud\n\nKanton Issoudun-Sud ( ) je francouzský kanton v departementu Indre v regionu Centre-Val de Loire. Tvoří ho 14 obcí.\n\n"}
{"id": "881249", "url": "https://cs.wikipedia.org/wiki?curid=881249", "title": "Kanton Châteauroux-Est", "text": "Kanton Châteauroux-Est\n\nKanton Châteauroux-Est ( ) je francouzský kanton v departementu Indre v regionu Centre-Val de Loire. Tvoří ho tři obce.\n\n"}
{"id": "881250", "url": "https://cs.wikipedia.org/wiki?curid=881250", "title": "Kanton Châteauroux-Ouest", "text": "Kanton Châteauroux-Ouest\n\nKanton Châteauroux-Ouest ( ) je francouzský kanton v departementu Indre v regionu Centre-Val de Loire. Tvoří ho čtyři obce.\n\n"}
{"id": "881251", "url": "https://cs.wikipedia.org/wiki?curid=881251", "title": "Kanton Châteauroux-Sud", "text": "Kanton Châteauroux-Sud\n\nKanton Châteauroux-Sud ( ) je francouzský kanton v departementu Indre v regionu Centre-Val de Loire. Tvoří ho pouze jižní část města Châteauroux.\n"}
{"id": "881252", "url": "https://cs.wikipedia.org/wiki?curid=881252", "title": "Kanton Châteauroux-Centre", "text": "Kanton Châteauroux-Centre\n\nKanton Châteauroux-Centre ( ) je francouzský kanton v departementu Indre v regionu Centre-Val de Loire. Tvoří ho pouze centrum města Châteauroux.\n"}
{"id": "881253", "url": "https://cs.wikipedia.org/wiki?curid=881253", "title": "Kanton Le Blanc", "text": "Kanton Le Blanc\n\nKanton Le Blanc ( ) je francouzský kanton v departementu Indre v regionu Centre-Val de Loire. Tvoří ho devět obcí.\n\n"}
{"id": "881254", "url": "https://cs.wikipedia.org/wiki?curid=881254", "title": "Kanton Éguzon-Chantôme", "text": "Kanton Éguzon-Chantôme\n\nKanton Éguzon-Chantôme ( ) je francouzský kanton v departementu Indre v regionu Centre-Val de Loire. Tvoří ho osm obcí.\n\n"}
{"id": "881255", "url": "https://cs.wikipedia.org/wiki?curid=881255", "title": "Kanton Écueillé", "text": "Kanton Écueillé\n\nKanton Écueillé ( ) je francouzský kanton v departementu Indre v regionu Centre-Val de Loire. Tvoří ho devět obcí.\n\n"}
{"id": "881257", "url": "https://cs.wikipedia.org/wiki?curid=881257", "title": "Kanton Bélâbre", "text": "Kanton Bélâbre\n\nKanton Bélâbre ( ) je francouzský kanton v departementu Indre v regionu Centre-Val de Loire. Tvoří ho sedm obcí.\n\n"}
{"id": "881258", "url": "https://cs.wikipedia.org/wiki?curid=881258", "title": "Kanton La Châtre", "text": "Kanton La Châtre\n\nKanton La Châtre ( ) je francouzský kanton v departementu Indre v regionu Centre-Val de Loire. Tvoří ho 19 obcí.\n\n"}
{"id": "881259", "url": "https://cs.wikipedia.org/wiki?curid=881259", "title": "Kanton Châtillon-sur-Indre", "text": "Kanton Châtillon-sur-Indre\n\nKanton Châtillon-sur-Indre ( ) je francouzský kanton v departementu Indre v regionu Centre-Val de Loire. Tvoří ho 10 obcí.\n\n"}
{"id": "881260", "url": "https://cs.wikipedia.org/wiki?curid=881260", "title": "Kanton Argenton-sur-Creuse", "text": "Kanton Argenton-sur-Creuse\n\nKanton Argenton-sur-Creuse ( ) je francouzský kanton v departementu Indre v regionu Centre-Val de Loire. Tvoří ho 11 obcí.\n\n"}
{"id": "881261", "url": "https://cs.wikipedia.org/wiki?curid=881261", "title": "Kanton Aigurande", "text": "Kanton Aigurande\n\nKanton Aigurande ( ) je francouzský kanton v departementu Indre v regionu Centre-Val de Loire. Tvoří ho devět obcí.\n\n"}
{"id": "881262", "url": "https://cs.wikipedia.org/wiki?curid=881262", "title": "Kanton Ardentes", "text": "Kanton Ardentes\n\nKanton Ardentes ( ) je francouzský kanton v departementu Indre v regionu Centre-Val de Loire. Tvoří ho 12 obcí.\n\n"}
{"id": "881264", "url": "https://cs.wikipedia.org/wiki?curid=881264", "title": "Kanton Chécy", "text": "Kanton Chécy\n\nKanton Chécy ( ) je francouzský kanton v departementu Loiret v regionu Centre-Val de Loire. Tvoří ho sedm obcí.\n\n"}
{"id": "881267", "url": "https://cs.wikipedia.org/wiki?curid=881267", "title": "Pietro Torrigiano", "text": "Pietro Torrigiano\n\nPietro Torrigiano (24. listopadu 1472, Florencie, Itálie – srpen 1528, Sevilla, Španělsko) byl italský sochař z florentské školy.\n\nJe považován za jednoho z nejvýraznějších umělců, který rozšířil vliv renesančního umění na sever a jih Evropy. Životopisec Giorgio Vasari se o Pietru Torrigianim zmiňuje jako „\"scultor Fiorentino\"“, neboli sochař florentský. Narodil se ve Florencii roku 1472 jako syn vinaře Torrigiana Torrigianiho. Vasari a jeho monografie, která představuje jeden ze základních zdrojů informací o umělcích a jejich uměleckých aktivitách, obohacoval své životopisy dochovanými portréty umělců, ale v případě Torrigiana je grafická kartuš s portrétem prázdná, tudíž jeho podoba je dosud neznámá.\n\nSvá učednická léta strávil v tehdy nejprestižnější škole ve Florencii v tzv. zahradě na náměstí sv. Marka, kterou zakoupil Lorenzo de´Medici přezdívaný Lorenzo Nádherný. Lorenzo byl významným sběratelem a mecenášem umění, rovněž podporoval výchovu mladé generace umělců z řad malířů a sochařů. Vedení školy se ujal Bertoldo di Giovanni, žák a následovník Donatella. Podle souvislostí, které jsou zmíněny ve Vasariho Životech a příslušných vysvětlivkách, zde Pietro Torrigiano začal působit krátce po založení školy v roce 1488. Setkal se zde se svým budoucím rivalem Michelangelem Buanarottim a Francescem Granaccim, kteří přišli z dílny Domenica Ghirlandaia. Vasari popisuje jejich setkání s Torrigianim takto: „Tak se oba chlapci dostali do Lorenzovy zahrady, kde se setkali s mladým Torrigianim z rodiny Torrigianiů, který tam z hlíny dělal jakési volné sochy, jež mu zadal Bertoldo.\n\nOd Bertolda se Pietro naučil zpracování hlíny, modelaci a lití bronzu, které později jako kovolitec využil v Anglii. Kromě vlivu Bertolda di Giovanniho byla zahrada obklopena sběratelskými skvosty Lorenza Nádherného, tudíž mladí umělci měli možnost studovat a učit se v kresbě podle předloh antických památek. Bertoldo předkládal žákům i své modely, ale také modely dalších umělců, kteří své kresebné schopnosti vylepšovali díky průkopníkům rané renesance jako Filippo Brunelleschi, Masaccio a další. Torrigiano se soustředil na terakoty a zpracování mramoru.\n\nPovahou byl spíše vznětlivý, nebojácný, cholerický a soutěživý, což vedlo ke známé roztržce s Michelangelem. Důvodem se stala soutěživost, kdo z nich bude lepší v kreslení podle předlohy. Tématem byly Masacciovy postavy nacházející se na freskách v kapli rodiny Brancacci v Santa Maria del Carmine ve Florencii. Roztržka s Michelangelem, při níž mu Pietro zlomil nos, měla později za následek Michelangelovo celoživotního prahnutí po dokonalosti a Torrigianovo vyhnání z Florencie Lorenzem Nádherným pravděpodobně před rokem 1492. Díky přátelství mezi Vasarim a Michelangelem se k povaze Pietra staví až příliš kriticky.\n\nJeště předtím roku 1490 Pietra Torrigiana pověřil kardinál Francesco Piccolomini zhotovením výzdoby oltáře umístěného v levé boční lodi v katedrále Nanebevzetí Panny Marie v Sieně. Oltář vytvořil Andrea Bregno spolu s Luigim Capponim mezi léty 1481 až 1485. Pietro vytvořil nedokončenou sochu svatého Františka z Assisi. Po vyhnání přebral Michelangelo roku 1501 zakázku na vytvoření 15 soch, kde je započítána i nedokončená socha sv. Františka.\n\nV létě roku 1492 se ocitl v Bologni, kde dostal zakázku na vytvoření terakotové busty fyzika Stefana della Torre. Později přišel do Říma, kde se podílel společně s Andreem Bregnou a Bernardinem di Betto Pinturicchiem na štukové výzdobě vatikánského paláce pro papeže Alexandra VI. z rodu Borgiů. V Římě pobýval zřejmě až do roku 1503. Během pobytu vytvořil ještě několik terakotových a mramorových byst. Jeho služby využil i papežský sekretář kardinál Adriano Castellesi, Španěl, který si objednal u Torrigiana výzdobu hlavního portálu kostela Sant Giacomo degli Spagnoli na Piazza Navona v Římě. Výzdoba portálu byla zhotovena v letech 1499–1500. V dochovaných dokumentech je uváděn jako Petrus Scarpelinus florentinus. Až do roku 1502 vytváří další práce pro kostel, např. mramorový oltář připisovaný donátorovi Franciscu Gundisalvovi de Valladolid a další.\n\nVe Florencii se vrátil opět k sochařství a vytváří několik málo děl z mramoru, bronzu pro florentské obchodníky a polychromovanou sošku Madony s dítětem kolem roku 1500 umístěné v Palazzo Ducale v Urbině. Torrigiano využil kontaktů kardinála Piccolominiho, Castellesiho i florentských obchodníků, kteří tvořili hlavní spojnici italského umění s Evropou, aby mu zajistili zakázku u královského dvora v Anglii.\n\nPobyt Torrigiana v Anglii trval od roku 1506 až do roku 1522/ 5. Roku 1507 přichází do Londýna, kde se ocitá na dvoře krále Jindřicha VII. Anglie tehdy ještě gotická uvítala z rukou Pietra Torrigiana nový sloh. Roku 1509, těsně před svou smrtí, král Jindřich VII. požaduje po Torrigianim vytesat a odlít náhrobek své matky Lady Margaret Beaufortové ve Westminsterském opatství. Po smrti krále Jindřicha VII. Pietro zůstává ve službách jeho syna Jindřicha VIII. Panovník jej pověřuje roku 1512 stejnou zakázkou jako tenkrát jeho otec a to zhotovit monumentální náhrobek jeho otce Jindřicha a matky Elizabethy z Yorku z bronzu, bílého mramoru a prubířského kamene opět ve Westminsteru. Náhrobky jsou zhotoveny v podobě givantu s podobiznou mrtvého na víku. Torrigiano zde navazuje na tradici gotické skulptury náhrobku užívané především v klášteře Saint Denis ve Francii. Objevují se i hypotézy, že během svého pobytu v Římě byl ovlivněn pracemi Florenťanů Piera a Antonia del Pollaiuola, kteří v té době zhotovovali náhrobek papežů Sixta IV. a Inocence VIII. nacházející se v chrámu sv. Petra. Na obou náhrobcích s podobiznami panovníků je patrné Torrigianovo mistrovské zpracování figury přelité do bronzu. Obličejové partie jsou vymodelovány zcela realisticky s přesným zpracováním mimických svalů na obličeji. Umění modelace lidských svalů přejal především od Lorenza Ghibertiho a jeho Rajských dveří ve Florencii, konkrétně z jeho vlastní podobizny. Pokročilá realističnost figury má za následek odklon od gotické statičnosti, těžkopádnosti a strnulosti. Torrigiano dokončil náhrobek zřejmě v závěru roku 1518.\n\nKromě Anglie, kam Torrigiano přinesl nový sloh, to bylo i Španělsko, kde se opět projevil jako vynikající mistr. V guadalupském klášteře byl zachován dokument, kde stálo, že roku 1526 vytváří terakotovou sochu sv. Jeronýma. Na cestě do města Sevilla se spekuluje o tom, že si jeho služby vyžádala i královna Isabela Portugalská. V Sevilli podle Vasariho obdržel zakázku na terakotový krucifix a pro klášter sv. Jeronýma vytvořil skulpturu Kajícího se sv. Jeronýma, i další zakázku pro jistého vévodu z Arcu. Díky nedorozumění, co se týče finanční odměny se Torrigiano díky své vznětlivosti dostal do nesnází s inkvizicí, která jej odsoudila uvrhnutím do vězení. Na skulptuře Sv. Jeronýma se Torrigianovi podařilo odklonit se od gotické statičnosti a zároveň také předběhnout některé významné sochaře renesance. Užil zde opět terakotu s polychromií. Výrazná anatomie a realističnost starého těla je přítomná až později v baroku na plátnech caravaggistů jako Jacopa Ribery a jiných. Důmyslně skládaná drapérie dodává postavě větší objemovost. Obličejové partie se zachovalou polychromií předznamenávají španělskou barokní realističnost typickou svou fascinující psychologičností. Socha byla dokončena roku 1525. Sám umírá v létě kolem roku 1528.\n\n\n"}
{"id": "881273", "url": "https://cs.wikipedia.org/wiki?curid=881273", "title": "46. ročník udílení Oscarů", "text": "46. ročník udílení Oscarů\n\n46. ročník udílení Oscarů se uskutečnil 2. dubna 1974 v Dorothy Chandler Pavilion v Los Angeles.\n\nVítězové jsou uvedeni tučně.\n"}
{"id": "881277", "url": "https://cs.wikipedia.org/wiki?curid=881277", "title": "Zevulun Kalfa", "text": "Zevulun Kalfa\n\nZevulun Kalfa či Zvulun Kalfa (: זבולון קלפה, narozen 26. září 1962 Beerševa, Izrael), je izraelský politik a poslanec Knesetu za stranu Židovský domov.\n\nNarodil se ve městě Beerševa a dětství strávil ve vesnici Šaršeret (podle některých zdrojů se v ní i narodil). Studoval na ješivě ve městě Jamit, které patřilo mezi izraelské osady na Sinajském poloostrově. V roce 1982 se angažoval v hnutí židovských osadníků, kteří odmítali vyklizení Jamitu kvůli předání Sinajského poloostrova zpět pod egyptskou suverenitu. Pak byl aktivní v osadnické činnosti v Pásmu Gazy. Podílel se na budování tamní izraelské osady Neve Dekalim. Po sňatku vystudoval kolel \"Merec Mevaseret\". Po absolvování tohoto ústavu působil ve vesnici Kfar Majmon. Následně vedl dívčí náboženský seminář (midraša) v osadě Itamar na Západním břehu Jordánu. Odtud se pak přestěhoval zpět do Pásma Gazy, kde až do roku 2005 žil v izraelské osadě Bnej Acmon, která ale následně byla vyklizena v rámci izraelského jednostranného stažení z této oblasti.\nOrganizoval protesty proti tomuto stažení (např. lidský řetěz z oblasti Guš Katif do Jeruzaléma).\n\nPotom byl jedním z předáků vysídlených Židů z Gazy v provizorním stanovém táboře zvaném Ir ha-emuna (עיר האמונה) - \"Město víry\" situovaném u města Netivot. Měl neoficiální úlohu starosty tohoto stanového tábora, který existoval asi osm měsíců. Později pomáhal vysídlencům z Gazy v založení nových trvalých domovů v kibucu Šomrija, kde sám žije. Od roku 2011 působí ve vedení nedalekého kibucu Dvira. Ten byl totiž založen sekulárními Židy napojenými na hnutí ha-Šomer ha-ca'ir, ale potýkal se s odlivem obyvatel. Kalfa tak byl požádán o manažerskou práci s cílem stabilizovat tuto vesnici.\n\nJe ženatý. Má šest dětí a podle stavu k roku 2013 i čtyři vnoučata. Politicky se angažoval v stranách Národní jednota a Národní náboženská strana a pak s jejich integrací přešel do širší aliance Židovský domov. Ve volbách v roce 2013 byl zvolen do Knesetu za stranu Židovský domov. V rámci nově zvoleného Knesetu je Kalfa jediným představitelem izraelských kibuců, jejichž obyvatelé přitom v prvních dekádách existence státu Izrael tvořili silnou a vlivnou parlamentní skupinu, napojenou převážně na levicové politické proudy. List Haaretz komentoval jeho zvolení jako paradox, kdy jediným parlamentním reprezentantem kibuců v roce 2013 je radikálně pravicový politik.\n\nV rozhovoru po svém zvolení do Knesetu ohlásil, že se hodlá zaměřovat na témata podpory zemědělství, vzdělávání a osidlování Izraele. Podpořil větší zapojení izraelských Arabů a ultraortodoxních Židů do izraelské armády, ale upřednostňuje postupný proces jejich integrace, včetně možnosti náhradní vojenské služby. Odmítá dohodu s Palestinci, která by znamenala vznik palestinského státu. Prosazuje místo toho okamžitou anexi Oblasti typu C (část Západního břehu Jordánu pod plnou izraelskou kontrolou) k státu Izrael. Příklad vysídlení Židů z Gazy roku 2005 je pro něj dokladem toho, že stahování Izraelců nepřinese mír.\n\n"}
{"id": "881281", "url": "https://cs.wikipedia.org/wiki?curid=881281", "title": "HTC Sensation", "text": "HTC Sensation\n\nHTC Sensation je smartphone společnosti HTC s dvoujádrovým procesorem o taktovací frekvenci 1,2 GHz resp. 1,5 GHz ve verzi XE. Přístroj je vybaven 8megapixelovým fotoaparátem. Displej s úhlopříčkou 4,3 palce (cca 10,92 cm) disponuje rozlišením 960x540 pixelů. V telefonu je použit operační systém Android a uživatelské rozhraní HTC Sense 3.6.\n"}
{"id": "881282", "url": "https://cs.wikipedia.org/wiki?curid=881282", "title": "Lovelace (film)", "text": "Lovelace (film)\n\nLovelace je americký životopisný film z roku 2013 o pornoherečce Lindě Lovelace, režisérů Roba Epsteina a Jeffreyho Friedmana. Věnuje se období mezi dvanáctým a třicátým druhým rokem jejího života. Hlavní roli ztvárnila Amanda Seyfried, dále ve filmu hrají například Peter Sarsgaard, Sharon Stone, Adam Brody a Juno Temple. Celosvětovou premiéru měl 22. ledna 2013 na filmovém festivalu v Sundance a 9. února se objevil na filmovém festivalu Berlinale.\n\n"}
{"id": "881285", "url": "https://cs.wikipedia.org/wiki?curid=881285", "title": "Kanton Sully-sur-Loire", "text": "Kanton Sully-sur-Loire\n\nKanton Sully-sur-Loire ( ) je francouzský kanton v departementu Loiret v regionu Centre-Val de Loire. Tvoří ho 10 obcí.\n\n"}
{"id": "881287", "url": "https://cs.wikipedia.org/wiki?curid=881287", "title": "Kanton Ingré", "text": "Kanton Ingré\n\nKanton Ingré ( ) je francouzský kanton v departementu Loiret v regionu Centre-Val de Loire. Tvoří ho čtyři obce.\n\n"}
{"id": "881288", "url": "https://cs.wikipedia.org/wiki?curid=881288", "title": "Hiadeľ", "text": "Hiadeľ\n\nHiadeľ je obec na Slovensku v okrese Banská Bystrica. Nachází se 21 km severovýchodně od Banské Bystrice v údolí potoka Vážna. Žije zde  obyvatel. První písemná zmínka o obci pochází z roku 1424.\n\nMístní nářečí vykazuje mnoho společných rysů s ostatními středoslovenskými nářečími, má však i specifické rysy (např. změnu \"t\" na \"c\" – ocec, tvrdé \"l\" nahrazuje \"u\" – huava apod.). Povídky v hiadeľském nářečí tvořil rodák Fero Sedliak.\n"}
{"id": "881289", "url": "https://cs.wikipedia.org/wiki?curid=881289", "title": "The Raveonettes", "text": "The Raveonettes\n\nThe Raveonettes je dánská rocková hudební skupina, založená v roce 2001 v Kodani. Skupinu tvoří zpěvák a kytarista Sune Rose Wagner a baskytaristka a zpěvačka Sharin Foo.\n\nNa jejich druhém albu nazvaném \"Pretty in Black\", které bylo v rodném Dánsku oceněno zlatou deskou, se jako hosté podíleli Maureen Tucker (The Velvet Underground), Ronnie Spector (The Ronettes) a Martin Rev (Suicide).\n\n"}
{"id": "881290", "url": "https://cs.wikipedia.org/wiki?curid=881290", "title": "Eli Ben-Dahan", "text": "Eli Ben-Dahan\n\nEli Ben-Dahan, plným jménem Elijahu Micha'el Ben-Dahan ( אלי בן דהן nebo אליהו מיכאל בן דהן‏, narozen 1954 Casablanca, Maroko), je izraelský rabín, politik a poslanec Knesetu za stranu Židovský domov. Od května 2015 je náměstkem ministra obrany v izraelské vládě.\n\nNarodil se v Maroku, ale ve věku dvou let se jeho rodina přestěhovala do Izraele. Vyrůstal v Beerševě. Studoval na ješivě Merkaz ha-rav a dalších náboženských vzdělávacích ústavech. Sloužil v izraelské armádě. Působí profesně jako rabín. Zároveň má magisterský titul z Hebrejské univerzity. V mládí se přestěhoval do izraelské osady Chispin na Golanských výšinách, kde byl předsedou samosprávy a pedagogem a rabínem na místní střední škole. V letech 1983–1987 byl ředitelem úřadu vrchního sefardského rabína Mordechaje Elijahua. V roce 1989 ho tehdejší ministr pro náboženské záležitosti Zevulun Hammer ustanovil ředitelem rabínských soudů. Podílel se na reformě rabínské správy a bojoval za práva žen v židovském rodinném (rozvodovém) právu. Publikoval řadu odborných teologických a právních studií.\n\nVe volbách v roce 2013 byl zvolen do Knesetu za stranu Židovský domov. Následně byl jmenován náměstkem ministra náboženských služeb ve třetí Netanjahuově vládě. Poslanecký mandát obhájil rovněž ve volbách v roce 2015. Od května 2015 zastává pozici náměstka ministra obrany.\n\nJe ženatý, má devět dětí a bydlí ve čtvrti Chomat Šmu'el v Jeruzalémě.\n\n"}
{"id": "881301", "url": "https://cs.wikipedia.org/wiki?curid=881301", "title": "Avraham Varcman", "text": "Avraham Varcman\n\nAvraham Varcman, neformálně Avi Varcman [přepisováno též \"Avi Wortzman\" nebo \"Avi Vertzman\"] ( אברהם וורצמן nebo אבי וורצמן, narozen 29. října 1970 Beerševa), je izraelský politik, v letech 2013–2015 (a krátce znovu koncem roku 2015) poslanec Knesetu za stranu Židovský domov. Od března 2013 je náměstkem ministra školství.\n\nNavštěvoval střední školu \"Ohel Moše\" napojenou na hnutí Bnej Akiva v rodné Beerševě. Studoval na ješivě Merkaz ha-rav a dalších náboženských vzdělávacích ústavech. Sloužil v izraelské armádě jako voják v Brigádě Giv'ati, Vystudoval pedagogiku, judaismus a židovskou filozofii. Krátce před svým nástupem do Knesetu také absolvoval obor správa a veřejná politika na Ben Gurionově univerzitě.\n\nV roce 1993 založil největší skupinu mladých nábožensky orientovaných sionistických dobrovolníků v Izraeli (\"gar'in torani\") nazvanou Bejt Morija. Působil ve vedení několika sociálních a náboženských neziskových organizací. V roce 2002 za své aktivity v oblasti práce s mládeží obdržel od předsedy vlády cenu Magen ha-jeled (מגן הילד) \"Dětský štít\". Byl poradcem izraelského ministra bydlení a výstavby pro otázky Negevu a Galileji a v roce 2003 byl jmenován členem výboru organizace Agaf šachar (אגף שח\"ר), která spadala pod ministerstvo školství a měla na starosti podporu pedagogů pracujících v chudších čtvrtích a obcích. Od roku 2008 působí jako místostarosta města Beerševa. Má zde na starosti rozvoj komunity a oblast sociálních služeb.\n\nVe volbách v roce 2013 byl zvolen do Knesetu za stranu Židovský domov. Následně byl jmenován náměstkem ministra školství ve třetí Netanjahuově vládě.\n\nVe volbách v roce 2015 zvolen nebyl, ale do parlamentu nastoupil automaticky jako náhradník 3. prosince 2015 jako náhradník poté, co se mandátu vzdal Jinon Magal. Již 6. prosince 2015 ale na nově získané poslanecké křeslo rezignoval a do Knesetu místo něj usedl Naftali Benet. Důvodem pro odmítnutí poslaneckého mandátu byla Varcmanova preference zůstat činným na postu ředitele sociálního ústavu Ale Negev.\n\n"}
{"id": "881303", "url": "https://cs.wikipedia.org/wiki?curid=881303", "title": "Marek Babjuk", "text": "Marek Babjuk\n\nMarek Babjuk, (* 1961 Praha) je český vědec a lékař v oboru urologie, který se specializuje zejména na léčbu nádorových onemocnění v urologii. Od roku 2011 je předsedou České urologické společnosti ČLS JEP.\n\nMarek Babjuk vystudoval Fakultu všeobecného lékařství Univerzity Karlovy, kde promoval v roce 1986. Po ukončení lékařské fakulty pracoval na urologické klinice Všeobecné fakultní nemocnice v Praze, zpočátku jako sekundární lékař a od roku 1993 jako vedoucí oddělení. Atestační zkoušku I. a II. stupně z urologie složil v letech 1988 a 1992, atestační zkoušku z klinické onkologie v roce 1997.\n\nDne 1. července 2003 byl jmenován rektorem Univerzity Karlovy v Praze docentem pro obor urologie. Tématem jeho habilitační práce byla „Moderní neinvazivní a endoskopická diagnostika nádorů močového měchýře\". Profesorem pro obor urologie byl jmenován prezidentem republiky dne 2.3.2009.\n\nOd 1. října 2009 pracuje jako přednosta urologické kliniky FN v Motole a 2. lékařské fakulty Univerzity Karlovy. Od roku 2010 působí jako hlavní lékař pražské urologické kliniky UroKlinikum.\n\nVe své praxi se profesor Babjuk věnuje hlavně diagnostice a léčbě nádorových onemocnění v urologii. Předmětem jeho zájmu jsou operační výkony pro urologické nádory, pozornost věnuje také diagnostice nádorových onemocnění včetně zavádění nových metod a technologií. Od roku 2007 je předsedou skupiny pro tvorbu doporučených postupů (guidelines) u nádorů močového měchýře Evropské urologické společnosti.\nAbsolvoval několik studijních pobytů v zahraničí. V roce 1990 pracoval rok na urologické klinice ve Wuppertalu a v roce 1999 čtyři měsíce na urologické klinice Klinikum Grosshadern v Mnichově. Kromě toho navštívil během kratších návštěv řadu předních klinik v Evropě i v USA.\n\nBěhem své dosavadní kariéry publikoval více než 100 článků v odborných časopisech, z toho přes 30 v zahraničí. Jeho práce byly citovány ve více než 150 odborných publikacích. Je autorem nebo spoluautorem 7 monografií s urologickou tematikou. Podílel se na realizaci 13 grantových projektů.\nJe členem redakčních rad řady prestižních zahraničních i domácích vědeckých časopisů, například European Urology, World Journal of Urology, Urologie Internationalis, Central European Journal of Urology, Prague Medical Report nebo Česká Urologie.\n\nMarek Babjuk je členem redakčních rad řady zahraničních i domácích vědeckých časopisů, například European Urology, World Journal of Urology, Urologie Internationalis, Central European Journal of Urology, Prague Medical Report nebo Česká Urologie.\n\nOd roku 2005 je členem České urologické společnosti, jejímž předsedou je od roku 2011. Od roku 2009 je členem vědecké rady České lékařské komory. Dále je členem Evropské urologické společnosti (EAU), Americké urologické společnosti i Světové urologické společnosti (SIU).\n\nProf. Babjuk je předseda komise pro tvorbu doporučených postupů u nádorů močového měchýře Evropské urologické společnosti (EAU) a člen edukační komise Evropské urologické společnosti (EAU).\n\nProfesor Babjuk je v současnosti přednostou Urologické kliniky 2. LF UK a FN Motol a je vedoucím lékařem urologické kliniky UroKlinikum v Praze.\n\n\n\n"}
{"id": "881306", "url": "https://cs.wikipedia.org/wiki?curid=881306", "title": "Itálie na Letních olympijských hrách 2008", "text": "Itálie na Letních olympijských hrách 2008\n\nItálii na Letních olympijských hrách v roce 2008 reprezentovala výprava 333 sportovců (203 mužů a 130 žen) v 29 sportech.\n"}
{"id": "881308", "url": "https://cs.wikipedia.org/wiki?curid=881308", "title": "První vláda Dimitrise Christofiase", "text": "První vláda Dimitrise Christofiase\n\nPrvní vláda Dimitrise Christofiase byla vláda Kyperské republiky v letech 2008–2011. Funkci předsedy vlády zaujímal prezident Dimitris Christofias.\n\nVládu tvořili zástupci marxistické a komunistické strany Pokroková strana pracujícího lidu (AKEL). V roce 2011 byly provedeny změny v obsazení jednotlivých postů a následně jmenována druhá vláda Dimitrise Christofiase.\n"}
{"id": "881309", "url": "https://cs.wikipedia.org/wiki?curid=881309", "title": "María Teresa Moraová", "text": "María Teresa Moraová\n\nMaría Teresa Moraová Iturralde (15. října 1902, Havana – 3. října 1980, tamtéž) byla kubánská šachistka. Byla jedinou osobou, které José Raúl Capablanca poskytnul přímé šachové lekce.\n\nRoku 1950 jí FIDE udělila titul mezinárodní mistryně.\n\nRoku 1922 zvítězila na mistrovství Kuby v šachu. Od roku 1938 do roku 1960 pravidelně vítězila na mistrovství Kuby v šachu žen.\nDvakrát se zúčastnila turnaje o titul mistryně světa v šachu (roku 1939 v Buenos Aires, kde se umístila na sedmém až osmém místě, a na přelomu let 1949-1950 v Moskvě, kde skončila desátá až jedenáctá).\n"}
{"id": "881310", "url": "https://cs.wikipedia.org/wiki?curid=881310", "title": "Jonatan Chetboun", "text": "Jonatan Chetboun\n\nJonatan Chetboun, neformálně Joni Chetboun ( יונתן שטבון nebo יוני שטבון, \"Jonatan Šetbun\", * 13. března 1979, Naharija), je izraelský politik a poslanec Knesetu za stranu Židovský domov.\n\nNarodil se v Nahariji. Jeho rodiče pocházejí z Francie (sám Jonatan Chetboun nemá francouzské občanství, ale požádal o něj, přičemž po svém zvolení do Knesetu proces získání francouzského občanství zastavil, protože poslanec Knesetu nemůže mít dvojí občanství). Sloužil v izraelské armádě. Dosáhl hodnosti majora v průzkumné jednotce Egoz v Brigádě Golani. Bojoval v druhé libanonské válce. Víc než čtyři roky před vstupem do Knesetu byl propuštěn z aktivní služby. Vystudoval ješivu a získal bakalářský titul na Interdisciplinary Center v Herzliji. V roce 2013 se uvádí, že studuje MBA na Hebrejské univerzitě v Jeruzalémě. I po odchodu z armády se podílel na činnosti organizací na podporu ozbrojených sil a během Operace Lité olovo na přelomu let 2008-2009 organizoval mítinky na podporu izraelské armády. Je ženatý, má šest dětí. Žije v Jeruzalémě. V roce 2010 založil spolu s přáteli hnutí mladých náboženských sionistů Ra'ananim (רעננים) - \"Čerství\", v jehož čele stojí. Od roku 2011 také vede poradenskou firmu v Jeruzalémě.\n\nVe volbách v roce 2013 byl zvolen do Knesetu za stranu Židovský domov. V polovině prosince 2014 stranu opustil pro ideologické rozpory (například v rozporu s postojem strany hlasoval proti trestání charedim, kteří se budou vyhýbat narukování do izraelské armády) a vstoupil do nově vzniklé strany ha-Am itanu, založené Eli Jišajem, který v minulosti zastával post předsedy strany Šas.\n\n"}
{"id": "881314", "url": "https://cs.wikipedia.org/wiki?curid=881314", "title": "Kostel svatého Jana Nepomuckého (Vyklantice)", "text": "Kostel svatého Jana Nepomuckého (Vyklantice)\n\nNovostavba kostela svatého Jana Nepomuckého ve Vyklanticích vznikla podle projektu z roku 1722, samotná realizace stavby probíhala do roku 1727. Santiniho autorství není v tomto případě archivně doloženo. Na základě nalezeného projektu i rozboru stavby samotné, jsou patrné určité podobnosti či návaznosti na dílo Jana Blažeje Santiniho.\n\nJe chráněn jako kulturní památka České republiky.\n\nDle projektu publikovaného v časopise Průzkumy památek půdorys stavby tvoří obdélník s konkávně skrojenými nárožími. Naproti probrané vstupní fasádě hmotu stavby završuje lehce konvexně vypjatá závěrová stěna, která se střetává s konkávně plochými nárožími. Vnitřní prostor utváří hloubkový ovál půdorysu lodi, završený presbytářem půlkruhového půdorysného průběhu. Šikmo vytočené pilíře triumfálního oblouku nesou vykláněný pas. Klenbu lodi nad oválem ozvláštňuje lucerna, presbytář završuje koncha. Složitě kružnicově konstruovaná půdorysná síť návrhu kostela dle Mojmíra Horyny splňuje kritéria pro zařazení do skupiny Santiniho jednoprostorových centrál s vnějším půdorysem polygonálního tvaru a s vnitřním oválným či kruhovým prostorovým utvářením. Kombinace odlišné vnější i vnitřní půdorysné charakteristiky nachází obdobu zejména v pozdní stavbě Santiniho centrál, v zámecké kapli v Chlumci nad Cidlinou. Architektonické formy kostela sv. Jana Nepomuckého vykazují určité zdrobnění doplněné malebným dekorem. Samotnou realizaci Mojmír Horyna charakterizuje jako lehce rustikální, a i přes mírné změny oproti projektu ji lze považovat za dílo Santiniho.\n\nStavebník kostela sv. Jana Nepomuckého byl Jan Jáchym hrabě Harrach, který vyklantické panství zakoupil 16. 1. 1722 a již v červnu téhož roku hrabě žádal konzistoř o povolení k vysvěcení kostela. Kostel měl vysvětit litoměřický biskup Jan Adam hrabě Vratislav z Mitrovic. Povolení však hrabě získal až 14. 11. 1722 a k provedení vysvěcení byl doporučen ledečský děkan Jan Alexandr Kloffetius. K vysvěcení opět nedošlo a hrabě v lednu 1728 žádal o opětovné vysvěcení, které měl provést želivský opat. Kostel byl nakonec vysvěcen v lednu 1729. Jak uvádí Pavel Zahradník stavba vyklantického kostela započala ještě za Santiniho života, její stavebník hrabě Harrach také často navštěvoval želivský klášter a želivský opat i litoměřický biskup, po nichž hrabě žádal vysvěcení kostela ve Vyklanticích, patřili mezi Santiniho zaměstnavatele. Pavel Zahradník upozorňuje také na takzvaného „vyklantického sochaře“, který pracoval jak ve Vyklanticích, tak také v Želivi. Na základě těchto okolností je možné Santiniho autorství připustit, definitivnější stanovisko se však neobejde bez důkladné analýzy nejen kostela sv. Jana Nepomuckého, ale i dalších vyklantických staveb, například zámku.\n\n\n"}
{"id": "881315", "url": "https://cs.wikipedia.org/wiki?curid=881315", "title": "Gerard Damiano", "text": "Gerard Damiano\n\nGerard Damiano (rodným jménem Gerardo Rocco Damiano; 4. srpna 1928 – 25. října 2008) byl americký režisér pornografických filmů, který byl producentem, autorem a režisérem průkopnického filmu \"Hluboké hrdlo\" z roku 1972.\n\nNarodil se do italoamerické katolické rodiny v Bronxu v New Yorku. Když mu bylo šest let, zemřel mu otec a matka se již nikdy nevdala. V den svých sedmnáctých narozenin se na čtyři roky upsal americkému námořnictvu. Před tím pracoval jako leštič bot na Times Square či jako číšník v automatu na Manhattanu. Díky zákonu G.I. Bill po službě u námořnictva studoval a stal se rentgenovým technikem v nemocnici Jamaica Hospital v newyorském Queensu. Poté si spolu s kamarádem otevřel v téže čtvrti kadeřnický salón. V salónu často vyslechl sexuálně laděné příběhy a napadlo jej, že by pornografické filmy, natočené tak, aby zaujaly páry, mohly být komerčně úspěšné. O tvorbu filmů se začal více zajímat, když jej jeho účetní seznámil s producentem, který v té době pracoval na nízkorozpočtovém hororovém filmu. Koncem 60. let se již věnoval filmování.\n\nJeho nejúspěšnějším snímkem byl film \"Hluboké hrdlo\" (\"Deep Throat\") z roku 1972, v němž ztvárnili hlavní role Linda Lovelace a Harry Reems. Svým provedením byl snímek revoluční, nastavil nový standard filmů pro dospělé a způsobil změnu v pornoprůmyslu. Do popředí jeho tvorby dále patří například \"The Devil in Miss Jones\" (1973), \"Memories Within Miss Aggie\" (1974) a \"The Story of Joanna\" (1975). Ve svých filmech se často objevoval ve vedlejších rolích pod jmény Albert Gork, Al Gork, Jerry Gerard či D. Furred. Během své kariéry režíroval více než 50 pornografických filmů.\n\nByl celkem třikrát ženat, se svou druhou manželkou Barbarou Waltonovou měl dvě děti, dceru Christar a syna Gerarda.\n\nZemřel 25. října 2008 ve Fort Myers na Floridě ve věku 80 let, v důsledku komplikací po cévní mozkové příhodě, kterou utrpěl v září téhož roku.\n\n\n\n"}
{"id": "881318", "url": "https://cs.wikipedia.org/wiki?curid=881318", "title": "Evropské stupňové měření", "text": "Evropské stupňové měření\n\nV rámci stupňového měření je zjišťována vzdálenost mezi dvěma body na Zemi, ležícími na stejném poledníku (příp. rovnoběžce). Z naměřených hodnot je možné vypočítat rozměry Země. Evropskými státy bylo v historii iniciováno mnoho stupňových měření (jak v Evropě, tak v jiných částech světa). V roce 1862 byla založena mezinárodní organizace Středoevropské stupňové měření, jejímž cílem bylo propojení všech stupňových měření na území Evropy. V roce 1867 byla organizace přejmenována na Evropské stupňové měření.\nEratosthenes (3. století př. n. l.)\n\nZmínky o historicky prvním stupňovém měření směřují do starověkého Řecka. Ve 3. století před naším letopočtem Eratosthenes Alexandrijský uskutečnil měření mezi Alexandriií a Syenou (dnes Asuán). Vzdálenost mezi body byla zjištěna za pomoci vojenských legií. Vojáci při pochodu počítali kroky a délka poledníkového oblouku pak byla z této hodnoty vypočtena. Středový úhel poledníkového oblouku odvodil Eratosthenes s pomocí tzv. skafé. Vypočtený zemský poloměr byl R = 7 361 km. \nPoseidonios (135- 51 př. n.l.)\n\nPoseidonios provedl stupňové měření mezi Alexandrií a ostrovem Rhodos. Středový úhel zjišťoval pozorováním výšek hvězd. Zjištěný poloměr Země byl R = 5 300 km a tento poloměr byl Evropany používán až do konce středověku. S tímto poloměrem počítal jak Ptolemaios při tvorbě mapy světa, tak Kryštof Kolumbus při své zamýšlené plavbě do Indie.\n\nV Evropě byl považován za správný poloměr Země zjištěný při měření Ptolemaia a další stupňová měření v tomto období neprobíhala. Obor byl rozvíjen především arabskými učenci. V Evropě se měření rozměrů Země dostalo opět na výslunní až s rozvojem mořeplavby na konci 15. století.\n\n1525 - Jean Fernel provedl stupňové měření na poledníkovém oblouku Paříž - Amiens. Zeměpisnou šířku měřil pomocí tzv. kvadrantu, vzdálenost mezi body měřil speciálně upraveným měřickým kočárem se známým obvodem kol.\n\n1669 - 70 - Jean Picard zaměřil stejný poledníkový oblouk mezi městy Paříž - Amiens. Délka ale nebyla měřena přímo měřickým kočárem. K výpočtu vzdálenosti byla použita triangulace se zaměřením jedné délkové základny.\n\n1736 - 37 - S novými poznatky vědy se rozšiřovaly vědomosti také o tvaru zemského tělesa. Teorii, že Země má tvar koule, vyvraceli svými poznatky významní fyzikové doby, např. Isaac Newton a Christian Huygens. Zemské těleso je podle nich zploštěné na pólech a tvarem odpovídá elipsiodu. Tyto poznatky bylo potřeba potvrdit stupňovými měřeními na dvou místech Země s významně odlišnou zeměpisnou šířkou. V letech 1736 - 37 bylo provedeno stupňové měření v Laponsku (v blízkosti pólu) a v letech 1736 - 44 proběhlo stupňové měření v Peru. Teorie o zploštění se těmito měřeními potvrdila.\n\n1759 - 68 - Také na území tehdejšího Rakouska-Uherska proběhlo stupňové měření a to mezi obcí Soběšice (dnes na území České republiky) a Varaždínem (dnes území Chorvatska). Byl zaměřen poledníkový oblouk 2°57´. Práce měl na starost ředitel vídeňské hvězdárny Josef Liesganig.\n\n1763 - 84 - poledníkové měření v Anglii\n\n1792 - 98 - Na konci 18. století vyvstala potřeba mezinárodního sjednocení měrných jednotek. Francouzští geodeti se zapojili do mezinárodní debaty o určení jednotné délkové míry a prosazovali stanovení této míry odvozením z rozměrů Země. Jejich myšlenka byla přijata a nová délková míra (metr) měla být stanovena jako jedna desetimilióntina kvadrantu zemského poledníku. K přesnému určení této hodnoty bylo použito stupňové měření z Peru a také byl znovu zaměřen oblouk na pařížském poledníku. Práce probíhaly v letech 1792 - 98 a měli je na starosti Jean Baptiste Delambre a Pierre Francois Mechain. Měření je nazýváno jako \"velké francouzské stupňové měření\".\n\n1748 - 65 - Měření podél poledníků bylo nadále rozšiřováno, ale přidalo se k němu také stupňové měření podél rovnoběžek. První měření ve směru východ - západ provedl C. F. Cassini.\n\nMezi významná stupňová měření jak pro rozvoj geodezie, tak pro zpřesnění rozměrů zemského tělesa, patřila následující měření\n1816 - dánské měření\n\n1821 - 32 - Gaussovo hannoverské měření\n\n1831 - 38 - Besselovo východopruské měření\n\n1817 - 52 - V těchto letech bylo uskutečněno Ruské stupňové měření Pod vedením V. J. Struveho. Rozsáhlé měření dosáhlo délky 2 880 km. \n\n1857 - mezinárodní měření od Irska po Ural podél 51. rovnoběžky\n\n1860 - byl propojen pařížský oblouk a anglická triangulace\n\n1869 - 78 - V těchto letech bylo uskutečněno stupňové měření ve Španělsku\n\n1898 - 1906 - pro upřesnění rozměrů a tvaru zemského tělesa bylo důležité rusko - švédské měření a francouzské měření v Peru\n\n1922 - 36 - F. N. Krasovskij vedl v těchto letech rozsáhlá poledníková a rovnoběžková měření z Evropy až na dálný východ\n\nKarl Friedrich Gauss, Friedrich Wilhelm Bessel či Johan Jakob Bayer usilovali o propojení jednotlivých měření na území Evropy. Iniciativy se chopilo Prusko a vyzvalo k účasti další státy. V roce 1862 vznikla organizace Středoevropské stupňové měření a jejími členy byly Prusko, Sasko, Rakousko, Belgie, Dánsko, Holandsko, Itálie, Norsko, Švédsko a Švýcarsko. V roce 1867 se připojilo také Španělsko, Portugalsko a Rusko a organizace byla přejmenována na Evropské stupňové měření. V roce 1886 bylo umožněno členství v organizaci také státům mimo evropský kontinent (tj. například USA, Japonsko, ...). Název organizace se dále měnil, nejprve na \"Komise pro mezinárodní měření Země\", později na \"Mezinárodní geodetická asociace\".\n\nMARŠÍKOVÁ, Magdalena - MARŠÍK, Zbyněk. Dějiny zeměměřictví a pozemkových úprav v Čechách a na Moravě v kontextu světového vývoje. 1. vyd. Praha : Libri, 2007. 182 s., [3] s. obr. příl. ISBN 978-80-7277-318-3\n\nHÁNEK, Pavel. Data z dějin zeměměřictví : 25 tisíc let oboru. Vyd. 2. Praha : Klaudian, 2012. 159 s. Knihovna zeměměřiče ; sv. 5. ISBN 978-80-902524-4-8\n\n\n"}
{"id": "881319", "url": "https://cs.wikipedia.org/wiki?curid=881319", "title": "Eyþór Ingi Gunnlaugsson", "text": "Eyþór Ingi Gunnlaugsson\n\nEyþór Ingi Gunnlaugsson nebo též pouze Eyþór Ingi (* 29. května 1989) je islandský zpěvák. Ve únoru 2013 zvítězil na soutěži \"Söngvakeppnin\" a následně reprezentoval Island na Eurovision Song Contest 2013 ve švédském Malmö s písní \"\"Ég Á Líf\"\", s níž obsadil 17. místo se ziskem 47 bodů.\n\nOd roku 2013 je zpěvákem islandské rockové skupiny Todmobile.\n\nEyþór se již od dětství zajímal o uměleckou činnost – v patnácti letech byl členem mládežnického divadelního spolku, díky němuž získal roli v muzikálu Oliver Twist, během studia na střední škole pro změnu ztvárnil Ježíše v představení Jesus Christ Superstar. V roce 2008 zvítězil se svou skupinou Bubba v televizní show islandského Druhého kanálu.\n\nV roce 2013 se stal vítězem soutěže \"Söngvakeppnin\" a v květnu posléze vystoupil v Malmö na Eurovizi 2013. S písní \"\"Ég Á Líf\"\" nejprve postoupil z druhého semifinálového kola. Ve finále obsadil 17. místo s 47 body. Největší podíl z nich (8) obdržel od hlasujících v Německu.\nV populární rockové skupině Todmobile převzal místo zpěváka po Eyþóru Arnaldsovi.\n\n\n"}
{"id": "881322", "url": "https://cs.wikipedia.org/wiki?curid=881322", "title": "Radovan Biegl", "text": "Radovan Biegl\n\nRadovan Biegl (* 13. května 1969, Hradec Králové) je československý a český hokejový brankář.\n\nJe odchovancem hokejové klubu v Hradci Králové. Poprvé stál na bruslích ve čtyřech letech díky otci, který byl hokejovým trenérem. Do branky se postavil v šesti letech. Do konkurenčních Pardubic přestoupil v roce 1985 (ve věku 16 let), základní vojenskou službu prožil v jihlavské Dukle. V roce 1987 se dostal do týmu reprezentace hráčů do 18 let, reprezentoval na Mistrovství Evropy. Do nejvyšší soutěže vstoupil v sezóně 1987/1988 v dresu Pardubic, kde dělal náhradníka Dominiku Haškovi.\n\nV Pardubicích zůstal do konce sezóny 1995/1996, k úspěchům patřilo druhé místo v sezóně 1993/1994. Oceněním jeho výkonů byla cena pro nejlepšího brankáře sezóny. Po přestupu do Třince se tým ve dvou sezónách po sobě dostal na medailové příčky, v sezóně 1997/1998 na druhé a rok poté třetí místo. Vydržel zde tři roky.\n\nV následující sezóně 1999/2000 přestoupil do zahraničí, ke slovenským sousedům. Angažmá získal ve Slovanu Bratislava, zde také získal svůj jediný mistrovský titul. Hned v následující sezóně hrál za HC Femax Havířov, opět zde pobyl jeden rok. Poté přestoupil na Vsetín, v průběhu třetí sezóny díky výluce v NHL kryl záda Romanovi Čechmánkovi, moc příležitosti v bráně nedostal, využil proto nabídku Třince, kam v druhé polovině sezóny přestoupil. Odchytal zde další sezónu a půl, poté následoval přestup do první ligy, do HK Jestřábi Prostějov. V sezóně 2007/2008 vystřídal čtyři kluby - začal ji v HK Jestřábi Prostějov, pokračoval přes HC Draci Šumperk (tým první ligy) a SC Kolínští Kozlové (tým druhé ligy) a dokončil ji v extraligovém týmu HC RI Okna Zlín. Následovala zde ještě jedna sezóna, pak výměna do prvoligového týmu HC Vrchlabí a dočasný konec kariéry.\n\nV reprezentaci odehrál šest zápasů, v roce 1994 byl účastníkem Mistrovství světa v Itálii, kde tým obsadil 7. místo.\n\nHrál za HC Trutnov krajský hokejový přebor Královéhradeckého kraje, se kterým v sezoně 2013/2014 vyhrál titul a pomohl týmu HC Trutnov k postupu do 2. ligy. Hráčskou kariéru ukončil 27. března 2014 vítězným barážovým zápasem s HC Milevsko 2010, kdy se za stavu 9:0 nechal ve 3. třetině vystřídat.\n\n\n"}
{"id": "881323", "url": "https://cs.wikipedia.org/wiki?curid=881323", "title": "Orit Strook", "text": "Orit Strook\n\nOrit Strook, celým jménem Orit Malka Strook ( אורית סטרוק nebo אורית מלכה סטרוק, \"Orit Struk\", narozena 1960 Jeruzalém), je izraelská politička a poslankyně Knesetu za stranu Židovský domov.\n\nNarodila se v Jeruzalémě v konzervativně židovské rodině právníků. Své druhé jméno má na paměť babičky, básnířky Malky Nešer. Studovala prestižní střední školu při Hebrejské univerzitě v Jeruzalémě. Na konci střední školy se obrátila k víře. Sblížila se s rodinou rabína Chajima Drukmana a seznámila se tak se svým budoucím manželem rabínem Avrahamem Strookem, jenž byl studentem Chajima Drukmana. Avraham Strook působí jako rabín v ješivě Machon Me'ir. S manželem se přestěhovala do města Jamit. Po zániku této izraelské osady na Sinajském poloostrově v roce 1982 kvůli vrácení Sinaje pod suverenitu Egypta přesídlila rodina Strookových do Hebronu, kde patřila mezi první židovské osadníky v obnovené židovské čtvrti a žije tu už po třicet let. Působí jako aktivistka za práva izraelských osadníků. Vede právní a dokumentační servis pro osadníky při jejich konfrontacích s Palestinci či izraelskou armádou.\n\nVe funkčním období Knesetu v letech 2009 - 2013 byla předsedkyní lobby Země izraelské, která sdružovala 42 poslanců Knesetu a která blokovala případné územní ústupky Palestincům. Lobby úspěšně prosadila zařazení některých historických objektů na Západním břehu Jordánu mezi izraelské národní kulturní památky. Ve volbách v roce 2013 byla zvolena do Knesetu za stranu Židovský domov.\n\nJe vdaná, má jedenáct dětí a dvanáct vnoučat (2013).\n\n"}
{"id": "881331", "url": "https://cs.wikipedia.org/wiki?curid=881331", "title": "Rocannonův svět", "text": "Rocannonův svět\n\nRocannonův svět (anglicky \"Rocannon's World\") je první román americké spisovatelky Ursuly Kroeber Le Guin vydaný americkým nakladatelstvím Ace Books v roce 1966 (vyšel společně s románem The Kar-Chee Reign od Avrama Davidsona ve formátu tête-bêche). Dílo náleží do cyklu \"Hain\". Jde o první a jednu z více knih z autorčina vědeckofantastického cyklu \"Hain\" (jiným názvem \"Ekumen\"). Konkrétně tento příběh obsahuje i prvky hrdinské fantasy, spadá tedy spíše do žánru science fantasy.\n\nPůvodně byl román vydán bez předmluvy, autorka ji napsala až pro vydání Harper & Row z roku 1977. Zároveň byl \"Rocannonův svět\" vydán s dalšími romány \"Planeta exilu\" a \"City of Illusions\" v omnibusu \"Three Hainish Novels\" a tytéž tři díla vyšla opět v roce 1996 v omnibusu \"Worlds of Exile and Illusion\".\n\nPříběh se odehrává na druhé planetě hvězdy Fomalhaut pojmenované Rokanan (Fomalhaut II). Hrdina Rocannon se během své cesty na planetě setkává s lordy žijícími na hradech a s jinými rasami (víly, gnómové).\n\nAutorka v knize poprvé použila neologismus „ansibl“ (anglicky „ansible“) pro komunikační zařízení umožňující přenos nadsvětelnou rychlostí, jenž užila i v dalších svých literárních dílech (např. v románu \"Levá ruka tmy\"). Pojem se ve sci-fi literatuře uchytil a rozšířil.\n\n\n\n"}
{"id": "881332", "url": "https://cs.wikipedia.org/wiki?curid=881332", "title": "Misofonie", "text": "Misofonie\n\nMisofonie (\"nenávist vůči zvuku\") je forma snížené zvukové tolerance. Má se za to, že jde o neurologickou poruchu, která se projevuje pouze v případech výskytu specifických zvuků, nehledě na jejich hlasitost. Termín prvně definovali dva američtí neurovědci, manželé Pawel a Margaret Jastreboffovi.\n\nNa rozdíl od hyperakuze je misofonie specifická jen pro určité zvuky, které ji mohou vyvolat. Anatomické umístění této fyziologické abnormality není dobře známo. Jedná se s největší pravděpodobností o centrální nervovou soustavu.\n\nLidé trpící misofonií jsou nejběžněji podráždění nebo rozzuření kvůli každodenním opakujícím se zvukům ze svého okolí. Nejčastěji se jedná o zvuky vydávané při zpracovávání potravy v ústní dutině, jmenovitě mlaskání, polykání a žvýkání. Dále se může jednat o zvuky spojené se stříháním nehtů, čistěním zubů, dýcháním, popotahováním nosu, mluvením, kýcháním, zíváním, chozením, chrápáním, pískáním nebo kašláním. Může se také jednat o vybrané souhlásky nebo stále se opakující zvuky. Intenzivní úzkost a vyhýbavost se může dále vyvíjet, což v některých případech vede k částečné desocializaci. Někteří lidé mohou cítit nutkání napodobovat zvuky, které slyší.\n\nPrevalence misofonie je v současnosti neznámá. Vyskytuje se ale často mezi skupinou osob trpící šelestem v uších (tinnitus). Z globálního hlediska se tak jedná o 4–5 % z celkové lidské populace. Některé studie uvádějí prevalenci 60 % z celkového počtu osob s ušním šelestem, zatímco v roce 2010 to bylo 10 %.\n"}
{"id": "881336", "url": "https://cs.wikipedia.org/wiki?curid=881336", "title": "Kostel svatého Petra a Pavla (Želiv)", "text": "Kostel svatého Petra a Pavla (Želiv)\n\nHřbitovní kostel svatého Petra a Pavla je římskokatolický chrám v Želivi. Je chráněn jako kulturní památka České republiky.\n\nPůvodní kostel byl postaven již v polovině 12. století. V 15. století stavba prošla přestavbou, na níž navázala další stavební úprava z 1. čtvrtiny 18. století, jejíž podobu kostel nese dodnes. Autorství projektu na přestavbu kostela z roku 1719 zatím není archivně doloženo, ze slohové analýzy ale vyplývá, že se na přebudování hřbitovního kostela mohl podílet Jan Blažej Santini-Aichel, nebo být dokonce autorem přestavby. Půdorys dnešního kostela sv. Petra a Pavla v Želivi v blízkém sousedství klášterního kostela tvoří jednolodní prostor s polygonálním presbytářem. Při přestavbě v roce 1719 bylo zčásti zachováno původní románské obvodové zdivo kostela, oprava objektu musela být dokončena, jak uvádí Jaromír Horyna, téhož roku.\n\nK podpoření domnělého autorství Santiniho u kostela sv. Petra a Pavla hovoří také fakt, že Santini v Želivi doložitelně v letech 1713 – 1720 pracoval. Na zakázku stavebníka, tehdejšího opata premonstrátského kláštera v Želivi, Jeronýma Hlíny vyprojektoval například přestavbu klášterního kostela Narození Panny Marie v Želivi. Spolupráce Santiniho s Jeronýmem Hlínou trvala 6 let, během nichž Santini pro opata vytvořil několik architektonických řešení; za předpokladu odpovídající stylové charakteristiky můžeme tedy připustit, že Santini mohl, byť zatím domněle, realizovat i přestavbu kostela sv. Petra a Pavla. Mojmír Horyna upozorňuje zejména na formu rozťatého štítu západního průčelí, jejíž tektonika odpovídá jiné Santiniho stavbě, pojetí průčelí štítu hlavní fasády zámecké jízdárny v Rychnově nad Kněžnou. Obdobné uplatnění štítového motivu nalezneme také na průčelí vlastního domu Jana Blažeje Santiniho v Nerudově ulici v Praze.\n\n\n"}
{"id": "881340", "url": "https://cs.wikipedia.org/wiki?curid=881340", "title": "Jan Sochor", "text": "Jan Sochor\n\nJan Sochor může být:\n"}
{"id": "881342", "url": "https://cs.wikipedia.org/wiki?curid=881342", "title": "Kanton Orléans-Bannier", "text": "Kanton Orléans-Bannier\n\nKanton Orléans-Bannier ( ) je francouzský kanton v departementu Loiret v regionu Centre-Val de Loire. Tvoří ho pouze severozápadní část města Orléans (čtvrti \"Blossières - Murlins\", \"Acacias\", \"Châteaudun - Faubourg-Bannier\" a \"Gare\").\n"}
{"id": "881344", "url": "https://cs.wikipedia.org/wiki?curid=881344", "title": "Kanton Orléans-Bourgogne", "text": "Kanton Orléans-Bourgogne\n\nKanton Orléans-Bourgogne ( ) je francouzský kanton v departementu Loiret v regionu Centre-Val de Loire. Tvoří ho pouze východní část centra města Orléans (čtvrti \"Bourgogne - République\", \"Pasteur\" a \"Saint-Vincent\").\n"}
{"id": "881345", "url": "https://cs.wikipedia.org/wiki?curid=881345", "title": "Kanton Orléans-Carmes", "text": "Kanton Orléans-Carmes\n\nKanton Orléans-Carmes ( ) je francouzský kanton v departementu Loiret v regionu Centre-Val de Loire. Tvoří ho pouze západní část centra města Orléans (čtvrti \"Carmes - Bannier\" a \"Madeleine\").\n"}
{"id": "881346", "url": "https://cs.wikipedia.org/wiki?curid=881346", "title": "Kanton Orléans-La Source", "text": "Kanton Orléans-La Source\n\nKanton Orléans-La Source ( ) je francouzský kanton v departementu Loiret v regionu Centre-Val de Loire. Tvoří ho pouze část města Orléans (čtvrť \"La Source\").\n"}
{"id": "881347", "url": "https://cs.wikipedia.org/wiki?curid=881347", "title": "Kanton Orléans-Saint-Marc-Argonne", "text": "Kanton Orléans-Saint-Marc-Argonne\n\nKanton Orléans-Saint-Marc-Argonne ( ) je francouzský kanton v departementu Loiret v regionu Centre-Val de Loire. Tvoří ho pouze severovýchodní část města Orléans (čtvrti \"Barrière Saint-Marc\", \"La Fontaine\", \"Argonne - Nécotin - Belneuf\" a \"Saint-Marc - Faubourg-Bourgogne - Argonne-Sud\").\n"}
{"id": "881348", "url": "https://cs.wikipedia.org/wiki?curid=881348", "title": "Křivatec nizoučký", "text": "Křivatec nizoučký\n\nKřivatec nizoučký (\"Gagea pusilla\") je nízká bylina brzy z jara kvetoucí žlutozelenými květy, planě rostoucí cibulovitá rostlina, druh z širokého rodu křivatec.\n\nTento druh je rozšířen ve střední, jižní a východní Evropě až do Ruska po Sibiř a dále v Malé a ve Střední Asii.\n\nČeskou republikou probíhá severozápadní hranice jeho areálu; u nás roste ojediněle na jižní Moravě a to od Olomouce směrem na jih k rakouským hranicím. Jeho výskyt je nejčastěji udáván v termofytiku od nížin po pahorkatiny. Preferuje xerotermní, suchá, na živiny bohatá, neutrální nebo zásaditá stanoviště která nejsou v době jeho kvetení (brzy z jara) zastíněna. Jsou to např. řídce zapojené výslunné stepní louky, vegetaci pokryté skalky, okraje křovin, akátové remízky, lesní lemy apod.\n\nNízká, vytrvalá, zcela lysá rostlina která nevyrůstá do větší výšky než 5 až 10 cm. Z vejčité cibule (většinou křivé), řídce jsou ve společném obalu cibule dvě, vyrůstá lodyha s jediným přízemním listem který je čárkovitý, jednožilný, znenáhla zašpičatělý, pouze 1,5 až 3 mm široký, dlouhý 6 až 20 cm a přesahující květenství. Výše na lodyze vyrůstají dva, někdy tři, vstřícné, úzce kopinaté lodyžní listy které jsou také delší než květenství.\n\nDva až osm oboupohlavných květů vyrůstající z lodyhy na stopkách vytváří zdánlivý okolík; květní listeny jsou zakrnělé. Šest volných podlouhlých, tupých okvětních plátků dlouhých do 15 mm je uspořádáno do dvou přeslenů, jsou kopinaté, zevnitř sytě žluté a vně nazelenalé, hvězdicovitě rozestálé. V květu je šest tyčinek s prašníky a svrchní semeník nesoucí tlustou čnělku s bliznou. Kvete v březnu až dubnu. Plodem je obvejčitá tříboká tobolka s mnoha semeny.\n\nKřivatec nizoučký je vzhledem k řídkému výskytu na omezeném území, ničení jeho biotopů a \"přesazování\" cibulek chtivými zahrádkáři hodnocen v \"Seznamu cévnatých rostlin ČR\" jako zranitelný druh (C3).\n\n \n"}
{"id": "881349", "url": "https://cs.wikipedia.org/wiki?curid=881349", "title": "Kanton Orléans-Saint-Marceau", "text": "Kanton Orléans-Saint-Marceau\n\nKanton Orléans-Saint-Marceau ( ) je francouzský kanton v departementu Loiret v regionu Centre-Val de Loire. Tvoří ho pouze jižní část centra města Orléans (čtvrť \"Saint-Marceau\").\n"}
{"id": "881351", "url": "https://cs.wikipedia.org/wiki?curid=881351", "title": "Lázně Bělohrad (zámek)", "text": "Lázně Bělohrad (zámek)\n\nZámek v Lázních Bělohrad se nachází v centru města. Je chráněn jako kulturní památka České republiky.\n\nPrvní zmínka o dřevěné tvrzi nazývané Koštofrank, která stávala na místě dnešního zámku, pochází z roku 1354, kdy ji měl v držení pan Bořek z Poličan. Roku 1543 získává hrad a celou Novou Ves Jindřich Škopek z Bílých Otradovic a po jeho smrti kolem roku 1566 přecházejí na jeho syna Jana. Ten nechává na místě tvrze postavit novou kamennou budovu, kterou pro její bílé zdi poddaní nazývali „Bílým hradem – Bělehradem, Bělohradem“. Stavbu patrně dokončil až jeho strýc Václav z Hořiněvsi, který sám sebe nazýval pánem na Bělohradě.\n\nBěhem 17. století docházelo k častému střídání majitelů, mezi něž patřil např. i Kryštof Harant z Polžic a Bezdružic nebo Albrecht z Valdštejna. V průběhu tohoto období, snad během držení panství Petrem Škopkem z Bílých Otradovic (1621–1625), vzniklo severní a východní křídlo zámku. Roku 1684 získává panství Bertold Vilém z Valdštejna. Přestavba a přístavba renesančního zámku byla provedena v letech 1720–1722 v duchu vrcholného baroka nejspíše podle návrhu Jana Blažeje Santiniho, ačkoli jeho autorství není archivně doloženo. Zámecká kaple byla vysvěcena již na konci roku 1721. Zámek byl však dokončen až za Jana Arnošta Schaffgotsche, nejvyššího purkrabího v království českém a manžela Marie Alžběty z Valdštejna, na kterou zámek i celé panství po smrti Bertolda Viléma z Valdštejna v roce 1724 přechází. Jan Arnošt Schaffgottsch se s Janem Blažejem Santinim dobře znal, jak lze odvodit z toho, že byl účasten při křtu obou Santiniho dětí z druhého manželství (dcera Jana Ludmila, narozena roku 1721; syn Jan Ignác Rochus, narozen roku 1723).\n\nV září roku 1949 přechází zámek a přilehlý park do správy obce. Většina inventáře byla převezena na státní zámek Sychrov. Roku 1959 byl u příležitosti 100. výročí narození spisovatele K. V. Raise vybudován v zámeckém parku z bývalé oranžérie Památník Karla Václava Raise. V zámku samém byla zřízena zemědělská mistrovská škola (dříve rolnická a lesnická) a až do roku 2009 sloužil zámek jako internát odborného učiliště. V roce 2010 byl zámek prodán nejmenované firmě. V současné době není zámek přístupný veřejnosti a podléhá rekonstrukci a přestavbě. Později by zdě měla vzniknout kavárna, restaurace a v ostatních prostorách bydlení pro seniory.\n\nRenesanční stavba sestávala ze západního, severního a východního křídla. Na mezitraktové zdi západního křídla, které pochází z přestavby po roce 1566, byla při úpravách zámku nalezena sgrafita. Severní a východní křídlo, vyznačující se hmotnými křížovými a valenými klenbami, vznikly nejspíše při dalších úpravách v 1. čtvrtině 17. století.\n\nPři přestavbě zámku bylo využito starší stavby, která byla pouze adaptována, upravena a doplněna. Doplněním jižního vstupního křídla vznikl čtyřkřídlý zámek se středním obdélným dvorem, nově byl postaven komplex hospodářských a užitkových budov, které svým uspořádáním na mírně zvlněném půdoryse vytvářejí čestný dvůr.\n\nOproti starším dvoupatrovým křídlům zámku uspořádaných v pravidelné (pravoúhlé) dispozici je jižní křídlo jednopatrové, dynamizované konvexně vystupujícím průčelím, na jehož střední ose je situována kaple sv. Jana Evangelisty a nad ní se zdvihá nízká věžovitá nástavba. Motiv altánového převýšení středního rizalitu se v obměnách objevuje i u dalších Santiniho staveb (např. Morzinský palác v Praze či zámek v Rychnově nad Kněžnou). Průčelí jižního křídla je trojosé: širší střední část je v přízemí členěna nikou s rozměrnou plastikou orla, v patře se otevírá serlianou a ve vrcholu je umístěn erb rodu Schaffgotschů, kterým zámek roku 1724 připadl. Boční osy jižního křídla jsou symetrické, opatřené bosovanými portály, zajišťujícími vstup do zámku, a velkými kónickými klenáky ve vrcholech záklenků. Ve vrcholech obou portálů jsou nad rámy dveří připevněna písmena z kovaného plechu, tvořící dohromady nápis VERBUM (nad levým vstupem) CARO FACTUM (nad pravým vstupem); jde o citát z Janova evangelia: \"Slovo se stalo tělem\" (Jan 1,14). Nad střední nikou i bočními portály obíhá pás kordonové římsy, jež se nad nimi zdvihá do jakýchsi štítových náběhů.\n\nSevernímu průčelí zámku, jenž se otevírá do zámeckého parku, dominuje balkon s kuželkovou balustrádou nesený šesti sloupy a šesti polosloupy, schodiště je řešeno jednoduše.\n\nOkna prvního patra zámku jsou opatřena trojúhelníkovými frontony. Fasáda je členěna rustikovanými lisenami, pásová rustika se objevuje i v přízemí celé budovy. Původní mansardové střechy byly při pozdějších úpravách nahrazeny valbami, detaily fasády byly koncem 19. století rovněž upravovány.\n\nKaple sv. Jana Evangelisty je situována na střední ose jižního křídla. Je založena na oválném půdorysu a prochází přízemím a prvním patrem budovy. Pilastry s ionizujícími hlavicemi člení stěny kaple do čtyř polí a nesou kladí, na něž dosedá mělká kupole. Serliana jižního průčelí pak přivádí do horního prostoru kaple světlo.\nNa oltáři je obraz sv. Jana Evangelisty na Pathmu od Pavla Bedřicha Fahrenschona (1677 Chomutice u Hořic – 14. srpna 1740 Praha), dvorního malíře hraběte Remedia z Thunů a komorního presidenta hraběte Šlika. Obraz nese signaturu \"Paulus Frideri Fahrnscho / Pinzit Prag / L.P. 1722\". Mohutný dřevěný, tmavě mořený rám oltáře je sám o sobě mistrnou prací: tvoří jej dvě mohutné orlice nad dvěma rozměrnými lasturami, mezi něž je umístěna koruna. Ve vrcholu volutového nástavce je umístěna socha Krista s rozepjatýma rukama. V dolní partii rámu se nachází nápis ET HABITAVIT IN NOBIS. Autor dřevěného rámu není znám, mohlo by se však jednat o práci Matyáše Bernarda Brauna.\n\nKoncepce jižního křídla byla důsledně promyšlená, jak lze soudit z úzké provázanosti jeho exteriéru a interiéru. Na střední ose křídla je v exteriéru umístěna socha orla (symbol evangelisty Jana), jehož pařát spočívá na rozevřené knize (evangeliu), a souběžně v téže přímce se nachází v kapli sv. Jana Evangelisty výše popsaný oltář, jehož rámu dominuje tentýž motiv. Nápis na oltáři je pokračováním citátu z první kapitoly Janova evangelia, jenž se objevuje nad oběma vstupy do zámku: \"Et Verbum caro factum est et habitavit in nobis\" (A Slovo se stalo tělem a přebývalo mezi námi).\n\nK zámku přináležejí i postranní budovy, které jsou symetricky rozmístěny na křivkových půdorysech a utvářejí svým rozmístěním čestný dvůr.\n\nZámek je obklopen rozsáhlým parkem se zimní oranžérií, postavenou r. 1831 v empírovém slohu. Jedná se o přízemní stavbu se sloupovým portikem nesoucím kladí a trojúhelný štít. Budova dnes slouží jako Památník Karla Václava Raise.\n\n\n"}
{"id": "881352", "url": "https://cs.wikipedia.org/wiki?curid=881352", "title": "Karel Lang", "text": "Karel Lang\n\nKarel Lang (* 9. června 1958, Přísnotice) je bývalý československý hokejový brankář.\n\nJe odchovancem brněnského hokeje, kterému byl věrný až do roku 1989, kdy se otevřely západní hranice. Výjimkou byly dva roky strávené na základní vojenské službě v Dukle Trenčín. Po roce 1989 chtěl si zahrát alespoň pár sezón v Německu, nakonec zde odchytal dva roky za Stuttgart a poté od roku 1992 do roku 2001 chytal nejvyšší soutěž DEL za Krefeld Pinguine.\n\nV reprezentaci odehrál 42 zápasů, kromě účasti na MS 1981, 82 a 87 byl členem týmu na ZOH 1980 v Lake Placid a Kanadském poháru 1981.\n\nOd ledna 2006 trénoval v Duisburgu brankáře, od ledna 2008 se stal hlavním trenérem.\n\nNa přání prezidenta klubu ve svých 48 letech nastoupil na necelou minutu do branky Duisburgu, čímž vytvořil rekord nejstaršího hráče.\nNa stadioně v Brně a v Krefeldu visí jeho dres nad ledovou plochou.\n\nJe podruhé ženatý, manželka Petra, má syna Lukáše z prvního manželství, který také je hokejovým brankářem a dceru Karinu ze druhého vztahu (* 2003). Trvale žije v Kempenu.\n\n"}
{"id": "881353", "url": "https://cs.wikipedia.org/wiki?curid=881353", "title": "Kanton Outarville", "text": "Kanton Outarville\n\nKanton Outarville ( ) je francouzský kanton v departementu Loiret v regionu Centre-Val de Loire. Tvoří ho 18 obcí.\n\n"}
{"id": "881354", "url": "https://cs.wikipedia.org/wiki?curid=881354", "title": "Rudolf z Tiefenbachu", "text": "Rudolf z Tiefenbachu\n\nRudolf z Tiefenbachu (1582 - 4.3.1653) byl vojenský velitel sloužící Svaté říši římské v průběhu třicetileté války.\n\nPůvodem štýrský rod Tiefenbachu (Teuffenbachu) se dostal na Moravu v roce 1578. Tehdy císař Rudolf II. propustil léno v Drnholci do svobodného dědičného vlastnictví a prodal jej Kryštofu z Teuffenbachu, svému dosavadnímu veliteli na chorvatsko-slavonské hranici, polnímu zbrojmistru a dvorskému válečnému radovi. Na drnholecké panství pak Kryštof přivedl Chorvaty a osídlil jimi pusté vesnice. Kryštof z Teuffenbachu zemřel v roce 1598 a zanechal po sobě čtyři potomky, tři syny – Fridricha, Zikmunda, Rudolfa – a dceru Zuzanu.\n\nTiefenbachové byli luteráni a to se projevilo i na jejich postojích před a v průběhu třicetileté války.\n\nNejstarší Fridrich se přidal na stranu pozdějšího císaře arciknížete Matyáše táhnoucího v srpnu 1608 přes Drnholec do Brna. V roce 1611 se přidal k tažení proti císaři Rudolfu II. a inicioval odboj moravských stavů. Půjčoval peníze na vyplácení žoldu stavovskému vojsku, za což byl odměněn olomouckými biskupskými statky ve Vyškově a Pustiměři. 5.8.1619 vedl stavovská vojska v bitvě u Dolních Věstonic, kde porazil vojska císařského generála Dampierra. V únoru 1620 dobyl Mikulov a zpustošil sídlo kardinála Ditrichsteina. Fridrich však trpěl těžkým revmatismem a tak se po dobytí Mikulova odebral na léčení do švýcarských lázní Pfeftern. Zde byl zajat vojáky katolických kantonů, přepraven do Innsbrucku a 27. května 1621 popraven jako úhlavní nepřítel císaře.\n\nNa straně stavů stál i Zikmund, který vlastnil panství Veveří. 9. prosince 1619 byl zvolen na zemském sněmu v Brně stavovským defensorem. 15. června 1620 byl stavy zmocněn k pečetění zápisů vydávaných zemským sněmem na vypůjčené peníze. Po porážce stavů na Bílé hoře byl odsouzen k smrti a ztrátě statků. Po přímluvě tchána jeho druhé manželky Bohunky Karla st. ze Žerotína u císaře dostal milost. Poté se Zikmund věnoval správě svých statků. 9. března 1628 bylo vydáno nařízení pánům, rytířům a měšťanům královských měst, kteří nechtěli přestoupit ke katolictví, aby prodali své statky a vystěhovali se ze země. Tchán Žerotín odešel v roce 1629 do Vratislavi. Zikmund s Bohunkou odešli do Prešpurku. Nemuseli však prodat své statky. Zikmund zemřel v roce 1637 a drnholecké panství po něm zdědil bratr Rudolf.\nPřestože byl Rudolf původně protestantem, připojil se v roce 1613 ke katolickým Habsburkům.\n\n14. října 1619 vedl císařské oddíly v bitvě u Prešpurku, kde byl poražen Gáborem Bethlenem.\n\nV bitvě na Bílé hoře vedl pravé křídlo císařského vojska a 1.pluk císařské armády, jehož součástí byli i regiment kyrisníků Albrechta z Valdštejna a jízdní regiment Jeana de Gauchiera.\n\nKdyž padl 10.7.1621 během obléhání pevnosti Nové Zámky Karel Bonaventura Buquoy, Rudolf z Tiefenbachu převzal část jeho velení.\n\nV roce 1623 se stal katolíkem a podporoval násilnou protireformaci na Moravě.\n\nZa třicetileté války působil v armádě Tillyho a bojoval proti Sasům vedeným Hans Georgem z Arnim.\n\nV roce 1631, poté co Torquato Conti odešel ze své funkce a velení předal Valdštejnovi, byl Rudolf z Tiefenbach povýšen do hodnosti maršála císaře Svaté říše římské.\n\nPo roce 1634 byl Rudolf u císařského jedním z dvorních válečných radů s velkým vlivem u vídeňského dvora. Měl právo udílet šlechtictví a razit vlastní minci.\n\nPo zavraždění Albrechta z Valdštejna v Chebu a zkonfiskování jeho statků císařem, se Rudolf v roce 1635 stává držitelem Jičína. Jako příznivci císaře jsou jeho statky pustošeny v následných letech Švédy. Roku 1636 se stal Rudolf majitelem dalšího majetku po Valdštejnovi, kumburského a úlibického panství i s Novou Pakou. Po bratru Zikmundovi zdědil též v roce 1637 panství Drnholec.\n\nV roce 1639 byl jmenován rytířem Řádu Zlatého rouna.\n\nV roce 1650 sepsal závěť v níž zavázal mimo jiné své dědice k výstavbě kláštera pro konvent paulánů v Nové Pace.\n\nRudolf z Tiefenbachu zemřel 4. března 1653 v Nové Pace. Panství podle závěti získala jeho manželka Marie Eva Alžběta rozená ze Šternberka.\n"}
{"id": "881355", "url": "https://cs.wikipedia.org/wiki?curid=881355", "title": "Kanton Ouzouer-sur-Loire", "text": "Kanton Ouzouer-sur-Loire\n\nKanton Ouzouer-sur-Loire ( ) je francouzský kanton v departementu Loiret v regionu Centre-Val de Loire. Tvoří ho šest obcí.\n\n"}
{"id": "881357", "url": "https://cs.wikipedia.org/wiki?curid=881357", "title": "Kanton Olivet", "text": "Kanton Olivet\n\nKanton Olivet ( ) je francouzský kanton v departementu Loiret v regionu Centre-Val de Loire. Tvoří ho tři obce.\n\n"}
{"id": "881358", "url": "https://cs.wikipedia.org/wiki?curid=881358", "title": "Kanton Saint-Jean-le-Blanc", "text": "Kanton Saint-Jean-le-Blanc\n\nKanton Saint-Jean-le-Blanc ( ) je francouzský kanton v departementu Loiret v regionu Centre-Val de Loire. Tvoří ho tři obce.\n\n"}
{"id": "881360", "url": "https://cs.wikipedia.org/wiki?curid=881360", "title": "Kostel svatého Karla Boromejského (Opatovice)", "text": "Kostel svatého Karla Boromejského (Opatovice)\n\nKostel svatého Karla Boromejského je římskokatolický chrám v obci Opatovice v okrese Brno-venkov. Je filiálním kostelem rajhradské farnosti. Jednolodní kostel s věží byl postaven v letech 1868–1869 na místě dřívější kaple z roku 1772. Před kostelem se nachází socha svatého Karla Boromejského a kamenný kříž.\n\nOpatovice od svého založení spadaly pod správu benediktinského kláštera v Rajhradě. Obyvatelé Opatovic museli navštěvovat bohoslužby ve farním kostele kláštera. Při jarních povodních však nebylo možné se do kostela dostat, proto bylo Opatovicím povoleno sloužit při povodních a některých svátcích mše ve vlastní kapli. Ta byla vybudována roku 1677 po morových epidemiích. Kaple byla zasvěcena morovým světcům – sv. Karlu Boromejskému, sv. Šebestiánovi, sv. Rochu a sv. Rozálii. Od roku 1682 zde byla sloužena mše jednou ročně, na svátek sv. Karla Boromejského, později pak i vícekrát do roka, především při povodních. Při požáru Opatovic v srpnu 1769 vyhořela i kaple. Tehdejší probošt rajhradského kláštera Otmar Karel Konrád OSB nechal vybudovat novou, větší kapli. Ta byla benedikována 4. listopadu 1772, na svátek sv. Karla Boromejského. Roku 1847 byla kaple rozšířena a přistavěna věžička se zvonem o váze 100 kg. Kvůli nevhodnému statickému zatížení začala po několika letech praskat klenba a hrozilo její zřícení. Vznikly debaty, zda kapli opravit nebo postavit nový kostel.\n\nS myšlenkou na stavbu kostela přišel rajhradský kooperátor P. Vojtěch J. Slouk OSB. Tento nápad byl v obci předmětem debat, nakonec však bylo o stavbě rozhodnuto. Vypracováním projektu byl v lednu 1868 pověřen židlochovický stavitel Karel Jiruš. Ten v únoru 1868 předvedl plány a rozpočet na 19 000 zlatých. Původní kaple byla zbourána v květnu 1868 a poté bylo započato s výkopy základů. Při výkopech bylo nalezeno množství lidských kostí, což potvrdilo, že se zde v minulosti nacházel hřbitov. Dne 19. června 1868 byl rajhradským opatem Günterem J. Kalivodou OSB slavnostně posvěcen pamětní kámen, zazděný na východní straně kostela. V té době zdivo dosahovalo do výšky jednoho metru. Dne 25. října 1868 byly z Vídeňského Nového Města dovezeny čtyři nové zvony, vážící 1120 kg. Cena zvonů činila 1800 zlatých. Zvony byly posvěceny v rajhradském klášteře a poté slavnostně převezeny do Opatovic. P. Vojtěch J. Slouk OSB opatřil věžní hodiny, pocházející z konventu dominikánek na Starém Brně. Věž kostela byla zastřešena v dubnu 1869. V červenci 1869 stavbu kostela navštívil Msgre Mariano Falcinelli, tehdejší papežský nuncius ve Vídni. Od léta 1869 začalo vybavování interiéru. Byly pořízeny varhany za 850 zlatých, které zhotovil brněnský varhanář František Mikeš. Náklady na interiér nakonec přesáhly částku 2500 zlatých. Kostel byl benedikován 4. listopadu 1869 rajhradský opatem Güntrem J. Kalivodou OSB.\n\nFinance na stavbu kostela byly převážně získávány dary obyvatel obce. Tato velmi nákladná stavba Opatovice finančně vyčerpala. Další prostředky pomohl opatřit P. Vojtěch J. Slouk OSB, který také namaloval jeden z obrazů v kostele. Část stavebního materiálu poskytl rajhradský klášter.\n\nPrvní velká oprava kostela proběhla v letech 1902–1903. Při té příležitosti byla věž opatřena novými hodinami. V roce 1917 byly rekvírovány 3 kostelní zvony. Dále byly o rok později zabaveny cínové píšťaly varhan a nahrazeny zinkovými. Nové zvony, z nichž největší vážil 620 kg, byly pořízeny v roce 1929 za 31 700 Kč. Tento obnos byl získán obecní sbírkou. Roku 1934 byl z obecního rozpočtu kostel elektrifikován a v roce 1936 opatřen novou střechou. Roku 1939 obec pořídila nové varhany nákladem 15 000 Kč, které zhotovila firma Jan Mudroch z Tišnova. V roce 1942 byly opět rekvírovány zvony, jeden z menších zvonů však byl po válce nalezen a navrácen.\n\nBěhem bojů o Opatovice v dubnu 1945 byl kostel těžce poškozen ostřelováním. Shořela střecha kostelní věže, část klenby kostela se propadla a byla rozbita okna. Brzy po skončení války započaly opravy pod vedením Jana Horáka, stavitele ze Židlochovic. Akademický malíř Antonín Sychra na klenbě kostela zhotovil malby dvanácti českých patronů. Přes obtížnou poválečnou situaci byla rekonstrukce ukončena 15. prosince 1946. Celkové náklady dosáhly 411 000 Kčs, z toho 130 000 Kčs bylo získáno jako státní příspěvek a zbytek dary opatovických farníků. \n\nRoku 1955, kdy v kostelní věži byl zavěšen pouze malý zvon z roku 1714 od zvonaře Sigmunda Kerchnera z Brna dovezený do Opatovic někdy po roce 1945 z Mikulova, byly ve zvonařství Kovolit Česká u Brna ulity pro kostelní věž dva nové zvony: zvon \"Maria\" o váze 350 kg a zvon \"Karel Boromejský\" o váze 250 kg. Byly také provedeny menší opravy interiéru. \n\nOd začátku 50. let nastalo pro farnost těžké období. V roce 1950, v rámci Akce K, byli z rajhradského kláštera deportováni mniši i s opatem Václavem Pokorným, zůstal zde jen P. Karel Musil, který však byl vysokého věku a špatného zdraví. Proto byl do Rajhradu jako kaplan povolán P. František Fučík. Ten později sloužil 40 let jako farář v Rajhradě a Opatovicích. Od poloviny 50. let, kvůli nátlaku státní moci, nastal v Opatovicích postupný a trvalý odliv věřících. Větší část těch co zůstali tvořily ženy.\n\nBěhem 60. let probíhaly menší opravy kostela, trvalým problémem však byl nedostatek financí a pracovních sil. Větší oprava proběhla roku 1968, z větší části zaplacená opatovickými farníky. Další opravy v 70. letech zahrnovaly rekonstrukci střechy a výmalbu. Roku 1984 byla následkem větrné smršti natolik poškozena střecha, že bylo nutné vyměnit veškerou krytinu.\nOd roku 1998 probíhala celková postupná rekonstrukce kostela. Byla zde zavedena voda a nové plynové topení. V roce 2004 byly ošetřeny krovy, o dva roky později byla provedena oprava a výměna oken. Kvůli zabránění praskání zdiva byla klenba zpevněna ocelovými lany. Roku 2007 proběhla sanace zdiva nákladem 580 000 Kč. To umožnilo zahájit celkovou rekonstrukci fasády, která započala v roce 2009. V témž roce byla střecha věže opatřena novým měděným pláštěm. Před vstupem do kostela přibyla nová socha svatého Karla Boromejského a byl opraven kříž po pravé straně vstupu.\n\nDne 2. listopadu 2012 byla v předsíni kostela instalována bronzová pamětní deska věnovaná P. Vojtěchu Sloukovi. Deska má rozměry 90×70 cm a hmotnost 44 kg. Jejím autorem je rajhradský archivář a sochař Ivo Durec.\n\nVlevo od vchodu před jižním průčelím se nachází socha svatého Karla Boromejského v nadživotní velikosti, zhotovená sochařem Ivo Durcem. Socha je vytvořena z umělého kamene odstínu světlého pískovce, výška včetně podstavce je 220 cm. Tvář světce je vymodelována podle jeho posmrtné masky. Dílo vzniklo jako náhrada původní sochy sv. Karla Boromejského. Ta byla nejprve součástí sochařské výzdoby Pitrova mostu v Rajhradě; od roku 1790 stála na opatovické návsi, odkud byla v roce 1962 přemístěna do areálu rajhradského kláštera, kde se nachází dodnes. Nová socha byla vysvěcena 1. listopadu 2009 převorem rajhradského kláštera Augustinem Gazdou. Na podstavci vpředu je nápis CAROVS BORROMEVS, vpravo ORA PRO NOBIS, vlevo EPISC. MILANENSIS.\n\nVpravo od vchodu před jižním průčelím se nachází kamenný kříž z roku 1871, pocházející ze zatopené obce Mušov, kde stával na návsi. Kříž nechal roku 1971 do Opatovic převézt P. František Fučík. Před kostelem byl kříž umístěn v roce 1980. V roce 2009 byl kříž restaurován akademickým sochařem Radomírem Vavrušou.\n\n"}
{"id": "881363", "url": "https://cs.wikipedia.org/wiki?curid=881363", "title": "Lánský", "text": "Lánský\n\nLánský je přídavné jméno odvozené z podstatného jména lán, které se přeneslo na následující jména a názvy:\n\n"}
{"id": "881366", "url": "https://cs.wikipedia.org/wiki?curid=881366", "title": "ISO 3166-2:CW", "text": "ISO 3166-2:CW\n\nKódy ISO 3166-2 pro Curaçao neidentifikují žádné regiony (stav v roce 2015).\n\n\n"}
{"id": "881368", "url": "https://cs.wikipedia.org/wiki?curid=881368", "title": "Kostel Nanebevzetí Panny Marie (Blučina)", "text": "Kostel Nanebevzetí Panny Marie (Blučina)\n\nKostel Nanebevzetí Panny Marie je římskokatolický chrám v obci Blučina v okrese Brno-venkov. Je chráněn jako kulturní památka. Je farním kostelem blučinské farnosti.\n\nZe zmínky o blučinském plebánovi lze předpokládat, že již v této době zde stál kostel. Jádro současné stavby pochází ze třetí čtvrtiny 13. století. Dochovaly se románské obvodové zdi lodi, která byla původně plochostropá, a spodní část věže, na severní straně chrámu stál karner.\n\nPravděpodobně v první čtvrtině 14. století došlo k prodloužení lodi východním směrem, kde byl postaven pětiboký závěr. Zřejmě na přelomu 14. a 15. století byl zbořen karner a na jeho místě byla postavena kaple svaté Barbory, přibližně o 100 let později byla z jižní strany lodi přistavěna další kaple, kostel byl také zaklenut.\n\nK dalším úpravám došlo na přelomu 16. a 17. století, kdy byla věž zvýšena vybudováním zvonicového patra. Asi o 100 let později vznikl další přístavek u severní zdi lodi, po roce 1767 došlo k úpravám části lodi, možná podle projektu Františka Antonína Grimma.\n\nNa začátku 19. století byl postaven polygonální nástavec věže, v roce 1848 byla postavena sakristie, na konci 19. století byly provedeny některé novogotické úpravy.\n\nKolem kostela se do roku 1895 nacházel hřbitov.\n"}
{"id": "881370", "url": "https://cs.wikipedia.org/wiki?curid=881370", "title": "Kostel Povýšení svatého Kříže (Rajhrad)", "text": "Kostel Povýšení svatého Kříže (Rajhrad)\n\nŘímskokatolický kostel Povýšení svatého Kříže se nachází v centru města Rajhrad při hlavní Masarykově ulici v blízkosti Základní školy T. G. Masaryka Rajhrad a Městského úřadu Rajhrad. Jedná se o barokní stavbu, která vznikla přestavbou a částečnou novostavbou na místě původního rajhradského farního kostela. Autorem projektu je z největší pravděpodobností český architekt italského původu Jan Blažej Santini-Aichel. Ačkoliv byl návrh zřejmě vyhotoven již kolem roku 1720, přestavba kostela byla realizována až v letech 1765–1766. Tak se také stalo, že objednavatelem projektu byl probošt benediktinského proboštství v Rajhradě Antonín Pirmus (1709–1744), ale stavebníkem jeho pozdější nástupce Otmar Konrád (1764–1812).\n\nKostel je chráněn jako kulturní památka České republiky a je farním kostelem rajhradské farnosti.\n\n10. listopadu 1330 povolil olomoucký biskup Jindřich Berka z Dubé a Lipé zřídit ve vsi Rajhradě kapli, kterou zasvětil Povýšení sv. Kříže. Kaple vznikla z důvodu častých záplav, kterými řeka Svratka sužovala oblast při jarních oblevách a větších deštích. Farníkům z Rajhradu, Čeladic, Popovic, Holasic, Syrovic a Sobotovic tak znemožňovala účast na bohoslužbách v klášterním kostele sv. Petra a Pavla v benediktinském opatství v Rajhradě, jenž zároveň sloužil jako farní kostel. Bohoslužebné úkoly spojené se křty, svatbami či pohřby se však nadále konaly v klášterním kostele. V 16. století nechali kapli opravit probošti Jan III. a Matyáš z Tachova. V 17. století byla stavba vážně poničena nejdříve během vpádu Švédů roku 1645 a posléze tureckými vojsky roku 1663. Roku 1682 byl za kostelem zřízen nový hřbitov, na němž se začalo od roku 1691 pohřbívat. Zničenou kapli obnovil mezi lety 1682–1683 probošt Celestin Arlet a dal ji zvětšit. Stavba byla hrazena z Arletových prostředků, který tak učinil na výraz díků za vyléčení z těžké nemoci a za uchránění Rajhradu před morovou epidemií, jejíž vlna zasáhla Moravu mezi lety 1675–1676.\n\nVýslednou podobu, závislou s největší pravděpodobností na projektu vyhotoveném architektem italského původu Janem Blažejem Santinim-Aichelem získal kostel mezi lety 1765–1766 za probošta Otmara Konráda. Po dokončení přestavby byl kostel dne 10. dubna 1767 povýšen olomouckým biskupem Maxmiliánem z Hamiltonu na farní. Tento status si uchovává dodnes. Biskupským dekretem z roku 1770 bylo umožněno konat farní úkony jak ve farním kostele Povýšení sv. Kříže, tak v benediktýnském klášterním kostele. Okolo kostela se nachází hřbitov, na němž je u východní strany kostela pomník zemřelým benediktinům z roku 1880, kde jsou pochováni opati a významní vědci, například dr. Beda Dudík, dr. Gregor Wolný či dr. Pavel Vychodil. Roku 1887 byl nad sakristií dodatečně přistavěn depozitář, z něhož od roku 1897 vede okno do presbytáře. Koncem devadesátých let minulého a v prvním desetiletí tohoto století proběhla oprava fasády, oprava střechy a interiérů a pořízen nový obětní stůl, sedes a ambona.\n\nJedná se o stavbu založenou na půdorysu řeckého kříže s dvojnásobně protaženým východním ramenem zakončeným presbytářem. Severní a jižní rameno jsou do čtverce kříže jakoby „zasunuta“ asi třetinou své hloubky. Západní rameno nese osově posazenou věž a je opatřeno vstupem. Klenby ramen jsou složené; východní rameno je zaklenuto neckovou klenbou s dvěma páry vložených lunetových výsečí, do závěru presbytáře je vložena výseč klenby báňovitého typu, prostor křížení je sklenut velkou plackou. Kostel je osvětlen třemi páry oken, jedním oknem situovaným v průčelí a dvěma kruhovými světlíky v oblasti kněžiště. K severní stěně presbytáře přiléhá obdélná sakristie. V kostele se nachází hrobka, dnes je prázdná a ostatky z ní byly přeneseny na hřbitov. Koncepce půdorysu a fasády stavby je obměnou půdorysného řešení kostela sv. Václava ve Zvoli, kde sice také není Santiniho autorství explicitně doloženo, ale existuje pro něj řada přesvědčivých argumentů.\n\nFasáda kostela je řešena podobně, jako je tomu u kostela sv. Václava ve Zvoli, jehož podoba byla pravděpodobně též navržena architektem Santinim. Ploché stěny jsou členěny římsko-dórskými pilastry a průběžným kladím. Rámování a plochy jsou v současném vzhledu kostela barevně odlišeny; pilastry a kladí jsou provedeny bíle, volné plochy žlutou barvou. Nároží armují pilastrové srostlice, jež jsou z části konvexně probrané. Čela příčných ramen se konvexně vydouvají. V průčelí ve středu konvexně vydutého pole vystupuje mělký, přímý rizalit, jenž je zakončen tříbokým frontonem. Nad ním se zvedá osová věž, která patrně nebyla součástí původního Santiniho plánu, ale byla doplněna druhotně, při realizaci stavby. Na půdě nasedá na mohutné pasy, které regulují rozložení tlaků.\n\nČlenění stěn a kleneb se omezuje na jednoduché geometrické formy, ploché a linearizované. Hlavní oltář na východní straně presbytáře je zasvěcen Povýšení sv. Kříže. Krista na kříži obklopují sochy Panny Marie a sv. Jana Evangelisty. Výzdoba oltáře je koncipována jako dvanácté zastavení. Stejně tak jsou do křížové cesty zasazeny dva boční oltáře, jež se nacházejí v příčných ramenech kostela. Na severní straně se nachází oltář zasvěcený Bolestné Matce Boží, který představuje třinácté zastavení, jižní stranu zdobí oltář s Kristovým hrobem, který křížovou cestu uzavírá. Veškerá sochařská výzdoba je dílem brněnského sochaře Jana Adama Nesmanna. Zbytek křížové cesty je tvořen klasicky v podobě obrazů zavěšených na stěně. Rámy obrazů pocházejí z roku 1772, obrazy byly vyhotoveny ve třicátých letech 20. století a jsou dílem akademického malíře Jana Köhlera ze Stražovic u Kyjova. Ten je také autorem výmalby kostela z roku 1934. Hlavní kupoli zdobí ve cviklech čtyři malby českých světců sv. Ludmily, sv. Václava, sv. Anežky České a sv. Prokop, po stranách jsou na klenbách bočních ramen vyobrazeni vpravo sv. Vojtěch a vlevo sv. Jan Sarkander. Ostatní části klenby zdobí geometrické či florální obrazce okrové, hnědě a červené barvy, stěny interiéru pokrývá světle okrový nátěr. V kruhových oknech po stranách hlavního oltáře se nacházejí vitráže zobrazující moravské patrony sv. Cyrila a Metoděje z roku 1889. V dalších oknech je vyobrazena Svatá Rodina vyhotovená k roku 1895 či Povýšení svatého Kříže osazené roku 1903. Vitráže jsou dílem sklenářského závodu Benedikta Škardy v Brně. Mramorování oltáře a kazatelny je dílem Josefa Havelky. Čelní stranu kůru je zdobí dvojitým znakem rajhradského benediktýnského kláštera, jenž vyjadřuje patronát opata nad kostelem. Pod kůrem se u hlavního vstupu nacházejí dvě sošky světců, sv. Josefa a sv. Antonína. Na výzdobě kostela se podíleli malíři a pozlacovači z Brna a rajhradští občané, ozdoby na svatostánku provedl židlochovický sochař Jan Stern.\n\n\n"}
{"id": "881371", "url": "https://cs.wikipedia.org/wiki?curid=881371", "title": "Vévodství Berg", "text": "Vévodství Berg\n\nVévodství Berg ( ; ) byl stát Svaté říše římské, situovaný na pravém břehu Rýna jižně od řeky Ruhr. Dnes toto území někdejšího vévodství spadá do německé spolkové země Severní Porýní-Vestfálsko. Do roku 1380 byl tento státní útvar pouze hrabstvím, v letech 1806–1815 existoval jako velkovévodství, pak byl začleněn do Pruského království. Název země nyní přežívá v označení regionu \"Bergisches land\", jež se však zpravidla používá pouze pro vysočinné části bývalého vévodství (okres Rheinisch-Bergischer Kreis).\n\nSídlem hrabat byl hrad Berge u Altenbergu, od roku 1133 Burg an der Wupper (nyní součástí města Sollingen). Od 14. století byl správním centrem i rezidencí Düsseldorf.\n\nPrvní zmínka o hrabatech z Bergu se datuje kolem roku 1080. Vévodství bylo od 14. století v personální unii s jülišským vévodstvím, od 16. století také s vévodstvím klevským a hrabstvími Mark a Ravensburg. Jako \"spojená vévodství\" byla sjednocována i co se týče správy. Po smrti vévody Viléma roku 1609 došlo ke sporu o dědictví, který se stal závažným politickým sporem na celoříšské úrovni mezi katolickým a protestantským táborem v předvečer třicetileté války. Vévodství připadlo rodu Pfalz-Neuburg a následně až do napoleonských válek bylo spravováno jako součást Rýnské Falce.\n"}
{"id": "881373", "url": "https://cs.wikipedia.org/wiki?curid=881373", "title": "Fanon", "text": "Fanon\n\nFanon (nazývalo se též \"orale\") je druh liturgického roucha vyhrazeného pro papeže, které se užívá při pontifikální mši svaté.\n\nPůvod názvu je odvozen z latinského slova \"pannus\" (látka nebo tkanina). Používal se již od 8. století, ale vyhrazen striktně pro papeže byl až Inocencem III., přičemž dostal název \"orale\". Řidčeji bylo slovo fanon odvozováno z německého (saského) Fahne (Fanen), a užívalo se ho v několikerém významu. Jeho současný kruhový tvar pochází z 16. století, zatímco jeho starší forma byla čtvercová.\n\nJeho používání nebylo nikdy zrušeno, i když po liturgické reformě II. vatikánského koncilu se používal zřídka. Papež Pavel VI. ho naposled použil při své apoštolské návštěvě v Indii v prosinci 1964. Papež Jan Pavel I. ho nepoužil nikdy. Sv. Jan Pavel II. jej použil pouze jedenkrát a to 22. listopadu 1984 v bazilice sv. Cecílie v Trastevere. K znovuoživení používání fanonu došlo až za papeže Benedikta XVI., který jej použil 21. října 2012 při kanonizaci.\n\nNěkdy bývali papežové ve fanonu i pohřbíváni. Poslední pohřbený papež ve fanonu byl sv. Jan XXIII.\n\nNa základě privilegia může fanon kromě papeže užívat také patriarcha lisabonský.\n\nFanon je z jemného bílého hedvábí, které je protkáno vodorovně zlatými pruhy, širokými mezi 13-14 mm (půl palce), takže se střídá pruh bílý, rovněž půl palce široký, s pruhem zlatým a tyto oba pruhy jsou spojeny třetím pruhem hedvábné barvy amarantové (\"colore amaranto\"), tj. tmavočervené přecházející do fialova. Tento červený pruh je široký asi jednu šestinu palce. Fanon se skládá ze dvou částí nebo límců, podobných mozetě, které jsou u otvoru, jenž se klade kolem krku, dohromady sešity. Spodní část je dlouhá (od krku) asi dvě dlaně (asi 16 cm), široká na obvodu přes prsa kolem ramenou a přes záda asi dvanáct dlaní (asi 96 cm). Druhá část vrchní je asi o palec kratší. Otvor kolem krku je lemován úzkou zlatou obrubou, kraj spodní rovněž zlatou obrubou, ale o polovinu širší než kolem krku. Na přední části, uprostřed na prsou je na fanonu vyšit zářivý zlatý kříž, na zadní části, pod šíjí na zádech, je otevřen, aby se mohl oblékat přes hlavu, a zapíná se na knoflík.\n\nKdyž se papež oděl humerálem, albou, cingulem a náprsním křížem, podá mu asistující kardinál-jáhen kříž vyšitý na fanonu, aby jej papež políbil. Potom vloží týž kardinál-jáhen fanon papeži na ramena, spodní část nebo spodní límec rozprostře a urovná na prsou, přes ramena a záda, vrchní límec položí papeži na hlavu jako kapuci. Pak dá papeži štólu kolem krku. Potom oblékne papež tunicellu, dalmatiku, rukavice a mešní roucho (\"kasuli\" nebo \"planetu\"). Potom se spustí zmíněná svrchní část fanonu z hlavy papežovy vpředu na prsa, přes ramena a záda, a pak teprve obdrží papež palium, které spočívá na fanonu.\n\nMá se za to, že užívání fanonu povstalo z původního římského obyčeje odívat se humerálem (amiktem) na albu (ne pod albu, jak se předpisuje v současné době). Moroni o tom uvádí slova Ciampiniho: „Phanon vero, omissis aliis explicationibus, velum est variegatum, quo Papa post albam ornatus, quando solemniter celebrat, et circa colum ac supra caput ad formam cucali reflectitur donec planeta induatur.“\n\n\n"}
{"id": "881375", "url": "https://cs.wikipedia.org/wiki?curid=881375", "title": "ISO 3166-2:SX", "text": "ISO 3166-2:SX\n\nKódy ISO 3166-2 pro Svatý Martin – nizozemskou část stejnojmenného ostrova – neidentifikují žádné regiony (stav v roce 2015).\n\n\n"}
{"id": "881381", "url": "https://cs.wikipedia.org/wiki?curid=881381", "title": "Petr Míšek", "text": "Petr Míšek\n\nPetr Míšek (* 23. března 1959 České Budějovice) je český hokejista, který reprezentoval Československo.\n\nVyznačoval se velkým talentem, což nejlépe dokumentuje skutečnost, že s hokejem začal až ve 13 letech. Přitom v sezóně 1977–1978 již hrál ligu dospělých, poté odehrál jednu sezónu ve Vimperku, a v následující sezóně patřil již mezi nejlepší hráče nejvyšší soutěže, za což si vysloužil nominaci do reprezentačního týmu. Na MS 1981 ve Švédsku byl členem týmu, který vybojoval bronzovou medaili.\n\nLetní přípravu na další sezónu již nedokončil, v průběhu pravidelných zdravotních testů neprošel kontrolou, lékaři mu diagnostikovali přechozenou žloutenku typu B. Po několikaměsíčním léčení mu bylo doporučeno, aby ukončil hráčskou kariéru, což se stalo v jeho 23 letech.\n\nJeho bilance v reprezentačním týmu se zastavila na 22 zápasech a 1 gólu.\n\nPři hokeji studoval budějovickou pedagogickou fakultu, po skončení hráčské kariéry přestoupil na pražskou FTVS, během studií byl asistentem trenéra pražské Slavie, následně vedl mládež ve Spartě. Následovalo první působení na hokejovém svazu, kdy dostal nabídku od Karla Guta a Slavomíra Lenera trénovat reprezentační šestnáctku. U hokejistů ročníku 1973 působil tři roky, na jaře 1991 tým zvítězil na Mistrovství Evropy do 18 let hraném na Slovensku. Po úspěchu následovaly dva roky ve finském Tampere, kde působil u juniorského týmu. Poté se opět vrátil na hokejový svaz, vykonával funkci šéftrenéra mládeže, byl i generálním manažerem reprezentační dvacítky ČR. Před začátkem sezony 2010/2011 se vrátil se do Českých Budějovic jako obchodní manažer a od začátku sezony 2011/2012 je ředitelem obchodního oddělení HC Mountfield.\n\n"}
{"id": "881382", "url": "https://cs.wikipedia.org/wiki?curid=881382", "title": "Kipchoge Keino", "text": "Kipchoge Keino\n\nKipchoge Hezekieh \"Kip\" Keino (17. ledna 1940 Kipsamo) je bývalý keňský atlet, běžec na střední a dlouhé tratě, dvojnásobný olympijský vítěz.\n\nPatřil k prvním keňským běžcům, kteří získali mezinárodní úspěchy v bězích na střední a dlouhé tratě a jeho jméno je do značné míry zosobněním mohutného nástupu keňské atletiky v 60. letech dvacátého století.\nNa mezinárodní scéně se objevil poprvé ve svých 22 letech, když na hrách Commonwealthu v australském Perthu v roce 1962 doběhl pátý v rozběhu na 1 míli (4:07,0) a byl jedenáctý v běhu na tři míle (13:50,0).\n\nNa olympiádě v Tokiu v roce 1964 vstoupil mezi světovou špičku: v rozběhu na 5000 metrů vytvořil nový africký rekord (13:49,6) a ve finále skončil na výtečném pátém místě v čase 13:50,4. Na tokijských hrách potom startoval ještě v běhu na 1500 metrů: vyhrál třetí rozběh (3:45,8) a potom jen velmi těsně vypadl v semifinále - byl pátý ve stejném čase jako postupující Francouz Jean Wadoux a pozdější bronzový medailista, Novozélanďan John Davies. Keinův čas, 3:41,9, byl ovšem opět novým africkým rekordem.\n\nNásledující rok 1965 přinesl Keinovi první medaile: na premiérových Afrických hrách v konžském Brazzaville, pořádaných ve dnech 18.-25.7.1965, zvítězil časem 3:41,1 v závodě na 1500 metrů a časem 13:44,4 vybojoval zlatou medaili i v běhu na 5000 metrů. Byl prvním Afričanem, který v běhu na 5000m překonal hranici 13 minut a 30 sekund: 30. června 1965 zaběhl v Helsinkách nový africký rekord 13:28,2, který za dva dny (2. července 1965) ve finském Turku zlepšil až na 13:26,2 - čímž zaostal jen 4 desetiny sekundy za světovým rekordem, který tehdy držel Australan Ron Clarke. 27. srpna 1965 vytvořil Keino světový rekord v běhu na 3000 metrů výkonem 7:39,6 (dosáhl času 7:39,5, ten však byl v souladu s tehdy platnými pravidly pro dlouhé běhy zaokrouhlen na nejbližší sudou desetinu sekundy), který byl překonán až v roce 1973. Na samém konci poolympijské sezóny, 30. listopadu 1965, vytvořil v novozélandském Aucklandu i nový světový rekord v běhu na 5000 metrů časem 13:24,2. Tento rekord sice už v roce 1966 pro sebe získal znovu Ron Clarke, ale Kipchoge Keino dokázal Australana porazit v nejvýznamnějším závodě roku, v běhu na 3 míle, na dalších hrách Commonwealthu, pořádaných v srpnu roku 1966 v jamajském hlavním městě Kingstonu (12:57,4). Keino v Kingstonu zvítězil rovněž v běhu na 1 míli (3:55,3).\n\nSvětový rekord na 5000 metrů Keino už nikdy nezískal zpět, ale každý rok překonával africký rekord v běhu na 1500 metrů: z hodnoty 3:41,9 na konci roku 1964 ho v roce 1965 vylepšil na 3:37,6, v roce 1966 na 3:36,8 a v roce 1967 na 3:36,7. Každoročně také vylepšoval africký rekord na 1 míli: v roce 1965 zaběhl 3:54,2, v roce 1966 se zlepšil v Londýně na 3:53,4 a v roce 1967 na mistrovství východní a střední Afriky (East and Central African Championships) ve vysokohorských podmínkách keňského Kisumu až na 3:53,1. Výkony z Londýna i Kisumu byly zároveň novými rekordy Commonwealthu.\n\nNejpozoruhodnějím Keinovým závodem v roce 1967 bylo bezpochyby atletické utkání USA-Commonwealth pořádané 8.7.1967 v Los Angeles. V běhu na 1500 metrů tehdy zvítězil dvacetiletý Američan Jim Ryun v novém světovém rekordu 3:33.1. Kipchoge Keino doběhl na druhém místě v čase 3:37.2. Hlavní střetnutí obou běžců však mělo teprve přijít.\n\nNarůstající formu před olympijskými hrami 1968 v Mexiku předvedl Keino na dva dny trvajícím Memoriálu bratří Znamenských v Leningradě: první den memoriálu vyhrál běh na 5000 metrů (13:36,2) a hned na druhý den, 21. července 1968, vytvořil nový africký rekord v běhu na 10 000 metrů - 28:06,4. Keino se tímto časem zařadil na třetí místo v historických tabulkách této disciplíny a pod vlivem nadšení z nového rekordu se pro svou druhou olympiádu přihlásil k dosti neobvyklé kombinaci tří disciplín: 1500 metrů, 5000 metrů a 10 000 metrů. Během olympiády v Mexiku v říjnu 1968 sice nejdříve nedokončil běh na 10 000 metrů (ještě kilometr před cílem byl ve vedoucí skupince běžců, ale pak vybočil z dráhy a zhroutil se na travnatou plochu olympijského stadionu - po skončení závodu se ukázalo, že běžel s akutním zánětem žlučníku), ale potom získal stříbrnou medaili v běhu na 5000 metrů - a ve svém třetím mexickém startu i zlatou medaili na 1500 metrů: s nevídaným náskokem porazil tehdejšího světového rekordmana (3:33,1) Američana Jima Ryuna a čas 3:34,9 byl novým olympijským rekordem, africkým rekordem, rekordem Commonwealthu, nejrychlejším časem roku 1968 a druhým nejlepším výkonem na 1500 metrů v historii. Jako olympijský rekord vydržel Keinův čas až do olympijských her 1984 v Los Angeles, kdy ho překonal britský mílař Sebastian Coe.\n\nNa svých třetích hrách Commonwealthu, pořádaných v roce 1970 ve skotském Edinburghu, vybojoval zlatou medaili na 1500 metrů (3:36,6), na 5000 metrů doběhl jako třetí (13:27,6).\n\nNa olympiádě v Mnichově v roce 1972 zvítězil v běhu na 3000 metrů překážek. V běhu na 1500 metrů neobhájil zlato z Mexika, doběhl druhý za Finem Vasalou.\n\nSportovní kariéru ukončil v roce 1973, když na dalších hrách afrického kontinentu (pořádaných v nigerijském Lagosu osm let po hrách v Brazzaville) získal časem 3:39,63 stříbrnou medaili v běhu na 1500 metrů.\n\nEpilogem pak bylo ještě krátké Keinovo působení v tehdejší americké profesionální atletické skupině ITA. Nebylo dlouhé, zahrnovalo v podstatě jen halovou sezónu 1973, která nicméně v případě ITA trvala až do června tohoto roku. Nejlepším Keinovým výkonem z tohoto angažmá byl závod na 1 míli pořádaný 7. dubna 1973 v Oklahoma City (čas 4:00,6 odpovídal desátému místu světových halových tabulek 1973, pokud bychom do ní zařadili společně výkony amatérů i profesionálů). Zajímavé je, že v rámci této profesionální atletické skupiny došlo k přímému souboji Kipchoge Keina s Jimem Ryunem - uskutečnil se v závodě na 1 míli, 1. června 1973 v americkém Louisville. Jim Ryun (4:01,9) v něm tentokrát Kipchoge Keina (4:03,0) dosti výrazně porazil.\n\nKipchoge Keino a etiopský maratonský běžec Abebe Bikila byli prvními Afričany, kteří byli (v roce 2012) přijati do Síně slávy Mezinárodní asociace atletických federací (IAAF), kterou tato sportovní organizace (vzniklá v roce 1912) založila v roce 100. výročí svého vzniku. V roce 2004 byl zařazen do Síně slávy Asociace atletických statistiků (ATFS), jako třetí africký atlet od založení Síně v roce 2001 (před ním Abebe Bikila a Haile Gebrselassie).\n\n\n\n\n\n\n\n\n\n\n\n\n\n\n\n3:34,9 KIpchoge Keino (Keňa), 1940, 1, Mexico City 20.10.1968\n\n3:36,5 Bodo Tümmler (SRN/Západní Berlín), 1943, 1, Kolín nad Rýnem 10.7.1968\n\n3:37,1 André De Hertoghe (Belgie), 1941, 2, Kolín nad Rýnem 10.7.1968\n\n3:37,5 Walter Adams (SRN), 1945, 3, Kolín nad Rýnem 10.7.1968\n\n3:37,8 James Ryun (USA), 1947, 2, Mexico City 20.10.1968\n\n3:37,9 Jean Wadoux (Francie), 1942, 1, Paříž 4.7.1968\n\n3:38,5 Arne Kvalheim (Norsko), 1945, 1, Oslo 28.8.1968\n\n3:38,7 Anders Gärderud (Švédsko), 1946, 2, Göteborg 26.8.1968\n\n3:38,8 Arnd Kruger (SRN), 1944, 4, Kolín nad Rýnem 10.7.1968\n\n3:39,0 Francesco Arese (Itálie), 1944, 1, Schio 13.7.1968\n\n3:33,1 James Ryun (USA), 1947, 1, Los Angeles 8.7.1967\n\n3:34,9 Kipchoge Keino (Keňa), 1940, 1, Mexico City 20.10.1968\n\n3:35,6 Herbert Elliott (Austrálie), 1938, 1, Řím 6.9.1960\n\n3:36,3 Michel Jazy (Francie), 1936, 1, Rennes 15.6.1966\n\n3:36,5 Bodo Tümmler (SRN/Západní Berlín), 1943, Kolín nad Rýnem 10.7.1968\n\n3:37,1 André De Hertoghe (Belgie), 1941, 2, Kolín nad Rýnem 10.7.1968\n\n3:37,5 Walter Adams (SRN), 1945, 3, Kolín nad Rýnem 10.7.1968\n\n3:37,6+ Peter Snell (Nový Zéland), 1938, 1, Auckland 17.11.1964 (mezičas v běhu na 1 míli)\n\n3:37,6 Josef Odložil (Československo), 1938, 1, Praha 13.8.1966\n\n3:37,7 Jean Wadoux (Francie), 1942, 2, Praha 13.8.1966\n\n8:20,8 Anders Gärderud (Švédsko), 1946, 1, Helsinky 14.9.1972\n\n8:21,0 Tapio Kantanen (Finsko), 1949, 2, Helsinky 14.9.1972\n\n8:22,2 Bronislaw Malinowski (Polsko), 1951, 1, Varšava 10.8.1972\n\n8:23,6 Kipchioge Keino (Keňa), 1940, 1, Mnichov 4.9.1972\n\n8:23,6 Kazimierz Maranda (Polsko), 1947, 1, Varšava, 27.6.1972\n\n8:23,8 Amos Biwott (Keňa), 1948, 1 v rozběhu, Mnichov 1.9.1972\n\n8:23,8 Dušan Moravčík (Československo), 1948, 1, Praha 17.9.1972\n\n8:24,6 Benjamin Jipcho (Keňa), 1943, 2, Mnichov 4.9.1972\n\n8:25,4 Michail Želev (Bulharsko), 1943, 1, Oslo 3.7.1972\n\n8:25,4 Pekka Päivärinta (Finsko), 1949, 2, Helsinky 26.7.1972\n\n8:20,8 Anders Gärderud (Švédsko), 1946, 1, Helsinky 14.9.1972\n\n8:21,0 Tapio Kantanen (Finsko), 1949, 2, Helsinky 14.9.1972\n\n8:22,0 Kerry O'Brien (Austrálie), 1946, 1, Berlín 4.7.1970\n\n8:22,2 Vladimir Dudin (SSSR), 1941, 1, Kyjev 19.8.1969\n\n8:22,2 Bronislaw Malinowski (Polsko), 1951, 1, Varšava 10.8.1972\n\n8:23,4 Alexandr Morozov (SSSR), 1939, 2, Kyjev 19.8.1969\n\n8:23,6 Kipchoge Keino (Keňa), 1940, 1, Mnichov 4.9.1972\n\n8:23,6 Kazimierz Maranda (Posko), 1, Waršava 27.6.1972\n\n8:23.8 Amos Biwott (Keňa), 1948, 1 v rozběhu, Mnichov 1.9.1972\n\n8:23,8 Dušan Moravčík (Československo), 1948, 1, Praha 17.9.1972\n\n7:39,5 Kipchoge Keino (Keňa), 1940, 1, Hälsingborg 27.8.1965\n\n7:46,0 Siegfried Herrmann (GDR), 1932, 1, Erfurt 5.8.1965\n\n7:48,6 Gaston Roelants (Belgie), 1937, 1, Heverlee 15.8.1965\n\n7:49,0+ Michel Jazy (Francie), 1936, 1+, Meluin 23.6.1965 (mezičas v běhu na 2 míle, 8:22,5)\n\n7:51,0+ Ronald Clarke (Austrálie), 1937, 2+, Melun 23.6.1965 (mezičas v běhu na 2 míle, 8:24,8)\n\n7:51,0 John Davies (Nový Zéland), 1938, 1, Karlovy Vary 11.7.1965\n\n7:54,8 Thor Helland (Norsko), 1936, 2, Oslo 7.7.1965\n\n7:55,0 Eugène Allonsius (Belgie), 1937, 3, Oslo 7.7.1965\n\n7:55,2 Harald Norpoth (SRN), 1942, 1, Karlsruhe 5.7.1965\n\n7:56,2 Viktor Kudinskij (SSSR) 43, 1, Kyjev 19.7.1965\n\n7:39,5 Kipchoge Keino (Keňa), 1940, 1, Hälsingborg 27.8.1965\n\n7:46,0 Siegfried Herrmann (GDR), 1932, 1, Erfurt 5.8.1965\n\n7:48,6 Gaston Roelants (Belgie), 1937, 1, Heverlee 15.8.1965\n\n7:49,0+ Michel Jazy (Francie), 1936, 1+, Meluin 23.6.1965 (mezičas v běhu na 2 míle, 8:22,5)\n\n7:51,0+ Ronald Clarke (Austrálie), 1937, 2+, Melun 23.6.1965 (mezičas v běhu na 2 míle, 8:24,8)\n\n7:51,0 John Davies (Nový Zéland), 1938, 1, Karlovy Vary 11.7.1965\n\n7:52,8 Gordon Pirie (Velká Británie), 1931, 1, Malmö 4.9.1956\n\n7:53,4 István Rózsavölgyi (Maďarsko), 1929, 1, Malmö 4.9.1956\n\n7:54,2 Hans Grodotzki (GDR), 1936, 1, Postupim 30.7.1960\n\n7:54,2 James Beatty (USA), 1934, 1, Amstrodam 15.8.1962\n\n13:24,2 Kipchoge Keino (Keňa), 1940, 1, Auckland 30.11.1965\n\n13:25,8 Ronald Clarke (Austrálie), 1937, 1, Los Angeles 4.6.1965\n\n13:27,6 Michel Jazy (Francie), 1936, 1, Helsinky 30.6.1965\n\n13:30,0 Siegfried Herrmann (NDR), 1932, 1, Postupim 11.8.1965\n\n13:33,0 Michael Wiggs (Velká Británie), 1938, 4, Helsinky 30.6.1965\n\n13:34,8 Gaston Roelants (Belgie), 1937, 3, Stockholm 6.7.1965\n\n13:37,4 Thor Helland (Norsko), 1936, 5, Helsinky 30.6.1965\n\n13:37,8 Bengt Najde (Švédsko), 1942, 6, Helsinky 30.6.1965\n\n13:40,0 Lájos Mecsér (Maďarsko), 1942, 1, Londýn 14.8.1965\n\n13:41,4 William Mills (USA), 1938, 1, Oslo 15.7.1965\n\n13:24,2 Kipchoge Keino (Keňa), 1940, 1, Auckland 30.11.1965\n\n13:25,8 Ronald Clarke (Austrálie), 1937, 1, Los Angeles 4.6.1965\n\n13:27,6 Michel Jazy (Francie), 1936, 1, Helsinky 30.6.1965\n\n13:30,0 Siegfried Herrmann (NDR), 1932, 1, Postupim 11.8.1965\n\n13:33,0 Michael Wiggs (Velká Británie), 1938, 4, Helsinky 30.6.1965\n\n13:34,8 Gaston Roelants (Belgie), 1937, 3, Stockholm 6.7.1965\n\n13:35,0 Vladimir Kuc (SSSR), 1927, 1, Řím 11.10.1957\n\n13:35,2 Murray Halberg (Nový Zéland), 1933, 1, Stockholm 25.7.1961\n\n13:36,8 Gordon Pirie (Velká Británie), 1931, 1, Bergen 19.6.1956\n\n13:37,4 Thor Helland (Norsko), 1936, 5, Helsinky 30.6.1965\n\n\n"}
{"id": "881385", "url": "https://cs.wikipedia.org/wiki?curid=881385", "title": "Bruno Pammer", "text": "Bruno Pammer\n\nBruno Josef Pammer (30. ledna 1866 Rožmberk nad Vltavou – 22. listopadu 1924 Kolín) byl v letech 1901–1924 42. opatem kláštera cisterciáků ve Vyšším Brodě, člen parlamentu a v závěru života představený české kongregace cisterciáckého řádu.\n\nNarodil se v Rožmberku nad Vltavou v čísle 99 v tkalcovské rodině. V roce 1884 vstoupil do noviciátu ve Vyšším Brodě. Věčné sliby složil do rukou opata Leopolda Wackarže v květnu roku 1888. V červnu téhož roku byl vysvěcen na kněze.\n\nOd roku 1900 de facto vedl vyšebrodský klášter, a po smrti opata Wackarže byl zvolen jeho nástupcem. Opatskou benedikci přijal 8. června 1902 z rukou budějovického biskupa Říhy. V letech 1908–1909 zasedal v parlamentu. Společně s Arnoštem Porákem prosadil a vybudoval železniční trať Rybník - Lipno nad Vltavou.\n\nOd roku 1923 vedl českou kongregaci řádu cisterciáků (Kongregace Nejčistšího Srdce Panny Marie). Zemřel 22. listopadu 1924 a byl pohřben ve vyšebrodském klášteře v kapli sv. Anny. Jeho nástupcem v opatském úřadě ve Vyšším Brodě se stal Tecelín Jaksch.\n\n\n"}
{"id": "881389", "url": "https://cs.wikipedia.org/wiki?curid=881389", "title": "Mike Ness", "text": "Mike Ness\n\nMike Ness (* 3. dubna 1962, USA) je zpěvák, kytarista a skladatel písní pro kapelu Social Distortion.\n\nMike Ness byl vychováván v Fullerton v Kalifornii. V mládí poslouchal blues, country a raný rock n' roll, což se později promítlo v jeho tvorbě když vlivy těchto stylů zahrnul mezi typické prvky punk rocku.\n\nV roce 1978, ve svých šestnácti letech, založil kapelu Social Distortion, se kterou koncertuje dodnes. V roce 1982 se objevil v nezávislém filmu \"Another State of Mind\", který mapoval jejich první turné spolu s kapelou Youth Brigade.\n\nVydání druhého alba, \"Prison Bound\", zpozdila Nessova rehabilitace ze závislosti na heroinu a alkoholu. Nicméně od roku 1985 je střízlivý. Je také vegetariánem.\n\nMezi lety 1986 a 1988 krátce působil v kapele Easter. V roce 1992 se oženil a nyní má dva syny.\n\nV roce 1999 vydal dvě sólová alba a vystupoval na festivalu Woodstock. V témže roce se objevil ve filmu Frezno Smooth.\n\nSmrt kytaristy a dlouhodobého Nessova přítele, Dennise Danella, v roce 2000 ovlivnila album Sex, Love and Rock 'n' Roll. Mnoho z písní na tomto album jsou věnovány Danellovi, například \"Don't Take Me For Granted\", \"Reach For The Sky\" a nebo \"Angel's Wings\".\n\nVlastní obsáhlou sbírku vozů \"Hot Rod\".\n\nZatím poslední album, které Ness vydal bylo \"Hard Times and Nursery Rhymes\" se Social Distortion.\n\n\n"}
{"id": "881390", "url": "https://cs.wikipedia.org/wiki?curid=881390", "title": "Internet věcí", "text": "Internet věcí\n\nInternet věcí (, zkratka IoT) je v informatice označení pro síť fyzických zařízení, vozidel, domácích spotřebičů a dalších zařízení, která jsou vybavena elektronikou, softwarem, senzory, pohyblivými částmi a síťovou konektivitou, která umožňuje těmto zařízením se propojit a vyměňovat si data. Každé z těchto zařízení je jasně identifikovatelné díky implementovanému výpočetnímu systému, ale přesto je schopno pracovat samostatně v existující infrastruktuře internetu. Experti odhadují, že Internet věcí bude v roce 2020 zahrnovat přibližně 30 miliard zařízení. Hodnota trhu se odhaduje na 80 miliard dolarů.\n\nInternet věcí umožňuje zařízením, aby byly zjištěny, či vzdáleně kontrolovány pomocí existující infrastruktury (počítačová síť, Internet, mobilní síť, …), která umožňuje lepší integraci fyzických zařízení do počítačově řízených systémů a díky tomu zvýšení účinnosti, přesnosti a ekonomické stránky věci ve spojení se sníženými nároky na uživatele. Pokud jsou v zařízení umístěna čidla či akční členy, technologie se stává částí více obecné kategorie kyber-fyzických systémů, která zahrnuje technologie jako jsou chytré sítě, virtuální elektrárny, chytré domácnosti a inteligentní přepravu či též chytrá města. Roli hrají rovněž logistické systémy, integrované logistické řetězce a cykly v globální struktuře.\n\n\"Virtuální elektrárna\" integruje několik typů zdrojů. Tyto zdroje tvoří často skupinu různých typů pružných nebo nepružných, řiditelných distribuovaných systémů, které jsou regulovány centrálním orgánem a mohou zahrnovat např.:\n\n\nPojmem „věci“ v oblasti IoT může být definována široká škála zařízení, jako jsou například srdeční implantáty pro měření srdečního tepu, biočipové senzory na farmách, kamery vysílající živé záběry divokých zvířat, automobily se zabudovanými senzory, přístroje na analýzu DNA nebo terénní zařízení, která pomáhají hasičům v pátracích a záchranných operacích. Lidé pracující v justici doporučují posuzovat tyto Věci jako jednotný mix hardwaru, softwaru, dat a služeb.\n\nTato zařízení sbírají potřebná data s pomocí rozličných existujících technologií a poté samostatně rozesílají tato data mezi ostatními zařízeními. Rychlý vývoj a expanze Internetu věcí by také mělo znamenat produkci velkého množství dat z různých oblastí a následnou potřebu rychlého zařazení dat a zvýšení potřeby na indexování, ukládání a zpracovávání dat efektivněji. V posledních letech, spolu s masivních růstem globálních kybernetických hrozeb, se také objevuje výrazný růst zneužívání Internetu věcí pro páchání kybernetických zločinů.\n\nTermín „Internet věcí“ vytvořil Kevin Ashton z Procter & Gamble, později MIT Auto-ID Center v roce 1999.\n\nV roce 2016 se vize Internetu věcí vyvinula v důsledku sbližování více technologií, včetně všudypřítomné bezdrátové komunikace, analýzy v reálném čase, vzdělávacích mechanismů, komoditních senzorů a vestavěných systémů. To znamená, že tradiční oblasti vestavěných systémů, bezdrátových senzorových sítí, řídicích systémů, automatizace (včetně automatizace domů, budov a měst) a dalších přispěly k vzniku Internetu věcí.\n\nSenzorové sítě mohou být např.: \n\n\nKoncepce sítě inteligentních zařízení byla projednána již v roce 1982 s tím, že modifikovaný stroj na výrobu Coca Coly na univerzitě Carnegie Mellon se stal prvním zařízením připojeným k internetu, schopným hlásit svůj inventář a to, zda byly nově naložené nápoje studené. Klíčový článek Marka Weisera z roku 1991 o všudypřítomném počítači (Počítač 21. století), stejně jako akademická místa jako UbiComp a PerCom, produkovali současnou vizi IoT. V roce 1994 Reza Raji popsal koncept v časopise IEEE Spectrum jako \"přesun malých data paketů do velké řady uzlů, aby integroval a automatizoval vše od domácích spotřebičů po celé továrny\". Mezi roky 1993 a 1996 několik společností jako jsou Microsoft nebo NEST společnosti Novell navrhlo řešení. Teprve v roce 1999 se toto odvětví začalo rozjíždět. Bill Joy představil komunikaci mezi jednotlivými zařízeními (D2D) jako součást svého \"Six Webs\" frameworku, který byl představen na Světovém ekonomickém fóru v Davosu v roce 1999.\n\nKoncepce Internetu věcí se stala populární v roce 1999, prostřednictvím Auto-ID Center v MIT a souvisejících zveřejnění analýz trhu. Radiofrekvenční identifikaci (RFID) viděl Kevin Ashton (jeden ze zakladatelů původního Auto-ID Centra) jako předpoklad pro Internet věcí. Ashton preferoval frázi \"Internet pro věci\". Pokud by všechny objekty a lidé v každodenním životě byly vybaveny identifikátory, počítače by je mohly spravovat a inventarizovat.\n\nOznačování věcí může být řešeno např. pomocí technologií:\n\n\nVe svém původním výkladu, kdy jeden z prvních důsledků implementace Internetu věcí je, že vybaví všechny objekty na světě malými identifikačními zařízeními nebo strojově čitelnými identifikátory a bude měnit každodenní život. Například okamžité a neustálé řízení zásob by se stalo součástí běžného života. Schopnost osoby komunikovat s objekty na dálku by mohla být na základě okamžitých nebo současných potřeb v souladu se stávajícími dohodami koncového uživatele. Taková technologie by například mohla poskytovat tvůrcům filmového průmyslu mnohem větší kontrolu nad soukromými zařízeními koncového uživatele a na dálku vynucovat omezení autorských práv a správu digitálních práv, takže schopnost zákazníka, který si koupil disk Blu-ray by se mohla stát závislou na rozhodnutí držitele autorských práv, obdobě neúspěšného DIVX systému od Circuit City.\n\nVýznamnou transformací je rozšíření \"věcí\" z generovaných dat ze zařízení ve fyzickém prostoru. V roce 2004 byl navržen myšlenkový model pro budoucí propojovací prostředí. Model zahrnuje pojem ternárního vesmíru, který se skládá z fyzického světa, virtuálního světa a duševního světa a víceúrovňové referenční architektury s povahou a zařízeními na nejnižší úrovni, po níž následuje úroveň internetu, senzorová síť, mobilní síť a inteligentní komunity lidských strojů na nejvyšší úrovni, která podporuje geograficky rozptýlené uživatele, aby společně splnily úkoly a řešily problémy pomocí sítě, aby aktivně podporovaly tok materiálu, energie, techniky, informace, znalosti a služby v tomto prostředí. Tento myšlenkový model představoval vývojový trend Internetu věcí.\n\nAplikace pro zařízení připojená na internet jsou rozsáhlé. Došlo k mnohačetným pokusům o kategorizaci, z nichž většina souhlasí s rozdělením mezi spotřební, podnikatelské a infrastrukturní aplikace. George Osborne, ex-kancléř britské pokladny, prohlásil, že Internet věcí (IoT) je další stádium informační revoluce a zmínil propojitelnost všeho od městské dopravy přes nemocniční zařízení až po domácí využití.\n\nMožnost propojit zařízení s limitovaným procesním výkonem, pamětí a energetickou spotřebou znamená, že IoT nachází využití v téměř každém oboru. Takové systémy by mohly být ve vedení sběru informací v situacích sahající od přírodních ekosystémů až po budovy a továrny, čímž nachází uplatnění v oblastech snímání prostředí a urbanistického plánování.\n\nInteligentní obchodní systémy by například mohly monitorovat nakupovací zvyky konkrétních uživatelů podle sledování jejich konkrétních mobilních telefonů. Těmto uživatelům by poté mohly být poskytnuty speciální nabídky na jejich oblíbené produkty, nebo jim dokonce hlásit umístění předmětů, které potřebují, o které si automaticky zažádala jejich lednička. Další příklady snímání a ovládání jsou v aplikacích zahrnující teplo, vodu, elektřinu a řízení spotřeby energie, nebo asistence s naváděním přepravních systémů. Jiné aplikace, které IoT může poskytnout je umožnit rozšíření zabezpečení a automatizace domácnosti. Koncept \"internet žijících věcí\" byl navrhnut jako popis sítí s biologickými senzory, které by mohly využít analýzy založené na cloudech, aby umožnily uživatelům studium DNA nebo jiných molekul.\n\nRostoucí podíl získávají IoT zařízení pro spotřebitelské využití. Příklady spotřebitelských aplikací zahrnují propojené auto, zábavu, domácí automatizaci (známé také jako chytrá zařízení do domácnosti), nositelnou technologii, zařízení denní potřeby, propojení zdravotního stavu, spotřebiče jako pračky/sušičky, robotické vysavače, čističky vzduchu, trouby nebo chladničky/mrazničky, které používají Wi-Fi pro možnost vzdáleného sledování. Spotřebitelské IoT nabízí nové příležitosti pro uživatelský zážitek a rozhraní.\n\nPřístroje IoT jsou součástí širší koncepce domácí automatizace, známé také jako domotika. Velké inteligentní domácí systémy využívají hlavní router nebo switch, který uživatelům poskytuje centrální ovládání všech svých zařízení.\n\nJednou z klíčových aplikací inteligentní domácnosti je pomoc zdravotně postiženým a starším osobám. Tyto domácí systémy používají podpůrnou technologii pro přizpůsobení specifickým postižením člověka. Hlasové ovládání může pomoci uživatelům s omezeními zraku a pohyblivosti, zatímco výstražné systémy mohou být připojeny přímo k implantátům, které nosí sluchově postižení lidé. Mohou být také vybaveny dalšími bezpečnostními prvky. Tyto funkce mohou zahrnovat senzory, které monitorují zdravotní krizové situace, jako jsou pády nebo záchvaty. Technologie chytré domácnosti používané tímto způsobem mohou poskytnout uživatelům větší svobodu a vyšší kvalitu života.\n\nTermín \"Enterprise IoT\", nebo EIoT, se používá k označení všech zařízení používaných v podnikových a firemních prostředích. Do roku 2019 se odhaduje, že EIoT bude součástí téměř 40% nebo 9,1 miliardy zařízení. Velké společnosti očekávají okamžitý zisk z rozšířené automatizace, kterou využívají zařízení IoT.\n\nAby se zlepšil způsob, jakým jsou věci, média a velká data propojena, je nejprve nutné poskytnout souvislosti z mechanismu využívaného v dění kolem sdělovacích prostředků. Nick Couldry a Joseph Turow navrhli, aby lékaři v médiích přistupovali k veledatům, jako k mnoha informacím o miliónech jednotlivců. Zdá se, že průmysl upustil od tradičního přístupu používání konkrétních mediálních prostředí jako jsou noviny, časopisy nebo televizní pořady, a místo toho využil zákazníků s technologiemi, které oslovují optimální cílovou skupinu. Hlavním cílem je zprostředkovat zprávu nebo obsah, který je (statisticky řečeno) v souladu s myšlenkou spotřebitele. Například publikační prostředí stále častěji přizpůsobuje články, aby se odvolávaly na spotřebitele, kteří byli získáni prostřednictvím různých aktivit v oblasti získávání informací.\n\nMediální průmysl zpracovává veledata dvojím, propojeným způsobem:\nTím pádem IoT vytváří možnost měřit, shromažďovat a analyzovat stále se rozšiřující statistiky chování. Křížová korelace těchto údajů by mohla znamenat revoluci v cíleném marketingu produktů a služeb. Například podle Dannyho Meadows-Klue kombinace analytických nástrojů pro sledování změn a cílení na chování přinesla novou přesnější technologii, která umožňuje zaměřit se na reklamu pro skupiny lidí s příslušnými zájmy. Velká data a IoT jsou vzájemně propojeny. Z pohledu médií jsou data klíčem odvozeným od propojení zařízení, přičemž jsou klíčová pro zlepšení kvality cílení. IoT proto mění mediální průmysl, firmy a dokonce i vlády a otevírá novou éru hospodářského růstu a konkurenceschopnosti. Četnost dat vytvořených tímto odvětvím umožní odborníkům v oblasti reklamy a médií získat podrobnou databázi o současných mechanismech cílení používaných průmyslem.\n\nMonitorování a řízení provozu městské a venkovské infrastruktury, jako jsou mosty, železniční tratě či větrné elektrárny, je klíčovou aplikací IoT. Infrastruktura IoT může být použita ke sledování událostí nebo změn strukturálních podmínek, které mohou narušit bezpečnost. Lze ji také využít k efektivnímu plánování oprav a údržby prostřednictvím koordinace úkolů mezi různými poskytovateli služeb a jejich uživateli. Přístroje IoT lze také použít ke kontrole kritické infrastruktury, jako jsou například mosty poskytující přístup k lodím. Použití zařízení IoT pro monitorování a provoz infrastruktury pravděpodobně zlepší řešení nehod a mimořádných situací, kvalitu služeb, sníží časovou náročnost a náklady na provoz ve všech oblastech souvisejících s infrastrukturou (například pouhým snížením počtu fyzických kontrol dojde k významné úspoře cestovních nákladů i času). Dokonce to může přinést prospěch i oblastem jako je nakládání s odpady.\n\nPřístroje IoT mohou být použity k monitorování a řízení mechanických, elektrických a elektronických systémů používaných v různých typech budov (např. veřejných a soukromých, průmyslových, institucionálních nebo obytných) u systémů automatizace domů a automatizace budov. V této souvislosti jsou v literatuře zahrnuty tři hlavní oblasti:\n\n\nExistuje několik plánovaných nebo probíhajících rozsáhlých implementací internetu věcí, které umožňují lepší správu měst a systémů. Například Songdo v Jižní Koreji, první plně vybavené a zasíťované chytré město svého druhu, je téměř dokončené. Téměř všechno v tomto městě má být napojeno, propojeno a přeměněno na stálý tok dat, který by byl sledován a analyzován řadou počítačů s malým nebo žádným zásahem člověka.\n\nDalší aplikace je právě probíhající projekt v Santanderu ve Španělsku. Pro toto nasazení byly přijaty dva přístupy. Toto město se 180 000 obyvateli již pro své smartphony zaznamenalo 18 000 stažení aplikací ve městě. Tato aplikace je spojena s 10 000 čidly, které umožňují kromě jiného také služby jako parkování, monitorování životního prostředí, digitální městskou agendu. V tomto nasazení se kontextové informace o městě využívají ku prospěchu obchodníkům prostřednictvím obchodnímu mechanismu založenému na chování města, jehož cílem je maximalizovat dopad každého oznámení.\n\nMezi další příklady rozsáhlých nasazení patří čínsko-sionské město Guangzhou Knowledge City; dále práce na zlepšení kvality ovzduší a vody a snížení hlučnosti a zvýšení efektivity dopravy v San Jose v Kalifornii; a inteligentní řízení provozu v západní části Singapuru. Francouzská společnost Sigfox zahájila v roce 2014 výstavbu ultranízkopásmové bezdrátové datové sítě v oblasti San Francisco Bay Area, coby první podnik, který dosáhl takového nasazení v USA. Poté oznámilo, že vytvoří celkem 4000 základnových stanic, celkem 30 měst ve Spojených státech do konce roku 2016, což z něj činí největšího poskytovatele pokrytí sítě IoT v dané zemi.\n\nDalší velké nasazení provedla společnost New York Waterways v New Yorku, aby propojila všechna plavidla města a mohl je nepřetržitě živě sledovat. Síť byla navržena a zbudována firmou Fluidmesh Networks, společností sídlící v Chicagu, která vyvíjí bezdrátové sítě pro kritické aplikace. Síť NYWW nyní zajišťuje pokrytí řeky Hudson, East River a New York Bay. Díky tamní bezdrátové síti NY Waterway dokáže převzít kontrolu nad flotilou a cestujícími tak, jak to dříve nebylo možné. Mezi nové aplikace patří zabezpečení, správa energie a vozového parku, digitální značení, veřejná Wi-Fi, bezpapírové jízdenky a další.\n\nInternet věcí významně přispívá k inovacím zemědělských metod. Zemědělské výzvy způsobené populačním růstem a změnou klimatu tak ze zemědělství udělaly jeden z prvních odvětví, který využívá Internet věcí. Integrace bezdrátových senzorů se zemědělskými mobilními aplikacemi a cloudovými platformami pomáhá při sběru virových informací, týkajících se okolních podmínek - teploty, srážek, vlhkosti, rychlosti větru, napadení škůdci, obsahu humusu a živin v půdě - a ve spojení se zemědělskou půdou může být využita ke vylepšení a automatizaci zemědělských technik, k přijmutí rozhodnutí na zlepšení kvality a kvantity a minimalizace rizik a odpadu. Monitorování polí nebo sledování plodin na základě aplikací také snižuje potíže při správě plodin na více místech. Farmáři například mohou nyní zjistit, které oblasti byly zúrodněny (nebo mylně přehlédnuty), pokud je půda příliš suchá a předpovídat budoucí výnosy.\n\nSnímací a ovládací systémy připojené k internetu mohou celkově optimalizovat spotřebu energie. Očekává se, že zařízení Internetu věcí budou integrována do všech typů zařízení spotřebovávající energii (spínače, elektrické zásuvky, žárovky, televizory apod.) a budou schopny komunikovat s dodavatelem energetických zařízení s cílem účinně vyvážit výrobu energie a spotřebu energie. Taková zařízení by také umožnila uživatelům vzdáleně řídit jejich zařízení nebo je centrálně spravovat prostřednictvím rozhraní, založeném na způsob Cloudu a umožňovat pokročilé funkce jako plánování (např. dálkové zapínání a vypínání topných systémů, ovládání trouby, změnu světelných podmínek apod.).\n\nVedle domácího energetického řízení je Internet věcí zvlášť relevantní pro Smart Grid, neboť poskytuje systémy pro automatizované shromažďování a zpracování informací o energii s cílem zlepšit efektivitu, spolehlivost, ekonomiku a udržitelnost výroby a distribuce elektřiny. Pomocí zařízení s rozšířenou infrastrukturou měření (AMI), připojené k internetové síti, mohou elektrické nástroje nejen shromažďovat data z připojení koncového uživatele, ale také spravovat další zařízení pro automatizaci distribuce, jako jsou transformátory a reclosery.\n\nAplikace IoT pro monitorování životního prostředí obvykle používají snímače k ochraně životního prostředí díky monitorování kvality vzduchu nebo vody, atmosférických nebo půdních podmínek, a dokonce mohou sloužit ke sledování pohybu volně žijících živočichů a jejich stanovišť. Vývoj zařízení s omezenou spotřebou zdrojů připojených k internetu také znamená, že integrovaný záchranný systém bude mít pro poskytnutí účinné pomoci k dispozici další aplikace jako jsou systémy včasného varování před zemětřesením nebo tsunami. Přístroje Internetu věcí takto použité typicky pokrývají velkou zeměpisnou oblast a mohou být také mobilní. Bylo potvrzeno, že standardizace, kterou Internet věcí přináší pro bezdrátové snímání, bude v této oblasti znamenat revoluci.\n\nPřístroje IoT mohou být využity ke vzdálenému sledování stavu zdraví a Systémů nouzového upozornění. Tato zařízení pro monitorování zdraví se mohou pohybovat od monitorů krevního tlaku a srdečního tepu až po pokročilé přístroje schopné sledovat specializované implantáty, jako jsou kardiostimulátory, elektronické náramky Fitbit nebo pokročilé sluchové pomůcky. Některé nemocnice začaly provozovat \"inteligentní postele\", které dokáží zjistit, kdy jsou obsazeny a kdy se pacient pokouší vstát. Může se také přizpůsobit, aby zajistila odpovídající tlak a podporu pacientovi bez manuální interakce sester.\n\nSpeciálními senzory mohou být také vybaveny obytné prostory pro sledování zdraví a obecného blahobytu starších občanů a současně k zajištění správné léčby a k pomoci lidem znovu získat ztracenou mobilitu prostřednictvím terapie. Mezi další spotřebitelské přístroje, které podporují zdravý život, patří připojené váhy nebo bezdrátové monitory srdce. Výzkumná a vývojová společnost DEKA, která vytváří protetické končetiny, vytvořila rameno s bateriemi, které využívá myoelektřinu, zařízení, které převádí rozruchy ze skupiny svalů do ovládání motoru. Rameno je pojmenováno Luke Arm po Luke Skywalkerovi (Star Wars). \n\nIoT může napomáhat k integraci komunikace, řízení a zpracování informací v různých systémech. Používání IoT se vztahuje na všechny prvky dopravních systémů (tj. vozidlo, infrastrukturu a řidiče nebo uživatele). Dynamická interakce mezi těmito součástmi dopravního systému umožňuje komunikaci mezi okolím vozidla a vnitřkem vozidla, inteligentní parkování, elektronické mýtné systémy, logistické řízení a řízení vozového parku, autonomní systém řízení rychlosti vozidla a bezpečnost a pomoc při silničním provozu. Například platforma IoT může nepřetržitě sledovat umístění a podmínky nákladu a majetku prostřednictvím bezdrátových senzorů a vysílat specifické výstrahy při výskytu mimořádností v provozu (zpoždění, poškození, krádeže apod.).\n\nInternetové propojení počítačových zařízení, která jsou zabudována do předmětů každodenní potřeby, umožňuje daným zařízením odesílat a přijímat data.\n\nUmělá inteligence a autonomní ovládání nejsou částí prapůvodního konceptu Internetu věcí. Inteligentní prostředí a autonomní řízení nemusí nutně vyžadovat i internetové struktury. Nicméně, dochází k posunu v oblasti výzkumu s cílem integrovat koncepty Internetu věcí a autonomní kontroly přičemž počáteční výsledky vzhledem k tomuto směru považují objekty za hnací sílu autonomního Internetu věcí.\n\nV budoucnu může být Internet věcí nedeterministickou a otevřenou sítí, ve které budou automaticky organizované inteligentní entity (webové služby, SOA komponenty), virtuální objekty (avatary), interoperabilní a schopné jednat nezávisle (sledovat své nebo sdílené cíle) v závislosti na kontextu, okolnostech a prostředích. Autonomní chování prostřednictvím shromažďování a odůvodnění kontextových informací, jakož i schopnost objektů detekovat změny v prostředí, chyby týkající se snímačů a zavedení vhodných opatření ke zmírnění dopadů představují hlavní výzkumný trend, který je zapotřebí k zajištění důvěryhodnosti technologie Internetu věcí. Moderní produkty a řešení Internetu věcí na trhu využívají celou řadu různých technologií, které podporují takovouto kontextovou automatizaci, ale také jsou vyžadovány sofistikovanější formy inteligence, aby umožňovaly nasazení senzorových jednotek v reálném prostředí.\n\nSystém bude pravděpodobně příkladem událostmi řízené architektury, založené na konceptu procesů a operací v reálném čase, a bude brát ohled na jakoukoli vedlejší úroveň. Proto modelově řízené a funkční přístupy budou koexistovat s novými, které dokáží zacházet s výjimkami a neobvyklým vývojem procesů. Na Internetu věcí se význam události nemusí nutně zakládat na deterministickém nebo syntaktickém modelu, ale může být založen na kontextu samotné události: bude to tedy sémantický web.\n\nV důsledku toho nemusí nutně potřebovat společné standardy, které by nebyly schopné řešit všechny souvislosti nebo použití: někteří aktéři (služby, komponenty, avataři) budou tudíž odkazovat sami na sebe, a pokud to bude nutné, přizpůsobiví stávajícím společným normám (předvídaní všeho by nemělo být ničím víc než definováním \"globální konečnosti\" pro vše, co není možné s žádným ze současných přístupů a standardizací shora dolů).\n\nBudování na vrcholu Internetu věcí, web věcí je architektura pro aplikační vrstvu Internetu věcí, která se zaměřuje na sbližování dat ze zařízení Internetu věcí do webových aplikací k vytváření inovativních případů použití. Aby bylo možné naprogramovat a řídit tok informací na Internetu věcí, předpokládaný architektonický směr se nazývá BPM Everywhere, který je kombinací tradičního řízení procesů s procesní těžbou a speciálními schopnostmi pro automatizaci řízení velkého počtu koordinovaných zařízení.\n\nInternet věcí vyžaduje obrovskou škálovatelnost v síťovém prostoru, aby zvládl nárůst zařízení. IETF 6LoWPAN se používá k připojení zařízení k IP sítím. S miliardami zařízení, které jsou přidávány do internetového prostoru, hraje IPv6 hlavní roli při řešení škálovatelnosti síťové vrstvy. CoAP od IETF, ZeroMQ a MQTT poskytly odlehčený přenos dat. \"MQ\" v \"MQTT\" pochází z produktové řady IBM MQ řady zpráv.\n\nVýpočty v mlze (fogging jako rozšíření cloudu) jsou životaschopnou alternativou, která zabrání velkému toku dat přes internet. Výpočetní síla okrajových zařízení může být použita k analýze a zpracování dat, což umožňuje snadnou škálovatelnost v reálném čase.\n\nV polootevřených nebo uzavřených smyčkách, kde lze kdykoli vyřešit globální konečnost, bude IoT často zvažováno a studováno jako komplexní systém kvůli obrovskému počtu různých vazeb, interakcí mezi autonomními aktéry a jejich schopnosti integrovat nové aktéry. Na celkovém stupni (plné otevřené smyčce) bude IoT pravděpodobně chápáno jako chaotické prostředí (protože systémy mají vždy finálnost). Jelikož v praktickém přístupu ne všechny prvky na Internetu věcí běží v globálním veřejném prostoru. Subsystémy jsou často implementovány s cílem zmírnit rizika soukromí, kontroly a spolehlivosti. Například domácí robotika (Domotics), která běží uvnitř chytrého domova, může sdílet data pouze uvnitř a být k dispozici prostřednictvím místní sítě.\n\nInternet věcí by kódoval 50 až 100 bilionů objektů a mohl by sledovat pohyb těchto objektů. Lidské bytosti v sledovaných městských prostředích jsou obklopeny 1000 až 5000 sledovatelné objekty.\n\nV Internetu věcí bude geografická poloha věci - a také přesné zeměpisné rozměry věci zásadní. Fakta o věci, například její umístění v čase a prostoru, byla dříve méně důležitá pro sledování, protože osoba, která informace zpracovává, může rozhodnout, zda jsou tyto informace důležité pro přijatou akci, a pokud ano, doplnit chybějící informace (nebo se rozhodnou neprovést akci). (Za zmínku stojí, že některé objekty Internetu věcí jsou senzory a umístění senzorů je obvykle důležité.) GeoWeb a Digital Earth jsou slibné aplikace, které se stanou proveditelnými, když budou věci organizovány a propojeny pomocí místa. Výzvy, které přetrvávají, však zahrnují omezení variabilních prostorových měřítek, potřebu zvládnout obrovské množství dat a indexování rychlých vyhledávacích a sousedních operací. Na Internetu věcí, pokud jsou dané věci schopny podniknout kroky z vlastního podnětu, je centrální role člověka eliminována. Kontext časového prostoru, který my lidé považujeme za samozřejmý, musí být v tomto informačním ekosystému klíčovým prvkem. Stejně jako standardy hrají klíčovou roli v internetu a na webu, geografické normy budou hrát klíčovou roli v Internetu věcí.\n\nMnoho zařízení IoT má potenciál získat podíl na trhu. Jean-Louis Gassée (původní člen týmu Apple a spoluzakladatel společnosti BeOS) řešil toto téma v článku na portálu Monday Note, kde předpovídá, že nejpravděpodobnějším problémem bude ten, který nazývá problémem \"basket of remotes\" při němž budeme mít stovky aplikací pro rozhraní se stovkami zařízení, které nesdílejí protokoly pro vzájemnou komunikaci. Existuje několik způsobů vyřešení tohoto problému; jeden z nich je tzv. \"prediktivní interakce\", kde cloudové či fog-computingové služby s rozhodovací pravomocí budou předpovídat další činnost uživatele a spustí nějakou reakci. Pro interakci s uživateli spojují síly vedoucí představitelé nových technologií, aby vytvořili standardy pro komunikaci mezi zařízeními. Výrobci si stále více uvědomují tento problém a mnoho společností začalo uvolňovat svá zařízení pomocí otevřených API. Mnoho z těchto rozhraní API využívají menší společnosti, které chtějí využít rychlé integrace.\n\nIoT frameworky mohou pomoci podpořit interakci mezi \"věcmi\" a umožnit složitější struktury, jako je distribuovaná výpočetní technika a vývoj distribuovaných aplikací. V současné době se zdá, že některé frameworky IoT se soustředí na řešení zaznamenávání dat v reálném čase a nabízejí základ pro práci s mnoha \"věcmi\" a jejich interakcí. Budoucí vývoj může vést k vytvoření konkrétního prostředí pro vývoj softwaru pro práci s hardwarem používaným v IoT. Společnosti vyvíjejí technologické platformy pro poskytování tohoto typu funkcí pro IoT. Jsou vyvíjeny novější platformy, které zvyšují inteligenci. \n\nREST je škálovatelná architektura, která umožňuje \"věcem\" komunikovat přes protokol Hypertext Transfer Protocol a je snadno přijatelná pro aplikace IoT pro poskytování komunikace s \"věcí\" na centrální webový server.\n\nMožností, jak připojit zařízení na internet, je mnoho. Mezi ty, se kterými se můžete setkat v Česku patří:\nLiší se mezi sebou tím, jaký má signál ze zařízení dosah, kolik energie dané zařízení spotřebuje (velmi náročná síť je např. WiFi), jak často a jak velká data se přenášejí a zda je nutné pořizovat nějakou domácí centrálu (např. Z-Wave), či je možné začít zařízení ihned používat (např. Sigfox).\n\nNově schválený protokol Bluetooth 4.2 definuje protokol 6LoWPAN, kterým komunikují „chytré žárovky“. Pokud bude televize se žárovkou schopna navázat kontakt, bude možné zajisti optimální nastavení barevné teploty světla, kterou žárovka svítí ve vztahu k aktuálnímu nastavení jasu a barevné teploty obrazovky televizoru. Ve výsledku tak zlepší uživatelský zážitek.\n\nV roce 2014 již může inteligentní váha pomocí bezdrátového přenosu sdělit naměřený údaj aplikaci v mobilním telefonu. Aplikace může mít díky vestavěným čidlům přehled o denně nachozených krocích, intenzitě fyzické aktivity (chůze, běh, cvičení), překonané vzdálenosti a převýšení (pomocí pozičního systému GPS), skrze sportovní náramek pak může být sledován tep, teplota těla i okolí, vlhkost a podobně. Ze všech získaných údajů je pak možné člověku doporučit změnu intenzity zátěže, návštěvu lékaře, ale i sdílet vše na sociálních sítích pro zvýšení motivace a další povzbuzení a hlavně lépe zacílit reklamu.\n\nInteligentní systémy automaticky znamenají zvýšení zranitelnosti (Hypponenův zákon).\n\nBezpečnostní problémy internetu věcí jsou podobné jako u běžných serverů, osobních počítačů a smartphonů, ale u zařízení s podstatně menším výpočetním výkonem jsou stěží použitelná bezpečnostní řešení jako firewall, antimalware a bezpečnostní update. V současnosti se tedy technické řešení bezpečnosti týká zabezpečení sítě, i když se objevují čipy pro koncová zařízení, která používají kryptografické metody k ověření identifikace, například X.509.\n\nSituace, kdy jsou standardy teprve ve vývoji a na trhu je velký počet technologií, které jsou zčásti proprietární, představuje obtížné prostředí pro vývoj ideálních aplikací, které by propojily různé technické ekosystémy.\n\nAmorfní výpočetní architektura v IoT také přináší bezpečnostní hrozby, především v tom, že se bezpečnostní záplaty často nedostanou až ke koncovému uživateli, a to především u starších nebo levnějších zařízení.\n\nInternet věcí má velký potenciál výrazně přispět k rozvoji možností ohledně transparentního náhledu do různých oblastí života domácnosti i města. Enormní je na druhé straně i potenciál k ohrožení soukromí, sledování a sociální manipulaci. Velké objemy dat uložené v cloudech a online propojení různých senzorů pomocí IoT poskytnou disproporční výhodu institucím i velkým společnostem, které by chtěly data zpeněžit, což podle obav některých organizací (např. ACLU) směřuje k omezení autonomie jednotlivce.\n\nJak vlastní \"inteligentní\" přístroje tak uživatelská rozhraní procházejí vývojem a jejich integrace je ve stádiu zrodu. Výše uvedená fragmentace může mít vliv na zastarávání zařízení, kdy uživatelsky nepohodlné rozhraní vyvolá potřebu inovace – většinou výměny zařízení dřív, než skončí jeho technická životnost. Implementace spousty polovodičů do běžných zařízení pro domácnost, jako je například \"hloupý\" termostat nebo prostý vypínač, povede podle některých studií nejen k úsporám energií ale i růstu elektroodpadu a zkrácení jejich morální životnosti. Problém zkrácení životního cyklu se může objevit také u průmyslových zařízení, kdy se pod heslem zavádění \"udržitelné, pružné a individualizované výroby\" vyvíjí ze strany dodavatelů zařízení tlak na implementaci nových řešení.\n\nOnline propojení vyvolává u některých pozorovatelů (např. EFF) obavy z úmyslného nebo neúmyslného vyřazení zařízení z funkce dodavatelem (například odpojení serveru nutného pro funkci zařízení, špatná aktualizace, ukončení podpory).\n"}
{"id": "881394", "url": "https://cs.wikipedia.org/wiki?curid=881394", "title": "Šin", "text": "Šin\n\nŠin nebo sin je písmeno řady souhláskových písem semitských jazyků. Jedná se zejména o fénické 𐤔, aramejské ܫ, hebrejské ש a arabské ش. Reprezentuje neznělé sykavky a to buď neznělou postalveolární frikativu (, v češtině odpovídá písmenu \"š\") nebo neznělou alveolární frikativu (, v češtině odpovídá písmenu \"s\").\n\nZ fénického šinu se navíc vyvinulo řecké písmeno Σ (a z něj dále písmeno S z latinky a písmeno С z cyrilice) a písmeno Ⱎ respektive Ш v hlaholici respektive cyrilici.\n\nV arabštině se písmeno vyskytuje jednak jako س – \"sín\", reprezentující , jednak jako ش – \"šín\" reprezentující . Sín a šín jsou považována za samostatná písmena a jejich rozlišení má při abecedním řazení primární řadicí platnost.\n\nOba znaky se mohou vázat s písmenem předcházejícím i následujícím, mají tedy po čtyřech variantách. Unicode definuje kromě obecných znaku sín a šín (bez ohledu na vázání) i samostatné kódy pro každou z těchto čtyř varianty každého znaku. Jiné systémy definují pouze znak samotný, případně dvě varianty podle vázání s \"následujícím\" znakem.\n\nV dalších jazycích se používají i jiné varianty písmena sín/šín:\nPísmena sín a šín vytvářejí mnoho ligatur s ostatními písmeny arabské abecedy. Řada z nich má vlastní definice v Unicodu.\n\nV hebrejštině se písmeno vyskytuje jako 21. v abecedě a to jednak ve variantě \"šin\" reprezentující , která má tečku nahoře na pravé straně שׁ, a jednak ve variantě \"sin\" reprezentující , která má tečku nahoře na levé straně שׂ. Obě varianty jsou považovány za jedno písmeno a jejich rozlišení má při abecedním řazení pouze sekundární řadicí platnost.\n\nU řady slov dochází ke kolísání pravopisu mezi písmeny שׂ \"(sin)\" a ס \"(samech)\", která mají stejnou výslovnost.\n\nVe svitcích Tóry je písmeno šin opatřeno třemi „korunami“.\n\nV rámci gematrie mají obě podoby hodnotu 300.\n\nV Braillově písmu se používají znaky ⠩ jako \"šin\" a ⠱ jako \"sin\".\n\nV Morseově abecedě se používá značka ... (tečka tečka tečka).\n\nSetká-li se rozlišovací tečka písmene šin/sin s vokalizační značkou cholam, která má podobu tečky umístěné přibližně ve stejném místě, může vzniklé uskupení působit neesteticky či dokonce zhoršovat čitelnost. Často používaným řešením je použití pouze jedné tečky s tím, že „chybějící“ vokalizace vyplývá z absence jiné vokalizační značky v jinak plně vokalizovaném textu. Jiným řešením je použití fontu, u něhož se s touto kolizí počítá a umístění rozlišovacích teček písmen šin a sin je vhodně upraveno.\n\nPísmena šin a sin mají v jazyce jidiš stejný fonetický význam jako v hebrejštině, tedy a (. Šin se většinou užívá bez rozlišovací tečky; sin se vyskytuje výhradně ve slovech přejatých z hebrejštiny a obvykle se označuje rozlišovací tečkou po levé straně.\n\nŠin je také součástí spřežek טש ve významu a זש ve významu . Tyto spřežky nejsou jako celek považovány pro účely abecedního řazení za samostatná písmena a nemají ani vlastní kód v Unicodu.\n\nPísmeno šin se užívá v souvislosti s některými liturgickými předměty judaismu:\nPodle kabalistického spisu Sefer Jecira patří písmeno šin do skupiny „tří matek“ () a představuje stav vědomí \"bina\". V hmotném světě je pak spojováno s ohněm mezi živly, s létem mezi ročními obdobími a s hlavou v lidském těle.\n\n"}
{"id": "881397", "url": "https://cs.wikipedia.org/wiki?curid=881397", "title": "Tomáš Ulman", "text": "Tomáš Ulman\n\nTomáš Ulman (narozen 30. října 1970) je bývalý český hokejista, který hrál nejvyšší soutěž za Jindřichův Hradec. \n\nUlman začal kariéru za muže v týmu VTJ Klatovy. Jeho trenér byl v této době, bývalý trenér české reprezentace do 21 let, Miroslav Přerost. Další jeho štací byly HC České Budějovice, které po roce opustil a stal se důležitou součásti týmu Jindřichova Hradce. S tímto týmem se dostal z druhé nejvyšší soutěže (2. liga) až do nejvyšší soutěže (extraliga ledního hokeje). Jeho kariéra pokračovala. Uchýlil se do týmu HC Tábor. Po jedné sezóně se vrátil do svého mateřského klubu, kde vyrůstal, HC Český Krumlov. V této době začal trénovat a hrál za \"A\" tým. Celkově zde strávil 4 roky. Poslední klub, za který si zahrál ve své kariéře byl HC Jindřichův Hradec.\n\nV současné době Tomáš Ulman působí jako asistent trenéra u dorosteneckého týmu HC Spartak Pelhřimov. Jeho hlavní trenérem je Petr Klíma. \n"}
{"id": "881400", "url": "https://cs.wikipedia.org/wiki?curid=881400", "title": "Cahal Brendan Daly", "text": "Cahal Brendan Daly\n\nCahal Brendan Daly (1. října 1917 Loughguile – 31. prosince 2009 Belfast) byl irský římskokatolický kněz, arcibiskup v Armagh a primas Irska, kardinál.\n\nKněžské svěcení přijal 22. června 1941, přednášel na řadě irských vzdělávacích institucí. V letech 1962 až 1965 byl poradcem irských biskupů na Druhém vatikánském koncilu. Třicet let působil v akademickém prostředí. Biskupem se stal roku 1967 – jmenován byl 26. května, vysvěcen 16. července téhož roku. Přičinil se významně o ekumenický dialog v Irsku a také o smír v severním Irsku. V srpnu 1982 byl jmenován biskupem v Down and Conner a roku 1990 arcibiskupem v Armagh a zároveň primasem Irska. Kardinálem jej jmenoval při konzistoři v roce 1991 papež Jan Pavel II. Po dovršení kanonického věku rezignoval na řízení arcidiecéze v říjnu 1996, jeho nástupcem se stal Seán Brady.\n\n\n"}
{"id": "881401", "url": "https://cs.wikipedia.org/wiki?curid=881401", "title": "Bitva u Vysoké", "text": "Bitva u Vysoké\n\nBitva u Vysoké (též bitva pod Vysokou) se odehrála 25. dubna 1142 na úpatí vrchu Vysoká, jenž stojí přibližně 7 km západně od Kutné Hory, u obce Vysoká. Utkaly se v ní moravské oddíly Konráda II. Znojemského, podpořené vojenskými družinami některých českých velmožů, a síly českého knížete Vladislava II. Ačkoli se o střetnutí nedochovaly detailnější informace, je známo, že knížecí vojsko utrpělo porážku a bylo nuceno si probít cestu do Prahy. Vladislav II. posléze přenechal obranu Pražského hradu svému bratru Děpoltovi a sám se vydal požádat o pomoc římskoněmeckého krále Konráda III.\n\nAčkoli se český kníže Soběslav I. snažil na sklonku života zajistit následnictví svému sotva dospělému synovi Vladislavovi, byl po jeho smrti na knížecí stolec povznesen jeho synovec Vladislav, syn předchozího knížete Vladislava I. Důvodem byla snaha českých feudálů dosadit do čela státu slabého panovníka, jenž by byl pro svou funkci nekompetentní a provozoval by vládu v zemi podle jejich vůle. Vladislav byl v té době znám jako muž veselý a bezstarostný, který proslul pouze několika lehkomyslnými kousky, mezi něž patřila i zpronevěra peněz, a dalo se předpokládat, že se bez šlechty nedokáže obejít. S volbou souhlasili i ti z českých předáků, kteří před Soběslavem I. přísahali na ostatky svatých na říšském sněmu v Bamberku a na sněmu v Sadské. Slibem se necítil vázán ani římskoněmecký král Konrád III., který s volbou Vladislava II. souhlasil zřejmě díky okolnosti, že uzavřel sňatek s jeho nevlastní sestrou Gertrudou Babenberskou, potažmo úspěšně požádal o její ruku. Nicméně předpoklady českých feudálů v čele s mocným Načeratem, že je vděčný Vladislav zahrne výnosnými úřady, benefity a dalšími poctami, vyšly naprázdno, neboť ve chvíli, kdy nový panovník upevnil svou pozici na českém trůně, projevil značnou ráznost a samostatnost. Nenaplnění nadějí české šlechty v jejích řadách vzedmulo vlnu odporu, kterou vyjádřili otevřenou revoltou a současně tím, že nabídli knížecí trůn Konrádovi Znojemskému, jemuž podle tzv. stařešinského (seniorátního) zákona jako nejstaršímu Přemyslovci panovnický post skutečně náležel. Ke vzbouřencům se připojila i další moravská údělná knížata, mezi jinými Vratislav Brněnský a Ota III. Olomoucký, dále synové knížete Bořivoje Spytihněv a Lupolt a bývalý kandidát na český knížecí trůn Vladislav. Na jaře roku 1142 překročily ozbrojené družiny rebelů hranice Čech, aby Vladislava II. s konečnou platností zbavily jeho postavení. Českého knížete, jenž proti vzbouřencům shromáždil vojsko na vrchu Vysoká na Čáslavsku, podpořili zejména jeho bratři Děpolt a Jindřich a olomoucký biskup Jindřich Zdík, který nad povstaleckou Moravou vyhlásil interdikt.\n\nO válečných událostech z 25. dubna 1142 se dochovaly čtyři písemné prameny různé výpovědní hodnoty. K časově nejbližším, nicméně značně lakonickým, patří \"Letopis tzv. Kanovníka vyšehradského\" a \"Letopisy hradišťsko-opatovické\".\n\nDalší dvě literární práce, tedy \"Kronika Mnicha sázavského\" a \"Letopis Vincenciův\", vznikly zhruba třicet let po události, z čehož vyplývá, že oba autoři byli více či méně odkázání na své prameny. Pokud jde o druhou relaci, je patrné, že její obsah je poměrně tendenční ve prospěch českého knížete, neboť Vincenciovým záměrem bylo zobrazit Vladislava jako \"Bohem ustanoveného panovníka a vzbouřence naopak jako zločince, kteří se vzepřeli danému řádu a své společenské roli, jež jim byla přidělena shůry\".\n\nZ výše uvedených písemných zpráv lze usuzovat, že kníže Vladislav vyčkával příchodu povstalců ve výhodné pozici v okolí nebo přímo na svahu Vysoké. Podle nejasné zmínky kanovníka vyšehradského není vyloučeno, že se ještě den před střetnutím pokusil vést jednání o smíru, nicméně jediným výsledkem byla výzva k jeho abdikaci. I když se lze o událostech z 25. dubna pouze dohadovat, je patrné, že první nápor vojska z Moravy bojovníci Vladislava II., bojující pod růžovými praporci, odrazili. V nastalém zmatku se posléze zdálo, že ovládnou bojiště, avšak po zradě dalších českých předáků, kteří buď opustili bojiště nebo veřejně přešli k nepříteli, se zhroutilo jedno z knížecích křídel a Vladislavovi hrozilo, že bude obklíčen. Se zbytkem věrných vojáků proto zaútočil na střed protivníkovy linie a po těžkém boji si otevřel cestu na Prahu. Bojovníci na obou stranách utrpěli značné ztráty, avšak záznamy kronikářů zmiňují pouze smrt původce války Načerata a dvou předních českých bojovníků Smila a Bena.\n\nJakmile kníže Vladislav dorazil do metropole, pověřil obranou Pražského hradu svého bratra Děpolta, jemuž svěřil i svou manželku Gertrudou Babenberskou, a spolu s biskupem Jindřichem Zdíkem vyrazil ke dvoru římskoněmeckého krále. Současně svého druhého bratra Jindřicha vyslal na Budyšínsko sbírat nové vojsko. Povstalci skutečně Pražský hrad oblehli, nicméně narazili na odhodlanou obranu, která poskytla Vladislavovi dostatek času, aby požádal Konráda III. o pomoc. Římskoněmecký panovník jeho prosbě vyhověl a záhy i s vojskem vyrazil do Čech. Obléhatelé mezitím postavili před hradbami Prahy válečné stroje, s jejichž pomocí podpálili kostel sv. Víta a panenský klášter u sv. Jiří. Ve chvíli, kdy se Konrád Znojemský dozvěděl o příchodu vojska z německých zemí, chtěl mu neprodleně vyrazit vstříc. Avšak jakmile od svých zvědů obdržel zprávy, že na pláních za Plzní \"uzřeli tak četné voje, že od jejich štítů pozlacených, od jejich brnění a přilbic sluncem osvětlených sousední hory třpytiti se zdály\", rozhodl se ustoupit zpět na Moravu. Vítězní obránci Prahy přivítali Vladislava II. a krále Konráda na Vyšehradě 7. června, tedy téměř dva a půl měsíce po střetnutí u Vysoké.\n\nBeletristicky zpracoval v letech 1865–67 události kolem bitvy na Vysoké a následného obléhání Prahy česko-rakouský spisovatel Adalbert Stifter ve svém nejznámějším románu \"Vítek\" (\"Witiko\").\n\n\n"}
{"id": "881404", "url": "https://cs.wikipedia.org/wiki?curid=881404", "title": "Timex Sinclair 2090", "text": "Timex Sinclair 2090\n\nTimex Sinclair 2090 je joystick pro počítače Timex Sinclair 2068 a Timex Computer 2068. Joystick je navržený pro držení v jedné ruce, je vybaven ovládací pákou a tlačítkem. Joystick je kompatibilní s joysticky Atari, ale není kompatibilní s joysticky určenými pro počítače Sinclair ZX Spectrum.\n\nPro zjištění stavu joysticku obsahuje rozšířený Sinclair BASIC (Timex BASIC) počítačů Timex Sinclair 2068 a Timex Computer 2068 příkaz STICK.\n\n"}
{"id": "881405", "url": "https://cs.wikipedia.org/wiki?curid=881405", "title": "Timex Terminal 3000", "text": "Timex Terminal 3000\n\nTimex Terminal 3000 je terminálová klávesnice k disketové jednotce Timex FDD3000. Timex Terminal 3000 umožňuje tuto disketovou disketovou jednotku používat jako samostatný počítač s operačním systémem CP/M bez připojení k počítačům Timex Sinclair a Sinclair ZX Spectrum.\n\nVe skutečnosti je Timex Terminal nikoliv pouze klávesnice, ale samostatný počítač založený na procesoru Z80. K disketové jednotce se připojuje stejným kabelem, kterým se disketová jednotka připojuje k FDD interface, pomocí kterého je disketová jednotka FDD 3000 připojována k počítačům Timex Sinclair a Sinclair ZX Spectrum. Disketová jednotka FDD 3000 neobsahuje obvody pro generování obrazu. Těmi je vybavena klávesnice Timex Terminal 3000, přičemž v klávesnici generovaný obrazový signál je veden do disketové jednotky, ke které je připojen monitor. Disketová jednotka FDD 3000 je vybavena konektorem pro připojení monitoru právě kvůli připojení klávesnice Timex Terminal 3000.\n\nExistují dvě verze klávesnice, starší verze klávesnice má klávesy jako klávesnice počítačů Sinclair ZX Spectrum+ a Sinclair ZX Spectrum 128K+, novější verze má klávesy jako klávesnice počítačů PC-AT.\n\n\n"}
{"id": "881406", "url": "https://cs.wikipedia.org/wiki?curid=881406", "title": "Robik", "text": "Robik\n\nRobik ( \"Робик\") je ukrajinským počítačem kompatibilních s počítačem Sinclair ZX Spectrum. Jedná se o variantu počítače se 48 KiB paměti. Počítač byl vyráběn koncem 80. let a začátkem 90. let společností Rotor ( Ротор) v ukrajinském městě Čerkasy.\n\nPočítač podporuje i znaky cyrilice, kromě režimů klávesnice K, C, L, E a G ZX Spectra je přidán režim psaní ruských písmen Л. Díky přítomnosti ruské znakové sady v paměti ROM nefungují na tomto počítači některé programy, které nastavují registr I procesoru na hodnotu v rozsahu 38 až 3B šestnáctkově.\n\nPočítač byl vyráběn ve čtyřech variantách, ve třetí verzi byla přepsána obsluha klávesnice.\n\nPočítač umožňuje připojování rozšiřovacích modulů, ovšem ve většině případů je nutné upravit pravou stranu klávesnice.\n\n\n"}
{"id": "881407", "url": "https://cs.wikipedia.org/wiki?curid=881407", "title": "Fousek", "text": "Fousek\n\nSlovo Fousek má několik významů.\n"}
{"id": "881412", "url": "https://cs.wikipedia.org/wiki?curid=881412", "title": "Itálie na Letních olympijských hrách 2004", "text": "Itálie na Letních olympijských hrách 2004\n\nItálii na Letních olympijských hrách v roce 2004 reprezentovala výprava 364 sportovců (229 mužů a 135 žen) v 30 sportech.\n"}
{"id": "881415", "url": "https://cs.wikipedia.org/wiki?curid=881415", "title": "Bogardusova škála sociální distance", "text": "Bogardusova škála sociální distance\n\nBogardusova škála sociální distance nejčastěji slouží k měření rasismu a jiných etnických předsudků. V roce 1925 ji vytvořil Emory Bogardus v rámci projektu Pacific Coast Race Relations Survey. Jedná se o stupnici, skládající se z výroků, které mají ukázat, jakou \"sociální vzdálenost\" pociťují respondenti mezi sebou a jinými skupinami. \n\nZákladní podobu škály tvořilo 7 položek, v nichž respondent hodnotil, zda by ochotně přijal určitou osobu:\n\n\nRespondenti mají označit tu položku, která vyjadřuje nejmenší přijatelnou \"sociální distanci\" vůči příslušníkovi dané skupiny. První položka škály představuje nejnižší míru \"sociální distance\", poslední pak zachycuje nejvyšší míru \"sociální distance\". \n\nOdpovědi ukazují, jak blízký kontakt a jaký vztah s určitou osobou by respondent toleroval či akceptoval. \n\nVýsledky škály se používají k identifikaci různých předsudků. Lze se však domnívat, že díky zkreslení odpovědí a vzrůstajícímu povědomí o nebezpečnosti bigotismu je její užitečnost v současnosti nižší než v době jejího vytvoření.\n\n"}
{"id": "881417", "url": "https://cs.wikipedia.org/wiki?curid=881417", "title": "Jelenka", "text": "Jelenka\n\nNázev Jelenka může označovat: \n\n\n\n\n"}
{"id": "881418", "url": "https://cs.wikipedia.org/wiki?curid=881418", "title": "Alfred Clebsch", "text": "Alfred Clebsch\n\nRudolf Friedrich Alfred Clebsch (19. ledna 1833 Königsberg – 7. listopadu 1872 Göttingen) byl německý matematik zabývající se algebraickou geometrií a invariantní teorií.\n\nClebsch studoval od roku 1850 matematiku na Albertině v Königsbergu. K jeho učitelům patřil především Otto Hesse, žák Jacobiho. Promoval v roce 1854 s prací \"Ueber die Bewegung eines Ellipsoids in einer Flüssigkeit\". Od roku 1854 pracoval v Berlíně jako učitel na několika školách. Na berlínské univerzitě habilitoval v roce 1858 z matematické fyziky. Na podzim se stal profesorem analytické mechaniky na Polytechnische Schule Karlsruhe, kde působil v období 1858 až 1863. Roku 1863 byl jmenován řádným profesorem v Gießenu, 1868 pak v Göttingenu, kde byl v roce 1872 zvolen rektorem a krátce poté zemřel v 39 letech na záškrt.\n\nJeho spolupráce s Paulem Gordanem vedla k objevení Clebsch-Gordanova koeficientu, který má široké uplatnění v kvantové mechanice. Rozvíjel také myšlenky Bernharda Riemanna.\n\nSpolu s Carlem Gottfriedem Neumannen založil v roce 1868 matematický časopis Mathematische Annalen.\n\n\n\n"}
{"id": "881420", "url": "https://cs.wikipedia.org/wiki?curid=881420", "title": "Axel Witsel", "text": "Axel Witsel\n\nAxel Thomas Witsel (* 12. ledna 1989, Lutych, Belgie) je belgický fotbalový záložník a reprezentant, hráč německého klubu Borussia Dortmund. Účastník MS 2014 v Brazílii a EURA 2016 ve Francii.\n\nV belgickém klubu Standard Lutych, v němž fotbalově vyrůstal, získal dvakrát ligový titul a jednou národní pohár. V sezóně 2008/09 Standard dokázal obhájit ligový titul v závěrečném dvouzápasovém playoff proti rivalu Anderlechtu Brusel (oba kluby měly na konci shodně po 77 bodech, v Belgii v tomto případě následuje finálové playoff). Witsel jediným gólem rozhodl 24. května 2009 v odvetném zápase o vítězství Standardu 1:0 a tím i o titulu.\n\nWitsel obdržel také nejvyšší individuální ocenění – belgickou Zlatou kopačku, která se uděluje nejlepšímu fotbalistovi belgické ligy (získal ji za rok 2008). 30. srpna 2009 způsobil nevybíravým faulem polskému reprezentantovi Marcinu Wasilewskému otevřenou zlomeninu holenní a lýtkové kosti ve 24. minutě zápasu Jupiler League mezi Anderlechtem Brusel a Standardem Lutych, který skončil remízou 1:1. Ihned dostal červenou kartu a následně trest zákazu startu na 10 ligových utkání. \nPo 6 letech se v roce 2011 přesunul do Portugalska do Benfiky Lisabon. Zde podepsal 5letý kontrakt s výstupní klauzulí na 40 mil. €. V Benfice strávil pouze jednu sezónu.\n\nWitsel se dvakrát střelecky prosadil ve 4. předkole Ligy mistrů 24. srpna 2011 proti nizozemskému klubu FC Twente, čímž pomohl portugalskému klubu k postupu do základní skupiny, Benfica zvítězila 3:1 a celkové skóre z tohoto dvojzápasu měla 5:3). V základní skupině postoupila Benfica z prvního místa se ziskem 12 bodů do osmifinále proti Zenitu Petrohrad, přes nějž postoupila po výsledcích 2:3 a 2:0 (celkové skóre 4:3). Ve čtvrtfinále pak přišla dvakrát porážka od pozdějšího vítěze celé Ligy mistrů – anglického velkoklubu Chelsea FC (0:1 a 1:2).\n\n9. ledna 2012 vsítil úvodní gól v portugalském ligovém poháru (v 11. minutě) proti Vitórii Guimarães, Benfica zvítězila nakonec rozdílem třídy 4:1. Další gól v poháru přidal proti Santa Claře 18. ledna 2012, když v 76. minutě stanovil konečné skóre 2:0 pro svůj klub. Benfica Lisabon se probojovala do finále 14. dubna 2012, v němž zvítězila 2:1 nad klubem Gil Vicente a zajistila si tak čtvrtou trofej v této soutěži. Axelu Witselovi se dostalo ocenění „Muž zápasu“ (Man of the Match).\n\n3. září 2012 jej za 40 mil. € vykoupil ruský klub Zenit Petrohrad. Witsel podepsal smlouvu na 5 let. Příchody Witsela a brazilského legionáře Hulka vyvolaly napětí mezi ruskými fotbalisty Zenitu, kterým se nelíbily výrazně vyšší mzdy nových akvizic. Kritikou nešetřil zejména kapitán Zenitu Igor Děnisov, kterého podporoval i Alexandr Keržakov.\n\nWitsel debutoval za petrohradský klub 14. září 2012 v utkání ruské ligy proti Tereku Groznyj. V 70. minutě nahradil na hřišti Konstantina Georgijeviče Zyrjanova, Zenit prohrál 0:2. 30. listopadu vstřelil Witsel své první dva góly v zápase proti Spartaku Moskva na moskevském stadionu Lužniki, tentokrát Zenit Petrohrad zvítězil poměrem 4:2. Axel odehrál kompletní střetnutí a skóroval v 41. minutě (na průběžných 2:1 pro hosty) a 71. minutě (na průběžných 3:1 pro hosty).\n\nV sezóně 2012/13 Evropské ligy pomohl Witsel Zenitu k postupu do osmifinále soutěže. V šestnáctifinále bylo týmu přilosováno anglické mužstvo Liverpool FC. První zápas skončil výhrou domácího Zenitu 2:0, v odvetě v Anglii Zenit prohrál 1:3, ale díky vstřelenému gólu na hřišti soupeře postoupil dále. Witsel odehrál oba zápasy šestnáctifinále v základní sestavě. 7. března absolvoval první zápas osmifinále proti švýcarskému klubu FC Basilej, Petrohrad prohrál na stadionu St. Jakob-Park 0:2. 14. března v domácí odvetě zařídil svým gólem konečné vítězství 1:0, což Zenitu k postupu do čtvrtfinále nestačilo.\n\nV lednu 2017 podepsal smlouvu s čínským klubem Tianjin Quanjian. Upřednostnil jej před jiným čínským týmem Shanghai SIPG a italským Juventusem Turín.\n\nAxel Witsel působil v téměř všech mládežnických reprezentacích Belgie. S reprezentací do 21 let se zúčastnil Mistrovství Evropy U21 v roce 2007 v Nizozemsku, kde Belgie postoupila s 5 body ze základní skupiny A ze druhého místa za Nizozemskem. Ve vyřazovací části pak prohrála v semifinále se Srbskem 0:2.\n\nV A-mužstvu Belgie debutoval 26. března 2008 v přátelském utkání proti Maroku. Ačkoli belgický národní tým prohrál 1:4, Witsel v zápase vstřelil svůj první gól v seniorské reprezentaci.\n\n25. března 2011 vstřelil ve Vídni oba góly při výhře 2:0 nad domácím Rakouskem v kvalifikaci na Euro 2012, Belgie nakonec nedosáhla ani na druhou příčku zajišťující buď přímý postup na šampionát nebo baráž. S 15 dosaženými body zaostala o 2 body za druhým Tureckem.\n\n6. února 2013 nastoupil v Bruggách proti hostujícímu Slovensku, Belgie zvítězila 2:1 gólem Driese Mertense z 90. minuty. Witsel hrál do 86. minuty, pak byl vystřídán. 22. března 2013 nastoupil v kvalifikačním zápase ve Skopje proti domácí Makedonii, který skončil vítězstvím Belgie 2:0. Absolvoval i domácí kvalifikační utkání na MS 2014 26. března proti stejnému soupeři, Belgie zvítězila 1:0. Trenér belgického národního týmu Marc Wilmots jej zařadil na 23člennou soupisku pro Mistrovství světa ve fotbale 2014 v Brazílii, kam Belgie suverénně postoupila z prvního místa evropské kvalifikační skupiny A. Se šampionátem se Belgie rozloučila čtvrtfinálovou porážkou 0:1 s Argentinou.\n\nTrenér Marc Wilmots jej nominoval i na EURO 2016 ve Francii, kde byli Belgičané vyřazeni ve čtvrtfinále Walesem po porážce 1:3. Nastoupil ve všech pěti zápasech svého mužstva na šampionátu a jednou skóroval (v utkání základní skupiny proti Irsku).\n\nGóly Axela Witsela v belgickém reprezentačním A-mužstvu\n\n"}
{"id": "881423", "url": "https://cs.wikipedia.org/wiki?curid=881423", "title": "Ja'ir Šamir", "text": "Ja'ir Šamir\n\nJa'ir Šamir ( , narozen 18. srpna 1945 Ramat Gan), je izraelský politik a bývalý poslanec Knesetu za stranu Jisra'el bejtenu, respektive za alianci Likud Jisra'el bejtenu. V letech 2013 až 2015 zastával post ministra zemědělství v izraelské vládě.\n\nSloužil v izraelské armádě. Dosáhl hodnosti plukovníka. V letech 1963–1988 působil v Izraelském vojenském letectvu jako pilot, inženýr a velitel. Vysokoškolské vzdělání v elektroinženýrství získal v roce 1974 na Technionu. V letech 1988–1994 byl generálním ředitelem a náměstkem prezidenta společnosti Scitex, pak v letech 1994–1995 generálním ředitelem firmy Elite. Zastával také manažerské posty v nadaci Etgar a v období let 1997–2002 ve společnosti Vicon Telecommunications, kde byl prezidentem a generálním ředitelem. Zastával posty předsedy představenstva ve společnosti Israel Aerospace Industries (2005–2011) a El Al (2004–2005). V roce 2013 se uvádí jako předseda organizace Merkaz Šalem a od roku 2012 je ředitelem podniku National Roads Company of Israel. Zasedá v řídících orgánech vysoké školy Technion a Ben Gurionovy univerzity. Od roku 1999 zároveň podílníkem ve firmě Catalyst. Vede firmu \"Shamir Optics Industries\". Je ženatý, má tři děti. Žije ve městě Savijon. Je synem bývalého izraelského premiéra Jicchaka Šamira.\n\nVe volbách v roce 2013 byl zvolen do Knesetu za alianci Likud Jisra'el bejtejnu. Následně byl jmenován ministrem zemědělství v třetí Netanjahuově vládě.\n\n"}
{"id": "881427", "url": "https://cs.wikipedia.org/wiki?curid=881427", "title": "Drakie", "text": "Drakie\n\nDrakie (v originále \"Firelight\") je fantasy román od spisovatelky Sophie Jordan z roku 2011 o dračí dívce Jacindě. \n\nJacinda, drakie, která dští oheň, se chce proletět s nejlepší kamarádkou Azurkou. Bohužel ji při letu nachytají lovci. Azurce se podaří utéct, Jacinda se musí schovat do jeskyně. Tam ji objeví jeden z lovců, pohledný Will, ale místo toho, aby ji ulovil, ji nechá žít. To Jacindě přijde divné. Ten den se její matka Zara rozhodně odstěhovat se z kmene a zabydlet se v Chaparralu, kde má Jacindina drakie uchřadnout. Už i kvůli její sestře Tamře, která se nikdy nepřevtělila. V Chaparralu však Jacinda potká Willa, v jehož blízkosti její drakie ožívá. Zamilují se do sebe. Jednoho dne Jacindu objeví Cassian, syn alfa samce kmene, a chce, aby se vrátila. Jacinda slibuje, že za týden odjede. Když ji Cassian zahlédne, jak je s Willem, je toho na něj moc a s Willem se popere. Jacinda zjišťuje, že Will má drakijskou krev - měl rakovinu a museli mu ji dát. Cassian ji odváží zpět do kmene.\n\nDrakie (v Česku vyšel román v roce 2012) je první díl trilogie. Následuje , který v ČR vyšel 3. prosince 2012, třetí díl s názvem Drakie: Návrat vyšel v dubnu 2013.\n"}
{"id": "881429", "url": "https://cs.wikipedia.org/wiki?curid=881429", "title": "Krysy z temnot", "text": "Krysy z temnot\n\nKrysy z temnot (\"Les Gaspards\", tj. \"Krysy\" v argotu) je francouzsko-belgický hraný film z roku 1973. Jde o satiricko-parodickou komedii, kterou režíroval Pierre Tchernia podle vlastního scénáře. Film popisuje osudy lidí, kteří žijí v podzemí francouzského hlavního města Paříže a svérázným způsobem protestují proti jeho neuváženému a nepromyšlenému rozvoji.\n\nJean-Paul Rondin je pařížský knihkupec v Latinské čtvrti u Pantheonu. Je nespokojený, protože se jeho obchod nachází u staveniště během rozsáhlé renovace Paříže, kterou nařídil ministr veřejných prací. Ve městě se zároveň začínají ztrácet lidé a jednoho večera se domů nevrátí i Rondinova dcera. Knihkupec jde její zmizení ohlásit na komisařství, ale policejní komisař Lalatte se domnívá, že se jedná o útěk. Proto se rozhodne pátrat v podzemí Paříže na vlastní pěst. Teprve když se ztratí skupina turistů v katakombách, začne pátrat i komisař Lalatte. Začínají se rovněž ztrácet i předměty z muzeí a potraviny ze sklepů obchodníků v zdejší čtvrti. Knihkupec i komisař objeví v podzemí žijící skupinu, kterou vede Gaspard de Montfermeil, kteří jsou rozhodnuti zastavit stavební práce ministra.\nMegalomanské projekty, které ve filmové Paříži vznikají (zabetonování Seiny, mrakodrapy u katedrály Notre-Dame apod.) mají reálný předobraz ve stavebních pracích, které probíhaly za prezidenta Georgese Pompidoua. Jednalo se o pokračování projektů z dob jeho předchůdce Charlese de Gaulla jako dobudování městského obchvatu, rozšíření čtvrti La Défense a nově výstavbu rychlostní silnice \"Voie Georges-Pompidou\" na nábřeží Seiny, mrakodrapu tour Montparnasse a zboření Halles de Paris. V roce 1974 vzniklo \"Ekologicko-politické hnutí\" (Mouvement d'écologie politique), které sdružovalo ekologické asociace (zaniklo roku 1984), a které se stavělo proti těmto výrazným zásahům do struktury města.\n\n\n"}
{"id": "881430", "url": "https://cs.wikipedia.org/wiki?curid=881430", "title": "Šaj Piron", "text": "Šaj Piron\n\nŠaj Piron, plným jménem Šaj Moše Piron ( שי פירון nebo שי משה פירון‏, narozen 25. ledna 1965 Kfar Vitkin), je izraelský rabín, politik a poslanec Knesetu za stranu Ješ atid. V letech 2013 až 2014 zastával funkci ministra školství v izraelské vládě.\n\nOd Mordechaje Elijahu získal osvědčení pro výkon profese rabína. Bakalářský titul obdržel na vysoké škole Ša'arej mišpat a v roce 2013 se uvádí, že studuje magisterský program na Bar-Ilanově univerzitě. Na Bar-Ilanově univerzitě, na škole Ša'arej mišpat a v institutu Interdisciplinary Center rovněž vyučuje. Jako vojín sloužil v izraelské armádě. V období let 1993–1998 působil coby rabín v kibucu Ejn ha-Naciv. V letech 1998–2008 byl ředitelem dívčí střední školy Ulpanat Ješurun. Žije v izraelské osadě Oranit. Působí zde od roku 1998 jako rabín. Zároveň vedl v letech 2002–2011 ješivu ve městě Petach Tikva. Je ředitelem organizace ha-Kol le-chinuch (\"Vše pro vzdělání\"), která se zaměřuje na reformu státního školského systému. Je aktivní v mnoha projektech zaměřených na spolupráci sekulární a religiózní populace v Izraeli.\n\nVe volbách v roce 2013 byl zvolen do Knesetu za stranu Ješ atid. Následně byl jmenován ministrem školství v třetí Netanjahuově vládě. Na svou funkci rezignoval v prosinci 2014 poté, co premiér Netanjahu odvolal ministra financí Ja'ira Lapida, toho času rovněž předsedu Ješ atid.\n\nMandát poslance obhájil ve volbách v roce 2015. Na mandát ale rezignoval počátkem září 2015 s tím, že nastoupí jako pedagog na Sderot College v Sderotu. Zároveň se měl stát vedoucím odboru školství a kultury na městském úřadu ve Sderotu. Členem strany Ješ atid zůstal.\n\n"}
{"id": "881434", "url": "https://cs.wikipedia.org/wiki?curid=881434", "title": "Ja'el German", "text": "Ja'el German\n\nJa'el German, s přechýlením Ja'el Germanová ( יעל גרמן, narozena 4. srpna 1947 Haifa), je izraelská politička a poslankyně Knesetu za stranu Ješ atid. V letech 2013 až 2014 zastávala funkci ministryně zdravotnictví v izraelské vládě.\n\nNarodila se a vyrůstala v Haifě. Její rodiče se do tehdejší britské mandátní Palestiny přistěhovali ve 30. letech 20. století. Otec byl původem z Maďarska, matka z Rumunska. Původně byla členkou levicové strany Merec. Od roku 1988 působila jako starostka města Herzlija, které patří mezi nejbohatší izraelská města. Je vdaná, má dvě dětí. Na funkci starostky rezignovala krátce před parlamentními volbami v lednu 2013.\n\nVe volbách v roce 2013 byla zvolena do Knesetu za stranu Ješ atid. Následně byla jmenována ministryní zdravotnictví v třetí Netanjahuově vládě. Na svou funkci rezignovala v prosinci 2014 poté, co premiér Netanjahu odvolal ministra financí Ja'ira Lapida, toho času rovněž předsedu Ješ atid.\n\nMandát poslankyně obhájila ve volbách v roce 2015.\n\n"}
{"id": "881435", "url": "https://cs.wikipedia.org/wiki?curid=881435", "title": "Efekt primarity", "text": "Efekt primarity\n\nEfekt pořadí či efekt primarity neboli efekt prvního dojmu je tendence vnímat dřívější informace (o určitém jevu, situaci či osobě) silněji než informace pozdější a tendence vnímat později získané informace ve světle dříve získaných informací. První dojem je přitom ovlivněn silnějším prožitkem, afektivním postojem, okamžitým soudem založeným na asociačním spojení s povrchními znaky a tendenci zobecňovat, průměrovat a zjednodušovat (stereotypy, předsudky, haló-efekt). Míra chybovosti závisí také na schopnostech pozorovatele i na povaze a osobitosti pozorovaného jevu či osoby. \n\nProjevuje se též ve vnímání druhých lidí. S. E. Asch, který roku 1946 provedl jeden z prvních výzkumů tohoto jevu zjistil, že první informace, kterou o dané osobě dostaneme, může určovat, jak budeme na osobu nahlížet.\n\nDalší výzkumy zabývající se touto problematikou provedli například Luchins (1959), Hodges (1974) nebo Pennington (1982).\n\nHodges (1974) zjistil, že se jen velmi těžko vzdáváme prvních dojmů, zvláště, pokud jde o dojem negativní. U pozitivních dojmů to tak těžké není. Pravděpodobně je to způsobeno kovariací atribucí (při posuzování příčin událostí sledujeme, kdy a jak často k podobným událostem dochází). Negativní dojmy bývají výsledkem sociálně nežádoucích charakteristik. Většina lidí je nemá, chápeme je jako výjimečné, proto jsou pro nás lepším zdrojem „skutečných“ informací o povaze druhých. \n\n"}
{"id": "881444", "url": "https://cs.wikipedia.org/wiki?curid=881444", "title": "Me'ir Kohen", "text": "Me'ir Kohen\n\nMe'ir Kohen, přepisováno též Me'ir Cohen ( מאיר כהן, *‎ 15. listopadu 1955, Mogador, Maroko), je izraelský politik a poslanec Knesetu za stranu Ješ atid. V letech 2013 až 2014 zastával funkci ministra sociální péče a sociálních služeb v izraelské vládě.\n\nNarodil se v Maroku, ale již v jeho raném dětství patřila jeho rodina mezi první obyvatele nového města Dimona v Izraeli. Od roku 2003 působí jako starosta Dimony, která za jeho úřadování prodělala ekonomické oživení. Došlo zde k výstavbě prvního velkého nákupního střediska, poklesla nezaměstnanost. Vedl kampaň za snížení cen vodného a stočného. Pouštní Dimona získala za jeho působení na starostenském postu ocenění jako jedno z deseti nejzelenějších měst v Izraeli. Původně byl členem strany Jisra'el bejtenu, ale v říjnu 2012 oznámil přestup do Ješ atid. Šlo o vlnu přestupů výrazných postav izraelské komunální politiky do nové strany Ješ atid. Ve stejné době například takto do této strany přestoupila z levicového Merecu i starostka města Herzlija Ja'el German.\n\nVe volbách v roce 2013 byl zvolen do Knesetu za stranu Ješ atid. Následně byl jmenován ministrem sociální péče a sociálních služeb ve třetí Netanjahuově vládě. Na svou funkci rezignoval v prosinci 2014 poté, co premiér Netanjahu odvolal ministra financí Ja'ira Lapida, toho času rovněž předsedu Ješ atid.\n\nMandát poslance obhájil ve volbách v roce 2015.\n\n"}
{"id": "881448", "url": "https://cs.wikipedia.org/wiki?curid=881448", "title": "Komponenta grafu", "text": "Komponenta grafu\n\nKomponenta grafu (Komponenta souvislosti) je \"maximální\" souvislý podgraf, t.j. v tomto podgrafu najdeme cestu z vrcholu formula_1 do vrcholu formula_2 pro jakékoliv vrcholy formula_3 v podgrafu.\n\nJsou to všechny indukované podgrafy na jednotlivých třídách ekvivalence souvislosti. Je to souvislý podgraf, který není obsažen v žádném větším souvislém podgrafu. Souvislý graf má právě jednu komponentu.\n\nZ algoritmického hlediska je určení komponent a testování souvislosti grafu snadným problémem. K oběma problémům lze použít například algortimus prohledávání do hloubky.\n"}
{"id": "881449", "url": "https://cs.wikipedia.org/wiki?curid=881449", "title": "Ofer Šelach", "text": "Ofer Šelach\n\nOfer Šelach ( עפר שלח, narozen 9. února 1960 Kirjat Bialik) je izraelský novinář a politik, poslanec Knesetu za stranu Ješ atid.\n\nBakalářský titul získal v oboru ekonomie a anglická literatura na Telavivské univerzitě, magisterský titul z literatury a kreativního psaní mu byl udělen na New York University. V letech 1988–2010 působil jako novinář pro izraelské deníky Ma'ariv a Jedi'ot achronot. Byl častým hostem televizních pořadů a sportovních akcí. Vydal sedm knih zaměřených na armádní tematiku. Sám sloužil v izraelské armádě ve výsadkářské jednotce a během operace v Libanonu v roce 1983 přišel o oko. Je vdovec, má dvě děti. Žije v mošavu Ginaton.\n\nVe volbách v roce 2013 byl zvolen do Knesetu za stranu Ješ atid. Poslanecký mandát obhájil ve volbách v roce 2015.\n\n"}
{"id": "881451", "url": "https://cs.wikipedia.org/wiki?curid=881451", "title": "Josef Jiří Trassler", "text": "Josef Jiří Trassler\n\nJosef Jiří Trassler, (5. března 1759 Vídeň – 24. června 1816 Brno) patřil k významným moravským podnikatelům v oblasti knižního obchodu. V jím vytištěných knihách se také objevuje německá varianta jména Joseph Georg Traßler. Byl tiskařem, vydavatelem, knihkupcem. Významným způsobem se zapsal především do dějin hlavního města Moravy Brna a centra rakouského Slezska Opavy.\n\nTento rodák z Vídně získal první zkušenosti s tiskařským řemeslem ve známé vídeňské Trattnerově tiskárně. Působil též jako faktor v olomoucké tiskárně Hirnleho, což mu poskytlo základy pro úspěšnou samostatnou činnost. V roce 1780 zakoupil v Opavě tiskárnu od vdovy po tiskaři Josefu Gabrielovi a záhy se zde etabloval jako talentovaný a schopný podnikatel. Vedle vlastní tiskařské činnosti vydával i noviny Troppauer Zeitung a založil knihkupectví. Nevěnoval se pouze nakladatelské a tiskařské činnosti, ale aktivně šířil i vzdělanost a osvětu, což se projevovalo podporou čtenářství, když jím založený čtenářský klub sdružoval až 5000 členů.\n\nZe slezského zemského hlavního města se v roce 1786 Trassler přesunul do moravské metropole do Brna. Zde v roce 1786 založil další tiskárnu. Trassler byl velmi podnikavý, činorodý a agilní, což se projevovalo tím, že se snažil v praxi aplikovat nové technologie, například zavedl vlastní písmolijnu, měl vlastní měditiskárnu apod. Též i v Brně nevynechával osvětovou činnost, která se u něj pojila s tržním chováním. Nejenže podporoval čtenářství, ale otevřel si i vlastní knihkupectví a od roku 1788 vydával i vlastní časopis nazvaný \"Der Wohltätige\" (Dobrodinec).\n\nSvé podnikatelské aktivity v oboru tisku šířil do dalších moravských měst (Jihlava) i do zahraničí (v roce 1796 založil tiskárnu v haličském Krakově). Trassler nezůstal ani v Brně pouze u tisku a v roce 1811 si požádal společně s dalším známým brněnským knihkupcem Johannem Georgem Gastlem o souhlas se zřízením veřejné půjčovny knih. Brno mělo v první polovině 19. století spíše německý ráz, takže Trassler půjčoval výhradně německé knihy, ač tiskl i české. Množství abonentů si získal i díky vydávání časopisu \"Allgemeines europäisches Journal\", jenž přetiskoval zajímavé články ze zahraničních i domácích periodik a nevynechával ani zprávy z průmyslu a hospodářské oblasti.\n\nV aktivitách Jana Jiřího pak od 30. let 19. století pokračovala další slavná brněnská tiskařská rodina Rohrerů. Nejslavnějším z nich byl Rudolf Maria Rohrer (1838–1914). Trasslerové, Rohrerové, Gastlové, Svobodové. Všechna tato jména patřila v Brně od 18. do 20. století ke klíčovým postavám v tiskařském a nakladatelském oboru či vůbec v oblasti spojené s knihami a periodiky. Rohrerovská tiskárna byla po 2. světové válce zabrána v květnu 1945 národním výborem, později v jejích prostorách sídlil krajský sekretariát KSČ a v dnešní době se v ní nachází brněnská pobočka České pojišťovny.\n\nNeúplný seznam vydaných děl z fondu Vědecké knihovny v Olomouci\n\n"}
{"id": "881454", "url": "https://cs.wikipedia.org/wiki?curid=881454", "title": "Sexuální průmysl", "text": "Sexuální průmysl\n\nSexuální průmysl, či též sexbyznys, je podnikání, které generuje zisk poskytováním sexuálních služeb a produktů z úplatu. Zahrnuje jak přímý fyzický kontakt (např. prostituce, tanec na klíně), tak nepřímou sexuální stimulaci (např. pornografie, striptýz, sex po telefonu, počítačový sex). Podle legislativy jednotlivých zemí je legální nebo nelegální. Jeho podkategorií je pornoprůmysl, který je však někdy vyčleňován jako samostatné odvětví, které se sexuálním průmyslem pouze souvisí.\n\nVe České republice má sexuální průmysl odhadovaný roční obrat 10 miliard korun.\n\n"}
{"id": "881459", "url": "https://cs.wikipedia.org/wiki?curid=881459", "title": "Aliza Lavie", "text": "Aliza Lavie\n\nAliza Lavie ( עליזה לביא \"Aliza Lavi\", (* 23. září 1964 Kfar Saba) je izraelská politička a poslankyně Knesetu za stranu Ješ atid.\n\nSloužila v izraelské armádě jako učitelka, pak působila jako turistická průvodkyně v národních parcích. S manželem pracovali jako vyslanci mládežnického hnutí Bnej Akiva ve městě Durban v Jihoafrické republice. Do politického života se zapojila v roce 1988, kdy se stala poradkyní Ša'ula Jahaloma, tehdejšího tajemníka Národní náboženské strany. Přednáší na Bar-Ilanově univerzitě. Zaměřuje se na tematiku náboženství, židovské kultury a ženské otázky. Vydala několik knih. Získala \"Národní cenu pro židovskou knihu\" za své dílo o ženské modlitbě. Vystupuje často v televizních pořadech. Je věřící, patří k modernímu ortodoxnímu judaismu. Bydlí ve městě Netanja. Má čtyři děti a podle stavu k roku 2013 i jedno vnouče.\n\nVe volbách v roce 2013 byla zvolena do Knesetu za stranu Ješ atid. Poslanecký mandát obhájila ve volbách v roce 2015.\n\n"}
{"id": "881460", "url": "https://cs.wikipedia.org/wiki?curid=881460", "title": "Johann Nikolaus Forkel", "text": "Johann Nikolaus Forkel\n\nJohann Nikolaus Forkel (* 22. února 1749 v Meederu u Coburgu – 20. března 1818 v Göttingenu) byl německý varhaník a hudební badatel. Je považován za jednoho ze zakladatelů (historické) hudební vědy.\n\nForkel byl syn ševce, který byl také celník a truhlář. Mladý Johann 17 letech odešel do Lüneburgu, kde byl přijat do scholy Johanea. Roku 1767 ve Zvěříně přijal místo prefekta sboru ve zvěřínské katedrále, zdokonalil se ve hře na varhany a pohroužil se do Matthesonových spisů. Roku 1769 se zapsal do studia práv na Göttingenská univerzitě a po \"nadmíru dobře vykonané zkoušce jeho zručnosti\" působil jako varhaník v universitním kostele. V roce 1772 začal dávat soukromé přednášky a roku 1779 se stal univerzitním hudebním ředitelem, jímž zůstal až do své smrti. Roku 1789 se neúspěšně ucházel o místo po Carlu Philippu Emanuelu Bachovi v Hamburku. Forkel zůstal až do konce svého života v Göttingenu, s výjimkou půlročního přerušení v roce 1801 z důvodu studijní cesty, která jej přivedla do všech hlavních vídeňských knihoven.\n\nForkel byl nadšeným obdivovatelem Johanna Sebastiana Bacha a ve svých pozdějších letech vyzdvihl jeho hudbu téměř na dogmatickou normu. V roce 1802 sepsal první Bachovu biografii, přičemž získal přímé informace z korespondence s jeho syny Carla Philippa Emanuela a Wilhelma Friedemanna Bachových. Tento spis s názvem \"Ueber Johann Sebastian Bachs Leben, Kunst und Kunstwerke\" (O životě, umění a díle Jana Šebestiána Bacha), je první hudebně-historickou monografií vůbec a o Bachovi zejména.\n\nV roce 1781 se oženil s 15letou Margarethou (Metou) dcerou göttingenského teologa profesora Rudolpha Wedekinda. Manželství, ze kterého se narodil jediný syn (Carl Gottlieb Forkel, * 1782), však bylo roku 1793 rozvedeno a „Madame Forkel“, jak ji nazývali v dopisech, později působila jako spisovatelka a překladatelka. Později se podruhé vdala za pozdějšího ředitele apelačního soudu Johanna Heinricha Liebeskinda. Její bratr byl lékař Georg Freiherr von Wedekind.\n\nPo Forkelově smrti byl jeho dům a hodnotná knihovna prodány v dražbě. Katalog vytvořený jeho synem obsahuje 2305 svazků hudebních knih a 1592 svazků muzikálií, jež jsou mimo jiné zdrojem pohřešovaných děl J.S. Bacha, byl roku 1819 v Göttingenu vytištěn. Jeho knihovna se stala významnou součástí královské knihovny v Berlíně a Královského institutu pro duchovní hudbu.\n\nJeho četným kompozicím je dnes věnováno jen málo pozornosti. Za povšimnutí stojí jeho variace pro klavír na britskou národní hymnu \"God Save the King\" a ostrá kritika od opata Georga Josepha Voglera, která se objevila roku 1793 ve Frankfurtu nad Mohanem, společně s další řadou variací.\n\n\n\n"}
{"id": "881461", "url": "https://cs.wikipedia.org/wiki?curid=881461", "title": "Pokljuka", "text": "Pokljuka\n\nPokljuka je lesnatá krasová náhorní plošina ležící na severozápadě Slovinska. \n\nNachází se v Julských Alpách v Triglavském národním parku v nadmořské výšce od 1100 m n. m. do 1400 m n. m. Proslavila se hlavně zimními sporty, každoročně zde probíhají závody světového poháru v biatlonu a v letech 1998, 2001 a 2006 zde proběhla mistrovství světa v biatlonu. Nejznámějším zvířetem, které zde žije, je medvěd hnědý. Pokljuka je také velmi bažinatá.\n"}
{"id": "881462", "url": "https://cs.wikipedia.org/wiki?curid=881462", "title": "Jo'el Razvozov", "text": "Jo'el Razvozov\n\nJo'el Razvozov, původním jménem Konstantin Razvozov ( יואל רזבוזוב, Йоэль Развозов, dříve Константин Развозов, narozen 5. července 1980 Birobidžan, Sovětský svaz), je izraelský judista a politik, poslanec Knesetu za stranu Ješ atid.\n\nNarodil se v Židovské autonomní oblasti. Ve věku 11 let přesídlil do Izraele. Zde se již ve věku 16 let stal mistrem Izraele v judu a na Letních olympijských hrách roku 2004 reprezentoval Izrael a získal stříbrnou medaili na mistrovství Evropy v roce 2004 a 2005. Bakalářský titul ekonomického směru obdržel na institutu Interdisciplinary Center v Herzliji. Sloužil v izraelské armádě, kde dosáhl hodnosti seržanta. V letech 2008–2011 zasedal v městské samosprávě ve městě Netanja, je členem Izraelského olympijského výboru. Je ženatý, má dvě děti.\n\nVe volbách v roce 2013 byl zvolen do Knesetu za stranu Ješ atid. Poslanecký mandát obhájil ve volbách v roce 2015.\n"}
{"id": "881466", "url": "https://cs.wikipedia.org/wiki?curid=881466", "title": "Andrea Pisano", "text": "Andrea Pisano\n\nAndrea da Pontedera nebo Andrea d'Ugolino da Pontedera, zvaný Andrea Pisano (kolem 1295 Pontedera – 1348/9 Orvieto)\n\nAndrea Pisano byl italský zlatník, sochař a možná také architekt. Každopádně byl hlavním stavitelem katedrál ve Florencii a v Orvietu, i když tato funkce nemusela nezbytně být spojena s funkcí architekta. Působil především ve Florencii, Sieně a Orvietu. Giorgio Vasari zmiňuje také jeho možné působení v Benátkách, které však není doložené.\n\nAndrea Pisano se narodil někdy kolem roku 1295 v Pontedeře, která leží nedaleko Pisy. Jeho otcem byl pisánský notář Ugolino Nini. Zemřel zřejmě na mor v roce 1348 nebo 1349 v Orvietu. Andrea Pisano byl otcem Nina Pisana a Tommasa Pisana, kteří byli rovněž sochaři. Giorgio Vasari zařadil životopis Andrey Pisana mezi životopisy dalších významných umělců ve svých \"Životech\" vydaných 1550 ve Florencii a v jejich druhém vydání z roku 1568 tento životopis částečně pozměnil a rozšířil. Giorgio Vasari uvádí Andreu Pisana jako sochaře a architekta, který pracoval v době Giottově. Podle Vasariho zemřel v roce 1340 (\"Životy\", 1550) nebo v roce 1345 (\"Životy\", 1568), ve věku 75 let, v takovém případě by se tedy narodil už v roce 1270. Dnes se však má za to, že byl mladší. Vasari také uvádí, že se mu dostalo florentského občanství a že mu byly svěřeny také různé úřady a hodnosti, o tom ale neexistují doklady. Význam Andrey Pisana pro umění spočívá především v tom, že převedl principy vyvinuté Giottem z monumentální malby do sochařství a v tom, že dal rozhodující impuls k rozvoji od gotické koncepce figur zakrytých draperií k hmotnosti renesančních figur s organicky rozvinutou draperií. Podle Giorgia Vasariho pak Andrea Pisano natolik přispěl k pokroku sochařství, že byl pokládán za největšího toskánského sochaře, přičemž nejvíce obdivované měly být jeho práce v bronzu.\n\nAndrea Pisano pracoval v letech 1299 – 1305 v dílně Giovanniho Pisana. Dále se poučil z Giottovy kresby a ze starověkých památek, které byly v Pise rozestavěny kolem dómu a na Camposanto, a zdá se také, že vstřebal francouzskou gotiku.\n\nJediná práce, která je mu dnes připisována před realizací reliéfů florentského baptisteria, je \"stříbrný krucifix\" na relikviáři sv. Kříže v Cattedrale di San Cerbone v Massa Marittima. Tento relikviář byl asi vytvořen čtyřmi pisánskými zlatníky mezi lety 1328 a 1329, a mezi signaturami se objevuje též ANDREAS.\n\nJediné jeho dokumentované práce ve Florencii jsou \"reliéfy bronzových dveří florentského baptisteria\", signované a datované ANDREAS UGOLINO NINI DE PISIS ME FECIT MCCCXXX (1330). Dnes se tyto dveře nachází na jižním vstupu baptisteria, ale původně byly osazeny na východním vstupu. Přemístěny byly poté, co Lorenzo Ghiberti vytvořil své druhé dveře, kterými byly starší Pisanovy dveře nahrazeny. Jsou zde reliéfy, na nichž jsou v rámu ve tvaru čtyřlístku figurální scény líčící ve dvaceti polích \"život sv. Jana Křtitele\", kterému je baptisterium zasvěceno, a dále v osmi polích \"alegorie ctností\". Pro jeho techniku umístění figur v přední části a hladkého pozadí lze nalézt zdroje v sienském sochařství raného 14. století. V tom, jak mají figury pod nohama pevný terén, je zase patrný vliv francouzské gotiky. Křehké elegantní postavy odrážejí umění Ducciovo, zatímco Giottův vliv je vidět v uspořádání reliéfu v plánech a ve vyvážené kompozici s prvky rozloženými po celé ploše reliéfu.\n\nAndrea Pisano začal v letech 1333 – 1334 tvořit také monumentální práce v mramoru. Je pravděpodobné, že až do této doby působil pouze jako zlatník, jeho rané práce v mramoru totiž stále ještě vykazují stopy předchozí zlatnické práce. V této době vytvořil drobnou sošku \"Madony s dítětem\", sochy \"Krista\" a \"sv. Reparáty\".\n\nMezi lety 1337 a 1341 byla pod jeho vedením stavěna Campanilla florentské katedrály Santa Maria del Fiore, jejíž stavba byla v roce 1334 započata Giottem a dokončena 1359 Francescem Talentim. Podle popisu jeho současníka Antonia Pucciho musel opustit stavbu, protože se snažil odchýlit od Giottova plánu. K čemuž došlo v roce 1341, a ne v roce 1343, jak uvádí Vasari. Z tohoto důvodu se uvažuje o tom, že Andrea Pisano ve skutečnosti nebyl architektem.\n\nSokl zvonice je zdoben reliéfy ve dvou řadách. Ve spodním pásu se nachází reliéfy se třemi scénami z Genesis, za kterými následují zobrazení původu řemesel (Artes mechanicae), zatímco v horním pásu se nachází cykly sedmi planet, sedmi ctností, sedmi svobodných umění (Artes liberales) a sedmi svátostí. Přímo nad nimi věž zdobilo šestnáct soch v životní velikosti umístěných ve výklencích, které představovaly Sibyly, Davida, Šalomouna, Mojžíše a proroky. Z těchto soch bylo osm vytesáno ve 14. století: \"Tiburská Sibyla\", \"Erythrejská Sibyla\", králové \"David\" a \"Šalomoun\" a také tři \"proroci\" a \"Mojžíš\". Návrhy pro sochy s výjimkou reliéfů svátostí měl vytvořit Giotto patrně s pomocí Andrey Pisana, ale zdá se, že jejich provedením bylo pověřeno osm různých sochařů včetně Andrey a jeho syna Nina. Andreu Pisanovi je připisováno vytvoření dvanácti reliéfů: \"Stvoření Adama\", \"Stvoření Evy\", \"Adam a Eva obdělávají zemi\", \"Jábal či vynález pastevectví\", \"Tubal-kain či vynález metalurgie\", \"Lov\", \"Tkaní\", \"Daidalos\", \"Veslování\", \"Herkules a Kákos\", \"Zemědělství\" a \"Sochařství\" ve spodním pásu, \"Rétorika\" a \"Geometrie\" v horním pásu, reliéf \"Madony s dítětem\" z tympanonu severního portálu a socha \"Šalamouna\".\n\nV letech 1339 – 1340 také musel vytvořit pro cech vlnařů (Arte della lana) sochu \"sv. Štěpána\" pro jednu z nik Orsanmichele, pravděpodobně také nika byla jeho prací. V roce 1428 byla socha v nice nahrazena bronzovou sochou od Ghibertiho a nyní se nachází v Museo dell'Opera del Duomo.\n\nPřes nedostatek písemných záznamů, které by zachycovaly odchod Andrey Pisana 1341 z Florencie a jeho návrat do Pisy, mnoho nádherných pisánských soch dává předpokládat, že sem přesunul své aktivity a že zde v letech 1342 – 1347 stál v čele významné dílny. \"Reliéf Sv. Martin se dělí s žebrákem o plášť\" v kostele S. Martino, \"Kojící Madona\" pro kostel S. Maria della Spina, nyní v Museo Nazionale di S. Matteo, \"sochy Madony, sv. Petra a sv. Jana Křtitele\" (možná původně z katedrály) nyní v S. Maria della Spina a monumentální \"socha Madony\" na průčelí katedrály. Vasari a s ním nejstarší literární kritiky připisovali \"Kojící Madonu\" a sousoší v S. Maria della Spina jeho synovi Ninovi, kterému byl později připsán také \"reliéf Sv. Martin se dělí s žebrákem o plášť\", socha na průčelí katedrály a především \"socha Panny Marie\" dnes uložená v Museo dell'Opera del Duomo v Orvietu, dnes jsou však považovány za pozdní díla Andrey Pisana. Jeho pozdní sochy jsou charakterizovány klidnou rovnováhou, uvolněnými postoji a harmonickými proporcemi.\n\nAndrea Pisano v květnu 1347 odešel do Orvieta převzít práce na tamní katedrále, ale podržel si svou dílnu v Pise a zřejmě ji sdílel se svými syny. Na jaře 1348 se pak vrátil do Pisy a vyzvednul již hotovou sochu \"Madony s dítětem\" a dva mramorové bloky pro sochy \"andělů\", z nichž jeden je dílem Nina Pisana. Jako příklad díla, které musel vytvořit v Orvietu, může sloužit \"fragment z tympanonu s Eucharistickým Kristem\" v Museo dell'Opera del Duomo v Orvietu. Fragment štítu naznačuje, že měl vytvořit skupiny soch pro alespoň dva oltáře a také ciborium.\n\n\n\n"}
{"id": "881467", "url": "https://cs.wikipedia.org/wiki?curid=881467", "title": "Belz", "text": "Belz\n\nBelz ( ) je malé město ve Lvovské oblasti na Ukrajině. Leží na západním kraji státu v sousedství hranice s Polskem. V roce 2005 žilo v Belzu jen zhruba 2,5 tisíce obyvatel a jednalo se tedy o jedno z nejmenších ukrajinských měst.\n\nOd roku 1774 do roku 1918 patřilo město do rakouské Haliče. Po první světové válce se stalo součástí Druhé Polské republiky. Pak bylo od září 1939 do roku 1941 okupováno Sovětským svazem a od roku 1941 do roku 1944 Německem. Po válce bylo opět součástí Polska, ale v rámci polsko-sovětské výměny území v roce 1951, kterou získal Sovětský svaz zdejší bohaté zásoby uhlí, se stalo jeho součástí a bylo začleněno do Ukrajinské sovětské socialistické republiky a následně se v roce 1991 stalo součástí Ukrajiny.\n\nVe městě bývali před druhou světovou válkou významně zastoupeni Židé, například na začátku první světové války bylo z 6100 obyvatel 3600 Židů. Zdejší chasidská dynastie Belz nezanikla v rámci holokaustu, ale pokračuje v Izraeli.\n\n"}
{"id": "881468", "url": "https://cs.wikipedia.org/wiki?curid=881468", "title": "Adi Koll", "text": "Adi Koll\n\nAdi Koll ( עדי קול, narozena 19. března 1976, Jeruzalém) je izraelská politička a poslankyně Knesetu za stranu Ješ atid.\n\nNarodila se v Jeruzalémě, kde posléze vystudovala právo na Hebrejské univerzitě. Doktorát získala na Columbia University. Angažuje se v pedagogice, zaměřuje se na poskytování vzdělání chudým studentům a ženám. Za tímco účelem založila speciální studijní instituci Univerzita ba-am (אוניברסיטה בעם). V roce 2011 získala za své úsilí Cenu předsedy Knesetu.\n\nVe volbách v roce 2013 byla zvolena do Knesetu za stranu Ješ atid.\n\n"}
{"id": "881471", "url": "https://cs.wikipedia.org/wiki?curid=881471", "title": "Karin Elharar", "text": "Karin Elharar\n\nKarin Elharar, plným jménem Karin Elharar Hartstein ( קארין אלהרר nebo קארין אלהרר הרטשטיין, \"Karin Elharar Hartštajn\", (* 9. října 1977) je izraelská právnička, politička a poslankyně Knesetu za stranu Ješ atid.\n\nVzdělání získala na Washington College of Law. Už během studií v USA se zaměřovala na právní otázky související s právy zdravotně postižených. V roce 2006 se vrátila do Izraele. Působí jako advokátka. Vede právní kliniku na Bar-Ilanově univerzitě a založila poradenské právní centrum pro práva zdravotně postižených. Angažuje se v debatě o legislativě pro zdravotně postižené. Je vdaná.\n\nVe volbách v roce 2013 byla zvolena do Knesetu za stranu Ješ atid. Poslanecký mandát obhájila ve volbách v roce 2015.\n\n"}
{"id": "881474", "url": "https://cs.wikipedia.org/wiki?curid=881474", "title": "Mickey Levy", "text": "Mickey Levy\n\nMickey Levy ( מיקי לוי, \"Miki Levy\", narozen 1951) je izraelský politik a bývalý policejní důstojník, poslanec Knesetu za stranu Ješ atid. V letech 2013 až 2014 působil ve funkci náměstka ministra financí v třetí Netanjahuově vládě.\n\nDlouhodobě působil v řadách Izraelské policie. V době druhé intifády v letech 2000–2003 sloužil jako náčelník policie v Jeruzalémě. Pak odešel z aktivní služby a byl policejním ataše ve Washingtonu. Pracoval rovněž jako bezpečnostní konzutant v Rusku a Brazílii. V roce 2008 byl také jmenován manažerem dopravní společnosti Egged.\n\nVe volbách v roce 2013 byl zvolen do Knesetu za stranu Ješ atid. Následně byl jmenován náměstkem ministra financí ve třetí Netanjahuově vládě. Poslanecký mandát obhájil ve volbách v roce 2015.\n\n"}
{"id": "881475", "url": "https://cs.wikipedia.org/wiki?curid=881475", "title": "Fred A. Huber Trophy", "text": "Fred A. Huber Trophy\n\nFred A. Huber Trophy byla hokejová trofej udělovaná každoročně nejlepší klub základní části ligy IHL. Původní název pro trofej nesl J. P. McGuire Trophy, majitel automobilů v Detroitu, a rovněž sponzora. V roce 1954 byla trofej přejmenována po Fredu Huberovi, zakladatel hokejové ligy International Hockey League (1945–2001). 24. září 2007 byla trofej podruhé přejmenována na Huber Trophy, jako pocta bývalé ligy IHL (1945-2001).\n"}
{"id": "881481", "url": "https://cs.wikipedia.org/wiki?curid=881481", "title": "Šim'on Solomon", "text": "Šim'on Solomon\n\nŠim'on Solomon ( שמעון סולומון‎, narozen 1968 Etiopie) je izraelský politik a poslanec Knesetu za stranu Ješ atid.\n\nNarodil se v Etiopii a v roce 1980 se přestěhoval do Izraele. Zaměřuje se na témata etiopské komunity v Izraeli. Do doby krátce před nástupem do parlamentu působil jako vzdělávací ředitel mládežnické vesnice Agozo šalom zřízení pro sirotky ve Rwandě. V letech 2005–2007 působil na izraelské ambasádě v Addis Abebě, pak řídil imigrační centrum ve městě Beerševa. Sloužil v izraelské armádě ve výsadkových jednotkách. Je majorem v záloze.\n\nVe volbách v roce 2013 byl zvolen do Knesetu za stranu Ješ atid.\n\nPřed volbami do Knesetu v roce 2015 oznámil, že nebude kandidovat. Nadále ovšem deklaroval, že bude pracovat ve stranických strukturách.\n\n"}
{"id": "881483", "url": "https://cs.wikipedia.org/wiki?curid=881483", "title": "Pohansko (zámek)", "text": "Pohansko (zámek)\n\nPohansko je empírový lovecký zámeček, nacházející se v Lednicko-valtickém areálu, asi 3,5 km jihovýchodně od centra Břeclavi. Je chráněn jako kulturní památka.\n\nZámeček Pohansko nechal postavit v letech 1811–1812 kníže Jan I. z Lichtenštejna. Návrh stavby vytvořil Josef Hardtmuth a Josef Kornhäusel.\n\nV současnosti je zámek majetkem města Břeclavi. V jeho prostorách je od roku 1998 umístěna archeologická expozice břeclavského městského muzea. Jsou zde představeny nálezy z vykopávek stejnojmenného slovanského hradiště, nacházejícího se severovýchodně od zámku.\n\nZámeček Pohansko je stavba obdélníkového půdorysu. Tvoří ji střední patrová budova se symetrickými přízemními trakty po stranách. Celým přízemím procházejí pilířové arkády. V severovýchodním průčelí prvního patra je lodžie s dvanácti iónskými sloupy. Fasáda je zdobena kruhovými medailony a obdélníkovými reliéfy s loveckými výjevy. Jejich autorem byl pravděpodobně vídeňský sochař Josef Klieber.\n\nZámeček se nachází na břehu jezera, tvořeného slepým ramenem Dyje. V blízkosti zámku se nachází Muzeum lehkého opevnění s několika lehkými objekty vzor 37, hraničními zátarasy a zákopy. Zámek je veřejnosti přístupný v sezóně od dubna do října, kdy je zde také v provozu občerstvení.\n\nK zámečku vede několik asfaltových cest, přístupných pro pěší nebo cyklisty. Z Břeclavi k zámku vede zelená turistická značka; délka trasy je asi 5 km z centra města. Kolem zámku také prochází NS Pohansko.\n\n\n"}
{"id": "881484", "url": "https://cs.wikipedia.org/wiki?curid=881484", "title": "Commissioner's Trophy", "text": "Commissioner's Trophy\n\nCommissioner's Trophy byla trofej každoročně udělována nejlepšímu hlavnímu trenérovi působícím v IHL, který přispěl nejvíce k úspěchu svého týmu.\n"}
{"id": "881485", "url": "https://cs.wikipedia.org/wiki?curid=881485", "title": "Pohansko", "text": "Pohansko\n\nPohansko může být:\n\n"}
{"id": "881493", "url": "https://cs.wikipedia.org/wiki?curid=881493", "title": "Ruth Calderon", "text": "Ruth Calderon\n\nRuth Calderon, s přechýlením Ruth Calderonová ( רות קלדרון, \"Rut Kalderon\", narozena 1961), je izraelská politička a poslankyně Knesetu za stranu Ješ atid.\n\nDoktorát ze studia Talmudu získala na Hebrejské univerzitě. Působí jako odbornice na Talmud a Agadu. Je hlavní postavou prvního sekulárního Bejt midraš v Izraeli. Založila organizaci Elul, která provozuje v Izraeli víc než 100 sekulárních ješiv a studijních skupin.\n\nVe volbách v roce 2013 byla zvolena do Knesetu za stranu Ješ atid.\n\n"}
{"id": "881496", "url": "https://cs.wikipedia.org/wiki?curid=881496", "title": "Al Goldstein", "text": "Al Goldstein\n\nAlvin „Al“ Goldstein (10. ledna 1936, New York − 19. prosince 2013 tamtéž) byl americký novinář a vydavatel pornografického časopisu \"Screw\". Jeho společnost Milky Way Productions, která časopis vlastnila, též více než 25 let produkovala televizní show \"Midnight Blue\". V roce 2004 však zkrachovala.\n\nV roce 2002 byl shledán vinným z obtěžování bývalé zaměstnankyně a odsouzen k 60 dnům ve vězení, když například ve svém časopise \"Screw\" publikoval její telefonní číslo a vyzýval čtenáře, ať jí zavolají. Goldsteinův právní zástupce se proti rozsudku odvolal a ten byl nakonec zvrácen odvolacím soudem. Stalo se to však až po šesti dnech, které Goldstein strávil ve vězení.\n\nV roce 2006 vyšla jeho autobiografie \"I, Goldstein: My Screwed Life\".\n\n"}
{"id": "881500", "url": "https://cs.wikipedia.org/wiki?curid=881500", "title": "Gottfried Feder", "text": "Gottfried Feder\n\nGottfried Feder (27. ledna 1883 – 24. září 1941) byl německý ekonom, urbanista a jeden z předních členů NSDAP v počátečním období její existence. Feder byl ekonomickým teoretikem strany. Ovlivnil ho ministr financi bavorské republiky rad Silvio Gesell (kriticky na něj navázal).\n\n"}
{"id": "881501", "url": "https://cs.wikipedia.org/wiki?curid=881501", "title": "Rina Frenkel", "text": "Rina Frenkel\n\nRina Frenkel, s přechýlením Rina Frenkelová ( רינה פרנקל‎, narozena 1956, Smolensk, Sovětský svaz), je izraelská politička a poslankyně Knesetu za stranu Ješ atid.\n\nNarodila se v Sovětském svazu. V roce 1990 přesídlila do Izraele. Usadila se ve městě Ma'alot-Taršicha. Zastávala různé posty v komunálních a regionálních agenturách práce. V Ma'alot dokázala během svého působení snížit nezaměstnanost o 50 procent. Pracuje v oblasti odborného školení a je zástupkyní ředitele státního vzdělávacího institutu pro severní Izrael. Je vdovou, má jednoho syna.\n\nVe volbách v roce 2013 byla zvolena do Knesetu za stranu Ješ atid.\n\n"}
{"id": "881503", "url": "https://cs.wikipedia.org/wiki?curid=881503", "title": "Jif'at Kariv", "text": "Jif'at Kariv\n\nJif'at Kariv, s přechýlením Jif'at Karivová ( יפעת קריב, narozena 27. listopadu 1973), je izraelská politička a poslankyně Knesetu za stranu Ješ atid.\n\nPůsobí jako vedoucí mládežnického odboru na Ministerstvu rozvoje Negevu a Galileje a je členkou městské samosprávy ve městě Hod ha-Šaron. Angažuje se v právech žen a v otázkách reformy vzdělávacího systému.\n\nVe volbách v roce 2013 byla zvolena do Knesetu za stranu Ješ atid.\n\nJe vdaná, má čtyři děti.\n\n"}
{"id": "881508", "url": "https://cs.wikipedia.org/wiki?curid=881508", "title": "Leo P. Lamoureux Memorial Trophy", "text": "Leo P. Lamoureux Memorial Trophy\n\nLeo P. Lamoureux Memorial Trophy byla trofej každoročně udělována nejproduktivnějšímu hráči působícím v IHL. 11. ledna 1961 zemřel v nemocnici obránce a trenér Leo Lamoureux, na jeho počest byla tato trofej přejmenována. Před jeho přejmenovéní nesla název trofeje George H. Wilkinson Trophy, pojmenována byla po Lt-Col., George H. Wilkinson narozen ve Windsoru, byl zlatníkem a rovněž sponzorem předešlé ligy.\n"}
{"id": "881511", "url": "https://cs.wikipedia.org/wiki?curid=881511", "title": "Screw (časopis)", "text": "Screw (časopis)\n\nScrew je americký pánský pornografický časopis, jehož cílovou skupinou jsou heterosexuální muži. Poprvé vyšel v roce 1968 a jeho zakladatelem byl Al Goldstein, který byl zároveň jeho vydavatelem, a to až do roku 2004. Vychází jako týdeník a za dobu jeho existence byl několikrát žalován pro nemravnost, přičemž Goldstein řadu soudních sporů vyhrál.\n\nV roce 1977 zažaloval časopis George Wallace, guvernér Alabamy, který požadoval pět milionů dolarů jako odškodné za to, že časopis publikoval tvrzení, že se naučil pohlavnímu styku díky časopisu \"Screw\". Obě strany se nakonec dohodly na mimosoudním vyrovnání ve výši 12 500 dolarů a \"Screw\" otiskl ve svém čísle omluvu.\n\nGoldstein časopis vlastnil do roku 2004, kdy jeho společnost zkrachovala. Od té doby je \"Screw\" veden jeho někdejšími zaměstnanci.\n"}
{"id": "881520", "url": "https://cs.wikipedia.org/wiki?curid=881520", "title": "Giovanni Saldarini", "text": "Giovanni Saldarini\n\nGiovanni kardinál Saldarini (11. prosince 1924 – 18. dubna 2011) byl italský římskokatolický kněz, arcibiskup Turína, kardinál.\n\nKněžské svěcení přijal 31. května 1947, poté přednášel v semináři ve Vanegano. Vykonával funkci biskupského a generálního vikáře v Miláně. V září 1983 se zde stal kanovníkem metropolitní kapituly.\n\nDne 10. listopadu 1984 byl jmenován pomocným biskupem Milána, biskupské svěcení přijal 7. prosince téhož roku. 31. ledna 1989 ho papež Jan Pavel II. jmenoval arcibiskupem Turína a při konzistoři 28. června 1991 ho jmenoval kardinálem. Po dosažení kanonického věku podal 19. června 1999 rezignaci, jeho nástupcem v čele turínské arcidiecéze se stal Severino Poletto.\n\n\n"}
{"id": "881522", "url": "https://cs.wikipedia.org/wiki?curid=881522", "title": "Kostel svaté Barbory (Židlochovice)", "text": "Kostel svaté Barbory (Židlochovice)\n\nKostel svaté Barbory byl římskokatolický chrám ve městě Židlochovice v okrese Brno-venkov. Jeho zachovaná věž (zvonice) je chráněna jako kulturní památka.\n\nJednalo se o v jádru gotický trojlodní kostel, který je poprvé připomínán v roce 1350. Po husitských válkách byl v roce 1446 opětovně vysvěcen. Opraven a upraven do barokního stylu byl na konci 17. století, k dalším opravám došlo po roce 1760, kdy s částí města vyhořel. Vnitřní zařízení bylo demontováno mezi lety 1816 a 1840 (využíván byl především novější kostel Povýšení svatého Kříže), v roce 1830 navíc došlo k proražení střechy a kleneb chrámu pod tíhou napadaného sněhu. V následujících letech byl chrám pomalu rozebírán, v roce 1864 již zůstala stát pouze jeho předsíň s věží, která je nadále využívána jako zvonice. Nových zvonů se dočkala v roce 1997.\n\nKolem kostela se nacházel hřbitov, na kterém se pohřbívalo do roku 1891. Nyní je jeho plocha parkově upravena.\n\nV Památkovém katalogu je kostel nadepsán jako zvonice býv. kostela sv. Mikuláše (kostel sv. Mikuláše), ale v anotaci Památkový katalog píše o kostele svaté Barbory. Rozdíl v zasvěcení není vysvětlen. \n"}
{"id": "881526", "url": "https://cs.wikipedia.org/wiki?curid=881526", "title": "David Winters", "text": "David Winters\n\nDavid Winters (rodným jménem David Weizer; 5. dubna 1939, Londýn – 23. dubna 2019) byl americký tanečník, choreograf, producent, režisér, scenárista a herec původem ze Spojeného království. Ze svou kariéru se podílel na více než 400 televizních seriálech, televizních speciálech a hraných filmech, z toho režíroval a produkoval přes 50 filmů. Jako herec se objevil například ve filmovém muzikálu \"West Side Story\", byl choreografem několika filmů Elvise Presleyho, mimo jiné \"\" a \"Tickle Me\", režíroval například \"Nářez\" a \"The Last Horror Film\", a produkoval třeba film \"Linda Lovelace for President\" pro svou tehdejší přítelkyni Lindu Lovelace.\n\nV letech 1968 a 1970 byl nominován na cenu Primetime Emmy Awards. Mimo to v roce 1972 získal cenu Christopher Awards a v roce 2002 Cenu publika na filmovém festivalu v Bangkoku.\n\n"}
{"id": "881531", "url": "https://cs.wikipedia.org/wiki?curid=881531", "title": "Dov Lipman", "text": "Dov Lipman\n\nDov Lipman ( דב ליפמן, narozen 9. září 1971 Washington, D.C.) je izraelský rabín, politik a poslanec Knesetu za stranu Ješ atid.\n\nJe prvním poslancem Knesetu narozeným v USA od dob, kdy se členem izraelského parlamentu stal Meir Kahane. Vystudoval talmud na Ner Israel College ve městě Baltimore, magisterský titul z pedagogiky získal na Johns Hopkins University v Baltimoru. Osvědčení pro výkon profese rabína získal na ješivě Ner Israel. Působí jako publicista a aktivista. Publikuje blog na severu The Times of Israel. Bojuje proti náboženské nesnášenlivosti ultraortodoxních Židů ve městě Bejt Šemeš. Sám patří mezi ultraortodoxní Židy, ale odmítá extrémismus. Prosazuje jejich všeobecné (nejen náboženské) vzdělávání a účast v izraelské armádě, jakož i na pracovním trhu. Je ženatý, má čtyři děti.\n\nVe volbách v roce 2013 byl zvolen do Knesetu za stranu Ješ atid.\n\n"}
{"id": "881535", "url": "https://cs.wikipedia.org/wiki?curid=881535", "title": "Blažena Janečková", "text": "Blažena Janečková\n\nBlažena Janečková (3. února 1911 – 1972) byla československá šachistka. Počátkem roku 1941 byla zatčena gestapem, protože byla komunistka a pracovala v odbojové skupině české inteligence, kterou založil Julius Fučík. V koncentračním táboře pak strávila čtyři roky. Po osvobození byla členkou redakční rady československého šachu. Po roce 1952 musela aktivní závodní činnosti zanechat ze zdravotních důvodů a pracovala na obchodním zastupitelství Československa v Riu de Janeiru.\n\nZvítězila na přeboru Prahy roku 1937 a na Mistrovství Československa žen v šachu roku 1938 skončila na druhém místě za Růženou Suchou. Po návratu do vlasti z Mistrovství světa v Argentině zvítězila roku 1940 na ženském mistrovství Čech a Moravy v šachu. Roku 1946 skončila druhá a roku 1952 čtvrtá na Mistrovství Československa žen v šachu.\n\nNa turnaji o titul mistryně světa v šachu roku 1939 v Buenos Aires, kde skončila na devátém až desátém místě, reprezentovala Protektorát Čechy a Morava, protože Československo v té době (po okupaci nacistickým Německem) již neexistovalo.\n"}
{"id": "881537", "url": "https://cs.wikipedia.org/wiki?curid=881537", "title": "Norbert Král", "text": "Norbert Král\n\nNorbert Král (* 21. července 1956 České Budějovice) je český hokejista, který reprezentoval Československo.\n\nPoprvé se představil v týmu Českých Budějovic v 11 letech. Kromě povinné základní vojenské služby, kterou prožil v Dukle Jihlava, byl věrný českobudějovickému týmu. Největšího úspěchu dosáhl v sezóně 1980/1981, kdy tým obsadil v lize druhé místo.\n\nS hokejem skončil v roce 1986 z důvodu vážného zranění. Měl těžce zhmožděné a vykloubené zápěstí, dodnes mu chybí kousek zlomené navikulární kosti. Současně měl zlomenou loketní kost, vše se stalo následkem bodyčku od Eduarda Uvíry v domácím zápase se Slovanem Bratislava.\n\nNa MS 1981 ve Švédsku byl členem týmu, který vybojoval bronzovou medaili. Osobně zasáhl pouze do úvodního zápasu, ve kterém se zranil a šampionát pro něho skončil. Byl také účastníkem Kanadského poháru v roce 1981. V reprezentačním dresu odehrál 19 zápasů a vstřelil 2 góly.\n\nJelikož i během hokejové kariéry měl blízko k fotbalu, po skončení začal trénovat dorost fotbalového Dynama. Přišel krátký návrat k českobudějovickým hokejistům, kdy trénoval společně s Milanem Stárkem žáky. Z důvodu nespokojenosti s klubovou atmosférou hokejové prostředí nadobro opustil a vrátil se k fotbalu, kde se věnuje trénování v oblastních soutěžích. Současně hraje hokej za starou gardu Dynama.\n\n"}
{"id": "881538", "url": "https://cs.wikipedia.org/wiki?curid=881538", "title": "James Gatschene Memorial Trophy", "text": "James Gatschene Memorial Trophy\n\nJames Gatschene Memorial Trophy byla trofej každoročně udělována vynikajícím schopnosti a sportovním chováním v průběhu pravidelné sezóny hráči působícím v IHL.Pro tuto trofej vybírali ligový trenéři. Trofej byla poprvé představena v závěru sezóny 1946-1947 a byla pojmenována jako památka po zesnulém členu kanadské sily Gatschene, který zahynul během druhé světové války.\n"}
{"id": "881539", "url": "https://cs.wikipedia.org/wiki?curid=881539", "title": "Bo'az Toporovsky", "text": "Bo'az Toporovsky\n\nBo'az Toporovsky ( בועז טופורובסקי, narozen 17. července 1980 Rišon le-Cijon) je izraelský politik a poslanec Knesetu za stranu Ješ atid.\n\nAbsolvoval studium práv a ekonomie na Telavivské univerzitě. Byl aktivní v tamním studentském svazu a působil jako předseda celostátní studentské unie izraelských vysokoškoláků. Zastával i funkci člena Evropské studentské unie a byl poradcem Ministra sociální péče a sociálních služeb Izraele. Ve volbách do Knesetu roku 2009 kandidoval neúspěšně do parlamentu za stranu Cabar, kterou sám zakládal. Strana ovšem nezískala dost hlasů pro vstup do Knesetu. Tento politický subjekt zaměřený na mladé voliče nicméně získal zastoupení v městské samosprávě v Tel Avivu. Je ženatý. Sloužil v izraelské armádě. Má hodnost seržanta (\"Samal rišon\").\n\nVe volbách v roce 2013 byl zvolen do Knesetu za stranu Ješ atid.\n\n"}
{"id": "881541", "url": "https://cs.wikipedia.org/wiki?curid=881541", "title": "Kostel Povýšení svatého Kříže (Židlochovice)", "text": "Kostel Povýšení svatého Kříže (Židlochovice)\n\nKostel Povýšení svatého Kříže je římskokatolický chrám ve městě Židlochovice v okrese Brno-venkov. Je farním kostelem židlochovické farnosti. Kostel je chráněn jako kulturní památka České republiky.\n\nStavba nového kostela v Židlochovicích souvisela zřejmě s pokusem o založení piaristické koleje, což však bylo v roce 1720 zamítnuto. Základní kámen jednolodního barokního chrámu s půlkruhovým kněžištěm byl položen v roce 1717 hrabětem Filipem Ludvíkem Václavem ze Sinzendorfu, majitelem místního panství. Samotná realizace stavby podle plánů Johanna Lukase Hildebrandta proběhla v letech 1724–1726 (vídeňský stavitel Ludwig Sebastian Kaltner), vysvěcen byl až v roce 1730. V pozdější době zcela nahradil původní židlochovický kostel svaté Barbory, z něhož zbyla v polovině 19. století pouze zvonice.\n\nV polovině 19. století poničila střechu kostela vichřice. Při následných opravách byla původní cibulová báň věže nahrazena jehlanovou střechou. Zastřešení lodě bylo zvýšeno a téměř úplně překrylo boční okna věže. Tyto úpravy značně pozměnily původní vzhled kostela.\n\nSchodiště před kostelem bylo postaveno v roce 1949. Je osazeno šesti barokními sochami světců, které vytvořil roku 1746 Johann Stern, židlochovický sochař původem ze Štýrského Hradce. Sochy sem byly přemístěny z bývalé zámecké zahrady ve Velkých Němčicích, zrušené v letech 1945–1946.\n"}
{"id": "881542", "url": "https://cs.wikipedia.org/wiki?curid=881542", "title": "The Moving Sidewalks", "text": "The Moving Sidewalks\n\nThe Moving Sidewalks byla americká rocková skupina, založená v roce 1966 v Houstonu ve státě Texas. Jejími členy byli zpěvák a kytarista Billy Gibbons, varhaník Tom Moore, baskytarista Don Summers a bubeník Dan Mitchell. Své první a jediné album nazvané \"Flash\" skupina vydala v roce 1968. Když v roce 1969 Tom Moore a Don Summers odešli do armády, Gibbons s Mitchelem k sobě přijali ještě Laniera Greiga a tím vznikla původní sestava skupiny ZZ Top.\n\nV roce 2013 byla skupina obnovena pro jeden koncert v klasické sestavě.\n"}
{"id": "881544", "url": "https://cs.wikipedia.org/wiki?curid=881544", "title": "Kostel svatého Martina (Chrašice)", "text": "Kostel svatého Martina (Chrašice)\n\nHřbitovní kostel svatého Martina přestavěný Santinim a dokončený roku 1721 se nachází v Chrašicích, místní části obce Chrast v okrese Chrudim. Je chráněn jako kulturní památka České republiky.\n\nNa místě dnešního kostela je již v roce 1349 archivně doložena starší stavba, která prošla v průběhu staletí několika přestavbami. V 17. století bylo valenou klenbou s výsečemi druhotně zaklenuto kněžiště, největší proměnu však kostelík zaznamenal na počátku 18. století. Autorem přestavby kostelíka byl s největší pravděpodobností Jan Blažej Santini-Aichel. Jeho autorství nemáme přímo archivně doloženo, vyplývá ale ze slohového rozboru a přispívá mu i fakt, že v době vzniku kostela působil Santini ve službách královéhradeckého biskupa Jan Adama Vratislava z Mitrovic. Ten byl objednavatelem přestavby kostela. „V předvečer svátku patrona chrámu“, tedy 10. listopadu, roku 1720 zde právě biskup Vratislav z Mitrovic sloužil první mši a stavbu požehnal. I s výzdobou byl kostel znovu vysvěcen 3. srpna 1721.\n3. 5. 1958 byl hřbitovní kostel zapsán na seznam kulturních památek ČR (rej. č. 21545/6-871). V rámci rekonstrukce v roce 2010 byl opatřen novou střechou. V současnosti je uzavřen a užíván jen příležitostně.\n\nV rámci Programu záchrany architektonického dědictví bylo v letech 1995-2014 na opravu památky čerpáno 6 095 000 Kč.\nZáklad půdorysu tvoří kosočtverec lodi, jehož dva rohy trčí po stranách. Na západě na něj navazuje obdélná předsíňka, nad kterou se nachází kruchta, a na východě je otevřen dlouhým trojboce uzavřeným starším presbytářem. Po stranách jsou pak připojeny dvě lichoběžníkové místnosti, sakristie a komora. Diagonály kosočtverce mají dvojnásobnou délku, než je hloubka kněžiště a jeden z vrcholů kosočtverce leží v polovině hloubky prostoru kněžiště. Interiér stavby je řešen velmi jednoduše, loď je plochostropá, kněžiště je zaklenuté starší valenou klenbou s výsečemi.\nPůsobivější je kostelík v exteriéru, a to především díky krystalickému uspořádání hladkých zdí v ostrých úhlech, díky kterým se stavba při obcházení pozoruhodně proměňuje. Stěny jsou členěny pouze jednoduchými a nezbytnými prvky (liseny, ploché rizality a portály), což je pro Santiniho pozdní tvorbu typické. Okna jsou pravoúhlá obdélná se segmentovými záklenky.\n\nDo interiéru kostela byly umístěny 3 oltáře, hlavní oltář a dva boční zasvěcené sv. Vojtěchu a sv. Bricciovi. V souvislosti s nimi se Kořán zmiňuje o Santiniho pomocníkovi, hradeckém truhláři Janu Ludvíku Pešinském, který je archivně doložen jako autor výzdoby kostelíka. Podle návrhů, které pravděpodobně vytvořil přímo Santini, provedl tři oltáře (bez soch), obložení dveří oratoře a sakristie, parapet v presbytáři a hlavní dveře. Dochována je i detailní smlouva z 24. září 1720. V Soupisu památek z roku 1900 se píše o nápisu, který měl být dochovaný na pravé stěně presbytáře, a měl zmiňovat vysvěcení tří zmiňovaných oltářů biskupem Vratislavem z Mitrovic roku 1721.\n\n\n"}
{"id": "881545", "url": "https://cs.wikipedia.org/wiki?curid=881545", "title": "Ronen Hoffman", "text": "Ronen Hoffman\n\nRonen Hoffman ( רונן הופמן‎, \"Ronen Hofman\", narozen červenec 1963) je izraelský politik a poslanec Knesetu za stranu Ješ atid.\n\nPatřil mezi zakladatele Mezinárodního institutu pro boj s terorismem, který funguje při Interdisciplinary Center v Herzliji. Zde také působí jako přednášející učitel. Zaměřuje se na bezpečnostní tematiku. V minulosti pracoval pro ministra obrany Izraele a byl osobním poradcem předsedy vlády Jicchaka Rabina.\n\nVe volbách v roce 2013 byl zvolen do Knesetu za stranu Ješ atid.\n\n"}
{"id": "881551", "url": "https://cs.wikipedia.org/wiki?curid=881551", "title": "Rudolf Wünsch (skladatel)", "text": "Rudolf Wünsch (skladatel)\n\nRudolf Dalibor Wünsch (2. září 1880 Zlonice – 18. července 1955 Brno) byl český hudební pedagog a skladatel. Užíval pseudonymy Štěpán Hlína a Viktor Náchodský.\n\nRudolf Wünsch byl synem skladatele Josefa Wünsche. Základní hudební vzdělání tak získal v rodině. Od dětství hrál na housle a od 10 let také na varhany. Otec často měnil své působiště, takže navštěvoval školy v Chorvatsku (Gospić, Senj) i v Čechách (Zásmuky, Havlíčkův Brod). V roce 1895 vstoupil na varhanické oddělení Pražské konzervatoře, kde studoval u Josefa Kličky a Karla Steckera. Státní zkoušky složil ze zpěvu, houslí, varhan a klavíru. Další hudební vzdělání získal v odborných kurzech ve Vídni, Praze, Berlíně, Würzburgu a v Norimberku. Absolvoval rovněž externí studium na vídeňské \"Akademii pro církevní hudbu a chorální zpěv\".\n\nStal se učitelem na hudební škole v Supetaru na ostrově Brač v Dalmácii. Působil zde i jako ředitel kůru a kapelník. V letech 1902–1906 učil v Náchodě, v polském Chyrově a Tarnově. V roce 1906 se stal profesorem na učitelském ústavu v Ostravě. Zde řídil pěvecké sdružení \"Záboj\" a byl také dirigentem \"Pěveckého sdružení slezských učitelů\". Intenzivně se věnoval veřejné činnosti. Kromě varhanních koncertů měl popularizační přednášky v rozhlase, přednášel na konferencích a byl členem řady komisí pro státní zkoušky v hudbě. V letech 1945–1951 učil na konzervatoři.\n\nVe svém díle se zabýval zejména hudební metodikou a didaktikou. Napsal řadu odborných prací a praktických příruček:\n\nVelkou část jeho díla tvoří úpravy lidových písní českých, slezských i chorvatských:\n\nKromě toho je autorem řady vlastních skladeb pro klavír (\"Naší mládeži, Skočná, Náčrty, Vzpomínky\"). Komponoval sbory (\"Ostravská balada, Otče náš, Ty skalický kostelíčku, Ve Frydku na rynku\") a příležitostné chrámové skladby (2 mše a další drobnější díla). Pod pseudonymem \"Štěpán Hlína\" vydal \"Vánoční mši koledovou\" (1942). Úpravy cizích skladeb vydával pod pseudonymem \"Viktor Náchodský\". V rukopise zůstalo několik orchestrálních a komorních skladeb. Z větších prací melodram \"Koncert Jankiela\" na motivy eposu Adama Mickiewicze \"Pan Tadeáš čili poslední nájezd na Litvě\".\n\n\n"}
{"id": "881552", "url": "https://cs.wikipedia.org/wiki?curid=881552", "title": "Merav Micha'eli", "text": "Merav Micha'eli\n\nMerav Micha'eli ( מרב מיכאלי, narozena 24. listopadu 1966) je izraelská novinářka, politička a poslankyně Knesetu za Izraelskou stranu práce. Je také vnučka Rudolfa Kastnera,\n\nPůsobila jako publicistka, novinářka a komentátorka s výrazně feministickou orientací. V říjnu 2012 oznámila, že bude kandidovat za stranu práce. V primárních volbách pak uspěla a dostala se na 5. místo kandidátní listiny a to i přesto, že se proti jejímu umístění na takovém volitelném postu vyslovila i předsedkyně strany Šeli Jachimovič. Její úspěch byl považován za jednu z nejpřekvapivějších událostí stranických primárek.\n\nVe volbách v roce 2013 byla zvolena do Knesetu za Izraelskou stranu práce. Mandát obhájila rovněž ve volbách v roce 2015, nyní za Sionistický tábor (aliance Strany práce a ha-Tnu'a).\n\n"}
{"id": "881555", "url": "https://cs.wikipedia.org/wiki?curid=881555", "title": "Norman R. &quot;Bud&quot; Poile Trophy (IHL)", "text": "Norman R. &quot;Bud&quot; Poile Trophy (IHL)\n\nNorman R. \"Bud\" Poile Trophy byla trofej každoročně udělována nejlepšímu hráči playoff působícím v IHL. Trofej byla udělena od odchodu jeho jmenovec, bývalý komisař IHL, Bud Poile.\n"}
{"id": "881556", "url": "https://cs.wikipedia.org/wiki?curid=881556", "title": "Maricopa", "text": "Maricopa\n\nMaricopa může být:\n\n"}
{"id": "881557", "url": "https://cs.wikipedia.org/wiki?curid=881557", "title": "Jechi'el Bar", "text": "Jechi'el Bar\n\nJechi'el Bar, neformálně Chilik Bar ( יחיאל בר nebo חיליק בר, narozen 4. září 1975 Safed), je izraelský politik a poslanec Knesetu za Izraelskou stranu práce.\n\nVystudoval Hebrejskou univerzitu a byl na ní aktivní v studentských organizacích. Bydlí a politicky působí v městské samosprávě v Jeruzalémě, kde má na starosti portfolio turistického ruchu a zahraničních vztahů, a zastává funkci generálního tajemníka Izraelské strany práce. Je předsedou strany v Jeruzalémském distriktu. Je rovněž předsedou mládežnické organizace ha-Šomer ha-ca'ir.\n\nVe volbách v roce 2013 byl zvolen do Knesetu za Izraelskou stranu práce. Mandát obhájil rovněž ve volbách v roce 2015, nyní za Sionistický tábor (aliance Strany práce a ha-Tnu'a).\n\n"}
{"id": "881561", "url": "https://cs.wikipedia.org/wiki?curid=881561", "title": "Ogdensburg (New York)", "text": "Ogdensburg (New York)\n\nOgdensburg je město v okrese St. Lawrence County ve státě New York ve Spojených státech amerických.\n\nV roce 2010 zde žilo 11 128 obyvatel. S celkovou rozlohou 21,1 km² byla hustota zalidnění 527,39 obyvatel na km².\n"}
{"id": "881562", "url": "https://cs.wikipedia.org/wiki?curid=881562", "title": "Ogdensburg", "text": "Ogdensburg\n\nOgdensburg může být:\n\n"}
{"id": "881563", "url": "https://cs.wikipedia.org/wiki?curid=881563", "title": "Ithaca", "text": "Ithaca\n\nIthaca může být:\n\n"}
{"id": "881564", "url": "https://cs.wikipedia.org/wiki?curid=881564", "title": "Elmira", "text": "Elmira\n\nElmira může být:\n\n"}
{"id": "881565", "url": "https://cs.wikipedia.org/wiki?curid=881565", "title": "Evangelický kostel (Nosislav)", "text": "Evangelický kostel (Nosislav)\n\nEvangelický kostel v městysu Nosislav v okrese Brno-venkov se nachází na rozhraní ulic Masarykovy a Komenského. Od roku 1993 je chráněn jako kulturní památka České republiky. Působí zde nosislavský farní sbor.\n\nZákladní kámen novorománského kostela v Nosislavi byl položen 15. října 1872, stavba podle plánů Františka Schmoranze byla dokončena v roce 1876, vysvěcen byl 8. října toho roku. Jedná se o trojlodní síňový chrám s polygonálním kněžištěm a průčelní věží v ose kostela. Po jeho vybudování byla zbořena původní toleranční modlitebna.\n"}
{"id": "881566", "url": "https://cs.wikipedia.org/wiki?curid=881566", "title": "Hrad Svatého Ondřeje", "text": "Hrad Svatého Ondřeje\n\nHrad Svatého Ondřeje (španělsky \"Castillo de San Andrés\") je bývalá vojenská pevnost, která se nachází v osadě San Andrés v blízkosti města Santa Cruz de Tenerife (Kanárské ostrovy, Španělsko). Tato válcová věž byla součástí systému opevnění, které mělo chránit ostrov Tenerife. Roku 1797 zaútočil na město Horatio Nelson, byl však odražen - i díky tomuto opevnění.\nJe jednou z nejdůležitějších historických památek Tenerife. Současná pevnost byla vystavěna v roce 1706 na ruinách dřívější stavby. V roce 1894 způsobila povodeň dešťové vody kolaps části hradu, pevnost však již nebyla následně dostavěna.\n"}
{"id": "881567", "url": "https://cs.wikipedia.org/wiki?curid=881567", "title": "Hejkal (oblek)", "text": "Hejkal (oblek)\n\nHejkal je maskovací oblek, který je využíván pro nepozorovaný pohyb. Může být z různých materiálů a barev podle místa, kde bude použit. Může být například z pytloviny a doplněn rostlinami z daného prostředí pro zlepšení maskovacího efektu a stejně tak může vzniknout z maskovací sítě nebo třásní. Zpravidla se skládá ze tří kusů a to z přehozu přes hlavu, blůzy a kalhot. Účelem hejkala je opticky rozložit siluetu člověka a co nejlépe napodobit nějaký kus vegetace. Hejkaly používané odstřelovači mívají i schopnost odstínit teplo vydávané člověkem a skládají se spíše z jednoho kusu, a to z kombinézy otočené rubem ven, aby kapsy byly zevnitř a nedošlo k poškození uložených věcí.\n\n"}
{"id": "881568", "url": "https://cs.wikipedia.org/wiki?curid=881568", "title": "Rensselaer (New York)", "text": "Rensselaer (New York)\n\nRensselaer je město v okrese Rensselaer County ve státě New York ve Spojených státech amerických.\n\nV roce 2010 zde žilo 9 392 obyvatel. S celkovou rozlohou 9 km² byla hustota zalidnění 996 obyvatel na km².\n"}
{"id": "881569", "url": "https://cs.wikipedia.org/wiki?curid=881569", "title": "Rensselaer", "text": "Rensselaer\n\nRensselaer může být:\n\n"}
{"id": "881570", "url": "https://cs.wikipedia.org/wiki?curid=881570", "title": "Omer Bar-Lev", "text": "Omer Bar-Lev\n\nOmer Bar-Lev ( עומר בר-לב, narozen 1953 Haifa) je izraelský politik a bývalý armádní velitel, poslanec Knesetu za Izraelskou stranu práce.\n\nBalakářské vzdělání v oboru agronomie získal na Hebrejské univerzitě, magisterský titul na Telavivské univerzitě. Je synem slavného izraelského vojenského velitele Chajima Bar-Leva. Sám sloužil dlouhodobě v izraelské armádě v elitní jednotce Sajeret Matkal. Účastnil se bojů v Jomkipurské válce. V letech 1984–1987 sám velel jednotce Sajeret Matkal. Dosáhl postupně hodnosti plukovníka. V letech 1992–1994 působil jako vyjednavač při mírových jednáních s Palestinci a Jordánskem. Po odchodu z aktivní služby přešel do soukromého sektoru. Byl manažerem bezpečnostních firem a roku 2001 založil technologickou firmu \"Paieon Medical\" (פאיון מדיקל) zaměřenou na lékařské technologie. V jejím čele se uvádí i k roku 2013. V 90. letech 20. století vstoupil do pacifistického hnutí Mír nyní. Je ženatý, má tři děti. Ve volném čase ve věnuje mimo jiné triatlonu.\n\nVe volbách v roce 2013 byl zvolen do Knesetu za Izraelskou stranu práce. Mandát obhájil rovněž ve volbách v roce 2015, nyní za Sionistický tábor (aliance Strany práce a ha-Tnu'a).\n\n"}
{"id": "881573", "url": "https://cs.wikipedia.org/wiki?curid=881573", "title": "Kanton Amilly", "text": "Kanton Amilly\n\nKanton Amilly ( ) je francouzský kanton v departementu Loiret v regionu Centre-Val de Loire. Tvoří ho devět obcí.\n\n"}
{"id": "881574", "url": "https://cs.wikipedia.org/wiki?curid=881574", "title": "Oswego (New York)", "text": "Oswego (New York)\n\nOswego je město v okrese Oswego County ve státě New York ve Spojených státech amerických.\n\nV roce 2010 zde žilo 18 142 obyvatel. S celkovou rozlohou 29,1 km² byla hustota zalidnění 905 obyvatel na km².\n"}
{"id": "881575", "url": "https://cs.wikipedia.org/wiki?curid=881575", "title": "Kanton Artenay", "text": "Kanton Artenay\n\nKanton Artenay ( ) je francouzský kanton v departementu Loiret v regionu Centre-Val de Loire. Tvoří ho 10 obcí.\n\n"}
{"id": "881576", "url": "https://cs.wikipedia.org/wiki?curid=881576", "title": "Jaroslav Korbela", "text": "Jaroslav Korbela\n\nJaroslav Korbela (* 20. května 1957 České Budějovice) je bývalý československý hokejový útočník.\n\nKromě povinné základní vojenské služby, kterou prožil v Dukle Trenčín, byl věrný českobudějovickému týmu, stejně jako jeho kolega Norbert Král. Největšího úspěchu tým dosáhl v sezóně 1980/1981, kdy obsadil v lize druhé místo, pouhé dva body za Vítkovicemi.\n\nDíky otevření železné opony se vydal hrát hokej i do zahraničí, na konci 80. let začal u trenéra Jaroslava Jágra ve francouzském Gapu, kariéru zakončil v Rakousku ve druhé lize.\n\nJako reprezentant se zúčastnil dvou šampionátů, na MS 1981 ve Švédsku získal bronzovou a na MS 1982 ve Finsku stříbrnou medaili. Nechyběl ani na Zimních olympijských hrách 1984 v Sarajevu, kde se týmu herně dařilo a kde získal stříbrnou medaili. Byl také účastníkem Kanadského poháru v roce 1981, kdy se mužstvo dostalo do semifinále, a Kanadského poháru v roce 1984, který se nevydařil.\n\nV reprezentačním dresu odehrál celkem 78 zápasů a vstřelil 10 gólů.\n\nPár let trénoval českobudějovickou hokejovou mládež. Poté, co jeho syn Jaroslav přešel do jiné věkové kategorie, s touto prací skončil.\n\n"}
{"id": "881577", "url": "https://cs.wikipedia.org/wiki?curid=881577", "title": "Kanton La Ferté-Saint-Aubin", "text": "Kanton La Ferté-Saint-Aubin\n\nKanton La Ferté-Saint-Aubin ( ) je francouzský kanton v departementu Loiret v regionu Centre-Val de Loire. Tvoří ho šest obcí.\n\n"}
{"id": "881578", "url": "https://cs.wikipedia.org/wiki?curid=881578", "title": "Kanton Châlette-sur-Loing", "text": "Kanton Châlette-sur-Loing\n\nKanton Châlette-sur-Loing ( ) je francouzský kanton v departementu Loiret v regionu Centre-Val de Loire. Tvoří ho šest obcí.\n\n"}
{"id": "881579", "url": "https://cs.wikipedia.org/wiki?curid=881579", "title": "Kanton Châteauneuf-sur-Loire", "text": "Kanton Châteauneuf-sur-Loire\n\nKanton Châteauneuf-sur-Loire ( ) je francouzský kanton v departementu Loiret v regionu Centre-Val de Loire. Tvoří ho 12 obcí.\n\n"}
{"id": "881580", "url": "https://cs.wikipedia.org/wiki?curid=881580", "title": "Amite County", "text": "Amite County\n\nAmite County je okres ve státě Mississippi ve Spojených státech amerických. K roku 2010 zde žilo 13 131 obyvatel. Správním městem okresu je Liberty. Celková rozloha okresu činí 1 895 km².\n"}
{"id": "881581", "url": "https://cs.wikipedia.org/wiki?curid=881581", "title": "Kanton Château-Renard", "text": "Kanton Château-Renard\n\nKanton Château-Renard ( ) je francouzský kanton v departementu Loiret v regionu Centre-Val de Loire. Tvoří ho 10 obcí.\n\n"}
{"id": "881582", "url": "https://cs.wikipedia.org/wiki?curid=881582", "title": "Liberty (Mississippi)", "text": "Liberty (Mississippi)\n\nLiberty je město v okrese Amite County ve státě Mississippi ve Spojených státech amerických.\n\nV roce 2000 zde žilo 633 obyvatel. S celkovou rozlohou 5,4 km² byla hustota zalidnění 118,7 obyvatel na km².\n"}
{"id": "881585", "url": "https://cs.wikipedia.org/wiki?curid=881585", "title": "Gary F. Longman Memorial Trophy", "text": "Gary F. Longman Memorial Trophy\n\nGary F. Longman Memorial Trophy byla trofej každoročně udělovaná nejlepšímu nováčkovi působícímu v IHL. O trofeji hlasovali trenéři klubu. Před rokem 1968 byla trofej známa jako Leading Rookie Award.\n"}
{"id": "881588", "url": "https://cs.wikipedia.org/wiki?curid=881588", "title": "Kanton Châtillon-Coligny", "text": "Kanton Châtillon-Coligny\n\nKanton Châtillon-Coligny ( ) je francouzský kanton v departementu Loiret v regionu Centre-Val de Loire. Tvoří ho 12 obcí.\n\n"}
{"id": "881591", "url": "https://cs.wikipedia.org/wiki?curid=881591", "title": "Kanton Châtillon-sur-Loire", "text": "Kanton Châtillon-sur-Loire\n\nKanton Châtillon-sur-Loire ( ) je francouzský kanton v departementu Loiret v regionu Centre-Val de Loire. Tvoří ho šest obcí.\n\n"}
{"id": "881592", "url": "https://cs.wikipedia.org/wiki?curid=881592", "title": "Kanton Beaune-la-Rolande", "text": "Kanton Beaune-la-Rolande\n\nKanton Beaune-la-Rolande ( ) je francouzský kanton v departementu Loiret v regionu Centre-Val de Loire. Tvoří ho 18 obcí.\n\n"}
{"id": "881593", "url": "https://cs.wikipedia.org/wiki?curid=881593", "title": "Kanton Cléry-Saint-André", "text": "Kanton Cléry-Saint-André\n\nKanton Cléry-Saint-André ( ) je francouzský kanton v departementu Loiret v regionu Centre-Val de Loire. Tvoří ho pět obcí.\n\n"}
{"id": "881595", "url": "https://cs.wikipedia.org/wiki?curid=881595", "title": "Stav Šafir", "text": "Stav Šafir\n\nStav Šafir, s přechýlením Stav Šafirová, přepisováno též \"Stav Šaffir\" ( סתיו שפיר‎, narozena 17. května 1985 Netanja), je izraelská aktivistka, politička a poslankyně Knesetu za Izraelskou stranu práce.\n\nV mládí se angažovala v hnutí ha-No'ar ha-oved ve-ha-lomed, které mělo politicky blízko ke straně práce. Byla aktivní jako dopisovateka pro dětský časopis \"Kulanu\". Dobrovolně se zapsala do předvojenské služby, když učila nové imigranty hebrejštinu. Pak se zapsala do prestižní akademie Izraelského vojenského letectva, kde setrvala pět měsíců a poté nastoupila do armádních novin. Po vojenské službě se zapojila do pacifistických organizací a izraelsko-palestinských studentských spolků. Jistý čas strávila na stáži v Londýně. Psala do internetové magazíny a veřejně se angažovala.\n\nV roce 2011 byla jednou z hlavních postav izraelského protestního hnutí za sociální spravedlnost, které dočasně dokázalo mobilizovat stovky tisíc lidí k pouličním manifestacím. Po hlavní aktérce protestů Dafni Leef byla druhou nejviditelnější osobností protestů, navštěvovala často televizní debaty. Dokázala přednést kultivovanou řeč na odborné konferenci a přitom zůstat aktivní v pouličních manifestacích. Profilovala se ale jako radikální opozice vůči politickému a ekonomickému systému. Když na konci nejmasovější manifestace v centru Tel Avivu požadoval její kolega Jicchak Šmuli, aby byla zazpívána izraelská hymna, ona s tím nesouhlasila, protože prý hymna je rasistická a diskriminační vůči nežidovskému obyvatelstvu, načež mezi oběma došlo ke konfliktu. Už v květnu 2012 se objevovaly zatím nepotvrzené informace, že Šafirová inklinuje ke kandidatuře za stranu práce. V říjnu 2012 oznámila, že bude kandidoval za stranu práce v blížících se volbách, přičemž musela ještě projít primárkami. Svůj krok zdůvodnila nutností převzít odpovědnost a získat vliv na dění v Knesetu.\n\nVe volbách v roce 2013 byla zvolena do Knesetu za Izraelskou stranu práce. Byla tehdy nejmladší poslankyní. Mandát obhájila rovněž ve volbách v roce 2015, nyní za Sionistický tábor (aliance Strany práce a ha-Tnu'a).\n\n"}
{"id": "881596", "url": "https://cs.wikipedia.org/wiki?curid=881596", "title": "Kanton Ferrières-en-Gâtinais", "text": "Kanton Ferrières-en-Gâtinais\n\nKanton Ferrières-en-Gâtinais ( ) je francouzský kanton v departementu Loiret v regionu Centre-Val de Loire. Tvoří ho 17 obcí.\n\n"}
{"id": "881600", "url": "https://cs.wikipedia.org/wiki?curid=881600", "title": "Kanton Fleury-les-Aubrais", "text": "Kanton Fleury-les-Aubrais\n\nKanton Fleury-les-Aubrais ( ) je francouzský kanton v departementu Loiret v regionu Centre-Val de Loire. Tvoří ho dvě obce.\n\n"}
{"id": "881601", "url": "https://cs.wikipedia.org/wiki?curid=881601", "title": "Kanton Beaugency", "text": "Kanton Beaugency\n\nKanton Beaugency ( ) je francouzský kanton v departementu Loiret v regionu Centre-Val de Loire. Tvoří ho sedm obcí.\n\n"}
{"id": "881605", "url": "https://cs.wikipedia.org/wiki?curid=881605", "title": "Příklep", "text": "Příklep\n\nSlovo příklep má více významů:\n\n"}
{"id": "881607", "url": "https://cs.wikipedia.org/wiki?curid=881607", "title": "Kanton Meung-sur-Loire", "text": "Kanton Meung-sur-Loire\n\nKanton Meung-sur-Loire ( ) je francouzský kanton v departementu Loiret v regionu Centre-Val de Loire. Tvoří ho 32 obcí. Před reformou kantonů 2014 ho tvořilo 10 obcí.\n\nod roku 2015:\n\n\npřed rokem 2015:\n"}
{"id": "881608", "url": "https://cs.wikipedia.org/wiki?curid=881608", "title": "Kanton Neuville-aux-Bois", "text": "Kanton Neuville-aux-Bois\n\nKanton Neuville-aux-Bois ( ) je francouzský kanton v departementu Loiret v regionu Centre-Val de Loire. Tvoří ho 10 obcí.\n\n"}
{"id": "881609", "url": "https://cs.wikipedia.org/wiki?curid=881609", "title": "Kanton Saint-Jean-de-Braye", "text": "Kanton Saint-Jean-de-Braye\n\nKanton Saint-Jean-de-Braye ( ) je francouzský kanton v departementu Loiret v regionu Centre-Val de Loire. Tvoří ho dvě obce.\n\n"}
{"id": "881610", "url": "https://cs.wikipedia.org/wiki?curid=881610", "title": "Kanton Saint-Jean-de-la-Ruelle", "text": "Kanton Saint-Jean-de-la-Ruelle\n\nKanton Saint-Jean-de-la-Ruelle ( ) je francouzský kanton v departementu Loiret v regionu Centre-Val de Loire. Tvoří ho pouze město Saint-Jean-de-la-Ruelle.\n"}
{"id": "881611", "url": "https://cs.wikipedia.org/wiki?curid=881611", "title": "Ken McKenzie Trophy", "text": "Ken McKenzie Trophy\n\nKen McKenzie Trophy byla trofej každoročně udělovaná nejlepšímu rozenému americkému nováčkovi působícímu v IHL. Trofej byla pojmenována po Kenu McKenziem, spoluzakladateli a dlouholetém prezidentovi a vydavateli magazínu The Hockey News.\n"}
{"id": "881612", "url": "https://cs.wikipedia.org/wiki?curid=881612", "title": "Orchestral Manoeuvres in the Dark", "text": "Orchestral Manoeuvres in the Dark\n\nOrchestral Manoeuvres in the Dark (OMD) jsou britská novovlnná a elektronická skupina, založená poblíž Liverpoolu dvěma hlavními členy, kterými jsou Andy McCluskey (zpěv, baskytara) a Paul Humphreys (klávesy, zpěv). Kapelu proslavil jejich čtvrtý singl Enola Gay, který se stal velký hitem napříč celou Evropou (1980) a také jejich třetí album \"Architecture & Morality\", které vyšlo rok následující. OMD ukončili činnost v roce 1996, avšak po deseti letech ji obnovili, a to v klasické čtyřčlenné sestavě. Skupina funguje dodnes a od svého vzniku prodala celosvětově více než 40 milionů nosičů.\n\nSkupinu v roce 1978 založili Andy McCluskey a Paul Humphreys. Později se k nim koncem roku 1980 přidali bubeník Malcolm Holmes a multiinstrumentalista Martin Cooper. V roce 1983 skupina v době tuhého socialismu navštívila ČSSR. Důvodem byla touha obou hlavních protagonistů vidět továrny Tesly. Byly navštíveny tři závody – Přelouč, Pardubice a Litovel. Zážitky z návštěvy byly pak zpracovány v písni Tesla Girls. Málo se také ví o tom, že na konci této návštěvy zahrála formace koncert pro selektované publikum na komunistickém rekreačním zařízení na Orlíku. Vše vyšlo najevo až po r. 1989, mj. i díky rozhovoru OMD s britskou hudební televizí VH1.\n\nPo úspěchu druhé a třetí desky vydali OMD experimentální album Dazzle Ships, které mj. obsahuje i samply ze zahraničního vysílání československého rozhlasu. Tato deska byla však komerčně neúspěšná, což v kapele vyvolalo paniku a způsobilo vědomý příklon k mainstreamovému popu. Následující alba byla skladatelsky, aranžersky i zvukově méně propracovaná. I tak ale zůstala kapela stále populární. V roce 1984 přijímá kapela další dva členy, čímž se rozrůstá na sextet a pro účely některých skladeb získává plnohodnotnou dechovou sekci.\n\nZa vydávání alb v polovině osmdesátých let stála často i výrazná finanční motivace. Tuto dobu okomentoval v rozhovoru pro Huffington Post frontman kapely Andy McCluskey:\"„Bohužel jsme neměli žádný dlouhodobý plán. Většinou jsme žili z ruky do huby. Podepsali jsme nahrávací smlouvu s dceřinou společností Virgin Records v roce 1979, ještě když jsme byly teenageři. Honoráře byly otřesně nízké. Sice jsme prodali miliony desek, ale vydělávali jsme pár drobných. Nestěžuju si, protože jsme byli rádi, že můžeme točit desky. Nedělali jsme desky, abychom se stali milionáři, jenže ve finále jsme byli neustále bez peněz.\"\"Pak jsme začali hrát po Americe, kde jsme se snažili prorazit, což nás stálo spoustu peněz. Dostali jsme se do bludného kruhu. Byli jsme na turné devět měsíců a utratili jsme víc, než jsme vydělali. Nahrávací společnost nám řekla: „Hej, moc rádi bychom před Vánoci chtěli novou desku.“ A náš manažer zase: „Jo, ale musíte si vzít zálohu, protože jste švorc.“\"\"Začali jsme se točit v kruhu. Naši kámoši z Depeche Mode nebo Erasure, kteří byli u Mute Records, jeli s nahrávací společností fifty/fifty. Prodali miliony desek a jakmile byly pokryty náklady na nahrávání a videa, rozdělili si zisk s Mute na půl, zatímco my jsme dostávali mnohem nižší procento a ještě jsme z toho platili všechny náklady na nahrávání i turné. Proto jsou Depešáci všichni multimilionáři a my ne.“\"\n\nKoncem 80. let, kdy OMD nevydávali žádné nové studiové desky, se jejich příjmová situace paradoxně začala lepšit, zejména díky vydanému Best Of albu.V roce 1989 však kapelu opustil Paul Humphreys spolu s dalšími členy Martinem Cooperem a Malcolmem Holmesem, kterým se nelíbil McCluskeyho úmysl směřovat OMD více do tanečního popu a založili kapelu The Listening Pool, jejíž hudba byla méně elektronická. Členové The Listening Pool museli z právních důvodů počkat, až McCluskeyho OMD vydají nové album, a teprve poté mohli začít vydávat vlastní hudbu. Jediné album The Listening Pool, Still Life, vydávají členové na vlastním labelu až v roce 1994 a komerčně vychází zcela naprázdno.\n\nOsamocený McCluskey v 90. letech vydal pod hlavičkou OMD celkem tři desky. V roce 1991 vyšlo album \"Sugar Tax\", které obsahovalo několik hitů a které znamenalo pro OMD v Británii komerční renesanci. Během 90. let však obliba synti-popu, i když zvukově aktualizovaného, uvadala. Na albu Universal z roku 1996 se McCluskey pokusil o stylovou fúzi s britpopem, nicméně deska byla komerčně méně úspěšná než předchozí dvě alba.\n\nMcCluskey brzy po jejím vydání činnost OMD ukončil s tím, že jeho hudba potřebuje jiného interpreta (doslova „messengera“). Tím se stala dívčí skupina Atomic Kitten, kterou McCluskey zformoval a podílel se na několika jejích singlech, například hitu „Whole Again“.\n\nMcCluskey v roce 2010 tuto dobu komentoval v pořadu BBC Breakfast takto:\"„Jako interpret jsem s velkou nevolí opustil hudební průmysl, protože jsme na vrcholu indie rocku a britpopu naprosto vyšli z módy. Byl jsem dostatečně drzý a sebevědomý, abych si myslel, že pořád umím psát písně, a tak jsem dal dohromady Atomic Kitten. Svět uměle vyrobeného popu je hodně podivný. Spousta špíny, spousta podrazů...“\"The Listening Pool v roce 1996 ukončila činnost a Humphreys následně (s dalšími hudebníky) vyráží na turné pod hlavičkou Paul Humphreys z OMD. Současně též založil elektronické duo OneTwo se svou tehdejší partnerkou, Claudií Brücken ze známé německé elektronické skupiny Propaganda. Duo vydalo jedno album a jedno EP a v roce 2013, kdy se její členové rozešli jako životní partneři, je rozpuštěno.\n\nKoncem prosince 2005 oznámily oficiální stránky kapely, že se skupina vrací v klasické osmdesátkové sestavě, tedy McCluskey/Humphreys/Holmes/Cooper. Za oživením kapely stála nejen poptávka německé televize, ale i rozvod McCluskeyho s jeho americkou manželkou. Obnovení OMD následně začali koncertovat a pracovat na novém materiálu. Na první turné vyrazili roku 2007 a následovaly ho dvě další úspěšná turné v roce 2008 a 2009. Nové řadové album History of Modern pak vyšlo 20. září 2010, následující album English Electric pak v dubnu 2013. V roce 2013 OMD opouští bubeník Malcolm Holmes, kterého při koncertu v Torontu postihla zástava srdce. V září 2017 byla vydána zatím poslední dlouhohrající deska, výrazně elektronické album The Punishment of Luxury, která dosáhla 4. místa v britské albové hitparádě, což představuje nejlepší umístění za posledních 26 let.\n\n\n\n\n"}
{"id": "881613", "url": "https://cs.wikipedia.org/wiki?curid=881613", "title": "Tisíckráte pozdravujem tebe", "text": "Tisíckráte pozdravujem tebe\n\nTisíckráte pozdravujem tebe (někdy také \"Tisíckrát pozdravujeme tebe\" a dříve i \"Tisícůkrát pozdravujem tebe\", německy \"Tausendmal stets wollen wir dich grüßen\") je známá česká mariánská poutní píseň. V jednotném kancionále je označena číslem 812. Vždy od 8 do 18 hodin ji každou celou hodinu hraje zvonkohra v pražské Loretě. Na Slovensku je známa jako \"Tisíc ráz pozdravujeme teba\" (v Jednotném katolickém zpěvníku má číslo 383), v Polsku jako \"Po tysiąckroć pozdrawiamy Ciebie\" (např. K. Żmijka: \"Kancyonał mniejszy\"). Česká verze bývá publikována s údajem, že autor je neznámý. Jako autor chorvatské verze \"Rajska djevo, kraljice Hrvata\" z roku 1904 je uváděn jezuita Petar Perica. \n\n\nNázev písně je využit jako inspirace pro název katolického satirického periodika Tisíckráte. Přehrávání písně se spouští při navštívení úvodní stránky webu.\n\nZnámá píseň pomohla dle výpovědi bývalých vězňů v nechvalně známém Domečku na Hradčanech poznat, ve které věznici se právě nacházejí.\n\n\n"}
{"id": "881614", "url": "https://cs.wikipedia.org/wiki?curid=881614", "title": "Sasha Pieterse", "text": "Sasha Pieterse\n\nSasha Pieterse (* 17. února 1996, Johannesburg) je americká televizní a filmová herečka. Je známa pro své role Amandy Strazzullové v seriálu \"Hrdinové\" a Alison DiLaurentisové v seriálu \"Prolhané krásky\".\n\nSasha se narodila v Johannesburgu v Jihoafrické republice. Do Spojených státu se její rodina přestěhovala, když jí byly 3 roky, než se přestěhovala do Los Angeles, bydlela v Las Vegas. Její rodiče patřili k mezinárodnímu akrobatickému tanečnímu týmu, který vystupoval po celém světě. Brzy podepsala hereckou a modelingovou smlouvu s agentem. A už od 4 let se začala objevovat v reklamách a na plakátech.\n\nSasha se objevila v nespočtu reklam, včetně reklamy pro Nesquick a Firestone. Objevila se na billboardu pro \"Supercuts\" a jako modelka a zpěvačka vystoupila po celé Kalifornii při módní přehlídce \"Macy's Passport Fashion Show\".\n\nV 6 letech se objevila jako Buffy ve seriálu \"Family Affair\" společnosti Warner Bros. V roce 2005 získala nominace na cenu Daytime Emmy Award za roli malé Andie v seriálu \"Dr. House\". V roce 2005 se také objevila ve svém prvním filmu \"Dobrodružství Žraločáka a Lávovky\", kde hrála Marissu, Princeznu ledu.\n\nV roce 2006 se objevila v Disney Channel seriálu \"Hodně štěstí, Charlie\". Po boku Garyho Cola se objevila ve dvou epizodách seriálu \"Wanted\". V roce 2007 hrála mladší verzi Sarah Michelle Gellar postavy ve filmu \"To, co dýcháme\". Také se objevila ve filmu \"Claire\" stanice Hallmark, který byl také vydán v roce 2007.\n\nV roce 2009 byla obsazena do role Alison DiLaurentis v seriálu stanice Freeform \"Prolhané krásky\". V červnu 2014 získal seriál 6. a 7. sérii.\n\nV roce 2009 se také objevila v seriálu \"Beze stopy\" a \"Hrdinové\". V roce 2011 se objevila v Disney Channel filmu \"Pako mých snů\" a jako teenagerka ve filmu \"\". V roce 2013 se objevila ve filmu \"G.B.F.\" Roli Japonicy Fenway ztvárnila ve filmu \"Skrytá vada\".\n\nV září roku 2017 bylo oznámeno, že se stala soutěžící 25. řady tanečního pořadu \"Dancing with the Stars\". Jejím tanečním partnerem se stal Gleb Savchenko. V soutěži skončila na 10. místě. V roce 2018 bylo oznámeno, že si svojí roli Alison zopakuje ve spin-offu \".\"\n\nJejí debutový singl \"This Country is Bad Ass\" byl vydán 12. dubna 2013. Její druhý dingl \"R.P.M.\" byl vydán 13. června 2013. Třetí singl \"I Can't Fix You\" byl vydán 12. července 2013. A 10. prosince 2013 vydala svůj čtvrtý singl \"No\".\n\nDne 22. prosince 2015 se zasnoubila se svým dlouholetým přítelem Hudsonem Sheafferem. Svatba se konala dne 27. května 2018 v Castle Leslie v Glasloughu v Irsku.\n\nV 25. řadě soutěže \"Dancing with the Stars\" přiznala, že byl u ní zjištěn syndrom polycystických ovarií.\n"}
{"id": "881617", "url": "https://cs.wikipedia.org/wiki?curid=881617", "title": "Ota Hereš", "text": "Ota Hereš\n\nOta Hereš (* 23. června 1965 Praha) je český zpěvák, kytarista, skladatel a textař. Je jedním ze zakladatelů skupiny Alkehol, předtím působil v letech 1991–1993 v Kryptoru a současně s kapelou Alkehol hrál ještě v letech 1995–2001 v kapele Harlej. V roce 1977 založil kapelu Torr, do roku 1986 je tato kapela heavymetalovou, až do příchodu Vlasty Henycha, který kapelu změnil na blackmetalovou a do názvu bylo přidáno přehláskované o podle vzoru Motörhead, od roku 1986 tak nese název Törr. Ota Hereš kapelu opustil v roce 1989, kdy nastoupil základní vojenskou službu. Do kapely se vrátil v roce 2002.\n"}
{"id": "881618", "url": "https://cs.wikipedia.org/wiki?curid=881618", "title": "Governor's Trophy", "text": "Governor's Trophy\n\nGovernor's Trophy byla trofej každoročně udělována nejvýznačnějšímu obránci působícím v IHL. O trofej hlasovali trenéři klubu. První předaní trofeje proběhlo v roce 1965, po téměř 34 letech se trofej přejmenovala na Larry D. Gordon Trophy.\n"}
{"id": "881622", "url": "https://cs.wikipedia.org/wiki?curid=881622", "title": "Terry Jennings", "text": "Terry Jennings\n\nTerry Jennings (19. července 1940 Eagle Rock, Kalifornie, USA − 11. prosince 1981 San Pablo, Kalifornie, USA) byl americký minimalistický hudebník a hudební skladatel. Svou kariéru zahájil jako jazzový hudebník v padesátých letech 20. století a už v té době se setkal s La Monte Youngem. V šedesátých letech se přestěhoval do New Yorku, kde s Youngem pracoval v oboru avantgardní hudby. Spolu s ním a několika dalšími byl členem souboru Theatre of Eternal Music.\n"}
{"id": "881625", "url": "https://cs.wikipedia.org/wiki?curid=881625", "title": "Berestečko", "text": "Berestečko\n\nBerestečko () je město ve Volyňské oblasti na Ukrajině. Leží v Horochivském rajónu na řece Styr. Žije v něm obyvatel a patří tak mezi nejmenší ukrajinská města.\n\nMagdeburské právo má Berestečko od roku 1547.\n\nV červnu 1651 došlo u Berestečka k bitvě.\n\nV meziválečném období bylo Berestečko součástí Polska.\n\n"}
{"id": "881626", "url": "https://cs.wikipedia.org/wiki?curid=881626", "title": "San Pablo (Kalifornie)", "text": "San Pablo (Kalifornie)\n\nSan Pablo je město v okrese Contra Costa County ve státě Kalifornie ve Spojených státech amerických.\n\nK roku 2010 zde žilo 29 139 obyvatel. S celkovou rozlohou 6,82 km² byla hustota zalidnění 4 300 obyvatel na km².\n"}
{"id": "881627", "url": "https://cs.wikipedia.org/wiki?curid=881627", "title": "Kostel Neposkvrněného početí Panny Marie (Santa Cruz de Tenerife)", "text": "Kostel Neposkvrněného početí Panny Marie (Santa Cruz de Tenerife)\n\nKostel Neposkvrněného početí Panny Marie (ve španělštině: \"Iglesia Matriz de la Concepción\") je nejdůležitější kostel ve městě Santa Cruz de Tenerife na Kanárských ostrovech. Je to jediný pětilodní kostel na Kanárských ostrovech, s architekturou baziliky.\nKostel byl postaven v roce 1500 a je známý jako \"\"Katedrála Santa Cruz\"\", ve skutečnosti ale tenerifskou katedrálou není. Tou je Katedrála Panny Marie Pomocné v San Cristóbal de La Laguna.\nPozoruhodná je zvonice kostela a hlavní oltář. Uvnitř je také oltář Jakuba Většího, patrona Santa Cruz de Tenerife a také kříž, na jehož základě roku 1494 město vzniklo.\n\n"}
{"id": "881628", "url": "https://cs.wikipedia.org/wiki?curid=881628", "title": "San Pablo", "text": "San Pablo\n\nSan Pablo může být:\n\n"}
{"id": "881629", "url": "https://cs.wikipedia.org/wiki?curid=881629", "title": "James Norris Memorial Trophy (IHL)", "text": "James Norris Memorial Trophy (IHL)\n\nJames Norris Memorial Trophy byla trofej každoročně udělována brankáři s nejmenším počtem obdržených branek působícím v IHL. Trofej je pojmenována po James E. Norris, bývalý majitel klubu Detroit Red Wings, na počest jeho příspěvků do ligy IHL v jeho raných letech.\n"}
{"id": "881630", "url": "https://cs.wikipedia.org/wiki?curid=881630", "title": "Příklep (hudba)", "text": "Příklep (hudba)\n\nPříklep (také hammer-on nebo hammering) je způsob tvoření tónu na některých strunných nástrojích (zejména těch, které jsou vybaveny pražci, např. kytara, banjo apod.). Děje se tak silným úderem na znějící strunu těsně před pražec tak, aby se ozval nový, vyšší tón. Spolu se skluzem a odtrhem tvoří základní technické prostředky pro vytváření zvukově a rytmicky zajímavých sólových i doprovodných partů.\n\nProvádí se dvěma základními způsoby:\n\nV obou případech se provádí příklep pouze levou rukou. Pokud se provádí i pravou rukou, jedná se o tapping.\n\nJednotlivé příklepy se mohou řetězit a tak lze pomocí příklepu zahrát i více tónů za sebou. Často se kombinují příklepy a odtrhy v rychlém sledu. Zvuk je pak vázanější a jemnější, než při hře trsátkem. Na druhé straně zvuk není tak čitelný a jasný, ani provedení není tak rytmicky přesné jako při vydrnkávání jednotlivých tónů.\n\n"}
{"id": "881635", "url": "https://cs.wikipedia.org/wiki?curid=881635", "title": "Exponát roku 1827", "text": "Exponát roku 1827\n\nExponát roku 1827 je českým akčním moderním němým filmem. Režíroval ho Miroslav Gavelčík.\n\nNikdy nevíte, co všechno se může přihodit na zdánlivě nevinné dovolené, ze kterých si rádi odnášíme zážitky zaznamenané kamerou. Jeden takový byl i turista Franta, který, i když nechtěně, spustil lavinu dramatických situací. A to jenom proto, že hledáček jeho kamery náhodou zachytil na ukrajinském nádraží dva mafiány, kteří si předávali tajemný kufřík. Co bylo obsahem tohoto kufříku a jaký byl jeho další osud, se dozvíte ve filmu\n\n\n"}
{"id": "881636", "url": "https://cs.wikipedia.org/wiki?curid=881636", "title": "John Cullen Award", "text": "John Cullen Award\n\nJohn Cullen Award bylo každoroční ocenění udělována hráči působícím v IHL, který nejvíce přispěl týmů a překonal nepřízní osudu (zranění, nemoci a další). Ocenění se původně jmenovalo Comeback Player of the Year Award až do roku 1999, poté byla přejmenována po kanadském útočníkovi Johnu Cullenovi, který překonal Non-Hodgkinův lymfom.\n"}
{"id": "881637", "url": "https://cs.wikipedia.org/wiki?curid=881637", "title": "Jack Smith (režisér)", "text": "Jack Smith (režisér)\n\nJack Smith (14. listopadu 1932 Columbus, Ohio, USA − 25. září 1989 New York City, New York, USA) byl americký filmový režisér, fotograf a herec.\n\nSvůj první film nazvaný \"Buzzards Over Baghdad\" natočil v době, kdy bydlel v Texasu. V roce 1953 se přestěhoval do New Yorku, kde prožil největší část svého života. Spolupracoval zde například s Andy Warholem a hrál v několika jeho filmech, jako jsou \"Batman Dracula\" (1964), \"Camp\" (1965) nebo \"Hedy\" (1966).\n\nV roce 2006 o něm natočila Mary Jordan dokumentární film \"Jack Smith and the Destruction of Atlantis\" s hudbou Johna Zorna.\n\n\n"}
{"id": "881638", "url": "https://cs.wikipedia.org/wiki?curid=881638", "title": "Kostel Neposkvrněného početí Panny Marie (San Cristóbal de La Laguna)", "text": "Kostel Neposkvrněného početí Panny Marie (San Cristóbal de La Laguna)\n\nKostel Neposkvrněného početí Panny Marie (ve španělštině: \"Iglesia Matriz de la Concepción\") se nachází ve městě San Cristóbal de La Laguna na ostrově Tenerife na Kanárských ostrovech.\n\nKostel byl postaven v roce 1511 a v průběhu let prošel několika přestavbami. Jeho charakteristickým rysem je věž, ze které je výhled na město San Cristóbal de La Laguna. Jednalo se o první farnost na ostrově.\n\nUvnitř chrámu je několik oltářů. Chrám má tři dlouhé lodě. Mimo chrámu vedle hlavní brány je socha papeže Jana Pavla II., přivezená z Polska.\n"}
{"id": "881640", "url": "https://cs.wikipedia.org/wiki?curid=881640", "title": "Jack Smith", "text": "Jack Smith\n\nJack Smith může být:\n\n"}
{"id": "881641", "url": "https://cs.wikipedia.org/wiki?curid=881641", "title": "Parker (Colorado)", "text": "Parker (Colorado)\n\nParker je město v okrese Douglas, státu Colorado ve Spojených státech amerických. Nachází se necelých 40 kilometrů jihovýchodně od centra města Denver. K roku 2010 zde žilo 45 297 obyvatel, čímž jde o druhé nejlidnatější město okresu (hned po Castle Rock).\n\n"}
{"id": "881642", "url": "https://cs.wikipedia.org/wiki?curid=881642", "title": "Ironman Award", "text": "Ironman Award\n\nIronman Award bylo každoroční ocenění v IHL, které bylo udělováno hráči vynikající v útočné a obranné schopnosti. \n"}
{"id": "881643", "url": "https://cs.wikipedia.org/wiki?curid=881643", "title": "Federální dependence", "text": "Federální dependence\n\nFederální dependence ( ) je souhrnný název pro všechny ostrovy a souostroví v jižním Karibiku, které spadají pod venezuelskou suverenitu s výjimkou ostrovů venezuelského státu Nueva Esparta a drobných ostrovů při jihoamerickém pobřeží. Celková rozloha všech ostrovů je 342 km², dle sčítání obyvatelstva čítala v roce 2011 zdejší populace 2 155 osob. Jsou rozděleny do 12 celků (ostrov či souostroví). Představují jednu z vyšších administrativně-správních jednotek Venezuely a jejich nejvyšším představitelem je starosta Caracasu. \n"}
{"id": "881644", "url": "https://cs.wikipedia.org/wiki?curid=881644", "title": "IHL Man of the Year", "text": "IHL Man of the Year\n\nIronman Award bylo každoroční ocenění v International Hockey League, které zobrazovalo největší charitativní a vzdělávací vedoucí postavení v komunitě. Ocenění bylo rovněž nazyváno I. John Snider, II Trophy.\n"}
{"id": "881645", "url": "https://cs.wikipedia.org/wiki?curid=881645", "title": "Chuej-čou (region)", "text": "Chuej-čou (region)\n\nChuej-čou () je historický region v jihovýchodní Číně. Zahrnuje nejjižnější část provincie An-chuej (městskou prefekturu Chuang-šan a okres Ťi-si) a okres Wu-jüan v provincii Ťiang-si. Přičemž název provincie An-chuej je složenina z prvních slabik názvů regionů An-čching a Chuej-čou.\n\nChuej-čou je horský region známý mimo jiné scenériemi Žlutých hor. \n\nV mingském období (14.–17. století) byli chuejčouští obchodníci známí svou zdatností a podnikavostí. V mingské a čchingské říši se stali významnou politickou silou na regionální i celostátní úrovni.\n\nChuej-čou má vlastní variantu čínské kultury, a také vlastní dialekt (chuej) čínštiny. Pekingská opera pochází z místní chuejčouské opery. Chuejčouská kuchyně, specifická širokým užitím jedlých rostlin z přírody, je jednou z osmi hlavních čínských kuchyní.\n"}
{"id": "881646", "url": "https://cs.wikipedia.org/wiki?curid=881646", "title": "ISO 3166-2:SS", "text": "ISO 3166-2:SS\n\nKódy ISO 3166-2 pro Jižní Súdán identifikují 10 jihosúdánských států (stav v roce 2015). První část (SS) je mezinárodní kód pro Jižní Súdán, druhá část sestává ze dvou velkých písmen anglické abecedy identifikujících stát.\n\n"}
{"id": "881651", "url": "https://cs.wikipedia.org/wiki?curid=881651", "title": "Staročech", "text": "Staročech\n\nStaročech může označovat:\n"}
{"id": "881652", "url": "https://cs.wikipedia.org/wiki?curid=881652", "title": "Kostel svatého Jakuba Staršího (Nosislav)", "text": "Kostel svatého Jakuba Staršího (Nosislav)\n\nKostel svatého Jakuba Staršího je římskokatolický chrám v městysu Nosislav v okrese Brno-venkov. Je chráněn jako kulturní památka České republiky.\n\nPočátky nosislavského kostela lze datovat do období kolem roku 1300, poprvé je zmiňován v roce 1345. Na přelomu 13. a 14. století zde vznikl malý jednolodní kostelík, k němuž byla ve druhé polovině 15. století přistavěna mohutná věž a zároveň byl chrám opevněn kamennou hradbou s baštou. Po roce 1667 byl po požáru zrekonstruován, bylo postaveno zděné zvonicové patro věže (původní dřevěné shořelo). Někdy v pozdější době došlo k zásadní barokní přestavbě kostela, bylo zbořeno původní kněžiště a k původní lodi a věži byl přistavěna nová loď s presbytářem. V původní lodi byla ve druhé polovině 18. století vybudována hudební kruchta, v těže době vznikla i předsíň v západním průčelí. V roce 1857 byla postavena sakristie.\n\nV opevněném areálu kolem kostela se nachází hřbitov.\n\nJe farním kostelem nosislavské farnosti.\n"}
{"id": "881655", "url": "https://cs.wikipedia.org/wiki?curid=881655", "title": "Josef Valerián", "text": "Josef Valerián\n\nJosef Valerián (15. března 1925 Zborovice – 27. března 2016 Nové Město na Moravě) byl římskokatolický kněz brněnské diecéze, politický vězeň komunistického režimu (v souvislosti s \"„případem Babice“\"), kaplan Jeho Svatosti a farář farnosti Moravec.\n\nDětství prožil v Boskovicích a po studiích na gymnáziu a v kněžském semináři byl v roce 1949 v Brně vysvěcen na kněze. Jako kaplan byl poslán k faráři Janu Podveskému do Jaroměřic nad Rokytnou. Kněží odtud dojížděli mimo jiné vypomáhat se zpovídáním do nedaleké Rokytnice nad Rokytnou, kde byl farním administrátorem P. Jan Bula. \n\nV Babicích došlo 2. července 1951 k zastřelení funkcionářů MNV (viz \"případ Babice\") a následnými represemi bylo postihnuto i několik katolických kněží, kteří se zastřelením funkcionářů neměli nic společného. Jakožto \"„babičtí vrazi“\" byli zatčeni i P. Podveský a P. Valerián. Poté, co P. Valeriánovi nebylo nic prokázáno, byl odvezen do Želiva, kde prožil dva roky v internaci. \n\nPo propuštění ze Želiva byl poslán k PTP do Komárna. Později mu bylo umožněno působit v duchovní správě jako kaplan ve farnosti Ořechov. Následně byl přeložen do Jihlavy, pak do Tišnova. V Tišnově byl v roce 1962 opět zatčen, a rok nato byl odsouzen za podvracení republiky na dva a půl roku. Po propuštění pracoval v civilních zaměstnáních. Do duchovní správy se mohl vrátit až v roce 1968, kdy byl ustanoven farářem v Lanžhotě. Z Lanžhota byl v roce 1976 přeložen na Moravec, kde působil jako farář do května 2015. Poslední rok života strávil v Charitním domově důchodců pro kněze na Moravci, zemřel 27. března 2016 – na Hod Boží velikonoční, v nemocnici v Novém Městě na Moravě. \n\n\n\n \n"}
{"id": "881656", "url": "https://cs.wikipedia.org/wiki?curid=881656", "title": "Jicchak Šmuli", "text": "Jicchak Šmuli\n\nJicchak Šmuli, neformálně Icik Šmuli ( יצחק שמולי nebo איציק שמולי, narozen 8. února 1980 Tel Aviv), je izraelský aktivista, politik a poslanec Knesetu za Izraelskou stranu práce.\n\nSloužil v izraelské armádě u tankových jednotek. Pak pracoval jako dobrovolník v sirotčinci v Buenos Aires. Absolvoval školu zaměřenou na speciální pedagogiku a komunitní vzdělávání a manažerský kurz. Když v roce 2011 začalo v Izraeli protestní hnutí za sociální spravedlnost, které dočasně dokázalo mobilizovat stovky tisíc lidí k pouličním manifestacím, byl právě na cestě na dovolenou na Kubu, ale okamžitě se vrátil do Izraele a byl jednou z hlavních osobností protestů. Prezentoval se jako racionální pragmatik, který dokázal oslovit i lidi mimo užší sociální skupinu radikální mládeže. Odmítal rozšířit téma protestů nad rámec původní kritiky nedostupného bydlení. Zároveň trval na tom, že na každém protestu bude vlát izraelská vlajka. Na konci nejmasovější manifestace v centru Tel Avivu pak požadoval, aby byla zpívána izraelská hymna, zatímco jeho radikálnější kolegyně Stav Šafir s tím nesouhlasila, protože prý hymna je rasistická a diskriminační vůči nežidovskému obyvatelstvu, načež mezi oběma došlo ke konfliktu. Následující rok se zaměřil na vlastní projekt studentské vesničky ve městě Lod, kde bydlí. Projekt ale narazil na obtíže, když se zjistilo, že na něj přijal dar 800 000 izraelských šekelů od velké firmy vlastněné magnátem Nochi Danknerem, přičemž i proti těmto lidem v roce 2011 Šmuli protestoval. Odvrátili se od něj spolupracovníci. Na veřejnosti se navíc objevil záznam staršího setkání studentských aktivistů s premiérem Netanjahuem, kde Šmuli pravicového premiéra chválil. Do října 2012 působil Šmuli na postu předsedy Izraelského studentského svazu a zasedal ve Valném shromáždění Evropského studentského svazu. Pak ohlásil záměr kandidovat za stranu práce do parlamentu (stejně jako jeho kolegyně z protestního hnutí Stav Šafir).\n\nVe volbách v roce 2013 byl zvolen do Knesetu za Izraelskou stranu práce. Mandát obhájil rovněž ve volbách v roce 2015, nyní za Sionistický tábor (aliance Strany práce a ha-Tnu'a).\n\n"}
{"id": "881661", "url": "https://cs.wikipedia.org/wiki?curid=881661", "title": "Micha'el Rosenthal", "text": "Micha'el Rosenthal\n\nMicha'el Rosenthal, plným jménem Moše Micha'el Rosenthal, neformálně Mickey Rosenthal ( מיכאל רוזנטל nebo מיקי רוזנטל, \"Miki Rozental\", narozen 2. února 1955 Tel Aviv), je izraelský novinář, politik a poslanec Knesetu za Izraelskou stranu práce.\n\nNarodil se v Tel Avivu (podle jiného zdroje v Ramat Ganu). Sloužil v izraelské armádě, kde dosáhl hodnosti seržanta (Rav samal). Od roku 1983 působil jako investigativní novinář zabývající se převážně ekonomickými a sociálními kauzami. V letech 1986–1999 pracoval pro list Jedi'ot achronot, v roce 1999 přešel do televizní žurnalistiky a na několika televizních stanicích rozvíjel investigativní formáty a natáčel dokumentární pořady. Získal několik novinářských cen. Je ženatý, má tři syny. Žije ve městě Giv'atajim. V roce 2013 se uvádí, že studuje bakalářský program v oboru historie a filozofie na Telavivské univerzitě.\n\nVe volbách v roce 2013 byl zvolen do Knesetu za Izraelskou stranu práce. Mandát obhájil rovněž ve volbách v roce 2015, nyní za Sionistický tábor (aliance Strany práce a ha-Tnu'a).\n\n"}
{"id": "881664", "url": "https://cs.wikipedia.org/wiki?curid=881664", "title": "Carl Sandburg", "text": "Carl Sandburg\n\nCarl Sandburg (6. ledna 1878 – 22. července 1967) byl americký básník, novinář, spisovatel, hudebník a historik. Třikrát obdržel Pulitzerovu cenu (1919, 1940, 1951), dvakrát za dílo literární, jednou za životopis Abrahama Lincolna.\n\nJeho rodina pocházela ze Švédska. Ve třinácti letech odešel ze školy i domova a začal se toulat. Živil se rozvážením mléka, příležitostnou zedničinou, jako portýr či sluha v hotelu nebo prací na farmách. Poté dostal příležitost psát pro deník \"Chicago Daily News\", a tím začala jeho literární kariéra. Chicago, nejprůmyslovější a nejvíce se rozvíjející město Ameriky té doby, ho silně ovlivnilo a jemu je také věnována značná část jeho básnického díla, jedna z nejslavnějších sbírek nese dokonce název \"Chicago Poems\". Své první verše publikoval pod jménem Charles Sandburg.\n\nFascinovala ho postava Abrahama Lincolna a věnoval jí několik biografických knih. Dalším předmětem jeho publicistického zájmu byl fotograf Edward Steichen. Známé jsou též jeho knihy pohádek \"Rootabaga Stories\", \"Rootabaga Pigeons\" a \"Potato Face\", kde tradiční pohádkové hrdiny a rekvizity byly nahrazeny předměty moderního velkoměsta, například vlaky, mrakodrapy nebo preclíky. Své verše rovněž zhudebňoval a zpíval. Sbíral také americkou lidovou poezii a popěvky, které shromáždil ve třech sbírkách, z nichž zdaleka nejpopulárnější se stala kniha \"The American Songbag\".\n\nPoliticky byl vlevo, byl člen \"Socialist Party of America\" a podporoval hnutí za práva černochů, především organizaci \"National Association for the Advancement of Colored People\".\n\nRežisér Steven Spielberg uvedl, že Sandburgova tvář byla jedním ze vzorů pro vytvoření tváře E.T. mimozemšťana.\n\n\n\n\n\n\n"}
{"id": "881667", "url": "https://cs.wikipedia.org/wiki?curid=881667", "title": "Nosislav (tvrz)", "text": "Nosislav (tvrz)\n\nTvrz Nosislav se nachází v ulici Na Tvrzi (čp. 72) v městysu Nosislav v okrese Brno-venkov. Je chráněna jako kulturní památka České republiky.\n\nPoprvé je nosislavská tvrz zmiňována v roce 1371, od té doby byla sídlem místních vladyků. Zřejmě nejvýznamnějšími držiteli tvrze byli Pernštejnové, v roce 1485 ji zakoupil Vilém II. a v následujících letech byla využívána úředníky židlochovického panství. Od roku 1613 byla v majetku městečka Nosislavi, od roku 1654 ji vlastní soukromí majitelé.\n\nJedná se o pozdně gotickou stavbu o rozměrech 11,5 × 7,8 m, která původně byla přízemím věžovité tvrze. Rozsáhlá místnost v budově byla později rozdělena příčkami a přestropena na dvě podlaží, přičemž horní je přístupné zachovaným původním schodištěm. V severní stěně se nachází arkýř s prevétem, v horním patře jsou pod podhledem schovány původní renesanční vyřezávané a malované trámy. Na přelomu 19. a 20. století byl k východní stěně přistavěn přístavek, takže tvrz tvoří západní část dnešní budovy.\n\nTvrz byla původně opevněna valem a příkopem, z jižní strany byla chráněna Svratkou. Část příkopu širokého osm metrů je dosud patrná.\n\nNárodní památkový ústav řadí chátrající budovu tvrze mezi nejohroženější nemovité památky.\n\n"}
{"id": "881671", "url": "https://cs.wikipedia.org/wiki?curid=881671", "title": "Flaming Creatures", "text": "Flaming Creatures\n\nFlaming Creatures je americký experimentální film režiséra Jacka Smithe. Premiéru měl 29. dubna 1963 v newyorském kině Bleecker Street Cinema. Film byl natočen v obchodním domě na Manhattanu a kvůli svému erotickému obsahu byl v několika zemích zakázán.\n\nByl zařazen do knihy 1001 filmů, které musíte vidět, než umřete.\n"}
{"id": "881674", "url": "https://cs.wikipedia.org/wiki?curid=881674", "title": "Moše Mizrachi", "text": "Moše Mizrachi\n\nMoše Mizrachi ( משה מזרחי, narozen 20. září 1950 Tiberias), je izraelský politik a bývalý policejní důstojník, poslanec Knesetu za Izraelskou stranu práce.\n\nNarodil se ve městě Tiberias jako sedmé z osmi dětí starousedlé rodiny. Otec mu zemřel, když Mošemu bylo sedm let. Od mládí byl členem organizací napojených na stranu práce. Od listopadu 1968 sloužil v izraelské armádě v Brigádě Golani. Při výcviku přišel o pravé oko a byl propuštěn z armády jako veterán. Na Telavivské univerzitě následně absolvoval studium práv. Od března 1976 pak pracoval v Izraelské policii. V letech 1986-1989 byl hlavním policejním vyšetřovatelem v okrsku Jarkon, v letech 1991-1992 velitel v Jaffě. V roce 1992 se stal zástupcem velitele v okrsku Ajalon a v letech 1993-1995 velitelem policie v distriktu Judea a Samaří. V září 1995 byl jmenován velitelem policejní akademie. V období let 1997-2001 zastával post náčelníka pro mezinárodní vyšetřování a od roku 2001 byl vrchním policejním vyšetřovatelem. V této funkci čelil aféře, kdy byl podezřelý ze zneužití odposlechů v rámci vyšetřování kauz politika Avigdora Liebermana. Ze své funkce byl odvolán a do odchodu do výslužby v roce 2006 pracoval na postu ředitele odboru civilní stráže. Věnoval se pak publicistice, přispíval do listu Jisra'el ha-jom. Je ženatý, má pět dětí. Žije ve městě Šoham.\n\nDo Izraelské strany práce se zapojil krátce poté, co její dosavadní předseda Ehud Barak oznámil v roce 2011 odchod ze strany a založení vlastního subjektu. V reakci na to několik významných osobností izraelského veřejného života, včetně Mizrachiho (ale také dalšího pozdějšího poslance Erela Margalita), deklarovalo ambici oživit oslabenou stranu práce. Ve volbách v roce 2013 pak byl za Izraelskou stranu práce zvolen do Knesetu.\n\n"}
{"id": "881676", "url": "https://cs.wikipedia.org/wiki?curid=881676", "title": "Broomfield (Colorado)", "text": "Broomfield (Colorado)\n\nBroomfield je město a zároveň samostatný okres ve státě Colorado ve Spojených státech amerických.\n\nK roku 2011 zde žilo 57 352 obyvatel. S celkovou rozlohou 71,1 km² byla hustota zalidnění 635 obyvatel na km².\n"}
{"id": "881677", "url": "https://cs.wikipedia.org/wiki?curid=881677", "title": "Kanton Bellegarde", "text": "Kanton Bellegarde\n\nKanton Bellegarde ( ) je francouzský kanton v departementu Loiret v regionu Centre-Val de Loire. Tvoří ho 12 obcí.\n\n"}
{"id": "881678", "url": "https://cs.wikipedia.org/wiki?curid=881678", "title": "Warren Ellis", "text": "Warren Ellis\n\nWarren Ellis může být:\n\n"}
{"id": "881679", "url": "https://cs.wikipedia.org/wiki?curid=881679", "title": "Warren Ellis (hudebník)", "text": "Warren Ellis (hudebník)\n\nWarren Ellis (* 1965 Ballarat, Victoria, Austrálie) je australský hudebník-multiinstrumentalista a hudební skladatel. Je dlouholetým spolupracovníkem Nicka Cavea, se kterým od roku 1994 působí ve skupině The Bad Seeds a v letech 2006−2011 spolu s ním byl členem skupiny Grinderman. Rovněž jsou spoluautory hudby k filmům \"Proposition\" (2005) a \"Země bez zákona\" (2012).\n\nOd roku 1992 rovněž hraje s vlastní skupinou Dirty Three.\n\n"}
{"id": "881684", "url": "https://cs.wikipedia.org/wiki?curid=881684", "title": "Kanton Malesherbes", "text": "Kanton Malesherbes\n\nKanton Malesherbes ( ) je francouzský kanton v departementu Loiret v regionu Centre-Val de Loire. Tvoří ho 17 obcí.\n\n"}
{"id": "881686", "url": "https://cs.wikipedia.org/wiki?curid=881686", "title": "Ludovico Manin", "text": "Ludovico Manin\n\nLudovico Manin (14. května 1725 - 24. října 1802) byl 120. a poslední benátský dóže. Vystudoval právo v Bologni, byl postupně zvolen starostou (\"capitano\") ve Vicenze, ve Veroně a v Brescii a roku 1789 byl zvolen dóžetem. Vládl až do roku 1797, kdy sice kladl odpor francouzskému loďstvu, nakonec se ale vzdal a Napoleonem Bonapartem byl přinucen abdikovat.\n\nPocházel z rodiny, kterou britský král Eduard III. roku 1362 povýšil do šlechtického stavu s titulem \"hrabě z Canterbury\". Roku 1526 ji císař Karel V. povýšil mezi rakouskou šlechtu a rodina hrabat Maninů sídlila zprvu ve Furlánsku (\"Friuli\"). Roku 1651 si rodina za 100 tisíc dukátů koupila členství v benátské šlechtě. Rodině patřila honosná Villa Manin s parkem v Codroipo u Udine, kde Ludovico po své abdikaci dožil.\n\nLudovico Manin prošel typickou kariérou starosty v několika městech a ve svých 39 letech byl zvolen prokurátorem baziliky Svatého Marka, což byla velmi prestižní, ale ryze čestná funkce. Z jeho manželství s Alžbětou Grimani nevzešli žádní potomci. Dóžetem byl zvolen roku 1789, krátce před Francouzskou revolucí. Když roku 1795 vpadl Napoleon do Itálie a vznikla první protifrancouzská koalice, zůstaly Benátky neutrální. Přesto je v dubnu 1797 oblehlo francouzské loďstvo a Benátčané sice jednu z lodí potopili, ubránit se však nemohli. 16. května 1797 tak poprvé v historii stálo na náměstí Svatého Marka cizí vojsko a podle předchozí tajné dohody připadlo Benátsko, Dalmácie a Istrie Rakousku. Ludovico Manin musel abdikovat a zbytek života dožil ve Ville Manin.\n"}
{"id": "881688", "url": "https://cs.wikipedia.org/wiki?curid=881688", "title": "Vila Jitřenka", "text": "Vila Jitřenka\n\nVila Jitřenka je památkově chráněná budova, která se nalézá v Petrohradské ulici v Praze 10-Vršovicích. Zajímavým způsobem doplňuje kolorit břehu potoka Botič v oblasti tzv. vršovického skanzenu. \n\nPůvodně barokní usedlost z roku 1738 má nevysokou valbovou střechu a průčelí, jež je v patře rozčleněno pilastry. Fasáda po přestavbě z 19. století nese výrazné znaky pozdějšího stavebního slohu – pozdního klasicismu.\n\nV době vzniku vila sloužila jako lovecký letohrádek. Jednalo se o panství svobodného pána Janu z Vrbna. V místních hustých lesích zde pořádal časté hony. Okolo roku 1880 přešlo panství i zámeček do rukou barona A. Poppera Komořanského. Po roce 1848 bylo panství se statkem rozparcelováno a letohrádek vystřídal do dnešní doby několik majitelů.\n\n"}
{"id": "881689", "url": "https://cs.wikipedia.org/wiki?curid=881689", "title": "Ja'akov Ašer", "text": "Ja'akov Ašer\n\nJa'akov Ašer ( , * 1965 Ramat Gan), je izraelský politik, poslanec Knesetu za stranu Sjednocený judaismus Tóry, respektive za její součást Degel ha-Tora.\n\nPočátkem 90. let se zapojil do činnosti strany Degel ha-Tora, jež se odštěpila od strany Agudat Jisra'el. Podílel se na organizování jejích místních struktur v rodném Ramat Ganu.\n\nVe volbách v roce 2013 byl zvolen do Knesetu za alianci Sjednocený judaismus Tóry, v jejímž rámci je členem strany Degel ha-Tora. Předtím od roku 2008 působil na postu starosty města Bnej Brak, když již předtím zastával významné posty v tamní samosprávě, včetně funkce místostarosty. Po svém zvolení do Knesetu se ovšem starostenského postu musel podle pravidel souběhu funkcí vzdát.\n\nVe volbách v roce 2015 kandidoval do Knesetu znovu na sedmém místě kandidátky. Jelikož seskupení získalo pouze šest mandátů, Ašer o svůj poslanecký mandát přišel. Znovu ho získal 22. května 2016, kdy převzal mandát Me'ira Poruše, který mu jej svým odstoupením uvolnil v rámci rotační dohody mezi Degel ha-Tora a Agudat Jisra'el.\n\n"}
{"id": "881692", "url": "https://cs.wikipedia.org/wiki?curid=881692", "title": "Landon Ling", "text": "Landon Ling\n\nLandon Lloyd Ling (* 8. října 1987) je kanadsko-hongkongský fotbalový obránce, momentálně bez angažmá.\n\nPůsobil také jako hudební producent a zpěvák.\n\n"}
{"id": "881700", "url": "https://cs.wikipedia.org/wiki?curid=881700", "title": "Dvojdům bratří Čapků", "text": "Dvojdům bratří Čapků\n\nDvojdům bratří Čapků je památkově chráněná budova, která stojí na Vinohradech v Praze 10. Karel a Josef Čapkovi zde bydleli od poloviny 20. let 20. století.\n\nBudova stojí v městské památkové zóně Vinohrady, Žižkov, Vršovice.\n\nNa počátku 20. let vyrostlo v blízkosti Prahy několik kolonií úřednických rodinných domů, osad, které byly postaveny na základě teorie zahradních měst. Na východní hranu vinohradské kolonie Spolku žurnalistů se okolo roku 1924 přestěhovali bratři Čapkovi z bytu na Kampě. Dvojvilu v tehdejší ulici Úzké postavil v letech 1923–1924 architekt Ladislav Machoň v tzv. národním slohu. Dům skrýval dvě vily s totožnými, zrcadlově otočenými dispozicemi, o zahradu se starali oba bratři společně. Spisovatel Karel Čapek obýval se svým otcem pravou část domu (čp. 1853/28), levá (čp. 1854/30) připadla bratru Josefovi s rodinou, který si v podkroví zřídil malířský ateliér. Budova je obklopena zástavbou navrženou architektem Josefem Kalousem.\n\nArchitektura tohoto vcelku rozsáhlého dvojdomu vycházela z kotěrovského pojetí, které se vyznačovalo jednoduchým, pevným objemem, zakončeným valbovou střechou s úzkými vikýři. Významnou součástí domu byla rozsáhlá zahrada, na jejíž podobě se podílel žák Pavla Janáka – architekt Karel Dudych.\n\nU Karla Čapka se scházeli legendární pátečníci.\n\nV září 2013 schválilo zastupitelstvo Prahy 10 odkup poloviny dvojvily, která patřila Karlu Čapkovi, za 44 milionů korun od současného majitele, prasynovce Olgy Scheinpflugové, Čapkovy manželky.\n\n"}
{"id": "881703", "url": "https://cs.wikipedia.org/wiki?curid=881703", "title": "Aldin Čajić", "text": "Aldin Čajić\n\nAldin Čajić (* 11. září 1992) je bosenský fotbalový záložník, od července 2017 hrající za turecký klub İstanbulspor.\n\nPůsobil v dorostu Sparty Praha, v roce 2010 podepsal profesionální smlouvu v FK Teplice, kde pravidelně nastupoval. V létě 2014 mu končila a hráč ji odmítl prodloužit, proto v sezoně 2013/14 odehrál jen několik málo minut. V květnu 2014 se dohodl na tříleté smlouvě s FK Dukla Praha. V lednu 2017 posílil turecký klub Elazığspor. Zde vydržel pouze půl sezóny a v červenci téhož roku přestoupil do İstanbulsporu.\n\n"}
{"id": "881704", "url": "https://cs.wikipedia.org/wiki?curid=881704", "title": "Kostel Narození Panny Marie (Nové Město nad Metují)", "text": "Kostel Narození Panny Marie (Nové Město nad Metují)\n\nKostel Narození Panny Marie v Novém Městě nad Metují je barokní chrám, součást bývalého kláštera milosrdných bratří, se kterým je chráněn jako kulturní památka České republiky.\n\nPůvodně zde stával městský hřbitov s kostelíkem. Po smrti bratra Vojtěcha z Pernštejna převzal panství v roce 1534 jeho bratr Jan. Ten poblíž hřbitova založil první městský špitál. Původní kostelík nevyhovoval špitálním potřebám. Byl proto za držení města pány ze Stubenberku zbořen a na jeho místě byla zahájena výstavba nového většího kostela. Stubenberkové byli luteráni a tak i nový kostel byl stavěn jako protestantský. Jeho výstavba se však vlekla. Teprve po deseti letech byl kostel v roce 1597 zaklenut. V roce 1690 přistavěli novoměstští měšťané ke kostelu loretánskou kapli jako dík za to, že se mor, řádící tehdy v Čechách, vyhnul jejich městu. V roce 1692 tehdejší majitel panství Jakub Leslie založil při kostele obytnou budovu pro Milosrdné bratry, v níž měl být i špitál s deseti lůžky. První vikář se dvěma bratry dorazil z Vídně v roce 1696. Obytná budova byla přestavěna a rozšířena na konvent s lékárnou. Když byl konvent se špitálem dokončen, přestal potřebám Milosrdných bratří vyhovovat kostel. V roce 1757 se tedy rozhodli, že kostel zboří a postaví na jeho místě kostel opět nový a větší. V letech 1767 až 1769 byl tak vystavěn dnešní kostel Narození Panny Marie.\n\nLoretánská kaple (\"Santa Casa\"), původně přistavěná roku 1680 ke zrušenému hřbitovnímu kostelíku, byla po výstavbě věže a nového kostela začleněna do areálu kláštera. Byl jí ponechán samostatný vstup věží z ulice, a to v ose čelního portálu kaple. Raně barokní, pravoúhle profilovaný portál tohoto vstupu je zakončen piniovou šiškou uvnitř trojúhelníkového frontonu. Vstup do kaple s letopočtem 1680, který se nachází ve věži, přestal být používán. Bočními vstupy je přímé spojení kaple s klášterním ambitem na jihu a s chodbou, která spojuje nemocnici s novým kostelem na severu.\n\nZa příbuznými do Nového města jezdíval Bedřich Smetana. 15. srpna 1840 o pouti ve zdejším kostele, tehdy šestnáctiletý Bedřich, hrál houslové sólo při mši svaté. Zpěvem jej doprovázela jeho sestřenice a první velká láska Louisa Smetanová, pro kterou stejný rok složil známou \"Louisinu polku\".\n"}
{"id": "881711", "url": "https://cs.wikipedia.org/wiki?curid=881711", "title": "Abid Mujagić", "text": "Abid Mujagić\n\nAbid Mujagić (* 5. srpna 1993) je bosenský fotbalový útočník, momentálně hrající za bosenský celek FK Mladost Doboj-Kakanj.\n\nV zimní ligové přestávce sezony 2013/14 byl na testech v týmu nováčka Gambrinus ligy 1. SC Znojmo.\n\n"}
{"id": "881713", "url": "https://cs.wikipedia.org/wiki?curid=881713", "title": "El'azar Štern", "text": "El'azar Štern\n\nEl'azar Štern, též El'azar Stern ( אלעזר שטרן, narozen 1956 Tel Aviv) je izraelský politik, v letech 2013–2015 poslanec Knesetu za stranu ha-Tnu'a, později politik strany Ješ atid.\n\nNarodil se v rodičům, kteří náleželi mezi přeživší holokaustu. Absolvoval střední školu \"Netiv Me'ir\" (נתיב מאיר) v Jeruzalémě. V roce 1974 ve věku osmnácti let nastoupil do izraelské armády k výsadkovým jednotkám. Zde prošel četnými pozicemi, vedl výcvikovou školu pro velitele. Počátkem 80. let 20. století se s manželkou podíleli na založení vesnice Hoša'aja v severním Izraeli. Koncem roku 1986 odešel z aktivní služby. Pracoval pak jako pedagog, ale roku 1989 se do armády vrátil. V izraelské armádě působil až do svého nástupu do parlamentu. Dosáhl hodnosti generálmajora (Aluf) a naposledy zastával post velitele oddělení lidských zdrojů. V březnu 2012 oznámila předsedkyně strany ha-Tnu'a Cipi Livniová, že El'azar Štern bude kandidovat za tuto stranu. Šlo o součást snahy Cipi Livniové rozšířit záběr své nové formace i mezi nábožensky sionisticky orientované, středopravicové voliče.\n\nVe volbách v roce 2013 byl zvolen do Knesetu za stranu ha-Tnu'a. Před volbami v roce 2015 přešel do strany Ješ atid a kandidoval za ni neúspěšně do parlamentu. 4. září 2015 poté, co rezignoval poslanec Šaj Piron, se ale jako náhradník ujal poslaneckého mandátu.\n\n"}
{"id": "881720", "url": "https://cs.wikipedia.org/wiki?curid=881720", "title": "Emir Halilović", "text": "Emir Halilović\n\nEmir Halilović (* 4. listopadu 1989, Banovići) je bosenský fotbalový záložník, momentálně působící v bosenském celku FK Sarajevo. Mimo Bosnu a Hercegovinu působil na klubové úrovni v Česku, na Slovensku a v Rakousku.\n\nSvoji fotbalovou kariéru začal v Budućnosti Banovići, kde se v roce 2010 přes všechny mládežnické kategorie propracoval do prvního týmu. O rok později zamířil do Zvijezdy Gradačac.\n\nV průběhu podzimní části sezony 2012/13 zamířil do českého týmu FC Hradec Králové, který se pro něj stal první zahraničním angažmá. Na podzim 2013 působil také na farmě v Převýšově. Ve 30. kole druholigové sezony 2013/14 vstřelil v 78. minutě proti FK Pardubice jediný gól zápasu a Hradec Králové díky tomu postoupil do nejvyšší soutěže, ale po roce se vrátil zpět do druhé ligy. Celkem za tým nastoupil k 58 zápasům, ve kterých vsítil 8 branek.\n\nV létě 2015 posílil slovenské mužstvo FC Spartak Trnava, kde podepsal dvouletý kontrakt. Se Spartakem si zahrál v Evropské lize UEFA 2015/16, v prvním zápase 1. předkola proti FK Olimpik Sarajevo se dostal na hřiště v 70. minutě a svůj první dotek s míčem přetavil v gól, který znamenal konečnou remízu 1:1 a výhodnější pozici do domácí odvety. S týmem se představil o rok později i v Evropské lize UEFA 2016/17.\n\n"}
{"id": "881722", "url": "https://cs.wikipedia.org/wiki?curid=881722", "title": "Beach House (album)", "text": "Beach House (album)\n\nBeach House je debutové album baltimorského dream popového dua Beach House, které bylo vydáno 3. října 2006. Album je zahrnuto serverem Pitchwork do seznamu nejlepších alb roku 2006.\n\nServer Pitchfork napsal, že toto album evokuje \"pouťový valčík, tajemné ukolébavky a lesní hymny\" a přirovnal tvorbu tohoto dua ke kapelám Mazzy Star, Galaxie 500, Spiritualized a Slowdive.\n\nBylo vylisováno pouze 1 100 bílých vinylových desek. Posléze byla vydána reedice alba na černých vinylových deskách.\n\nVelkým svárem byla autorská práva k písni \"Lovelier Girl\" – původními autory této skladby (hudba i text) byla skupina Tony, Caro and John, kteří ji nazvali \"The Snowdon Song\". Píseň je až na změnu názvu identická s původní verzí, ačkoliv jejím původním autorům nebyla práva k této skladbě uznána. Tony Dore ze skupiny Tony, Caro and John se k tomu vyjádřil takto: \"Victoria a Alex nikdy naše autorství nezpochybňovali, ale budeme s nimi ještě muset vyřešit naše zásluhy a kredity k této písni.\" \n\n"}
{"id": "881723", "url": "https://cs.wikipedia.org/wiki?curid=881723", "title": "Diva (Glee)", "text": "Diva (Glee)\n\nDiva je třináctá epizoda čtvrté série amerického hudebního televizního seriálu \"Glee\" a v celkovém pořadí sedmdesátá devátá epizoda tohoto seriálu. Scénář napsal Brad Falchuk, režíroval ji Paris Barclay a poprvé se vysílala ve Spojených státech dne 7. února 2013 na televizním kanálu Fox.\n\nV New Yorku je Kurt (Chris Colfer) frustrován náhlou změnou chování Rachel (Lea Michele) - od té doby, co vyhrála Zimní přehlídku, začala být velice sebevědomá, namyšlená a nesnesitelná. Kurt jí řekne svůj upřímný názor na ní, ale ona si myslí, že jen žárlí na její úspěchy. Kurt jí tedy vyzývá na pěvecký duel v události nazvané Midnight Madness (Půlnoční šílenství), který má rozhodnout o tom, který z nich je lepší zpěvák. Rachel přijímá. Oba zpívají píseň \"Bring Him Home\" z muzikálu Bídníci a souboj nakonec vyhraje Kurt. Rachel je ponížena a ztrácí sebevědomí, ale Kurt ji nakonec povzbuzuje a oba jsou opět nejlepšími přáteli.\n\nEmma (Jayma Mays) je nervózní kvůli nadcházející svatbě s Willem a Finn (Cory Monteith) se jí pokouší uklidnit. Emma mu zase na oplátku poradí, aby povzbudil členy sboru malou soutěží o to, kdo ze sboristů je nejlepší diva, což okamžitě vede k souboji mezi Brittany, Wadem, Tinou, Marley, Kitty a Blainem, kteří zpívají píseň \"Diva\" od Beyoncé.\n\nBlaine (Darren Criss) je nachlazený a Tina (Jenna Ushkowitz) mu ochotně nosí vitamíny a stará se o něj. Blaine je smutný, protože si mnoho lidí myslí, že muž nemůže být divou. Proto ve sboru předvádí svou verzi písně \"Don't Stop Me Now\" od Queen, za kterou získá velký ohlas. Blaine je nemocný a tak zve Tinu k sobě domů, kde jí chce povzbudit, aby našla svou vlastní vnitřní divu. Tina mu vyzná lásku, ale pak zjistí, že jí stejně neslyšel, protože usnul. Následující den se k němu Tina chová velmi chladně a odmítavě, proto, že chce být za každou cenu jako diva a vyčte mu, že jí úplně ignoroval, i když mu celý týden pomáhala. Před celou školou venku na schodech vystoupí s Madonninou písní \"Hung Up\" a vyslouží si nebývalý aplaus. Blaine přichází k Tině, omluví se jí a děkuje jí za její péči. Nakonec se vítězem soutěže stává právě Tina, která ještě nikdy předtím žádnou soutěž nevyhrála.\n\nFinn poté pozve do sboru speciálního hosta - Santanu Lopez (Naya Rivera), která zpívá s roztleskávačkami píseň \"Nutbush City Limits\" a řekne Brittany, že je spokojená a chodí s Elaine, jednou z roztleskávaček. Poté, ale pozve Sama (Chord Overstreet) do školní haly, kde mu řekne, že ví o jeho a Brittanině vztahu a že jí chce dostat zpátky, Sam ale říká, že se jí jen tak lehce nevzdá. Santana se setkává s trenérkou roztleskávaček Sue Sylvester (Jane Lynch) a ta jí řekne, že ví, že jí vyhodili ze školy a nabízí ji práci v Limě, jako trenérce roztleskávaček. Santana její nabídku zvažuje.\n\nFinn se ptá Emmy na podrobnosti ohledně svatby a ta dostane hysterický záchvat, protože vše není podle jejích představ. Finn se jí snaží uklidnit, ale nakonec jí políbí. Oba jsou šokováni a Finn utíká pryč.\n\nBrittany (Heather Morris) se setkává se Santanou v hale, kde jí řekne, že ví, že jí vyhodili ze školy a že Elaine není její přítelkyně. Dále jí řekne, aby následovala své sny. Epizoda končí, když Santana přijíždí do New Yorku a oznamuje Rachel a Kurtovi, že bude jejich novou spolubydlící.\n\n"}
{"id": "881724", "url": "https://cs.wikipedia.org/wiki?curid=881724", "title": "Haris Harba", "text": "Haris Harba\n\nHaris Harba (* 14. července 1988, Foča, SFR Jugoslávie) je bosenský fotbalový záložník, momentálně hráč slovenského klubu FC ViOn Zlaté Moravce - Vráble. Může nastoupit i v útoku.\n\nJe rovněž bývalým bosenským reprezentantem ve futsalu. Získal ocenění „Hráč měsíce Gambrinus ligy“ za březen 2014.\n\nNikdy neprošel mládežnickými fotbalovými týmy, s klubovým fotbalem začal až v 16 letech v \"A\" týmu FK Goražde, poté hrál v druholigovém klubu FK Bosna Sarajevo. Od ledna 2011 hrál za FK Olimpik Sarajevo.\n\nV létě 2012 přestoupil do českého klubu FC Hradec Králové, kde podepsal tříletou smlouvu. Za mužstvo odehrál jednu sezónu (společně s ním přišel do týmu Hradce i jeho krajan Asim Zec). Hradec po jejím skončení sestoupil z Gambrinus ligy.\n\nHarba se v červenci 2013 stěhoval do kádru Vysočiny Jihlava. S mužstvem podepsal tříletý kontrakt.\n\nV Jihlavě trenér František Komňacký hledal vhodného hráče na hrot útoku (po odchodu Stanislava Tecla do Viktorie Plzeň) a v červenci 2013 vyzkoušel na tomto postu Harise. Tomu se zde začalo dařit. 5. října 2013 vstřelil hattrick v prvním zápase 4. kola Poháru České pošty 2013/14 proti domácí Sigmě Olomouc, měl tak velký podíl na výhře hostů 4:0. Byl to jeho první hattrick v profesionální kariéře.\n\n26. října 2013 vstřelil za Jihlavu dva góly v ligovém utkání s FK Baumit Jablonec, Jihlava zvítězila 3:2. Dva góly v Gambrinus lize vsítil i 8. března 2014 proti Dukle Praha, Jihlava vyhrála 3:0 a získala důležité body v boji o záchranu. Výbornou formu si udržoval dál, 23. března vstřelil vítězný gól na konečných 2:1 proti SK Slavia Praha a o týden později 28. března dvakrát skóroval proti SK Sigma Olomouc (výhra 5:0). V tuto chvíli se tak dostal na průměr téměř 0,5 ligového gólu na zápas (od počátku angažmá v Jihlavě).\n\nV létě 2015 odešel na půlroční hostování s opcí na přestup do slovenského celku FC Spartak Trnava. Opce zůstala nevyužita a Harba se v zimě vrátil do Vysočiny Jihlava. Tvrdil však, že touží změnit klub, protože v Jihlavě nevidí svou budoucnost. Byl přesunut do juniorského týmu Jihlavy a vyčkával na nabídky. První přišla z 1. FK Příbram, ale hráč preferoval zahraničí a odmítl ji. Začátkem února 2016 odletěl do Kazachstánu na testy do klubu FK Atyrau. Trenér FK Atyrau o něj stál, ale hráč se nedohodl na financích a z angažmá sešlo.\n\nV únoru 2016 se dohodl na půlročním hostování v bosenském klubu FK Sarajevo.\n\nPo návratu ze Sarajeva byl opět poslán na hostování, tentokrát do prvoligového FC Fastav Zlín a to do konce roku 2016, kdy mu vypršela smlouva s FC Vysočina Jihlava. Za Zlín odehrál v podzimní části sezóny 2016/17 ePojisteni.cz ligy 12 zápasů a šestkrát skóroval.\n\nAčkoli Zlín nadále stál o jeho angažmá, Harba se rozhodl změnit destinaci a jako volný hráč po vypršení smlouvy (s Vysočinou Jihlava) zamířil do jihokorejského druholigového týmu Bucheon FC 1995 (jelikož v sezóně 2016/17 hrál za Jihlavu i za Zlín, v evropských soutěžích do léta 2017 již v dresu jiného týmu působit nemohl, start ve třech různých klubech během jediného ligového ročníku regule UEFA nedovolují).\n\nV srpnu 2017 podepsal dvouletou smlouvu s tureckým druholigovým klubem Büyükşehir Belediye Erzurumspor.\n\n"}
{"id": "881725", "url": "https://cs.wikipedia.org/wiki?curid=881725", "title": "Michal Rozin", "text": "Michal Rozin\n\nMichal Rozin, s přechýlením Michal Rozinová ( מיכל רוזין, narozena 25. června 1969 Ramat Gan) je izraelská politička, poslankyně Knesetu za levicově sionistickou stranu Merec.\n\nVysokoškolský titul získala na Telavivské univerzitě v oboru politologie a politická komunikace a začala studovat i na Bar-Ilanově univerzitě. Krátce před nástupem do parlamentu také ukončila genderová studia na Harvard Business School. Po dobu pěti let před nástupem do parlamentu pracovala jako generální ředitelka Krizového centra pro oběti sexuálního násilí v Izraeli.\n\nVe volbách v roce 2013 byla zvolena do Knesetu za stranu Merec. Mandát obhájila rovněž ve volbách v roce 2015. Během prvního volebního období předsedala Výboru pro zahraniční pracovníky.\n\nJe členkou organizace Women of the Wall.\n\nPři volbách v roce 2015 své místo v Knesetu obhájila.\n\nJe vdaná, má tři děti. Žije ve městě Petach Tikva.\n\n"}
{"id": "881727", "url": "https://cs.wikipedia.org/wiki?curid=881727", "title": "Asim Zec", "text": "Asim Zec\n\nAsim Zec (* 23. ledna 1994, Bugojno) je bosenský fotbalový útočník, momentálně hrající za bosenský klub FK Sloboda Tuzla.\n\nDo Hradce Králové přišel v červenci 2012 z bosenského druholigového klubu NK Iskra Bugojno (společně s ním přišel do týmu Hradce i jeho krajan Haris Harba). V Gambrinus lize debutoval v 8. ligovém kole 23. září 2012 v zápase proti domácí Mladé Boleslavi, kdy šel na hřiště v 87. minutě za Jana Šislera. Hradec zápas prohrál 0:1. Ve své první sezóně si připsal 5 prvoligových startů jako střídající hráč, branku nevstřelil. Klub po sezóně 2012/13 sestoupil do 2. ligy.\n\nV únoru 2014 se vrátil do Bosny a Hercegoviny, přestoupil do FK Olimpik Sarajevo.\n\n"}
{"id": "881728", "url": "https://cs.wikipedia.org/wiki?curid=881728", "title": "Devotion", "text": "Devotion\n\nDevotion je druhé studiové album baltimorského dream popového dua Beach House. Album bylo vydáno 26. února 2008 a v hitparádě Billboard Chart startovalo na 195. místě. První singl byla skladba s názvem \"Gila\".\n\nVydání alba \"Devotion\" následovalo vydání singlu \"Used to Be\" 21. října 2008 prostřednictvím Carpark Records. Odlišná verze této skladby se poté objevila na kritikou velmi oblíbeném, třetím albu \"Teen Dream\" v roce 2010.\n\n\n"}
{"id": "881731", "url": "https://cs.wikipedia.org/wiki?curid=881731", "title": "Ísaví Farídž", "text": "Ísaví Farídž\n\nÍsaví Farídž, též Ísáví Farídž, přepisováno také \"Issawi Frej\" nebo \"Issawi Farij\" ( 'עיסאווי פריג, عيسوي فريج, narozen 1963), je izraelský politik a poslanec Knesetu za stranu Merec.\n\nBydlí ve městě Kafr Kasim. Je ženatý, má sedm dětí. Patří do komunity izraelských Arabů. Absolvoval Hebrejskou univerzitu a pracoval jako účetní. Byl aktivní v studentských organizacích, byl členem vedení pacifistického hnutí Mír nyní.\n\nVe volbách v roce 2013 byl zvolen do Knesetu za stranu Merec. V rozhovoru po svém zvolení do Knesetu ohlásil, že se hodlá zaměřovat na sociální agendu a podporovat zvýšení rozpočtových výdají na arabský sektor v Izraeli. Podporuje větší sociální a občanskou rovnoprávnost pro izraelské Araby jako předstupeň k jejich možnému budoucímu zapojení do Izraelské armády. V souladu s politikou své strany podporovala mírová jednání s Palestinci a územní kompromis založený na hranicích z roku 1967. Odmítá okupaci Západního břehu Jordánu.\n\nMandát obhájil rovněž ve volbách v roce 2015.\n\n"}
{"id": "881734", "url": "https://cs.wikipedia.org/wiki?curid=881734", "title": "Křivatec rolní", "text": "Křivatec rolní\n\nKřivatec rolní (\"Gagea villosa\") je nízká, planě rostoucí cibulovitá rostlina kvetoucí velmi brzy z jara žlutozelenými květy.\n\nVyrůstá hlavně na jihu Evropy a dále již řidčeji ve střední a východní Evropě, v Malé a Střední Asii a na severu Afriky. V České republice se tento světlomilný druh vyskytuje jen roztroušeně v nížinách až středních polohách, především v nejteplejších oblastech.\n\nVytrvalá bylina vysoká od 5 do 20 cm se dvěma nestejně velkými cibulemi ve společném obalu s krátkými kořeny. Z cibule vyrůstá jeden nebo dva úzce čárkovité (asi 5 mm široké), jednožilné, ploché vztyčené listy lodyhu vysoko přerůstající a jedna načervenalá lodyha s obvykle dvěma širšími, na okraji pýřitými lodyžními listy vyrůstajícími pod květenstvím. Výše, téměř v přeslenu, jsou listeny z jejíchž paždí rostou květy seskupené do zdánlivého okolíku. Druhovým poznávacím znamením je větší množství květů (až 15) a jejich hustě chlupaté, nestejně dlouhé květní stopky. Okolo hlavní rostliny vyrůstají z vedlejších, nekvetoucích cibulek nitkovité, poněkud tlusté, u země načervenalé listy. Rostlina je náročná na sluneční světlo, na zastíněném stanovišti nevykvétá.\n\nOboupohlavný květ, mající v průměru 1,5 až 2 cm, má ve dvou přeslenech 6 volných špičatých okvětních lístků které jsou z vnitřní strany citrónově žluté a z vnější nazelenalé a chlupaté. Ve květu je 6 volných tyčinek se žlutými prašníky, synkarpní gyneceum je složeno ze 3 plodolistů, semeník je svrchní s dlouhou čnělkou a trojklanou bliznou. Vykvétá v březnu až květnu. Opylovány jsou hmyzem.\n\nPlody jsou tříhranné tobolky s mnoha drobnými oválnými semeny s masitými přívěsky, v našich podmínkách rostlina vykvétá vzácně a ještě vzácněji vytváří plody. Někdy se v paždí lodyžních listů vytvářejí drobné rozmnožovací cibulky. V zemi vedle mateční cibule obvykle vyrůstají dvě až více drobných cibulek.\n\nRostlina začíná růst velice brzy, již koncem zimy nebo počátkem jara vyráží z cibulky listy a květonosná lodyha. Koncem května semena dozrávají a nadzemní část rostliny usychá, přežívají dále jen cibulky a případná semena.\n\nRozmnožuje se většinou drobnými cibulkami vyrostlými v půdě z mateřské cibule které se při zpracování půdy lehce odlamují nebo cibulkami vyrostlými u listů na lodyze. Zralá semena s masitými přívěsky roznášejí po okolí mravenci.\n\nV minulosti se vyskytoval často na polích jako vytrvalý plevel především v ozimech a ve vytrvalých pícninách. V písčitých půdách byl díky silnému vegetativnímu rozmnožování hojným plevelem, kulturním rostlinám odebíral vláhu a živiny. Nyní silně ustupuje a je nejspíš ke spatření v sušších trávnicích na místech s narušeným drnem, na mezích, v křovinách nebo na ruderálních stanovištích, především však v suchých a živinami bohatých, vesměs vápnitých půdách.\n\nV \"Seznamu cévnatých rostlin České republiky\" je z důvodů klesajících počtů lokalit druhu zařazen do kategorie (C2) mezi ohrožené druhy.\n\n\n \n"}
{"id": "881735", "url": "https://cs.wikipedia.org/wiki?curid=881735", "title": "Roman Adamov", "text": "Roman Adamov\n\nRoman Stanislavovič Adamov (; * 21. června 1982, Bělaja Kalitva) je bývalý ruský fotbalový útočník, naposledy hrající za ruský celek FK Sibir Novosibirsk. Mimo Rusko působil na Ukrajině a v Česku.\n\nRoman Adamov byl velmi plodným střelcem v období svého působení v ruském klubu FK Moskva, kde se stal v roce 2007 společně s Romanem Pavljučenkem ze Spartaku Moskva nejlepším kanonýrem ruské Premier ligy. Oba docílili shodně 14 vstřelených branek.\n\nV červnu 2008 podepsal smlouvu s ruským klubem FK Rubin Kazaň, s nímž vyhrál ve stejném roce ligový titul. V červenci 2009 odešel na hostování do Křídel sovětů Samara a v letech 2010-2012 hostoval v FK Rostov, kam před sezonou 2012/2013 přestoupil. V týmu odehrál po přestupu pouze 6 utkání a dohodl se s klubem na předčasném konci smlouvy.\n\nV září 2012 podepsal jednoroční smlouvu s českým klubem FC Viktoria Plzeň. Kvůli pozdnímu přestupu ale nemohl zasáhnout do podzimní části již probíhající Evropské ligy 2012/13, kde Viktoria vypadla až v osmifinále s tureckým klubem Fenerbahçe Istanbul. Na svém postu měl konkurenci v osobě slovenského kanonýra Marka Bakoše, v zimní přestávce k němu přibyl i dravý Stanislav Tecl z Jihlavy. V Gambrinus lize debutoval 23. září 2012 v utkání proti domácím Teplicím. Nastoupil v základní sestavě, ale již ve 31. minutě šel ze hřiště. Plzeň totiž hrála od 13. minuty oslabena o stopera Mariána Čišovského, za Adamova šel na hřiště obránce František Ševinský. Zápas skončil remízou 1:1. 17. března 2013 přispěl jedním gólem k vítězství 4:0 nad Duklou Praha, která hrála prakticky celý zápas v oslabení o jednoho hráče. Byl to jeho první ligový gól za Viktorii, jehož docílil ve svém čtvrtém zápase. Trefil se i 23. března v dohrávánem 4. kole Poháru České pošty doma proti Hradci Králové, kde nastoupil v základní sestavě (někteří hráči Plzně si plnili reprezentační povinnosti). Adamov zužitkoval ve 34. minutě centr mladého obránce Adama Beránka. Plzeň postoupila po výsledcích 1:2 venku a 1:0 doma do čtvrtfinále proti Jablonci. V dubnové odvetě čtvrtfinále utrpěl zranění kotníku, které ho vyřadilo ze hry do konce sezóny. I tak mohl slavit po sezóně 2012/13 s Plzní ligový titul. Na konci ročníku mu zároveň skončil kontrakt.\n\nPo půl roce bez angažmá se vrátil do Ruska, konkrétně do FK Sibir Novosibirsk. V týmu strávil rok. Během této doby odehrál 17 zápasů, ve kterých vsítil jeden gól. V lednu 2015 v týmu skončil a ukončil svoji fotbalovou kariéru.\n\nAdamov prošel všemi mládežnickými reprezentacemi Ruska.\n\nV A-týmu Ruska debutoval 26. března 2008 v přátelském utkání proti domácímu Rumunsku. Nastoupil v základní sestavě a hrál do 59. minuty, poté byl vystřídán. Rusko prohrálo v Bukurešti 0:3. Druhý start si připsal 4. června 2008 opět v přátelském zápase, tentokrát proti Litvě. Adamov odehrál první poločas, hrálo se v Německu a Rusko zvítězilo 4:1.\n\nCelkem se objevil ve třech zápasech ruského týmu (třetím byl jeden zápas na Euru 2008), gól nevstřelil.\n\nV témže roce byl nominován do kádru pro Euro 2008 konané v Rakousku a Švýcarsku. Nastoupil pouze v prvním utkání základní skupiny D 10. června proti Španělsku, které ruský tým prohrál 1:4. Rusko postoupilo z této skupiny společně se Španělskem (nechalo za sebou Švédsko a Řecko) a ve čtvrtfinále porazilo Nizozemsko 3:1. V semifinále nestačilo opět na svého soupeře ze základní skupiny Španělsko a prohrálo znovu trojgólovým rozdílem, tentokrát 0:3. Jelikož se sady bronzových medailí udělovaly oběma poraženým semifinalistům, jednu medaili získal i Roman Adamov.\n\nFC Rubin Kazaň\n\nFC Viktoria Plzeň\n\n\n\n"}
{"id": "881737", "url": "https://cs.wikipedia.org/wiki?curid=881737", "title": "Tálib Abú Arár", "text": "Tálib Abú Arár\n\nTálib Abú Arár, , , přepisováno též Taleb Abu Arar (narozen 4. května 1967), je izraelský politik arabské národnosti a poslanec Knesetu za stranu Ra'am-Ta'al.\n\nPatří do komunity izraelských Arabů. V rámci této komunity náleží k jihoizraelským Beduínům. Profesně působí jako advokát, učitel, předseda zaměstnaneckého výboru a zástupce ředitele školy. V minulosti zastával i post starosty města Ar'ara ba-Negev.\n\nVe volbách v roce 2013 byl zvolen do Knesetu za stranu Ra'am-Ta'al. Jako tradicionalistický Beduín má dvě manželky, respektive jednu oficiální manželku a druhou přiznanou milenku. S první manželkou má podle oficiální biografie z doby voleb téměř deset dětí. Druhá manželka je podle údajů z roku 2013 mladší, je jí 22 let a má s Tálibem Abú Arárem jedno dítě. Žije sama ve svém samostatném domě v Ar'ara ba-Negev. Koncem ledna 2013 informoval deník Ma'ariv, že Tálib Abú Arár řeší otázku, kterou ze svých manželek pozve na slavnostní zahajovací zasedání Knesetu. Nakonec ale prohlásil, že nepozve ani jednu a jeho doprovodem budou pouze zástupci z domovského regionu Negevu.\n\nMandát obhájil ve volbách v roce 2015, nyní za alianci arabských menšinových stran Sjednocená kandidátka.\n\n"}
{"id": "881742", "url": "https://cs.wikipedia.org/wiki?curid=881742", "title": "Schmilka", "text": "Schmilka\n\nSchmilka je vesnice, místní část města Bad Schandau v německé spolkové zemi Sasko. Nachází se v zemském okrese Saské Švýcarsko-Východní Krušné hory a má obyvatel.\n\nŘadová vesnice Schmilka byla založena neznámo kdy. První písemná zmínka se datuje možná k rokům 1472 nebo 1483, kdy je v listině zachycena zmínka o místě \"Smolicke\". Jistě je uváděna roku 1547 jako \"Schmickaw\". Roku 1973 se do té doby samostatná obec připojila k městu Bad Schandau.\n\nSchmilka se rozkládá na pravém břehu řeky Labe v pískovcové oblasti Saského Švýcarska a stejnojmenného národního parku. Hlavní část zástavby je situovaná v údolí potoka Ilmenbach, který se ve Schmilce vlévá zprava do Labe. Východně od vesnice se nachází Großer Winterberg (556 m), severozápadně pak Schrammsteine (417 m) a severně Rauschenstein (406 m). Na jihu vsi leží hraniční přechod do české obce Hřensko. Na protějším břehu Labe je na železniční trati Děčín – Dresden-Neustadt umístěna zastávka Schmilka-Hirschmühle.\n\n\n"}
{"id": "881744", "url": "https://cs.wikipedia.org/wiki?curid=881744", "title": "Jiří Melcelius", "text": "Jiří Melcelius\n\nJiří Melcelius (1624 Horšovský Týn – 31. března 1693 Praha) byl český barokní skladatel, hudebník a regenschori 2. poloviny 17. století. Jeho jméno bylo psáno též v mnoha německých nebo latinských variantách (\"Georg\" či \"Georgius Meltzelius\", \"Möltzelius\", \"Melzel\", \"Mältzel\", \"Möltzel\", \"Meltzl\", \"Melcl\").\n\nV Čechách patřil ve své době k nejvýznamnějším skladatelům, jeho jméno i dílo však bylo postupem času zapomenuto, a to přesto, že jeho současníci a bezprostředně následující autoři o něm psali např.: \"„Velmi vynikal v umění harmonie, a v základech hudebních byl vynikající, virtuosní skladatel, bezpochyby první ve své době, takže dvorští kapelníci si velmi považovali jeho kanonických nešpor a mešní hudby. Toto jsou ve stručném souhrnu chvály tohoto nejenom skvělého hudebníka, ale také skvělého člena řádu a kněze.“\"\"\n\nJiří Melcelius se narodil roku 1624 v Horšovském Týně (něm. Bischofsteinitz). Byl členem premonstrátského řádu na Strahově. O jeho dětství a mládí není nic známo, o jeho teologické přípravě a následném vysvěcení nejsou žádné spolehlivé informace. Neví se ani, kde získal hudební vzdělání.\n\nV letech 1663-1669 vedl Jiří Melcelius v kostele sv. Benedikta na Starém Městě pražském chrámovou hudbu. V čase jeho hudebního působení zde byly umístěny varhany a byly obstarány další nástroje a také skladby v moderním figurálním stylu. Pro zdejší chrámovou hudbu pravděpodobně také napsal většinu svých skladeb.\n\nPo opuštění místa regenschoriho u sv. Benedikta působil Jiří Melcelius ve funkci kaplana v Toužimi, Žatci a Milevsku. Nejpozději roku 1680 žil už pravděpodobně opět ve svém klášteře na Strahově, kde také 31. března 1693 ve věku 69 let zemřel.\n\nVe své době byl Jiří Melcelius počítán k nejlepším hudebníkům, proslul však také jako skladatel. Jeho skladby byly v jeho době považovány v Čechách za vzory svého žánru. Jsou psány většinou pro velké vokální a instrumentální obsazení, často používá kromě smyčců také obligátní trombóny a clariny. Jeho hudba je charakterizována bohatou harmonií a střídáním úseků komponovaných pomocí imitační techniky s homofonními částmi. Polyfonní části skladeb ukazují Melcelia jako skutečného mistra kontrapunktu.\n\nJméno Jiřího Melcelia je sice hojně zastoupeno v dobových inventářích, např. v Českém Krumlově, Tovačově, Oseku a Třebenicích, žádná jeho skladba se ale v místních archivech nedochovala. Jeho tvorba byla až do roku 1927 neznámá. Teprve ve zmíněném roce 1927 římskokatolický kněz, historik, archivář a knihovník kroměřížského zámku Antonín Breitenbacher při uspořádávání lichtenštejnské hudební sbírky nalezl mimo jiné také dvanáct Melceliových kompozic.\n\nVeškerá dochovaná hudba Jiřího Melcelia je duchovního charakteru. Kromě jedné skladby uložené v benediktinském klášteře Kremsmünster v Rakousku (Missa canonica a 17) jsou všechny Melceliovy skladby dochovány v hudebním archivu na zámku Kroměříž v tzv. lichtenštejnské sbírce. Opisy jeho skladeb pořídil pro kapelu biskupa Karla Lichtenštejna-Kastelkorna její tehdejší kapelník Pavel Josef Vejvanovský. Jsou zde dochovány tyto skladby:\n\n\n\n\n"}
{"id": "881745", "url": "https://cs.wikipedia.org/wiki?curid=881745", "title": "Čeladice", "text": "Čeladice\n\nČeladice (německy \"Czelladitz\") jsou vesnice, součást města Rajhrad v okrese Brno-venkov. Nacházejí se v jižní části města. Žije zde obyvatel.\n\nDomy Čeladic tvoří současnou rajhradskou ulici Palackého a východní stranu Masarykovy ulice v úseku od restaurace Na Kině po železniční zastávku. Od ostatních rajhradských domů se liší číslem popisným – původní čeladické mají čp. 700 a výše.\n\nPůvodní vesnice byla založena ve 13. století jihovýchodně od Rajhradu, jihozápadně od benediktinského kláštera a jižně od Rajhradského mlýna, na ostrově mezi mlýnským náhonem a hlavním tokem Svratky (od zregulování řeky jsou obě ramena součástí Vojkovického náhonu). Osadníci měli pravděpodobně za úkol chránit klášter před místními nepokoji. Kvůli omezenému prostoru se vesnice příliš nerozvíjela. Dřevěné budovy, které odolávaly každoročním záplavám, byly po požáru v roce 1728 nahrazeny domy z nepálených cihel. Roku 1790 žilo v Čeladicích 93 osob v 15 domech.\n\nPři jarní povodni v roce 1830 byly Čeladice těžce poškozeny. Klášter proto poskytl obyvatelům nové pozemky jižně od Rajhradu, na druhém břehu Svratky. Tam byla následně vybudována nová vesnice se dvěma ulicemi. O šest let později zemřel poslední starosta František Matlach a Čeladice byly připojeny k blízkému Rajhradu. V roce 1838 byla přímo skrz Čeladice postavena první parostrojní železniční trať v českých zemích z Břeclavi do Brna.\n\nNové Čeladice tvořily v rámci Rajhradu až do 50. let 20. století samostatnou osadu. Po urbanistické, katastrální i správní stránce jsou nyní již přímou součástí Rajhradu, se kterým postupně stavebně zcela splynuly. Část rajhradského katastrálního území na východ od původního toku Svratky, včetně kláštera a ostrova s původními Čeladicemi, tvoří základní sídelní jednotku Čeladice-Klášter. Na území původních (starých) Čeladic se v současnosti nachází jeden obytný dům s číslem popisným 405.\n\n"}
{"id": "881747", "url": "https://cs.wikipedia.org/wiki?curid=881747", "title": "Krippen", "text": "Krippen\n\nKrippen je vesnice, místní část města Bad Schandau v německé spolkové zemi Sasko. Nachází se v zemském okrese Saské Švýcarsko-Východní Krušné hory a má obyvatel. Je jedinou místní částí města Bad Schandau na levém břehu Labe.\n\nŘadová vesnice Krippen byla založena ve středověku na levém břehu Labe při obchodní stezce. První písemná zmínka pochází z roku 1379, kdy je uváděna jako \"Krippein\". Od roku 1539 je vesnice farně příslušná k Reinhardtsdorfu, i když měl Krippen již v roce 1555 vlastní kapli. V roce 1999 byla do té doby samostatná obec připojena k městu Bad Schandau.\n\nVesnice leží při levém břehu řeky Labe naproti Postelwitzi a v údolí potoka Krippenbach v oblasti Saského Švýcarska. Krippenbach pramení pod vrchem Okrouhlík (494 m) v Maxičkách a na české straně nese název Napajedla. V Krippenu ústí zleva do Labe. Jižně od vesnice se tyčí pískovcový vrch Kohlbornstein (378 m). Od roku 1851 je v provozu železniční trať Děčín – Dresden-Neustadt. Ve vsi se nachází stejnojmenná železniční zastávka.\n\n\n\n"}
{"id": "881764", "url": "https://cs.wikipedia.org/wiki?curid=881764", "title": "Kanton Briare", "text": "Kanton Briare\n\nKanton Briare ( ) je francouzský kanton v departementu Loiret v regionu Centre-Val de Loire. Tvoří ho 14 obcí.\n\n"}
{"id": "881765", "url": "https://cs.wikipedia.org/wiki?curid=881765", "title": "Kanton Jargeau", "text": "Kanton Jargeau\n\nKanton Jargeau ( ) je francouzský kanton v departementu Loiret v regionu Centre-Val de Loire. Tvoří ho 10 obcí.\n\n"}
{"id": "881766", "url": "https://cs.wikipedia.org/wiki?curid=881766", "title": "Kanton Gien", "text": "Kanton Gien\n\nKanton Gien ( ) je francouzský kanton v departementu Loiret v regionu Centre-Val de Loire. Tvoří ho 11 obcí.\n\n"}
{"id": "881767", "url": "https://cs.wikipedia.org/wiki?curid=881767", "title": "Kanton Courtenay", "text": "Kanton Courtenay\n\nKanton Courtenay ( ) je francouzský kanton v departementu Loiret v regionu Centre-Val de Loire. Tvoří ho 15 obcí.\n\n"}
{"id": "881769", "url": "https://cs.wikipedia.org/wiki?curid=881769", "title": "Kanton Montargis", "text": "Kanton Montargis\n\nKanton Montargis ( ) je francouzský kanton v departementu Loiret v regionu Centre-Val de Loire. Tvoří ho pouze město Montargis.\n"}
{"id": "881770", "url": "https://cs.wikipedia.org/wiki?curid=881770", "title": "Kanton Lorris", "text": "Kanton Lorris\n\nKanton Lorris ( ) je francouzský kanton v departementu Loiret v regionu Centre-Val de Loire. Tvoří ho 13 obcí.\n\n"}
{"id": "881771", "url": "https://cs.wikipedia.org/wiki?curid=881771", "title": "Kanton Patay", "text": "Kanton Patay\n\nKanton Patay ( ) je francouzský kanton v departementu Loiret v regionu Centre-Val de Loire. Tvoří ho 13 obcí.\n\n"}
{"id": "881772", "url": "https://cs.wikipedia.org/wiki?curid=881772", "title": "Kanton Pithiviers", "text": "Kanton Pithiviers\n\nKanton Pithiviers ( ) je francouzský kanton v departementu Loiret v regionu Centre-Val de Loire. Tvoří ho 35 obcí. Před reformou kantonů 2014 ho tvořilo 20 obcí.\n\nod roku 2015:\n\n\npřed rokem 2015:\n"}
{"id": "881773", "url": "https://cs.wikipedia.org/wiki?curid=881773", "title": "Kanton Puiseaux", "text": "Kanton Puiseaux\n\nKanton Puiseaux ( ) je francouzský kanton v departementu Loiret v regionu Centre-Val de Loire. Tvoří ho 13 obcí.\n\n"}
{"id": "881774", "url": "https://cs.wikipedia.org/wiki?curid=881774", "title": "Kanton Argentat", "text": "Kanton Argentat\n\nKanton Argentat ( ) je francouzský kanton v departementu Corrèze v regionu Limousin. Tvoří ho 11 obcí.\n\n"}
{"id": "881778", "url": "https://cs.wikipedia.org/wiki?curid=881778", "title": "Jindra Bartošová", "text": "Jindra Bartošová\n\nJindra Bartošová (* 26. květen 1962 Praha) je bývalá česká herečka.\n\nPochází z Prahy. Ve svém raném mládí navštěvovala krátce lidovou školu umění, kde se zaměřovala většinou na zpěv a divadelní hru. V tomto období byla její oblíbenou zálibou také skicová malba. V letech 1978–1983 studovala hereckou konzervatoř. Po absolutoriu získala angažmá v divadle Semafor, ve kterém hrála několik let v inscenacích \"Smutek bláznivých panen\", \"Dr. Johann Faust\" a \"Případ Eleonora\". Zahrála si řadu rolí ve filmu, v televizi, zkušenosti měla i s dabingem.\n\nZačátkem druhé poloviny sedmdesátých let se jí podařilo projít konkurzem na celovečerní rodinný film \"Leť, ptáku, leť!\" z roku 1978, kde si zahrála roli Markéty a zároveň tím i debutovala ve filmu. Výraznou roli si pak zahrála ve filmu \"Evo, vdej se!\" (1983) s komediálním nádechem, který natočila režisérka Jaroslava Vošmiková podle námětu Haliny Pawlovské. V tomto filmu si zahrála svou jedinou a zatím poslední hlavní roli v celovečerním filmu. Během osmdesátých let se pak Jindra Bartošová ještě ukázala v menších rolích ve filmech \"V hlavní roli Oldřich Nový\", \"V podstatě jsme normální\" a \"Prodloužený čas\". \n\nNa konci sedmdesátých let na sebe výrazně upozornila v dramatickém šestidílném televizním seriálu \"Zkoušky z dospělosti\" (1979), kde svou hlavní rolí ztělesnila mírně naivní a milou romantičku Lucii. Seriál se natáčel především v Chrudimi a jejím okolí. Režisér Jiří Adamec říká \"Hledali jsme pro hlavní roli někoho, kdo měl v té době málo hereckých zkušeností. Nakonec jsme vybrali Jindru Bartošovou, odpovídala našim představám svým typem a právě tím, že v herecké profesi začínala\". Objevila se spolu s dalšími herci ze \"Zkoušek z dospělosti\" i jako komparzistka ve druhém díle seriálu \"Inženýrská odysea\" (1979). Je tomu tak proto, že oba seriály se natáčely ve stejnou dobu a v sousedních studiích, a herci tak mimo svou roli často vypomáhali v menších rolích v konkurenčním seriálu. Pamětnici (herci) vzpomínají na to, že zatímco ve \"Zkouškách\" panovala uvolněná atmosféra, v \"Odysei\" panovala přísná. V osmdesátých letech Jindra Bartošová vystupovala převážně v kladných rolích v televizních pohádkách \"Maruška\", \"Kouzelnice od křídového potoka\", \"Strom pohádek\". Zahrála si také v bakalářské povídce \"V porodnici\" (1981), a filmu \"Přezůvky štěstí\" (1986), pod režijním vedením Juraje Herze. V r. 1988 se ukázala před kamerou naposledy v televizní pohádce \"Čertova skála\" (režie Vladimír Karlík).\n\nPříležitostně také dabovala zahraniční filmy: 1989 \"Bolest lásky\" - Sophie d'Aulan (Diane), 1988 \"Buď nevěrná a nedívej se s kým\" - Ana Belén (Rosa), 1988 \"Capablanca\" - Jelena Kostinova (Silvina), 1988 \"Tři dny Kondora\" - Carlin Glynn (Mae Barberová), 1988 \"Třináctá nevěsta\" - Petya Miladinova (Elena), 1987 \"Až naprší a uschne..\". - Marina Jakovleva (pták Ohnivák), seriál: 1988 \"Muž bez domova\" - Sallyann Webster (Teppitová)\n\nOd počátku 90. let se již herectví nevěnuje. Odstěhovala se do finských Helsinek. V roce 2006 absolvovala University of Jyväskylä. Provdala se a v současné době se profesně věnuje předškolní výchově dětí.\n\n"}
{"id": "881790", "url": "https://cs.wikipedia.org/wiki?curid=881790", "title": "Jarek Cemerek", "text": "Jarek Cemerek\n\nJarek Cemerek (* 23. prosince 1973, Třinec) je český tanečník, choreograf a taneční pedagog.\n\nV jedenácti letech se začal věnovat společenskému tanci, ve kterém získal nejvyšší třídu. V letech 1990–1994 studoval tanec na Janáčkově konzervatoři v Ostravě a v letech 2002–2009 pak choreografii (BcA.) a taneční pedagogiku (MgA.) na HAMU v Praze. \n\nV průběhu studia na konzervatoři mu bylo nabídnuto učinkování v Národním divadle moravskoslezském v Ostravě, v němž působil po ukončení studia ještě dva roky a kde ztvárnil několik sólových rolí. V letech 1996–1999 postupně přecházel od klasického tance k tanci současnému a tančil v Laterně magice v Praze a ve Státní opeře v Praze, jejíž opera Pád domu Usherů, ve které účinkoval v sólové dvojroli, se stala Operní inscenací roku 1999. V dalších letech (1999–2009) následovala již jen zahraniční angažmá, např. Tanzteater Wien, Bratislavské divadlo tanca, La Terra Nuova (Itálie), Dance Company Thor v Bruselu, Company Willi Dorner ve Vídni, Dance Theater of Ireland v Dublinu, Royal Opera House v Londýně, Stadttheater Bern, Thenobco (Dánsko) aj. V roce 2009 byl spoluzakladatelem souboru Albamora v dánském Aarhusu. (Činnost souboru byla ukončena v r. 2010.) V roce 2011 uvedl duet Void Amongst Humansve vlastní choreografii, za který získal ocenění \"Tanečník roku\".\n\nJako tanečník spolupracoval s řadou významných choreografů, např. Hofesh Schechter, Alexander Ekman, Liz King, Crystal Pite, Jo Strømgren, Cathy Marston, Daniel Ezralow, Bill Young, Jean-Pierre Aviotte, Fearghus O´Conchuir ad. \n\nChoreografické činnosti se soustavněji věnuje od roku 2008, kdy působil ve Stadttheater Bern. Jeho choreografie \"Void Amongst Humans\" se stala v roce 2011 \"Taneční inscenací roku\". V témže roce byla v Sadler's Wells Theatre v Londýně uvedena premiéra jeho choreografie \"Void\". V roce 2012 vytvořil choreografii Footholds pro Juilliard School v New Yorku. V roce 2014 napsal scénář, vytvořil choreografii a režíroval vícežánrové dílo \"Loser(s)\"., K dalším významnějším choreografiím patří \"Fated Shade\" pro Junior ballett při Conservatoire national supérieur v Paříži, \"Aapo – Seven Brothers\" pro Norrdans ve Švédsku, \"Heaves\" pro Laboratory Dance Project v Soulu aj.\n\nBěhem aktivní taneční kariéry rozvíjel své pedagogické schopnosti a začal být zván coby hostující pedagog jak do tanečních souborů, tak do vzdělávacích institucí. V červnu 2017 získal profesuru pro soudobý tanec na Univerzitě A. Brucknera v Linci. K tanečním souborům, v nichž pedagogicky působí, patří: DV8 (Londýn), Gothenburg Opera Dance Company (Švédsko), Carte Blance (Norsko), Skånes Dansteater (Švédsko), Norrdans (Švédsko), Ballet of The StadtTheater Bern (Ballet & Contemporary), The Icelandic Dance Company (Reykjavik), Yuval Pick Dance Company (Lyon), Balletboyz (Londýn), Balet Laterny magiky v Praze, Company Thor (Brusel), Cie. Willi Dorner (Vídeň), New Zealand Dance Company aj. Jako taneční pedagog vyučoval v těchto institucích: Juilliard School v New Yorku, Conservatoire National Supérieur De Musique et De Danse v Paříži, Palucca Schule v Dražďanech, Codarts v Rotterdamu, Korean National University of Arts v Soulu, New Zealand School of Dance ve Wellingtonu, Royal Ballet School v Holstebro (Dánsko), Balettakademien Göteborg, A. Bruckner Universität v Linci, University of Stavanger (Norsko), Dance School of Shanghai Theatre Academy, Tanzplan Dresden, Iwanson School of Modern Dance (Mnichov), Kimpro/contact improvisation/(Dánsko), Taneční konzervatoř hl. m. Prahy, The Theatre Academy in Helsinki, Duncan Centre Praha, Ballet Masterclasses Darii Klimentové v Praze, Steps on Broadway, Peridance Studio a Dance New Amsterdam v New Yorku, Marameo v Berlíně ad. \n\nV roce 2011 se stal vítězem obou kategorií České taneční platformy – \"Taneční inscenace roku\" a \"Tanečník roku\". \n"}
{"id": "881794", "url": "https://cs.wikipedia.org/wiki?curid=881794", "title": "Kostel svaté Barbory (Zahrádky)", "text": "Kostel svaté Barbory (Zahrádky)\n\nKostel svaté Barbory u Zahrádek stojí zhruba na místě, kde stála již zaniklá středověká ves Mnichov s původním kostelem. Od dnešních Zahrádek na Českolipsku je vzdálen asi 1,5 km na jih. Barokní stavba je chráněnou kulturní památkou České republiky.\n\nNejstarší zprávou o existenci fary v Mnichově je zachovalý rejstřík papežských desátků z roku 1352.\nDnešní barokní stavba má renesanční původ, který je datován do roku 1550. V souvislosti se zachovalým letopočtem na zdi kolem areálu kostela, hřbitova a zvonice je však možný i rok výstavby 1582. Archeologický průzkum lokality provedený roku 1976 odhalil gotické základy zvonice z druhé poloviny 15. století a keramiku dosvědčující osídlení plošiny až z roku 1319. Je též známo, že pod kostelem se v letech 1584 až 1792 rozléval Mnichovský rybník. Část stavby kostela pochází z roku 1588, zbytek byl přestavěn.\n\nAreál kostela je od roku 1958 chráněnou kulturní památkou s číslem v rejstříku 45588/5-3406. Na parcelách 611, 612, 613 chráněné lokality je kostel, přilehlá zvonice, barokní schodiště, ohradní zeď, poškozené sochy svatého Judy Tadeáše a svatého Václava. Poblíž areálu je několik rekreačních stavení na místě zvaném Kostelní domky.\nVzhled areálu značně poškodil kamenolom otevřený roku 1840.\n\nVybavení kostela bylo z velké části po roce 1990 rozkradeno včetně původního obrazu svaté Barbory na oltáři. Zachovala se dřevěná kazatelna, rozměrná trojramenná kruchta, hlavní oltář.\n\nZe Zahrádek, od vyhořelého zámku ke kostelu vede červeně vyznačená turistická cesta (mezinárodní trasa E10), z větší části po silnici ze Zahrádek do obce Borek.\n\nV kostele jsou slouženy mše svaté vždy v neděli od 9.30 hodin. V květnu 2014 byl kostel zapojen do Noci kostelů.\n\nZáběry z kostela sv. Barbory, přilehlého hřbitova a nejbližšího okolí byly použity ve filmu Hastrman, který podle stejnojmenné knihy Miloše Urbana v roce 2018 natočil jako svůj režijní debut Ondřej Havelka.\n\n\n"}
{"id": "881801", "url": "https://cs.wikipedia.org/wiki?curid=881801", "title": "Itálie na Letních olympijských hrách 2000", "text": "Itálie na Letních olympijských hrách 2000\n\nItálii na Letních olympijských hrách v roce 2000 reprezentovala výprava 361 sportovců (246 mužů a 115 žen) v 29 sportech.\n"}
{"id": "881806", "url": "https://cs.wikipedia.org/wiki?curid=881806", "title": "Miguel Hidalgo y Costilla", "text": "Miguel Hidalgo y Costilla\n\nMiguel Hidalgo y Costilla (8. května 1753, Pénjamo, Guanajuato – 30. července 1811, Chihuahua (město), Chihuahua) byl římskokatolický kněz v Novém Španělsku, který je hlavním představitelem 1. etapy mexické války za nezávislost na Španělsku. Ta začala vydáním tzv. Provoláním z Dolores, jejíž spoluautorem byl právě Hidalgo. Vedl několik povstání, ale po sérii porážek byl zajat 21. března 1811 a uvězněn, následně byl 30. července stejného roku odsouzen a popraven.\n\nJe po něm pojmenována planetka \"(944) Hidalgo\".\n\n"}
{"id": "881811", "url": "https://cs.wikipedia.org/wiki?curid=881811", "title": "George Kuchar", "text": "George Kuchar\n\nGeorge Kuchar (31. srpna 1942 New York City, New York, USA − 6. září 2011 San Francisco, Kalifornie, USA) byl americký filmový režisér a herec.\n\nV roce 1960 dokončil školu School of Industrial Art. Na svých filmech často spolupracoval se svým bratrem Mikem Kucharem. Počátkem sedmdesátých let se přestěhoval do San Francisca, kde v letech 1971−2011 vyučoval na škole San Francisco Art Institute.\n\nZemřel týden po svých 69. narozeninách na karcinom prostaty.\n\n"}
{"id": "881815", "url": "https://cs.wikipedia.org/wiki?curid=881815", "title": "Římskokatolická farnost Řeznovice", "text": "Římskokatolická farnost Řeznovice\n\nŘímskokatolická farnost Řeznovice je územní společenství římských katolíků s farním kostelem svatého Petra a Pavla v děkanátu Rosice. Do farnosti spadají tři části města Ivančice – Řeznovice, Budkovice a Hrubšice, dále část města Moravský Krumlov Polánka a obec Biskoupky.\n\nFarní kostel v Řeznovicích pochází z dvanáctého století a patří k několika málo zachovaným románským kostelům na Moravě. K původní románské stavbě byla po roce 1500 přistavěna chrámová loď. Kostel kolem roku 1300 náležel řádu templářů. V kostele byl pohřben roku 1310 komtur tohoto řádu Ekko.\n\nPrvní zmínka o faře pochází z roku 1276. V letech 1550 až 1622 byla fara nekatolická. Od tohoto roku až do roku 1784 spadaly Řeznovice do ivančické farnosti. Roku 1784 byla farnost obnovena náboženským fondem.\n\nAdministrátorem excurrendo byl od 1. srpna 2012 R. D. Pavel Römer z farnosti Ivančice. K 1. srpnu 2017 byl novým administrátorem excurrendo jmenován R. D. Mgr. RNDr. Miroslav Kazík.\n\nV pondělí a ve čtvrtek ráno v 8 hodin, ve středu a v pátek v 17 hodin (v létě v 18 hodin) se v kostele slouží mše svatá podle misálu sv. Jana XXIII.\n\nVe farnosti se pravidelně pořádá tříkrálová sbírka. V roce 2015 její výtěžek činil v Řeznovicích 10 633 korun.\n\nNa 9. květen připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná nejbližší neděli po 4. prosinci.\n\n"}
{"id": "881816", "url": "https://cs.wikipedia.org/wiki?curid=881816", "title": "Joe Dallesandro", "text": "Joe Dallesandro\n\nJoe Dallesandro (* 31. prosince 1948 Pensacola, Florida, USA) je americký herec.\n\nAčkoliv se narodil na Floridě, již v dětství se přestěhoval do New Yorku.\n\nV polovině 60. let zkoušel dráhu fotomodela a herce v gay pornografických filmech, zejména v časopisech a krátkých filmech Boba Mizera a jeho Athletic Model Guild.\n\nPak se setkal s Andy Warholem a Paulem Morrisseyem a natočil s nimi film \"Four Stars (****)\" (1997). Později hrál v několika dalších Warholových a Morrioseyových filmech, jako jsou \"San Diego Surf\", \"The Loves of Ondine\", \"Lonesome Cowboys\", \"Flesh\" (1968), \"Trash\" (1970) nebo \"Heat\" (1972). Dallesandro se stal jedním z nejpopulárnějších Warholových herců. Filmový kritik \"The New York Times\" Vincent Canby o něm v roce 1968 napsal: „Má tak nádherně vyrýsovanou postavu, že jsou ženy i muži při pohledu na něj u vytržení.“\n\nDalší dva filmy z roku 1974, \"Andy Warhol's Frankenstein\" a \"Andy Warhol's Dracula\" se natáčely v Evropě a po skončení jejich natáčení se Joe Dallesandro rozhodl zde zůstat. V roce 1976 hrál po boku britské herečky Jane Birkinové ve filmu Serge Gainsbourga \"Je t'aime moi non plus\". Do konce dekády pak pokračoval v účinkování zejména ve francouzských a italských filmech a v 80. letech se vrátil do Ameriky a postupně si našel místo i v mainstreamové kinematografii.\n\nPrvní pozoruhodnou rolí v tomto období byl gangster Lucky Luciano ve filmu Francise Coppoly \"The Cotton Club\". Hrál v \"Critical Condition\" (1987) s Richardem Pryorem, v \"Západ slunce\" (\"Sunset\", 1988) s Brucem Willisem a Jamesem Garnerem, v \"Cry-Baby\" (1990) s Johnnym Deppem, v \"Milenci se zbraní\" (\"Guncrazy\", 1992) s Drew Barrymore a ve filmu Stevena Sodenbergha \"Angličan\" (\"The Limey\", 1999). Objevil se i v několika epizodních rolích televizních seriálů \"Wiseguy\", \"Miami Vice\" a \"Matlock\".\n\n"}
{"id": "881817", "url": "https://cs.wikipedia.org/wiki?curid=881817", "title": "Jackie Curtis", "text": "Jackie Curtis\n\nJackie Curtis (19. února 1947 New York City, New York, USA − 15. května 1985 tamtéž) byl americký herec.\n\nBěhem celé své kariéry vystupoval jako žena i jako muž. Byl jedním ze superstars Andyho Warhola a hrál v několika jeho filmech nebo filmech Paula Morrisseye, jako jsou \"Flesh\" (1968) nebo \"Women in Revolt\" (1971). Je zmíněn v textu písně „Walk on the Wild Side“ Lou Reeda.\n\n"}
{"id": "881818", "url": "https://cs.wikipedia.org/wiki?curid=881818", "title": "Austin Mahone", "text": "Austin Mahone\n\nAustin Mahone (* 4. dubna 1996, San Antonio, Texas, USA) je americký popový zpěvák, který se stal populárním v roce 2011 a to především prostřednictvím virálního videozáznamu z vystoupení. Austinův debutový singl „11:11“ byl vydán 14. února 2012. Jeho druhý singl „Say Somethin'“ byl vydán 30. srpna 2012.\n\nMahone v červnu 2010 vkládal videozáznamy na YouTube spolu s přítelem Alexem Constâncio. Austin je nazýván „druhým Justinem Bieberem“, důvodem vzniku této přezdívky bylo zveřejnění videozáznamu v říjnu 2011, Mahone zveřejnil video týkající se písně „Mistletoe“ od Justina Biebera. Dne 28. srpna 2012 Mahone oznámil, že oficiálně podepsal smlouvu s Chase / Universal Republic Records. Austinův první singl „11:11“ byl 19. v hitparádě Billboard v žebříčku písní \"Heatseekers Songs\". Jeho druhý singl „Say Somethin'“ si počínal v hitparádách lépe, než jeho první singl, v hitparádě Billboard se umístil 34.\n\n22. května 2012 Mahone hrál na prvním koncertě ke Q102 Springle Ballu. 5. června 2012 Austin Mahone vydal druhý singl s názvem „Say Somethin'“. Brzy poté zpíval na B96 SummerBash v Chicagu a 22. června 2012 v New Yorku.\n\nMahone se narodil v San Antoniu v Texasu. Mahoneho otec zemřel, když bylo Mahonemu 16 měsíců. Vyrůstal tedy v Texasu pouze s matkou, žil ve městech Seguin, San Antonio a La Vernia. Později se jeho matka rozvedla s druhým manželem a Mahone se vrátil do San Antonia a krátce navštěvoval střední školu Lady Bird Johnsonové, záhy ji však zanechal a kvůli své rostoucí slávě začal být vyučován doma.\n"}
{"id": "881819", "url": "https://cs.wikipedia.org/wiki?curid=881819", "title": "Avraham Du'an", "text": "Avraham Du'an\n\nAvraham Du'an, neformálně Avi Du'an (17. října 1955 – 22. září 2018) byl izraelský politik a poslanec Knesetu za stranu Kadima.\n\nSloužil v izraelské armádě, kde dosáhl hodnosti seržanta (Samal rišon). Profesně působil jako sociální pracovník. Mluví hebrejsky, arabsky a anglicky.\n\nVe volbách v roce 2009 kandidoval do Knesetu za stranu Kadima, ale nebyl zvolen. Do parlamentu usedl dodatečně jako náhradník v lednu 2012 poté, co na mandát rezignoval Eli Aflalo. Byl členem parlamentního výboru pro práva dětí. V Knesetu setrval do konce funkčního období, tedy do voleb v roce 2013. V rámci strany Kadima se profiloval jako stoupenec Šaula Mofaze. Byl ředitelem jeho volební kampaně na post předsedy strany v primárkách Kadimy a Du'anův nástup do parlamentu tak byl interpretován jako další oslabení pozice stávající předsedkyně Cipi Livniové.\n\n"}
{"id": "881823", "url": "https://cs.wikipedia.org/wiki?curid=881823", "title": "Viva (herečka)", "text": "Viva (herečka)\n\nViva vlastním jménem Janet Susan Mary Hoffmann (* 23. srpna 1938 Syracuse, New York, USA) je americká herečka.\n\nByla častou návštěvnicí budovy The Factory, ve které točil Andy Warhol své filmy. Jméno Viva jí dal právě Warhol. Hrála v několika jeho filmech, jako jsou \"Bike Boy\" (1967), \"Nude Restaurant\" (1967), \"Lonesome Cowboys\" (1968) nebo \"Blue Movie\" (1969). V roce 1969 hrála ve filmu \"Půlnoční kovboj\" Johna Schlesingera a v roce 1972 pak v \"Zahraj to znovu, Same\" Herberta Rosse. Mimo různé další filmy se v roce 1978 objevila ve filmu \"New Old\" Pierre Clémentiho.\n"}
{"id": "881827", "url": "https://cs.wikipedia.org/wiki?curid=881827", "title": "Pohádky ovčí babičky", "text": "Pohádky ovčí babičky\n\nPohádky ovčí babičky je československý animovaný televizní seriál z roku 1966 vysílaný v rámci \"Večerníčku\". Autorkou předlohy byla scenáristka Dagmar Spanlangová. Bohumil Šiška dodal výtvarné návrhy, kterým dal „život“ režisér Václav Bedřich za pomoci kameramanky Zdeny Hajdové. Pohádky namluvila Jiřina Bohdalová. Bylo natočeno celkem 13 dílů po 8 minutách, všechny černobílé.\n\nOvčí babička při pletení dlouhé punčochy vypráví různé ovčí pohádky.\n\n\n\n\n"}
{"id": "881829", "url": "https://cs.wikipedia.org/wiki?curid=881829", "title": "Kanton Ajaccio-1", "text": "Kanton Ajaccio-1\n\nKanton Ajaccio-1 ( ) je francouzský kanton v departementu Corse-du-Sud v regionu Korsika. Tvoří ho městská část města Ajaccio\n"}
{"id": "881830", "url": "https://cs.wikipedia.org/wiki?curid=881830", "title": "Kanton Ajaccio-2", "text": "Kanton Ajaccio-2\n\nKanton Ajaccio-2 ( ) je francouzský kanton v departementu Corse-du-Sud v regionu Korsika. Tvoří ho městská část města Ajaccio\n"}
{"id": "881831", "url": "https://cs.wikipedia.org/wiki?curid=881831", "title": "Urban eXperiment", "text": "Urban eXperiment\n\nUrban eXperiment (česky \"Městský pokus\"), či jen zkráceně UX je sdružení francouzských nelegálních skupin působících v Paříži. Jejich členové si dali za úkol využívat opuštěné a zanedbané kulturní statky, o které se městská rada nestará nebo jen v nedostatečné míře. Tyto skupiny se objevily na přelomu 70. a 80. let v Latinské čtvrti. Původně byly složeny převážně z vysokoškoláků z okolí, ale rychle se přidávaly i osoby z jiných prostředí. Myšlenka pochází původně z Velké Británie, a proto je označení anglické.\n\nPrvními akcemi bylo zpřístupnění opuštěných míst pořádáním různých nevýdělečných kulturních podniků, jako divadelní představení, filmové festivaly, koncerty, případně projekty obnovy částí zapomenutého kulturního dědictví.\n\nTyto akce zůstaly utajeny více než dvacet let především díky permanentní dezinformační kampani UX. Jedinou skupinou známou od roku 1983 byli tzv. \"cataphiles\" (katafilové, neboli milovníci katakomb), kteří prozkoumávali veřejnosti nepřístupné podzemní prostory v pařížských katakombách a bývalých kamenolomech a organizovali zde utajované prohlídky.\n\nAle v srpnu 2004 díky anonymnímu udání policie objevila utajenou promítací místnost používanou ilegální skupinou \"La Mexicaine De Perforation\", která se v rámci UX zabývala uměleckými událostmi. Tím byly potvrzeny do té doby pouhé neověřené zvěsti o existenci takovéto skupiny. Policejní prefekt učinil 3. srpna prohlášení k tisku a následně vyšlo mnoho článků jak ve Francii (RTL, Le Parisien, Libération, Canal+ aj.), tak i v zahraničí (Herald Tribune, BBC, San Francisco Chronicle, El Sol De Zacatecas, Stuttgarter Zeitung apod.). Články však vycházely výhradně z tiskového prohlášení a novináři neobjevili žádné další doplňující informace.\n\nO tři roky později vyšla nová série článků, když byla odhalena další skupina UX – \"Untergunther\" (Le Monde, San Francisco Chronicle, The Guardian), která byla souzena u 29. senátu pařížského trestního soudu za nelegální restaurování hodin na Pantheonu. Její členové nerozvážně navrhli správci památníku, že předvedou bezchybný chod hodin. Centrum národních památek na ně okamžitě podalo žalobu, kterou ale soud 23. listopadu 2007 zamítl s odůvodněním, že zločin „nelegální restaurování orloje“ není uveden v trestním zákoníku.\n\nZ deseti skupin jsou blíže známy dvě. Členové \"Untergunther\" se zabývají nelegálním restaurováním opuštěných částí kulturního dědictví. Jejich aktivity jsou omezeny na území města Paříže. Mezi členy se nacházejí rovněž architekti a historici. Během let zrenovovali např. 100 let starý opuštěný vládní bunkr nebo kryptu z 12. století. Nejslavnější akcí se stalo zprovoznění hodin na národním památníku Pantheon, které byly 40 let mimo provoz. V listopadu 2005 se aktivisté vloupali do Pantheonu, aby opravili hodinový stroj z roku 1850. Opatřili si klíče a po nocích s pomocí profesionálního hodináře Jeana Baptisty Viota, který musel vyrobit množství náhradních dílů, se jim po 300 hodinách prací s nákladem cca 4000 euro podařilo opět zprovoznit mechanismus. Hodinář Viot vyčíslil hodnotu své práce na 13 000 euro. V říjnu 2007 byl o dokončení akce informován Bernard Jeannot, správce památníku a zástupce ředitele Centra národních památek, který na aktivisty podal žalobu. Aby byla zachována anonymita účastníků, uvolil se Lazar Kunstmann vystupovat jako jejich zástupce, který je tak jediným známým členem UX.\n\n\"La Mexicaine De Perforation\" organizuje nelegální kulturní akce, především filmová představení pořádaná v opuštěných prostorech, např. bývalých stanicích metra. Veřejnosti je známa od 24. srpna 2004, kdy policie objevila ve starých lomech pod Palais de Chaillot utajený komplex o rozloze asi 300 m obsahující promítací sál. Při druhé návštěvě již policie nalezla prostory zcela vyklizené s nápisem \"Ne cherchez pas\" (Nehledejte).\n\n"}
{"id": "881832", "url": "https://cs.wikipedia.org/wiki?curid=881832", "title": "Kanton Ajaccio-3", "text": "Kanton Ajaccio-3\n\nKanton Ajaccio-3 ( ) je francouzský kanton v departementu Corse-du-Sud v regionu Korsika. Tvoří ho městská část města Ajaccio\n"}
{"id": "881833", "url": "https://cs.wikipedia.org/wiki?curid=881833", "title": "Kanton Ajaccio-4", "text": "Kanton Ajaccio-4\n\nKanton Ajaccio-4 ( ) je francouzský kanton v departementu Corse-du-Sud v regionu Korsika. Tvoří ho městská část města Ajaccio\n"}
{"id": "881834", "url": "https://cs.wikipedia.org/wiki?curid=881834", "title": "Four Stars (film)", "text": "Four Stars (film)\n\nFour Stars nebo také **** nebo The 24 Hour Movie je experimentální film natočený Andy Warholem. Přes celou délku 25 hodin se v něm vystřídala řada herců (několik z jeho superstars, například Joe Dallesandro, Edie Sedgwick nebo Nico). Jeho pojmenování, čtyři hvězdy (****) vznikl ze slova Fuck. Byl rozdělen do několika částí a rovněž byl promítán i ve zkrácené 100minutové verzi. Premiéra filmu v celé své délce proběhla 16. prosince 1967.\n"}
{"id": "881835", "url": "https://cs.wikipedia.org/wiki?curid=881835", "title": "Rosenburg (zámek)", "text": "Rosenburg (zámek)\n\nZámek Rosenburg patří k nejkrásnějším svého druhu v Rakousku. Postaven byl už v roce 1175, tehdy ještě jako hrad. Do renesanční podoby byl přebudován v 16. století. Od roku 1681 je v majetku rodiny Hoyosových, která se stará o zachování této jedinečné stavby. Ve velmi dobře udržovaných výstavních prostorách lze zhlédnout ukázky cenného historického nábytku a také rozsáhlou sbírku zbraní.\n\nZámek Rosenburg je znám také svými zahradami. Součástí velkoryse pojatého zámeckého areálu je i největší dodnes zachovalý turnajový dvorec v Evropě, téměř 100 metrů dlouhá růžová zeď, růžová zahrada s anglickými růžemi Davida Austina a leknínová zahrada.\n\nNa zámku Rosenburg dodnes žije prastará tradice sokolnictví. O zachování různých druhů dravců, které lze sledovat každý den během předvádění volného letu, se\nstará vlastní chovná stanice. V sezóně vždy první víkend v měsíci probíhá sokolnický den, kdy lze celodenně sledovat sokolníky při jejich práci s dravci.\n\nZámek nabízí možnost pronájmu sálů (mramorový sál, stará knihovna, jednací salónek, klenbový sál nebo rytířský sál) pro konání seminářů nebo konferencí, oslav nebo jiné akce.\n\nZámek též poskytuje možnost pořádání svateb. Církevní obřad se může konat v zámecké kapli, svatební hostina například v zahradách nebo v některém ze slavnostních sálů.\n\n\n"}
{"id": "881838", "url": "https://cs.wikipedia.org/wiki?curid=881838", "title": "Kanton Ajaccio-5", "text": "Kanton Ajaccio-5\n\nKanton Ajaccio-5 ( ) je francouzský kanton v departementu Corse-du-Sud v regionu Korsika. Tvoří ho městská část města Ajaccio\n"}
{"id": "881840", "url": "https://cs.wikipedia.org/wiki?curid=881840", "title": "Kanton Ajaccio-6", "text": "Kanton Ajaccio-6\n\nKanton Ajaccio-6 ( ) je francouzský kanton v departementu Corse-du-Sud v regionu Korsika. Tvoří ho městská část města Ajaccio\n"}
{"id": "881846", "url": "https://cs.wikipedia.org/wiki?curid=881846", "title": "Luca della Robbia", "text": "Luca della Robbia\n\nLuca di Simone della Robbia (červenec 1400 - 20. února 1482) byl italský renesanční sochař činný ve Florencii v 15. století. Proslavil se především svými glazovanými barevnými terakotami a tuto techniku také zdokonalil. Založil celou dynastii pokračovatelů, jeho práce vyjadřují smysl pro vytříbenost a harmonii. Často zobrazoval Madonu a využíval kruhový formát a lunety. Byl také dobrým podnikatelem, který dokázal rychle zbohatnout.\n\nPodle Vasariho se Luca vyučil u florentského zlatníka Leonarda di Ser Giovanni (1358-1371) a když dospěl do věku 15 let, přestěhoval se do Rimini. P. Guarico také naznačoval, že možná pracoval na Jadranu s florentským mistrem Niccolò di Pietro Lamberti (1370–1451). První zmínka o Lucovi je z roku 1427, kdy se zapsal do soukenického cechu \"Arte della Lana\" a zmiňuje se jako spolupracovník Lorenza Ghiberti (1378–1455) na východních dveřích florentského baptisteria. Podle Antonia Billi (italský humanista 16. století) už dříve asistoval na severních dveřích. Jeho práce pro baptisterium se vyznačuje ladným stylem a pečlivým provedením. Ve dvacátých letech 15. stol. se velice zajímal o umění Donatellovo (1386–1466), na němž založil vlastní vývoj. Luca se spojil s \"Arte dei Maestri di Pietra e Legname\" (cech sochařů a řezbářů) a od roku 1435 byl zapsán jako sochař.\n\nPrvní důležitá zakázka byla mramorová \"Zpěvácká tribuna\" (\"Cantoria\", zadána roku 1431, osazena 1438) ve florentském dómu Santa Maria del Fiore. Je to jeho první samostatná práce, která však byla vytvořena pod dohledem Filippa Brunelleschiho. Tribuna byla instalována nad portál severní sakristie pod varhanami dómu. V roce 1688 byla tribuna bezohledně rozebrána a některé architektonické články byly druhotně použity jako stavební materiál. Dnes je možné vidět tribunu v dómském muzeu spolu s Donatellovou tribunou, která tvoří její protějšek. Tribuna je deset panelů, které ve vysokém reliéfu zobrazují skupinu mladých hudebníků a tanečníků a ilustrují tak verše Žalmu 150, napsané na ozdobné liště. Reliéfy byly vytvořeny mezi lety 1432–1437. Kompozice je statická a symetrická, na rozdíl od Donatellových živých tančících putti na protější zpěvácké tribuně. Vasari říká, že Lucovo dílo je vybroušené a uhlazené, takže při pohledu z dálky nepůsobí tak výrazně jako dílo Donatellovo. \"Cantoria\" ukazuje Lucu jako zručného sochaře, a jak Alberti napsal v roce 1436, jako jednu z hlavních postav florentské renesance, uměleckého „znovuzrození“. \"Cantoria\" se považuje za mistrovské dílo renesančního naturalismu, vyrůstající z hlubokého pochopení antického umění, které Luca studoval v Pise a snad také v Římě.\n\nÚspěch tribuny a vliv Brunelleschiho dal Lucovi sebejistotu a zajistil mu hlavní roli ve výzdobě Florentské katedrály. Mezi lety 1437 a 1439 vytesal 5 mramorových šestiúhelníků \"Svobodných umění\" (\"Museo dell'Opera del Duomo\" ve Florencii) pro kampanilu dómu ve Florencii. Reliéfy doplňují řadu sedmi Svobodných umění Andrei Pisana. Lucovy reliéfy zobrazují Donata, jak vyučuje gramatiku, Platóna a Aristotela jako filozofy (logika a dialektika), Orfea s loutnou, zastupujícího rétoriku (hudba a poezie), Ptolemaia/Tubalkaina (astrologie/hudba), Eukleida a Pythagoru (geometrie a aritmetika).\n\nV roce 1437 dostal Luca od komise zakázku na dva mramorové oltáře s narativními scénami, pravděpodobně pro florentský dóm (původně svěřené Donatellovi). Luca vytvořil jen reliéfy \"Svatého Petra osvobozeného z vězení\" a \"Krucifix svatého Petra\" (\"Museo del Bargello\", Florencie), v kterých jsou zřejmé odkazy na Masaccia. Jiná důležitá zakázka byl návrh náhrobku pro hraběte Uga, markrabí toskánského (†1001) v kostele Badia Fiorentina. V roce 1440 Luca připravil terakotový model, dnes ztracený. Hrobku zhotovil sochař Mino da Fiescole roku 1481. Pro Brunelleschiho dělal Luca terakotové vlysy pro Starou sakristii (zv. \"Sagrestia Vecchia\") v San Lorenzo ve Florencii a výzdobu pro interiér kaple Pazzi při Santa Croce ve Florencii (1443).\n\nBěhem čtyřicátých let 15. stol. se Luca spřátelil s Filippem Brunelleschim, který začal používat jeho práce jako ozdobu svých budov. Podle Vespasiano da Bisticci často navštěvoval dům humanisty Niccola Niccoli s Brunelleschim, Donatellem a Ghibertim. Jeho vztah s učenci ve Florencii naznačuje také přátelství se spisovateli Albertim a Antoniem Manettim a fakt, že jeho patronem byl bankéř Niccoló di Vieri de´Medici, blízky přítel Albertiho a Niccoli.\n\nPravděpodobně v raných 20. letech 15. stol. už Luca pracoval na sochách z majoliky. Tento materiál vzkřísil Donatello a Ghiberti, ale Luca techniku uplatnil v sochařství a zdokonalil ji. Luca užíval sklovitou polevu z oxidů manganu, kobaltu, antimonu a mědi. Finální plastika pak byla vypálená ve zvláštní peci za teploty 900 - 1100°C. První doloženou vytvořil v letech 1441–1443 pro mramorový tabernákl ve florentském Sant Egidiu (dnes Santa Maria a Peretola). V této technice terakotu pokrývá skleněná glazura, nejčastěji v modré a bílé barvě. Intenzivní barvy a svítivost skla zlepšily výrazový efekt plastiky a zároveň sloužily jako ochranný povrch. Lucova první monumentální práce v této technice byla zakázka pro florentský dóm, dvě velké lunety nad dveřmi do sakristie (\"Zmrtvýchvstání\", 1442–1444 a nad protějšími dveřmi druhé sakristie je \"Nanebevstoupení\", 1446–1451) a \"dva andělé držící svícen\" (1448–1451). Mezi další práce z této doby patří \"Navštívení\" (1448, Pistoia, S Giovanni Fuorcivitas); a četné \"reliéfy Madony\" (Florencie, Bargello; Paříž, Musée Jacquemart-André aj.).\n\nV polovině 15. stol. Luca pracoval téměř výhradně v majolice s cínovou glazurou a spolupracoval se svým synovcem jménem Andrea di Marco della Robbia. Jejich díla se rychle šířila po celé Evropě, také proto, že nebyla drahá a dala se převážet rozložená. V roce 1446 Luca zbohatl natolik, že si mohl koupit obrovský dům se zahradou na Via Guelfa ve Florencii, kde byla až do dvacátých let 16. století jeho dílna. Jedna z nejdůležitějších prací v cínové glazuře byla výzdoba kaple Pazzi v Santa Croce (Brunelleschi, 1470), totiž 13 kruhových medailonů s Apoštoly. Některé lze přičíst synovci Andrea della Robbia, a čtyři reliéfy s evangelisty jsou jiného stylu, a tedy z jiné ruky. Reliéfy mají bílé figury na modrém pozadí. Nade dveřmi do kaple je medailon sv. Ondřeje, pak následují medailony s dvanácti apoštoly na stěně interiéru kaple. Pozoruhodný je také strop kupole z pestrobarevných kruhových kazet.\nV roce 1445 Luca navázal styky s Michelozzo di Bartolomeo a Maso di Bartolomeo kvůli zakázce bronzových dveří severní sakristie florentské katedrály, předtím zadané Donatellovi. Dveře byly dokončeny roku 1475 a mají 10 reliéfních panelů zhotovených podle návrhu Lucy z roku 1464 – 1465. Do každého rohu jejich rámu umístil mužskou hlavu, pokaždé jinou. Na rámu jsou sedící světci (Madona, Jan Evangelista, Matouš, Lukáš, Marek, Ambrož, Jeroným, Řehoř, Augustín a Jan Křtitel), obklopeni stojícími anděly. Ve spolupráci s Michelozzem a Masem, která pokračovala minimálně do roku 1451, vytvořil glazovanou terakotovou lunetu Madony se sv. Dominikem, Tomášem Akvinským, Albertem Velikým a Petrem Mučedníkem (1450-1451, Urbino, Palazzo Ducale). Luca se podílel i na výzdobě kaple Crocifisso v S Miniato al Monte, Florencie (1448), dodal glazované sochy včetně lunety Madony s anděly (Berlin, Bohdemuseum) pro kapli Castello del Trebbio, Florencie. Tato neobvyklá technika byla také použita pro polychromní terakotové orámování hrobky biskupa Benozza Federighi (1454-1456; Florencie, Santa Trínita), což byla také Lucova poslední mramorová práce.\n\nV roce 1461 Luca ve spolupráci s Andreem vytvořil strop kaple kardinála Jakuba Portugalského (Firenze, S Miniato al Monte) s medailóny ukazujícími kardinálovy ctnosti (Pevnost, Střídmost, Obezřetnost, Spravedlnost). Cosimo Il Vecchio zadal Lucovi výzdobu kanceláře v paláci Medici, kde zhotovil valenou klenbu a dlažbu. Práce se nezachovaly, byla to však barevná terakota. V posledních deseti let života se Luca vyjadřoval abstraktnějším a více symbolickým jazykem, vycházejícím z gotických prvků, jak je vidět například u \"Narození\" (London, Victoria and Albert museum), dvou lunet (Firenze, Palazo Parte Guelfa a Bargello) a rondelu \"Madony s dvěma anděly\" (Firenze, Bargello). Své práce posílal Luca della Robbia i do Španělska a Francie.\n\nLuca della Robbia zemřel ve věku dvaaosmdesáti let. Andrea della Robbia, syn Lucova bratra Marca, po smrti strýce převzal vedení v rodinné dílně, kde pracovali i jeho synové. Luca byl pochován v rodinné hrobce v kostele San Pier Maggiore. Kostel byl však stržen ve druhé polovině 18. století a hrob se tedy nezachoval. Život sochaře Lucy della Robbia zpracoval už Giorgio Vasari ve svém díle \"Le vite de´ piú eccelenti pittori scultori e architettori\" z roku 1550. Vasari čerpal z práce Antonia Billiho, zejména informace o jeho pracích pro florentský dóm. Ve druhém vydání z roku 1568 Vasari životopis Lucy přepracoval a rozšířil skoro na trojnásobek.\n\nJméno Robbia pochází ze slovního spojení \"rubia tinctorum\" (lat. červené zbarvení, rostlina používaná jako textilní barvivo). Luca della Robbia byl synem Simona di Marco della Robbia, který byl členem soukenického cechu.\n\n\n\n\n\n"}
{"id": "881848", "url": "https://cs.wikipedia.org/wiki?curid=881848", "title": "Ahmed Dabbah", "text": "Ahmed Dabbah\n\nAhmed Dabbah ( אחמד דבאח, \"Achmed Dabach\", احمد ذباح, narozen 27. ledna 1955) je izraelský politik a bývalý poslanec Knesetu za stranu Kadima.\n\nPatří do komunity izraelských Arabů. Od svých dvaceti se veřejně angažuje. Profesí je podnikatel. Vlastní řetězec supermarketů a jatka. Má devět dětí. V roce 1992 vstoupil do strany Likud a sertval v ní až do počátku 21. století, kdy se Ariel Šaron od Likudu odtrhl a založil novou stranu Kadima. Podle kuloárních informací citovaných listem The Jerusalem Post ho dokonce měl Ariel Šaron zamýšlet umístit vysoko na kandidátce Kadimy již ve volbách do Knesetu v roce 2006, ale po Šaronově onemocnění ho jeho nástupce Ehud Olmert ve volbách roku 2006 nechal zařadit až na nevolitelné 51. místo na kandidátní listině. V době nástupu do parlamentu působil jako starosta města Dejr al-Asad (předtím byl starostou dočasně existujícího města Šagor). Angažoval se jako místní aktivista strany Kadima mezi izraelskými Araby a podporoval ambice Šaula Mofaze stát se novým předsedou strany. V primárkách Kadimy získal Mofaz z Dejr al-Asad 1121 hlasů.\n\nDo Knesetu nastoupil 16. srpna 2012 za stranu Kadima jako náhradník poté, co na rezignoval poslanec Avi Dichter. V parlamentu setrval do voleb v roce 2013. Jeho nástup do parlamentu posunul na nový rekord zastoupení Arabů v Knesetu - 17 poslanců. Byl zároveň prvním arabským (nedrúzským poslancem strany Kadima).\n\n"}
{"id": "881850", "url": "https://cs.wikipedia.org/wiki?curid=881850", "title": "Nathan Kress", "text": "Nathan Kress\n\nNathan Kress Karl (* 18. listopadu 1992 Glendale, Kalifornie) je americký herec. Od svých tří let působil také jako profesionální dětský model. Je známý jako Freddie Benson v televizním seriálu \"iCarly\".\n"}
{"id": "881851", "url": "https://cs.wikipedia.org/wiki?curid=881851", "title": "Kanton Ajaccio-7", "text": "Kanton Ajaccio-7\n\nKanton Ajaccio-1 ( ) je francouzský kanton v departementu Corse-du-Sud v regionu Korsika. Tvoří ho 6 obcí.\n\n"}
{"id": "881857", "url": "https://cs.wikipedia.org/wiki?curid=881857", "title": "Not of This Earth", "text": "Not of This Earth\n\nNot of This Earth může být:\n\n\n\n"}
{"id": "881861", "url": "https://cs.wikipedia.org/wiki?curid=881861", "title": "Alali Adamso", "text": "Alali Adamso\n\nAlali Adamso ( אללי אדמסו, narozen 1963 Etiopie) je izraelský politik a bývalý poslanec Knesetu za stranu Likud.\n\nNarodil se v Etiopii, pak roku 1983 přesídlil do Izraele. Koncem roku 2008 se okolo jeho osoby odehrál konflikt při primárkách strany Likud. Adamso byl totiž vyňat z přednostního umístění na kandidátní listině strany pro nadcházející parlamentní volby s tím, že nespadá do favorizované skupiny nových imigrantů (ta byla definována jen pro osoby, které se přistěhovaly po roce 1985). Následovaly protesty komunity Izraelců etiopského původu. Nakonec strana rozhodla ho na kandidátku vrátit. Ve volbách v roce 2009 nicméně zvolen nebyl. V červnu 2012 se uvádí jako pracovník úřadu premiéra státu Izrael. Je ženatý, má šest dětí.\n\nDo Knesetu nastoupil až 16. září 2012 za stranu Likud jako náhradník poté, co na mandát rezignoval poslanec Josi Peled. V parlamentu setrval jen krátce do voleb v roce 2013 a do činnosti zákonodárného sboru se výrazněji nezapojil.\n\n"}
{"id": "881867", "url": "https://cs.wikipedia.org/wiki?curid=881867", "title": "Let L-610", "text": "Let L-610\n\nLet L-610 je dopravní a transportní letoun, určený pro regionální dopravu. Jedná se o hornoplošný, samonosný jednoplošník. Byl to největší dopravní letoun zkonstruovaný v Československu a zároveň také první s přetlakovou kabinou a integrálními palivovými nádržemi. Původně byl Let L-610 navržený s motory Walter M602 a s pětilistou vrtulí Avia V518. V takovéto konfiguraci létal ve variantě L-610M. V pozdější variantě L-610G létal také s motory General Electric CT-7-9D a čtyřlistou vrtulí HS 14 RF-23.\n\nLetoun L-610 (pro 40 osob), byl následovník úspěšného a dodnes (2019) vyráběného letounu Let L-410 Turbolet (pro 19 osob). První maketa byla představena v roce 1981 jako dvoumotorová varianta. Protože se předpokládal problém s vývojem nových motorů Walter M-602, začalo se hovořit o čtyřmotorové variantě s osvědčenými motory Walter M601 používaných letounem L-410. Čtyřmotorová varianta byla v roce 1985 zamítnuta a pokračovalo se ve 4 roky staré dvoumotorové verzi.\n\nVzlet byl plánován na polovinu roku 1987, ale byl vykonán až 28. prosince 1988. Parametrově konkurenční letoun ATR-42 měl typové osvědčení vydané již roku 1985 a v době prvního vzletu L-610 byl již v provozu na pravidelných linkách.\n\nDo poloviny roku 1990 byly vytvořeny tři létající prototypy a dva prototypy na zkoušky. Po politickém uvolnění začalo roku 1990 také jednání se společností GE, dnešním výrobcem původních československých motorů M-601 na zástavbě západních motorů. Další dva prototypy vznikly roku 1992 jako L-610G s výrobním číslem 920102 a roku 1997 s výrobním číslem 970310. Z tohoto důvodu se změnilo označení letounů s českým motorem M602 na L-610M. Po změně vlastníka výrobce se používalo od listopadu 1999 také označení Ayres 7000.\n\nPrototyp X-05 byl testován československým a později až do roku 1994 českým letectvem, ale k zařazení do výzbroje nedošlo.\n\nUkončení certifikace letounů L-610M se v roce 1992 očekávalo již rokem 1994 a dodání prvním zákazníkům začátkem roku 1995. Certifikace typu L-610G se v roce 1995 očekávala již roku 1997 a druhý prototyp odpovídal požadavkům amerického předpisu FAR 25 a byl přiveden do vzduchu s poznávací značkou OK-CZD v květnu roku 1997. Byl to šestý létající letoun L-610 a zároveň poslední v řadě.\n\nPo několikátém krachu nových majitelů se po konkurzu v roce 2004 nový majitel rozhodl pouze pro pokračování výroby letounu L-410 a v projektu L-610 nepokračovat. Tím bylo tento nový a již také přes 15 let starý letoun odepsán. Letoun nikdy nedokončil proces certifikace. V roce 2006 došlo k odepsání a zničení výrobních přípravků a rozpracovaných letounů. Naštěstí jeden další trup se podařilo zachránit pro Kunovické letecké muzeum, jeden slouží pro kunovické místní hasiče a jeden je vystaven na podstavci ve Starém městě (Kovosteel recykling). Tím se dá počet letounů rozšířit na deset kusů.\n\nV roce 2017 se objevila informace, že ruský vlastník plánuje obnovení projektu L-610 nejspíše ve Sverdlovské oblasti.\n\nPrototyp L-610G, který firma Ayres převezla na předvádění do USA, stál v roce 2018 ve zuboženém stavu na letišti Southwest Georgia Regional Airport, kde sídlila již zkrachovalá firma Ayres.\n\nZáměr oživit projekt letounu L-610 potvrdil v září 2019 ruský ministr průmyslu a obchodu Denis Manturov. Vývoj a výrobu má zaštítit Uralský závod civilního letectví (UZGA) v Jekatěrinburgu, který vyrábí L-410. První kus má být vyroben v roce 2023. Na mezinárodním leteckém veletrhu MAKS 2019 objednaly ruské Polární aerolinie 10 těchto letadel.\n\n\n\n\nL-610M:\nOd 3.6.1989 OK-TZB, OLZ č. 4307, č.exponátu Paris Airshow 293Od poč.července 1989 zase jako OK-130Poslední přistání v Kunovicích OK-130 26.5.1993 15.12 UTC posádka Stanislav Sklenář, Ing. Jiří Nečas\n\n\nLetoun v prosinci 1989 předán do zkoušek VZLÚ, ale v průběhu 1.čtvrtletí bude tímto strojem VZLÚ létat v Kunovicích kvůli urychlení event.opravV roce 1995 přelétnut do Kunovic v souvislosti s ukončením programu L-610MOd srpna 1996 jako OK-UZB létá v Kunovicích tenzometrická měření pro program L-610GPoslední přistání v Kunovicích OK-UZB 23.10.1997 Stanislav Sklenář, Miloslav Tošovský 08.15 UTC\n\n\nSrpen 1992 jako OK-VZC Air Show MoskvaOd konce června 1993 ev.č. 0005, dále v provozu Kbely – vojskové zkouškyPoslední přistání 0005 Kbely – Kunovice, pořadová 4202, Old.Pelčák, Mikšík\n\nNavigace Collins, „skleněná”Od 11.6.1991 jako OK-WZA Ing.Vladimír Vlk, Stanislav Sklenář Kunovice – Vodochody, předvedení premiérovi Čalfovi a pak odlet na Paris Air Show25.6.1991 Le Bourget - Kunovice, přistání 12.56 UTC28.6.1991 jako OK-136 Jaromír Novák, Ing. Miroslav Srnec Kunovice – Kbely – Kunovice, tedy poslední přistání v Kunovicích 13.04 UTC\n\nL-610G:\n\n8. června 1993 jako OK-XZA Kunovice – Le Bourget Paris Air Show, posádka Ing. Miroslav Srnec, Ing. Jiří NečasPoslední let v Kunovicích OK-XZA 18.12.1997 Stanislav Sklenář, Miloslav Tošovský\n\nPoslední let 24.6.2000 Miami-Tamiami (KTMB) – Albany (KABY), Posádka Stanislav Sklenář, Jaromír Novák, přistání 21.40 UTC.\n\n"}
{"id": "881869", "url": "https://cs.wikipedia.org/wiki?curid=881869", "title": "Palác hrabat z Lissau (Staré Město)", "text": "Palác hrabat z Lissau (Staré Město)\n\nLisovský palác na Staroměstském náměstí v Praze, původní čp. 935-I, vybudoval v první dekádě 18. století Rudolf Josef hrabě z Lissau. K realizaci přizval architekta Jana Blažeje Santiniho-Aichla, jehož autorství je doloženo. Stavba vrcholného baroka zanikla během pražské asanace roku 1896.\n\nPalác čp. 935-I se nacházel v těsném sousedství presbytáře kostela sv. Mikuláše na rozhraní pražských čtvrtí Starého Města a Josefova, kde se do konce 19. století rozléhala stará židovská zástavba. Stál na nároží severní fronty domů Staroměstského náměstí a křivolaké Maiselovy ulice (dříve Třístudniční), která se až do doby asanace lomila podél východní strany benediktinského konventu, dále směřovala k Maiselově synagoze a do středu ghetta. Ulice, jež není ztotožnitelná s nynější Maiselovou ulicí (dříve ve své jižní části Úzká/Zlatá, v severní Rabínská), ústila na Staroměstské náměstí, respektive do spojnice s náměstím Mikulášským, jehož prostranství uzavíral čtyřkřídlý barokní dům čp. 936-I. Tak zvaný Krennův dům, který byl ze severozápadní strany Staroměstského náměstí odstraněn roku 1901, zcela zakrýval průčelí kostela sv. Mikuláše a z velké části zastiňoval také Lisovský palác.\n\nK velkorysé přestavbě starších domů na Staroměstském náměstí v reprezentativní rodový palác přistoupil císařský komoří a hejtman Starého Města pražského Rudolf Josef hrabě z Lissau (nar. 19. 3. 1665) počátkem 18. století. Rod z Lissau (z Lisova) pocházel původně z Braniborska, teprve děd stavebníka - Johann von Lissau - získal v Čechách inkolát a stal se příslušníkem panského stavu. Do hraběcího stavu povýšil Rudolfa Josefa císař Leopold I. listinou z 10. července 1702. Podobu rodového erbovního znamení hraběte z Lissau lze spatřit na podstavci sochy sv. Anny Samétřetí na Karlově mostě, kterou na donátorovu objednávku roku 1707 vytvořil Matěj Václav Jäckel. Na této zakázce se zřejmě podílel vyprojektováním soklu sám architekt Jan Blažej Santini-Aichel.\n\nZájem Rudolfa Josefa hraběte z Lissau o Santiniho projekční služby ilustruje, jak brzy získal mladý architekt prestiž i mimo církevní kruhy, pro které realizoval již po roce 1700 velké a náročné zakázky. Přestavbou a částečnou novostavbou čp. 935-I na Staroměstském náměstí, dokončenou do roku 1705, se zasloužil také o stálou přízeň hraběte z Lissau, jenž ho doporučuje další významné klientele. Hejtman například v roce 1707 podává dobrozdání k Santiniho pracím v Černínském paláci na Hradčanech. Jejich úzkou spolupráci dokazuje, mimo to, již zmíněná účast architekta na úkolu pro Karlův most, ale rovněž svědectví Rudolfa Josefa na křtinách dětí Jana Blažeje a Veroniky Alžběty Schröderové.\n\nPodoba hlavního průčelí čtyřkřídlého paláce je známa z několika historických vyobrazení stavby z doby před stržením. Kresebnou rekonstrukci fasády Michala Brixe umožnily především fotografie F. Fridricha (kolem r. 1870) a J. Eckerta (1895), jež autor, kvůli zakrytí paláce předsunutou zástavbou náměstí a adaptačním změnám v přízemí, korigoval na základě výpovědi Langweilova modelu Prahy.\n\nČlenění hlavní fronty domu do devíti os využil Santini k bohaté rytmizaci plochy. Střed zdůraznil pětiosým rizalitem, na němž charakteristicky uplatnil ještě plochou příložku v šíři tří os. Toto předsazení o další mělký plán bylo Santiniho oblíbeným motivem. Symetrické vstupní portály se nacházely v krajních osách rizalitu. Ústřední partie, již završoval nad korunní římsu vysazený altán, vypovídala o suverénním architektonickém provedení. Altán, osazený trojúhelným, oblamovaným frontonem, rámovaly na pozadí vysoké mansardové střechy úseky rozťatého frontonu, nasazené nad krajními osami rizalitu. Výškové spění palácového průčelí vyvažovaly výrazné horizontální kordonové římsy, na ně navazující plasticky vyvinuté parapety a obdobně členěný pás probíhající pod šířkově disponovanými okny vrchního polopatra. Fasádu, rozvrženou nad přízemím na dvě stejně vysoké etáže, rytmizovala úzká obdélná okna střídáním trojúhelných a segmentových suprafenester. V prvním patře převažovaly trojúhelné frontony pouze se dvěma vsuvkami segmentů, ve druhém patře se však jejich rytmus obracel. Kamenicky se na utváření prvků podílel architektův bratr František Jakub Santini.\n\nObdobných konstitutivních rysů průčelí jako u Lisovského paláce užil Jan Blažej Santini na budově hradčanského kapitulního děkanství (1704-1706). Způsobem, jakým formoval střední rizalit, předjímal architekt pozdější řešení malostranského Morzinského paláce (1713-1714). Altán vložený do rozťatého trojúhelného frontonu pak opět použil na nádvorních průčelích zámku v Rychnově nad Kněžnou (1719-1724).\n\nDispozice severozápadní strany Staroměstského náměstí se značně proměnila v důsledku pražské asanace, projektu, jenž vzešel z primární nutnosti ozdravit a modernizovat Židovské Město. \"Zákon, daný dne 11. 2. 1893, Čís. 22 ř. z., o vyvlastňování k úpravě assanačního obvodu královského hlavního města Prahy\", se opíral o plán „\"Finis Ghetto\"“ z roku 1887 od autorů Alfréda Hurtiga, Matěje Strunce a Jana Hejdy. Nová urbanistická struktura Josefova s rozšířenými ulicemi a náměstími zasáhla Staré Město rázným průlomem nové Pařížské třídy v místě, kde stál palác hrabat z Lissau.\nLisovský palác, čp. 935-I, a sousední dům U Zlaté trubky poštovské, čp. 934-I, patřily k prvním, jež byly v únoru roku 1896 zbourány. Ojedinělým hlasem, který již v průběhu plánování asanační linie požadoval, aby stav Staroměstského náměstí zůstal netknut, byl hlas historičky umění Renáty Tyršové. Zásadní reakci odborné veřejnosti vůči ztrátám na památkovém fondu staré Prahy představoval až manifest \"Českému lidu!\" (zv. též \"Velikonoční manifest\"), uveřejněný v \"Národních novinách\" 5. 4. 1896, který vyvolal ustavení zvláštní Umělecké komise, doporučující městské radě úpravy regulačního plánu. Činnost komise, jejíž expertízy nebyly vyslyšeny, skončila rezignací 23. 2. 1898. Řadě obranných článků, které vyprovokovaly asanační záměry na Starém Městě, vévodil text \"Bestia triumphans\" Viléma Mrštíka. Nejzávažnější bitva byla svedena v zájmu zachování domů čp. 931-933-I na Staroměstském náměstí, avšak jeho severní frontu nakonec doplnil výstavní palác Městské spořitelny. Další aktivita ochránců památek se po roce 1900 opírala o platformu vzniklého Klubu Za starou Prahu.\nRadikální přestavba historické struktury města proběhla v evropském kontextu urbanistického proudu a cítění závěru 19. století. Proražení Pařížské třídy, zcela nové osy Josefova v duchu hausmannovských bulvárů či komunikačních řezů v Berlíně, znamenalo spolu s odbouráním Krennova domu ztrátu kompoziční a výrazové dynamiky původního celku Staroměstského náměstí.\n\nV nové zástavbě severní strany Staroměstského náměstí přesto nalézáme skutečné architektonické hodnoty a zajímavé autorské přístupy. Kvalitní architekturou bezesporu je bývalá Pražská městská pojišťovna, od Osvalda Polívky z let 1899-1901, jejíž fasáda citlivě dodržuje svislé dojmové traktování na dva domy. Novostavba Schierova domu, nové čp. 934-I, v uliční čáře Pařížské třídy architektů Rudolfa Kříženeckého a Otakara Materny z let 1896-1897 čerpá z odkazu paláce hrabat z Lissau, vedle stojícího domu U Zlaté trubky poštovské s fasádou dientzenhoferovského typu a dodnes překvapivě zachovaného průčelí bývalého Paulánského kláštera.\nNovobarokní, čtyřpatrový nájemní dům Franze Schiera využívá z čp. 930-I podobný střední motiv fasády a z čp. 934-I dekorativní články. Celková proporcionalita a motiv polopatra se pak opírá o rysy čp. 935-I. Záměrná kompilační koncepce na přání městské rady nicméně vyznívá příliš akademicky. Měřítko stavby, jež byla v letech 1946-1949 rekonstruována Jaroslavem Stránským a Karlem Storchem, se ani po snesení celého patra s nárožní věží a vysokým štítem, nevyrovnalo původní zástavbě. Úprava fasády Schierova domu však dodnes na předasanační situaci upomíná alegorickou sochařskou výzdobou Viléma Amorta, znázorňující zápas staré a nové doby.\n\n\n"}
{"id": "881870", "url": "https://cs.wikipedia.org/wiki?curid=881870", "title": "Řebčík kostkovaný", "text": "Řebčík kostkovaný\n\nŘebčík kostkovaný (\"Fritillaria meleagris\") je vytrvalá cibulovitá rostlina z čeledi liliovitých. V roce 1993 se stal německou Rostlinou roku.\n\nŘebčík kostkovaný vyrůstá do výšky asi 15–30 cm. Na nevětveném kulatém stvolu vyrůstají střídavé čárkovité listy a jeden až dva převislé květy. Koruna je šestičetná, modrofialová a jemně bíle kostkovaná, vzácně bílá s narůžovělými či zelenými žilkami.\n\nRoste na nehnojených zaplavovaných nebo vlhkých loukách. Vyskytuje se zejména ve střední a jižní Evropě. Kvete v březnu až květnu a plod je tobolka. Ve volné přírodě je v ČR velmi vzácná (možná jen zplanělá) a patří mezi ohrožené druhy, zato se často pěstuje v zahrádkách a na skalkách, a to i v různobarevných kultivarech.\n\n"}
{"id": "881871", "url": "https://cs.wikipedia.org/wiki?curid=881871", "title": "Podhled", "text": "Podhled\n\nPodhled má několik významů:\n"}
{"id": "881872", "url": "https://cs.wikipedia.org/wiki?curid=881872", "title": "Vstavač mužský", "text": "Vstavač mužský\n\nVstavač mužský (\"Orchis mascula\") je vytrvalá bylina z rozsáhlého rodu vstavač (\"Orchis\"). V Česku je chráněna jako silně ohrožený druh.\n\nKvěty jsou obvykle fialové, někdy však i růžové nebo bílé. Stonek je nafialovělý, na listech bývají tmavé skvrny. Vstavač mužský roste v lesích a v blízkosti křovin. Kvete od května do června, dorůstá výšky až 60 cm. \n\n"}
{"id": "881874", "url": "https://cs.wikipedia.org/wiki?curid=881874", "title": "Traci Lords", "text": "Traci Lords\n\nTraci Elizabeth Lords (rodným jménem Nora Louise Kuzma; 7. května 1968) je americká filmová herečka, producentka, režisérka, spisovatelka a zpěvačka. Proslulosti se jí dostalo díky pornografickým snímkům, které natočila jako nezletilá – v prvním z nich se objevila teprve v šestnácti letech. V témže věku se stala dívkou měsíce pánského časopisu \"Penthouse\".\n\nNarodila se v Steubenville v Ohiu do problematické rodiny. V deseti letech byla znásilněna čtrnáctiletým chlapcem a o dva roky později utekla, spolu s matkou a třemi sestrami, od násilnického otce alkoholika. Nový přítel její matky Roger byl dealer kokainu a sexuálně jí zneužíval. V patnácti letech zanechala studia na střední školy a nastěhovala se k Rogerovi, který se mezitím s její matkou rozešel. Pomohl ji v počátcích její kariéry a zajistil falešný řidičský průkaz, podle kterého byla o pět let starší. V první polovině roku 1984 se pustila do natáčení pornografických filmů, přičemž její první byl snímek \"What Gets Me Hot!\", a v září téhož roku se objevila jako dívka měsíce na titulní straně časopisu \"Penthouse\". V osmnácti letech měla na kontě již 100 pornografických filmů (ve své autobiografii později uvedla, že šlo o 80 originálních snímků, přičemž zbývajících 21 bylo vytvořeno kompilací nepoužitých záběrů a scén).\nV květnu 1986, tři týdny po jejích osmnáctých narozeninách, úřady zjistily, že kromě jednoho filmu (\"Traci, I Love You\") natočila všechny pornografické snímky jako nezletilá. Následně byla zatčena, stejně jako majitele její filmové agentury X-Citement Video. Agentura byla na vlastní náklady donucena zajistit odstranění všech videokazet, filmových kopií a časopisů z obchodů, aby se tak vyhnula obvinění z obchodování s dětskou pornografií. Zatímco filmoví agenti, producenti a majitelé firmy byli obžalováni, ona sama nebyla z trestného činu nikdy obviněna (státními žalobci byla označena jako oběť pornoprůmyslu). Za účinkování v pornosnímcích získala za všechny filmy, dle své autobiografie, 35 tisíc dolarů a dalších 5 tisíc za pózování pro časopis Penthouse. Spolu s přítelem založila společnost Traci Lords Company, kde koprodukovala a režírovala pornosnímky.\n\nPo odchodu z pornoprůmyslu si ponechala své umělecké jméno, které přijala i úředně. Podařilo se jí přejít ke klasickým filmům a v několika z nich se objevila. Ještě v osmnácti začala studovat metody herectví na Lee Strasberg Theatre Institute a debutovala ve snímku \"Not of This Earth\" (1988). Následně si zahrála mimo jiné ve filmech \"Blade\" (1998) a \"\" (2002). Objevila se i v celé řadě televizních seriálů, například \"Příběhy ze záhrobí\", \"Melrose Place\", \"Herkules\" nebo \"Gilmorova děvčata\".\n\nV roce 2003 vydala autobiografii \"Traci Lords: Underneath It All\", která se stala bestsellerem.\n\n"}
{"id": "881876", "url": "https://cs.wikipedia.org/wiki?curid=881876", "title": "Kanton Bastelica", "text": "Kanton Bastelica\n\nKanton Bastelica ( ) je francouzský kanton v departementu Corse-du-Sud v regionu Korsika. Tvoří ho 5 obcí.\n\n"}
{"id": "881877", "url": "https://cs.wikipedia.org/wiki?curid=881877", "title": "Yessongs", "text": "Yessongs\n\nYessongs je první koncertní album britské progresivní rockové skupiny Yes, vydané 18. května 1973 u vydavatelství Atlantic Records. Jeho nahrávání probíhalo na různých místech v rozmezí února a prosince 1972 v rámci turné na podporu nejprve alba \"Fragile\" a pak \"Close to the Edge\". Na začátku turné se skupinou hrál ještě bubeník Bill Bruford, kterého poté nahradil Alan White.\n\nAutorem obalu alba je Roger Dean.\n\n\n"}
{"id": "881880", "url": "https://cs.wikipedia.org/wiki?curid=881880", "title": "Teen Dream", "text": "Teen Dream\n\nTeen Dream je třetí studiové album amerického indie popového dua Beach House, které bylo vydáno v lednu roku 2010. Je to první album u vydavatelství Sub Pop, které bylo produkováno Chrisem Coadym. Deska byla velmi dobře přijata kritikou a hudebním tiskem, který ji označil za jedno z nejlepších alb roku 2010.\n\nNahrávání desky \"Teen Dream\" přišlo na řadu hned po rozsáhlém turné k předchozímu albu \"Devotion\" (2008). Skupina se snažila natočit více \"sofistikovanější\" album a podle skupiny byla dema k této desce srovnatelná s nejlepšími skladbami, které se objevily na předchozím albu. Také užití takzvané \"ozvěny\" bylo výrazně sníženo. Alex Scally vypověděl: \"Na této desce je ozvěna použita jen velmi málo\".\n\nNahrávání této desky bylo výrazně nákladně; Scally při interview sdělil: \"Všechno, co jsme měli, to jsme utratili. Toto natáčení bylo šíleně drahé. Snažili jsme se získat co nejvíc, jít co nejdále\".\n\nPřijetí alba \"Teen Dream\" bylo velmi pozitivní. Souhrn kritik na serveru Metacritic, které zahrnují různorodé autory, ohodnotili album 82 body ze 100 možných. Velká spousta publicistů komentovaly změnu zvuku kapely, BBC Music, napsal \"tím nezaměnitelným na tomto albu Teen Dream je to, že se skupina opravdu snaží najít svůj vlastní hlas\". Několik autorů se zaměřilo na zpěv Victorie LeGrand, \"Rolling Stone\" ho označil za zpěv \"s nádechem temné pochodně... excelentní\" a magazín \"The Boston Phoenix\" popsal její hlas jako \"vinoucí se kouř v klenbách kostela\".\n\nServer \"Pitchfork\" označil \"Teen Dream\" za 5. nejlepší album roku 2010. Stuart Berman, autor jednoho z hodnocení poukázal na všudypřítomnost zvuku alba, kdy prohlásil, že: \"jeho dmoucí se synthové linky a akcent rolniček tvoří výborné album pro zimní podvečery. Album získá ale ještě lepší dojem s teplým počasím-- Teen Dream zachycuje Beach House uprostřed velkého tání, kdy se velké zamrzlé plochy pomalu mění a odhalují svou plnokrevnou vášeň\".\n\nKanadským magazínem Exclaim! bylo album označeno za 3. nejlepší pop-rockové album roku 2010. Recenzent Dimitri Nasrallah napsal: \"Třetí album skupiny Beach House je výjimečné a nádherné; pracovali s vysokým kreativním nadšením, a proto duo dosáhlo vrcholu v oboru psaní songů.\"\n\nNěkteré recenze ovšem nebyli až tak pochvalné. \"The Guardian\" obodoval \"Teen Dream\" 2 body z 5, nazývaje jejich práci \"podivně chladnou a melodicky lehce neúčinnou\". Zatímco \"The Austin Chronicle\" nazval album jako \"solidní\" a ohodnotil jej 3 hvězdami; v recenzi bylo napsáno, že duo má \"stále ještě nějaký zlatý prach k rozvíření\". Album \"Teen Dream\" se dostalo na 17 příčku v seznamu 30 nejlepších alb roku 2010 magazínu \"Rolling Stone\"\n\nDeska zahajovala své působení v hitparádě Billboard 200 na 43. místě s 13 000 prodanými kopiemi po prvním týdnu. Celkově bylo prodáno přes 140 000 kopií (květen 2012).\nByla vydána i speciální DVD edice, která obsahovala buď CD nebo vinylovou desku a speciální DVD, na kterém byly ke každé skladbě desky \"Teen Dream\" přidány psychedelické efekty.\n\n"}
{"id": "881881", "url": "https://cs.wikipedia.org/wiki?curid=881881", "title": "Yesterdays", "text": "Yesterdays\n\nYesterdays je první kompilační album britské progresivní rockové skupiny Yes, vydané v únoru 1975 u vydavatelství Atlantic Records. Obsahuje skladby z prvních dvou alb skupiny \"Yes\" (1969) a \"Time and a Word\" (1970) doplněné o coververzi skladby „America“, která vyšla na kompilaci \"The New Age of Atlantic\" a o skladbu „Dear Father“, která vyšla jako B-strana singlu „Sweet Dreams“ (1970).\n\nAutorem obalu alba je Roger Dean.\n\n"}
{"id": "881882", "url": "https://cs.wikipedia.org/wiki?curid=881882", "title": "Zámořský departement", "text": "Zámořský departement\n\nZámořský departement ( , zkratka DOM) bylo podle první podoby francouzské Ústavy páté republiky pojmenování pro ty departementy, které neležely v metropolitní Francii a byly součástí tzv. zámořské Francie. Měly totožný politický status jako evropské departementy a byly nedílnou součástí Francie i Evropských společenství (později Evropské unie). V roce 1982 byly v rámci decentralizace státní správy zřízeny regiony. Každému zámořskému departementu byl zároveň přiznán i statut regionu (v roce 2011 je doplnil ostrov Mayotte) a označení zámořský departement a region (département et région d'outre-mer, DROM). \n\nKe dni 1. 1. 2013 existovalo 5 zámořských departementů: \n"}
{"id": "881884", "url": "https://cs.wikipedia.org/wiki?curid=881884", "title": "Properzia de' Rossi", "text": "Properzia de' Rossi\n\nProperzia de' Rossi (asi 1490-1530 Bologna) byla italská renesanční sochařka a miniaturistka, žákyně rytce Marcantonia Raimondiho. Jako jediná žena si vysloužila medailonek ve Vasariho knize \"Le Vite de' più eccellenti pittori, scultori, ed architettori\".\n\nProperzia de' Rossi se narodila pravděpodobně roku 1490. Vasari uvádí, že se narodila v rodině boloňského občana, naopak G. Nicolò Alidosi Pasquali prohlásil, že otec Properzii je Giovanni Martino Rossi da Modena. Nemůžeme tedy s jistotou říci, jestli pochází z Bologne či Modeny, avšak většinu života strávila právě v Bologni. Properzia se vyučila kresbě u Rafaelova žáka, slavného rytce Marcantonia Raimondiho.\n\nProperzia de' Rossi se nejprve věnovala rytectví a drobným reliéfům na ovocných peckách. Ve Florencii se dochoval přívěsek třešňové pecky, kde se jí podařilo vyřezat nad šedesát hlav. Významným dílem je také erbovní znak rodiny Grassi. Je zhotoven technikou stříbrného filigránu, v podobě císařské koruny a dvouhlavého orla s krucifixem uprostřed těla, kolem kterého je umístěno jedenáct vyřezávaných broskvových a švestkových pecek s postavami apoštolů. Vasari oceňuje její trpělivost, jemnost a gracióznost drobných figurálních motivů. Uvádí příklad broskvové pecky s výjevem Umučení Krista. Díky těmto drobným pracím získala slávu jako miniaturistka, časem se propracovala až k mramorovým sochám a reliéfům, přestože práce s mramorem byla považována za činnost hodnou spíše mužských rukou. V roce 1524 dostala zakázku na výzdobu baldachýnu hlavního oltáře kostela S. Maria del Baraccano v Bologni. Zde své dokonalé řezbářské umění předvedla ve větším měřítku. Na baldachýnu se prolínají motivy hlav ptáků, sfing, ovoce a listí. Díky své pečlivosti pak dostávala mnoho zakázek, ze kterých ji nejvíce proslavil reliéf pro baziliku San Petronio v Bologni nazvaný Josef a Potifarova žena.\n\nBazilika San Petronio byla založena roku 1390 na počest patronu města Bologne, sv. Petroniovi. Od roku 1425 až do své smrti 1438 pracuje na sochařské výzdobě hlavního portálu Jacopo della Quercia. Na začátku 16. století byla vyhlášena soutěž na dokončení výzdoby baziliky. Této příležitosti využila i Properzia de Rossi. Musela však dokázat, že kromě výborné řezbářské práce ovládá i práci s mramorem. Vytvořila bustu hraběte Guida Pepoli, která jak píše Vasari, potěšila nejen správce baziliky, ale i celé město. Nevíme přesně, jaký podíl práce má Properzia na průčelí baziliky. V záznamech stavby San Petronio je její jméno zmiňováno třikrát - 1. června 1525 byla Properzia vyplacena za Sibylu vypracovanou v mramoru, 8. září 1525 byla odměněna deseti lirami za sochu anděla, 4. srpna 1526 byla vyplacena za zbývající dvě sibyly, anděla a dva obrazy. Sochy sibyl se nám nedochovali, andělé jsou v kapli svatých ostatků v bazilice San Petronio. Andělé jsou umístěny v blízkosti Nanebevzetí Panny Marie od sochaře Nicola Triboliho, kterým byla Properzia velmi ovlivněna. Figury andělů jsou ladné, avšak protáhlý kánon těl neodpovídá dílu Properzie – Vasari to vysvětluje tak, že Properzia pracovala podle návrhů sochaře Nicola Tribola. Dva obrazy byli zřejmě nízké reliéfy, umístěny v muzeu San Petronio – \"Návštěva královny ze Sáby u Šalamouna\" a \"Josef a Portifarova žena\". V prvním reliéfu sedí král na trůnu obklopen svou stráží a rádci. U králových nohou klečí postava, která mu nabízí oděv s výšivkou jako dar. Královna a její dvorní dámy stojí uctivě stranou. Druhý reliéf zobrazuje Josefa, jak se odvrací od své svůdnice, která sedí na okraji postele s nebesy a drží odcházejícího Josefa za plášť. Properzii se podařilo zachytit přirozený, energický pohyb i vypjatou situaci, pomocí ladných gest a dokonale zpracované draperie závěsu i rozevlátého oděvu postav. Properzia zde prokázala dokonalou znalost anatomie lidského těla, což nás může přesvědčit o dobrých znalostech získaných ze studia klasických děl a zároveň s velkou pravděpodobností používala i mužské modely, což bylo pro ženy její doby nevídanou praktikou. Reliéf však vzbudil pozornost nejen pečlivým zpracováním, ale také podobností námětu s osobním životem Properzii. Sochařka byla nařčena, že reliéf vyjadřuje její nešťastnou a neopětovanou lásku k mladému šlechtici Antonu Galeazzu Malvasiovi.\n\nO Properzii de' Rossi se nejvíce dozvídáme ze soudních sporů. Poprvé ji zažaloval obchodník s hedvábím Francesco da Milano za poničení zahrady. V obžalobě ji označil jako milenku Antona Galeazza Malvasia, ten však poměr popřel. Dne 12. dubna 1521 Anton Galeazzo Malvasio a Properzia de' Rossi byli opět předvoláni, soud byl pozastaven a zřejmě skončil mimosoudním vyrovnáním. Anton Galeazzo Malvasio v roce 1524 dostal titul bakaláře, Properzia de' Rossi mezi lety 1524 a 1526 pracovala na dílech pro San Petronio. Anton se oženil až v roce 1538, což je 8 let po smrti Properzii. Tento soudní proces nám přinejmenším prozrazuje, že v té době Properzia bydlí v Bologni v ulici San Lorenzo, asi tři minuty chůze od domu Antona. Ovšem jednoznačný závěr o jejich milostném poměru vyvodit nemůžeme.\n\nDruhá žaloba, podaná proti Properzii, potvrzuje další Vasariho tvrzení, že byla pronásledována závistivým malířem Amicem Aspertinim, který ji očerňoval u správců baziliky San Petronio a znehodnotil její práci natolik, že Properzia dostala za práci špatně zaplaceno, a tak raději zanechala sochařské práce a vrátila se k mědirytinám. V lednu 1525 podal malíř Vincenzo Miola žalobu proti Properzii a malíři jménem Domenico Francia. Obvinil je z napadení a urážení v jeho vlastním domě, přičemž mu Properzia měla poškrábat tvář. Jeden ze svědků proti obžalovaným byl právě Amico Aspertini. Zřejmě se jednalo o vykonstruovaný proces závistivým Amicem, kterému Properziin talent vadil především z toho důvodu, že byla žena. Nesouhlasil s její účastí v soutěži a nechtěl připustit, aby se žena podílela na výzdobě západního průčelí San Petronia v Bologni. Pomluvy o Properzii se rychle rozšířily a mimo nedostatku zakázek způsobily, že se od Properzii odvrátila celá rodina.\n\nProperzia de' Rossi zemřela chudá a osamělá v únoru roku 1530 v Ospedale della Morte v Bologni, kde byla také pohřbena, jak si přála ve své poslední vůli.\n\nGiorgio Vasari v knize \"Životopisy nejvýznamnějších malířů, sochařů a architektů\" věnoval této sochařce jako jediné ženě medailonek s názvem \"Vita di Madonna Properzia de' Rossi scultrice bolognese\". Vasari v úvodu jmenuje významné ženy od starověku, ať jsou to spisovatelky, filozofky či vědmy, až po současné dámy a dívky \"„které svými drobnými ručkami, něžnými a bílými, sáhly po manuální práci, aby vzdorovaly drsnému mramoru pomocí tvrdých dlát, s cílem vydobýt si od nás palmu vítězství a získat slávu“\". V závěru životopisu jmenuje Vasari několik žen, které se věnovali kresbě či malbě. Vasari je z gendrového hlediska často kritizován za to, že na ženy v umění nahlíží jako na něco raritního, odlišného, méněcenného. Vychvaluje všestrannost a nadanost Properzie, zmiňuje její neobyčejnou krásu, schopnost hrát na hudební nástroje, obdivuje její přesnost a trpělivost jak při řezbářské práci, tak později při práci s mramorem. Přesto nezapomíná dodat, že \"„chudera, láskou chorá mladá žena, uspěla perfektně ve všem, co činila, jen aby se zachránila před nešťastnou spalující láskou“\" Detaily ze života sochařky nejenže zastiňují její dílo, ale také ho směřují k „arteterapii“, což přispívá k celkovému obrazu její tvorby jako k něčemu vedlejšímu a neprofesionálnímu.\n\nPříklad vnímaní osobnosti Properzie můžeme nalézt i v české literatuře. Spisovatel Julius Zeyer ve své knize \"Tři legendy o krucifixu\" využil postavu Properzii, jakožto symbol nenaplněné lásky odrážející se v umělecké činnosti ženy. Hlavní hrdinka v legendě \"Inultus\", sochařka Flavie, obdivuje dílo Properzie de' Rossi a jejím životním cílem je tuto umělkyni předčit. Kopíruje i její dílo, konkrétně reliéf z bílého mramoru Josef a Potifarova žena. Na základě tohoto reliéfu vysvětluje, jak chce dosáhnout větší slávy: \"„Properzia de' Rossi milovala nešťastně, zemřela prý zhrzenou láskou. V tuto postavu ženy Putifarovy vtělila celou svou vášeň, celé své zoufalství. Milujíc muže smrtelného, zůstala Properzie osudně přikována k hroudě. Já však, nevědouc, co to láska k muži, a nechtíc nikdy o tom věděti, povznesla jsem zrak svůj směle k samým hvězdám, kde vábný fantom nesmrtelné slávy dlí. Sláva a umění jest jedinou mou láskou a mým bohem jediným.“\" Nakonec však Flavie zjistí, že Properzia byla šťastnější, neboť neobětovala lásku pro slávu, ale pro lásku zemřela.\n\n\n\n\n"}
{"id": "881888", "url": "https://cs.wikipedia.org/wiki?curid=881888", "title": "Čornomorsk", "text": "Čornomorsk\n\nČornomorsk ( ; před 2016 Illičivsk ( ) je město v Oděské oblasti na Ukrajině. Jedná se o přístavní město, které leží na pobřeží Černého moře zhruba 20 kilometrů na jihozápad od Oděsy. V roce 2014 žilo v Čornomorsku 59 817 obyvatel.\n\nMěsto vzniklo kolem přístavu postaveného v roce 1958 a městem se stalo v roce 1973.\n\n"}
{"id": "881889", "url": "https://cs.wikipedia.org/wiki?curid=881889", "title": "Peter Pekarík", "text": "Peter Pekarík\n\nPeter Pekarík (* 30. října 1986, Žilina, Československo) je slovenský fotbalový obránce a reprezentant. V současnosti hraje v německém mužstvu Hertha Berlín. Účastník Mistrovství světa 2010 v Jihoafrické republice a EURA 2016 ve Francii.\nMimo Slovensko působil na klubové úrovni v Turecku a Německu. Je katolík.\n\nPekarík začal hrát fotbal v rodné Žilině. Jeho debut v Corgoň lize přišel v klubu ZŤS Dubnica, kde hostoval. Odehrál zde 27 utkání a pak se v létě 2005 vrátil do Žiliny. V sezóně 2006/07 získal s klubem ligový titul.\n\nV první polovině sezóny 2008/09 se mu dařilo a v lednu 2009 podepsal smlouvu s německým bundesligovým klubem VfL Wolfsburg. Smlouva byla na 4½ roku. Dostal zde dres s číslem 19.\n\nV Bundeslize debutoval v 18. kole 31. ledna v zápase proti 1. FC Köln , v němž se zrodila remíza 1:1. O poločase jej trenér Felix Magath poslal na hřiště za Itala Cristiana Zaccarda. Kromě jednoho zápasu odehrál ve zbytku sezóny všechna utkání a na jejím konci se těšil ze zisku bundesligového titulu, prvního v historii klubu. Ke konci sezóny však ztratil místo v základní jedenáctce a naskakoval do zápasů jako střídající hráč.\n\nV srpnu 2011 šel Pekarík na jednoroční hostování do tureckého klubu Kayserispor hrajícího tureckou nejvyšší fotbalovou soutěž Süper Lig.\n\nPo jednoročním hostování v Turecku se Peter Pekarík vrátil zpět do Německa, tentokrát podepsal smlouvu s klubem Hertha Berlín. V týmu trenéra Jose Luhukaye dostal dres s číslem 2.\n\nPeter Pekarík působil ve slovenské fotbalové reprezentaci do 21 let.\n\nPekarík debutoval ve slovenské fotbalové reprezentaci 10. prosince 2006 v přátelském utkání proti domácím Spojeným arabským emirátům (Slovensko vyhrálo 2:1), kde odehrál celý zápas.\n\nSvůj první gól za seniorskou reprezentaci Slovenska vstřelil 6. června 2009 v kvalifikaci na Mistrovství světa 2010 v domácím utkání na Tehelném poli proti San Marinu. Peter zvyšoval ve 12. minutě na 2:0, slovenský celek rozstřílel svého soupeře nakonec 7:0.\n\n14. listopadu 2012 nastoupil v základní sestavě v přátelském utkání v Olomouci s Českou republikou, tento zápas mu ale příliš nevyšel. V 6. minutě byl nedůsledný při bránění a umožnil odcentrovat Ladislavu Krejčímu na Davida Lafatu, který zvyšoval už na 2:0 pro domácí. V 17. minutě ho dvojice hlavních trenérů Stanislav Griga, Michal Hipp stáhla ze hřiště a nahradila Mariánem Čišovským z Viktorie Plzeň. Slovensko podlehlo ČR 0:3. Poté jej reprezentační trenéři přestali nominovat. Další šanci dostal až 14. srpna 2013, když jej povolal nový trenér Slovenska Ján Kozák k přátelskému střetnutí s domácím Rumunskem (remíza 1:1). Nastoupil v odvetném kvalifikačním zápase s Bosnou a Hercegovinou 10. září 2013 v Žilině, Slovensko podlehlo svému balkánskému soupeři 1:2 a ztratilo naději alespoň na baráž o Mistrovství světa 2014 v Brazílii.\n\nNa světovém šampionátu 2010 v Jižní Africe se Slovensko dostalo do osmifinále, kde podlehlo pozdějšímu vicemistrovi Nizozemsku 1:2. V základní skupině F v prvním zápase proti Novému Zélandu (15. června 2010, remíza 1:1) nehrál. Nastoupil v základní sestavě až v utkání proti Paraguay (20. června 2010), které Slovensko prohrálo 0:2. Třetí zápas proti Itálii (24. června 2010) odehrál rovněž v základní sestavě a byl u cenného vítězství 3:2, které slovenskému mužstvu zaručilo účast v osmifinále na úkor Itálie a Nového Zélandu. Peter Pekarík v tomto střetnutí obdržel žlutou kartu. V osmifinále odehrál také kompletní počet minut, Slovensko prohrálo 1:2 a s turnajem se rozloučilo.\n\nTrenér Ján Kozák jej vzal na EURO 2016 ve Francii, kam se Slovensko probojovalo poprvé v éře samostatnosti. V prvním utkání nastoupil proti Walesu, Slovensko prohrálo 1:2. Ve druhém zápase proti Rusku byl u výhry 2:1 a v posledním zápase základní skupiny proti Anglii utkání skončilo skončilo remízou 0:0. Slovenští fotbalisté skončili se 4 body na třetím místě tabulky, v osmifinále se představili proti reprezentaci Německa, kterému podlehli 0:3, a s šampionátem se rozloučili.\n\n"}
{"id": "881891", "url": "https://cs.wikipedia.org/wiki?curid=881891", "title": "Paleoekologie", "text": "Paleoekologie\n\nPaleoekologie používá data z fosilií a subfosilií k rekonstrukci ekosystémů minulosti. Tento obor také zahrnuje studium fosilních organismů a pozůstatků s nimi spojených, včetně jejich životního cyklu, jejich interakce, jejich životního prostředí a jejich způsobů smrti a pohřbívání k rekonstrukci paleoprostředí.\n\nFosilní záznamy byly studovány kvůli pokusům o objasnění vztahů, které mají zvířata ke svému okolí, což by částečně pomohlo k pochopení současného stavu biologické diverzity. Mezi taxonomickou a ekologickou růzností obratlovců byla nalezena úzká spojitost, jíž je rozmanitost zvířat a ekologická nika, v níž žijí.\n\nCílem paleoekologie je tudíž stavba co nejpřesnějšího a nejdetailnějšího modelu životního prostředí, v němž původně žily organismy, které jsou dnes nacházeny jako fosílie. Taková rekonstrukce bere v potaz komplexní interakce mezi faktory životního prostředí, jako jsou teploty, zásoby potravy a stupeň slunečního ozáření. Často je hodně z těchto informací ztraceno či rozloženo procesem fosilizace nebo diagenezí blízkých sedimentů, což dělá interpretaci velmi složitou.\n\nFaktor složitosti životního prostředí je normálně složený ze statistických analýz dostupných číselných dat (kvantitivní paleontologie nebo paleostatistiky), zatímco obor studující posmrtné procesy je znám jako tafonomie.\n\nSpousta originálního paleoekologického výzkumu se soustředila na poslední dva miliony let (čtvrtohory), protože starší prostředí jsou méně reprezentována fosiliemi. Dalo by se také říct, že hodně studií se koncentruje na holocén (posledních 11,000 let) nebo také na poslední dobu ledovou v pleistocénu (období před 50,000 až 100,000 lety). Taková studia jsou velmi užitečná pro porozumění dynamiky změn ekosystémů a pro rekonstrukci ekosystémů před industrializací. Spousta rozhodovatelů ve veřejné politice poukazuje na důležitost používání paleoekologických studií jako základny pro rozhodnutí, která padnou v konzervační biologii.\n\n\n"}
{"id": "881894", "url": "https://cs.wikipedia.org/wiki?curid=881894", "title": "Stephen Clarke", "text": "Stephen Clarke\n\nStephen Clarke (* 1958 St. Albans, Spojené království Velké Británie a Severního Irska) je britský spisovatel a novinář žijící ve Francii, který se proslavil především sérií humoristických románů s postavou Paula Westa. Ve svém díle se zaměřuje hlavně na francouzskou kulturu.\n\n\n\n"}
{"id": "881905", "url": "https://cs.wikipedia.org/wiki?curid=881905", "title": "Chráněné houby České republiky", "text": "Chráněné houby České republiky\n\nChráněné houby v České republice specifikuje vyhláška č. 395/1992 Sb. zákona 114/1992 Sb. jako tzv. \"zvláště chráněné druhy\". Podle § 49 odst. 1 tohoto zákona jsou chráněné podzemní i nadzemní části ve všech vývojových stádiích, ochrana se vztahuje i na biotop. Takto chráněné rostliny (houby) se nesmějí sbírat, trhat, vykopávat, poškozovat, ničit ani jiným způsobem rušit v přirozeném vývoji.\n\nVyhláška uvádí 46 druhů, které rozděluje do tří skupin (zákonem chráněné jsou všechny):\n\n\n\n\nVýše postihu za porušení legislativy je stanovena zvlášť pro fyzické a právnické osoby:\n\nKrom ochrany konkrétních druhů je v České republice zajištěna i ochrana plošná - v rámci některých chráněných území. Vzácné a ohrožené druhy hub uvádí dále Červená kniha IV (119 druhů) a Červený seznam hub České republiky (904 druhů) - tyto publikace mají v současnosti doporučující charakter (v budoucnu se počítá s rozšířením zákonné ochrany i na některé druhy těchto seznamů).\n\nBěhem příprav seznamu hub chráněných v souladu se zákonem z roku 1992 byla k ochraně navržena řada hub; mnohé z nich se ale do finálního seznamu nedostaly. Navrhované byly například: kačenka česká (\"Ptychoverpa bohemica\"), stročkovec kyjovitý (\"Gomphus clavatus\"), hřib kaštanový (\"Gyroporus castaneus\"), hřib siný (\"Gyroporus cyanescens\"), hřib borový (\"Boletus pinophilus\"), hřib bronzový (\"Boletus aereus\"), hřib přívěskatý (\"Boletus appendiculatus\"), kozák dubový (\"Leccinum crocipodium\") aj.\n\nV roce 2000 požádala Agentura ochrany přírody a krajiny České republiky o návrh seznamu hub na doplnění vyhlášky o zvláště chráněných druzích organismů. Zpracovali jej čeští mykologové Miroslav Beran a Jan Holec, čítá 54 druhů (ke stávajícím 46 druhům) a později (v roce 2004) byl vydán i ve verzi rozšířené o zdůvodnění ochrany jednotlivých druhů. Rozdělen je na (stejně jako seznam uzákoněný roku 1992) na druhy kriticky ohrožené, silně ohrožené a ohrožené.\n\nKe kriticky ohroženým druhům navrhli autoři přiřadit: krásnoporka kozí noha (\"Albatrellus pes-caprae\"), bělozub osmahlý (\"Bankera fuligineo-alba\"), hřib rudonachový (\"Imperator rhodopurpureus\"), hřib nachový (\"Rubroboletus rhodoxanthus\"), náramkovitka císařská (\"Catathelasma imperiale\"), terčovnice síťnatá (\"Disciotis venosa\"), penízovka stepní (\"Flammulina ononidis\"), hvězdovka tuhová (\"Geastrum coronatum\"), kalichovka zlatolupenná (\"Gerronema chrysophyllum\"), stročkovec kyjovitý (\"Gomphus clavatus\"), lošákovec libovonný (\"Hydnellum suaveolens\"), voskovka hořká (\"Hygrocybe mucronella\"), houžovec medvědí (\"Lentinellus ursinus\"), běločechratka stepní (\"Leucopaxillus lepistoides\"), kržatka Kristinina (\"Phaeocollybia christinae\"), ohňovec řešetlákový (\"Phellinus rhamni\"), oranžovec vláknitý (\"Pycnoporellus fulgens\"), kuřátka jarmuzová (\"Ramaria botrytis\"), kuřátka lososová (\"Ramaria subbotrytis\"), jazourek srstnatý (\"Trichoglossum hirsutum\").\n\nMezi silně ohrožené druhy doporučili zahrnout: hrbolatka šedá (\"Boletopsis grisea\"), hřib satan (\"Rubroboletus satanas\"), liška Friesova (\"Cantharellus friesii\"), pavučinec nádherný (\"Cortinarius orichalceus\"), kržatka šikmá (\"Flammulaster limulatus\"), podloubník siný (\"Gyrodon lividus\"), korálovec ježatý (\"Hericium erinaceus\"), lošákovec oranžový (\"Hydnellum aurantiacum\"), lošákovec blankytný (\"Hydnellum caeruleum\"), voskovka granátová (\"Hygrocybe punicea\"), vláknice jurská (\"Inocybe jurana\"), ryzec honosný (\"Lactarius repraesentaneus\"), ryzec osténkatý (\"Lactarius spinosulus\"), ohnivec zimní (\"Microstoma protracta\"), helmovka dvojvonná (\"Mycena diosma\"), ohňovec ohraničený (\"Phellinus nigrolimitatus\"), štítovka šarlatová (\"Pluteus aurantiorugosus\"), baňka velkokališná (\"Sarcosphaera coronaria\"), lopatička kyjovitá (\"Spathularia flava\"), čirůvka větší (\"Tricholoma matsutake\"), čirůvka tygrovaná (\"Tricholoma pardalotum\"), čirůvka zelenožlutavá (\"Tricholoma viridilutescens\"), urnička pohárová (\"Urnula craterium\") a míhavka vodní (\"Vibrissea truncorum\").\n\nZ ohrožených druhů byly k ochraně navrženy: muchomůrka ježatohlavá (\"Amanita echinocephala\"), hřib bronzový (\"Boletus aereus\"), pavučinec náramkovcový (\"Cortinarius praestans\"), pavučinec bažinný (\"Dermocybe uliginosa\"), korálovec jedlový (\"Hericium flagellum\"), helmovka podhorská (\"Hydropus subalpinus\"), třepenitka pomněnková (\"Hypholoma myosotis\"), kozák dubový (\"Leccinellum crocipodium\"), kotrč Němcův (\"Sparassis nemecii\") a čirůvka růžovolupenná (\"Tricholoma orirubens\").\n\n\n"}
{"id": "881906", "url": "https://cs.wikipedia.org/wiki?curid=881906", "title": "Jablonská vrchovina", "text": "Jablonská vrchovina\n\nJablonská vrchovina je geomorfologický podokrsek Podorlické pahorkatiny v okrese Ústí nad Orlicí mezi městy Letohrad a Jablonné nad Orlicí.\n\nJablonská vrchovina je jednotkou geomorfologického celku Podorlická pahorkatina, podcelku Žamberská pahorkatina a okrsku Rokytnická pahorkatina. Jedná se o podlouhlou vrchovinu orientovanou ze severozápadu na jihovýchod. V severozápadním zakončení se nachází ohbí řeky Divoká Orlice v obci Nekoř, vrchovina se odtud táhne jihovýchodním směrem přes Mistrovice a Jablonné nad Orlicí a končí v prostoru bezejmenné kóty 507 m severozápadně od osady Kalhoty. Ze severovýchodu lemují Jablonskou vrchovinu svahy Orlických hor, konkrétně Pastvinské a Výprachtické vrchoviny. Na jihozápadě a západě pak sousední jednotky Podorlické pahorkatiny – Čermenská pahorkatina a Žamberské kuesty. Na severozápadě za Divokou Orlicí navazuje Kunvaldská pahorkatina.\n\nOd severozápadu na jihovýchod:\nNa levém břehu Tíché Orlice se žádné významnější vrcholy nevyskytují.\n\nJablonská vrchovina spadá do povodí Orlice. Divoká Orlice, konkrétně vodní nádrž Pastviny II, tvoří její seveozápadní hranici, Tichá Orlice jí u Jablonného nad Orlicí protíná.\n\nBezprostřední okolí toků obou Orlic je chráněno v rámci přírodního parku Orlice. V přírodní rezervaci Sutice na pravém břehu Tiché Orlice je chráněna opuková stráň s vzácnou květenou, např. střevíčníkem pantoflíčkem.\n\nJablonskou vrchovinou procházejí a v Jablonném nad Orlicí se kříží silnice I/11 Praha – Ostrava se silnicí II/311 z Orlických hor do Lanškrouna. Údolím Tiché Orlice je vedena železniční trať Letohrad - Lichkov. Vrchovinu též protíná několik turistických tras, z nichž žádná pro ní nemá charakter hřebenovky. Nejvýznamnější z nich je červeně značená Jiráskova cesta.\n"}
{"id": "881917", "url": "https://cs.wikipedia.org/wiki?curid=881917", "title": "Pohyb litosferických desek", "text": "Pohyb litosferických desek\n\nLitosférické desky (taky tektonické) jsou součástí litosféry naší planety a jsou považovány za endogenní jev, neboť energii pro svůj pohyb berou v zemském jádře. Tento pohyb byl v minulosti jednoznačně dokázán německým vědcem Alfredem Wegenerem, který sestavil svou teorii kontinentálního driftu. Desky se pohybují většinou velmi pomalu, v řádu centimetrů ročně. V určitých případech se však mohou posunout velmi rychle, potom však mluvíme o zemětřesení.\n- desky se pohybují horizontálně podél zlomové linie a vytvářejí transformní rozhraní. Příkladem může být zlom San Andreas (Kalifornie).\n\n- desky se pohybují proti sobě a vytvářejí konvergentní rozhraní. Při tomto pohybu se buď jedna deska podsouvá pod druhou - většinou případ oceánské desky, která se podsouvá pod kontinentální desku (subdukce), vzniká subdukční zóna, ale může se i nadsouvat (obdukce) -, nebo se desky se zapříčí (orogeneze). Při zapříčení desek probíhají horotvorné procesy (Himálaj - střet euroasijské desky s indickou deskou).\n\n- desky se od sebe vzdalují a vytvářejí divergentní rozhraní. Toto se nachází například na středooceánských hřbetech (středoatlantický hřbet), či v aktivních zónách riftingu - Velké riftové údolí (Afrika).\n- pohyby litosférických desek mohou vyvolat další jevy, jako například zemětřesení, sopečnou činnost,tsunami či horotvorné procesy. Zároveň se díky nim mění klima na jednotlivých kontinentech, neboť se posouvají přes různé podnebné pásy.\n\n-pohyby zemské kůry (zmenšování, zvětšování Země)\n"}
{"id": "881918", "url": "https://cs.wikipedia.org/wiki?curid=881918", "title": "Ocma le-Jisra'el", "text": "Ocma le-Jisra'el\n\nOcma le-Jisra'el ( עוצמה לישראל; doslova „Síla pro Izrael“) je izraelská radikálně pravicová, nacionalistická, sionistická politická strana.\n\nByla založená v 13. listopadu 2012, když se Arje Eldad a Micha'el Ben Ari, dva poslanci do té doby zasedající v parlamentním klubu Národní jednota, odtrhli a ustavili samostatnou politickou stranu Ocma le-Jisra'el. Jejím předsedou je Arje Eldad. Programově se strana profiluje jako sionistická a nacionalistická. Chce bojovat proti extrémnímu nacionalismu Arabů a prosazovat vymahatelnost práva ze strany Arabů. Odmítá ilegální nežidovskou imigraci do Izraele z řad Afričanů, chce posílit židovský charakter státu. Odmítá vznik palestinského státu.\n\nStrana se účastnila předčasných parlamentních voleb v lednu 2013. V čele kandidátky stáli Arje Eldad, Micha'el Ben Ari, Baruch Marzel či Arje King ale strana nezískala parlamentní zastoupení, ačkoliv obdržela 66 775 hlasů a stala se tak nejsilnější z mimoparlamentních formací (strana Kadima se 78 974 hlasy již do Knesetu vstoupila a získala dva mandáty).\n\n"}
{"id": "881926", "url": "https://cs.wikipedia.org/wiki?curid=881926", "title": "Bas Dost", "text": "Bas Dost\n\nBas Dost (* 30. května 1989, Deventer, Nizozemsko) je nizozemský fotbalový útočník a reprezentant, hráč klubu Sporting Lisabon.\n\nBas Dost začínal s fotbalem v nizozemském klubu Germanicus. Pak přešel do mládežnické akademie FC Emmen. Prošel i dalšími nizozemskými kluby Heracles Almelo a SC Heerenveen. Za Heerenveen se stal v sezóně 2011/12 nejlepším střelcem Eredivisie (nizozemské nejvyšší soutěže), během 34 utkání vsítil celkem 32 gólů.\n\nV červnu 2012 přestoupil do klubu VfL Wolfsburg hrajícího německou Bundesligu. 14. února 2015 nastřílel v bundesligovém zápase proti Bayeru Leverkusen čtyři góly a měl tak značný podíl na vítězství svého týmu 5:4. Na začátku roku 2015 se dostal celkově do znamenité formy, sázel góly v průměru každých 63 minut.\n\nV srpnu 2016 přestoupil do portugalského klubu Sporting Lisabon.\n\nDost hrával za nizozemskou mládežnickou reprezentaci do 21 let.\n\nV reprezentačním A-týmu Nizozemska přezdívaném \"Oranje\" debutoval 28. 3. 2015 v domácím kvalifikačním zápase proti Turecku (remíza 1:1).\n\n"}
{"id": "881932", "url": "https://cs.wikipedia.org/wiki?curid=881932", "title": "Kanton Bonifacio", "text": "Kanton Bonifacio\n\nKanton Bonifacio ( ) je francouzský kanton v departementu Corse-du-Sud v regionu Korsika. Tvoří ho 1 obce, která je zároveň jeho správním střediskem.\n"}
{"id": "881936", "url": "https://cs.wikipedia.org/wiki?curid=881936", "title": "Kanton Celavo-Mezzana", "text": "Kanton Celavo-Mezzana\n\nKanton Celavo-Mezzana ( ) je francouzský kanton v departementu Corse-du-Sud v regionu Korsika. Tvoří ho 10 obcí.\n\n"}
{"id": "881938", "url": "https://cs.wikipedia.org/wiki?curid=881938", "title": "Římskokatolická farnost Veverské Knínice", "text": "Římskokatolická farnost Veverské Knínice\n\nŘímskokatolická farnost Veverské Knínice je územní společenství římských katolíků s farním kostelem svatého Mikuláše v obci Veverské Knínice.\n\nNejstarší záznamy o faře ve Veverských Knínicích pocházejí z roku 1259, historie obce (a tedy i farnosti) byla spojena s klášterem Porta coeli a později s majiteli hradu Veveří.\n\nMatriky (křestní a oddací) byly psána od roku 1656, úmrtní pak od roku 1682.\n\nAdministrátorem excurrendo je od 1. listopadu 2007 R. D. Ludvík Bradáč, ThD., farář z Ostrovačic.\n\nDnem vzájemných modliteb farností za bohoslovce a bohoslovců za farnosti brněnské diecéze je 28. září. Adorační den připadá na 21. říjen.\n\nVe farnosti se pravidelně pořádá tříkrálová sbírka. V roce 2015 její výtěžek činil ve Veverských Knínicích 29 370 korun.\n\nOd roku 1993 vychází společný zpravodaj farností Ostrovačice, Říčany a Veverské Knínice.\n"}
{"id": "881945", "url": "https://cs.wikipedia.org/wiki?curid=881945", "title": "Kostel svatého Prokopa (Všehrdy)", "text": "Kostel svatého Prokopa (Všehrdy)\n\nKostel svatého Prokopa je kostel ve Všehrdech. Gotický kostel vznikl ve 14. století, v letech 1730–1732 byla na objednávku opata Evžena Tyttla realizována barokní novostavba dle návrhu architekta Jana Blažeje Santiniho-Aichela. Ačkoli Santiniho autorství není doloženo prameny, jeho činnost zde nepopiratelně vyplývá z činnosti na klášteru v Plasech pro stejného objednavatele, a taktéž ze slohového rozboru stavby. Nachází se na západní straně obce, téměř na jejím nejvyšším místě a je chráněn jako kulturní památka České republiky.\nPrvní zmínky o kostelu sv. Prokopa pocházejí již z roku 1250. Od 14. století je kostel sv. Prokopa uváděn jako farní. V době husitských válek byl kostel pobořen a jako filiální byl spravován z Kralovic.\nV letech 1580–1589 byl opraven a Brikcí z Cinperka ho opatřil novým zvonem, na který se složili místní obyvatelé. V roce 1695 byl kostel přidělen pod nově zřízenou faru v Kozojedech, v roce 1734 ke Kralovicím, i když nadále správu kostela vykonával farář z Kozojed.\n\nPřed rokem 1732, dle kroniky přesně v letech 1730–1732, byl gotický kostel přestavěn v duchu barokní gotiky dle projektu architekta Jana Blažeje Santiniho Aichela. Stavebníkem byl opat cisterciáckého kláštera v Plasech Eugen Tyttl. V té době byl také zřízen hřbitov. Jeho obvodová zeď navazuje po stranách na vstupní, osovou věž kostela a je zde konkávně probrána a prolomena dvěma komponovanými branami. Tímto se naskýtá jímavý pohled jak při vstupu do kostela tak na hřbitov.\n\nExteriér kostela, jak je pro Santiniho typické, jsou v řadě na sebe navazující a do sebe částečně zaklíněné pravidelné mnohostěny. Vstupní věž je čtyřstěn nad sférickým čtvercem, loď podélně protažený osmistěn s konkávně zborcenými stěnami na diagonálách, kněžiště pak pravidelný osmistěn a sakristie pravidelný šestistěn.\nPřed přestavbou měl kostel sv. Prokopa plochostropou loď a goticky klenuté kněžiště o jednom šířkově obdélném poli a závěr pětistranného osmiúhelníku. Z původní stavby byl ponechán presbytář s žebrovou klenbou. V presbytáři jsou jehlanovité konzoly. Loď byla z větší části nově postavena a zaklenuta, na západní straně byla přistavěna osová věž na půdorysu sférického čtverce, v ose kněžiště pak byla přistavěna drobná sakristie na půdorysu šestiúhelníku. Okna presbytáře jsou hrotitá, stejně tak okna lodi a věže.\nVe výklenku severní boční lodi je napříč vsazen náhrobní obílený kámen – v horní části je kartušový rámec, v dolní části jsou dva znaky. V jednom znaku je krokev, druhý je dle doktora Antonína Podlahy Berbisdorfský. Nad vítězným obloukem je deska s nápisem: IN HONOREM S. PROCOPII ABBATIS, REGNI BOEMIAE PATRONI INCLYTI RESTAVRATVM AB EVGENIO TYTTL, ABBATE DE PLASSIO AC VICARIO GENERALI ORD. CISTERC, ANNO 1730.\n\nKlenba lodi je valená, členěná tříbokými protějškovými výsečemi, v lodi jsou barokně profilované konzoly. Strop zdobí štuková žebra. Boční vchody jsou hrotité. V průčelí se nachází věž s hrotitými okny. Nad portálem věže je v kameni tesaný znak opata Eugena Tyttla s písmeny E.T.A.P.P.L. a letopočtem 1732. Boční oltáře mají jednoduché volutové rámce a v horní části zlacený monogram opata Tyttla.\nSantiniho přestavba ve Všehrdech se vyznačuje uměleckou propracovaností, ostatně jako všechny jeho stavby. Exteriér kostela sv. Prokopa je koncipován jako řada na sebe návazných a do sebe částečně zaklíněných pravidelných mnohostěnů. Tvarosloví je záměrně redukované a jednoduché co se motivů týče. Fasáda kostela je hladká, bez členění.\nNároží věže armují lizény, etáže jsou odděleny drobnými římsami strmých profilů. Stěny lodi a kněžiště postrádají vertikální členění, pole sakristie jsou rámována lizénami. Záměrný Santiniho gotismus forem můžeme spatřit v hrotitě klenutých oknech, která jsou vsazena do nálevkovitých špalet. Tvar střechy věže je inspirován tehdy ještě existujícími střechami chrámu sv. Barbory v Kutné Hoře.\n\nV interiéru kostela je hlavním tématem centralizace hloubkové dispozice. Stavba užívá různých typů světla o různé intenzitě. Prostory bezprostředně sousedící s hlavní lodí jsou bez oken, závěrové díly jsou pak silně prozářeny světlem.\nRealizace kostela sv. Prokopa ve Všehrdech proběhla téměř 10 let po smrti architekta Jana Blažeje Santiniho Aichela. Stavitelem byl Ondřej Kondel z Plas.\n\n\n"}
{"id": "881950", "url": "https://cs.wikipedia.org/wiki?curid=881950", "title": "Ucelený vlak", "text": "Ucelený vlak\n\nUcelený vlak je takový nákladní vlak, který dopravuje zboží z jediného výchozího do jediného cílového místa typicky pro jediného zákazníka. Výchozím a cílovým místem jsou přitom často přímo vlečky zákazníka samotného. Zásadní výhodou ucelených vlaků je jednodušší logistika než u vlaků složených z vagónů různých zákazníků směřujících z různých výchozích míst na různá cílová místa, z které vyplývá i nižší cena, vyšší spolehlivost a vyšší rychlost, neboť odpadá zdržení na seřaďovacích nádražích. Tím je dána i zvýšená konkurenceschopnost ucelených vlaků proti silniční dopravě.\n\nZe samotné povahy ucelených vlaků ovšem vyplývá, že potřebují zákazníky, kteří pro danou trasu naplní celý vlak. To je typické u převozu surovin, kdy se celý vlak naplní jedinou komoditou (a je tedy složený z jediného typu vagónů). Jedná se například o převoz štěrku, uhlí pro elektrárny, železné rudy pro hutě, koksu, oceli, ropy, minerálních olejů nebo i síry. To ovšem není pravidlem, mohou být i ucelené vlaky převážející automobily nebo dokonce ucelené chladicí vlaky převážející jídlo (americký Railex). A jako ucelené vlaky mohou fungovat i vlaky převážející kontejnery například z přístavu do vnitrozemského překladiště nebo vlaky systému RoLa.\n\nV osobní dopravě je existence obdoby ucelených vlaků příčinou vzniku motorových a elektrických jednotek, u kterých sice cestující nastupují i vystupují podle potřeby v různých stanicích, ale nedochází k žádné manipulaci s vagony.\n"}
{"id": "881955", "url": "https://cs.wikipedia.org/wiki?curid=881955", "title": "Mistrovství světa v alpském lyžování 2013 – sjezd žen", "text": "Mistrovství světa v alpském lyžování 2013 – sjezd žen\n\nSoutěž ve sjezdu žen na Mistrovství světa v alpském lyžování 2013 se konala na sjezdovce Planai v neděli 10. února jako třetí ženský závod šampionátu. Start se uskutečnil v 11.00 hodin místního času. Zúčastnilo se jej 41 závodnic z 20 zemí.\nMistryní světa se stala Francouzka Marion Rollandová, která vyhrála první významný závod kariéry. Stříbrnou medaili získala Italka Nadia Fanchiniová a bronz si odvezla německá lyžařka Maria Höflová-Rieschová, která po zlatu ze superkombinace získala na šampionátu druhou medaili.\n\nZávod byl odstartován v 11:00 hodin.\n"}
{"id": "881958", "url": "https://cs.wikipedia.org/wiki?curid=881958", "title": "Mistrovství světa v alpském lyžování 2013 – sjezd mužů", "text": "Mistrovství světa v alpském lyžování 2013 – sjezd mužů\n\nSoutěž ve sjezdů mužů na Mistrovství světa v alpském lyžování 2013 se konala na sjezdovce Planai v sobotu 9. února jako druhý mužský závod šampionátu. K zahájení došlo v 11.00 hodin místního času. Závodu se zúčastnilo 58 závodníků z 27 zemí.\n\nMistrem světa ve sjezdu se podruhé v kariéře stal norský lyžař Aksel Lund Svindal, který získal celkově pátý mistrovský titul. Stříbrnou medaili získal Ital Dominik Paris a bronz si odvezl francouzský závodník David Poisson.\n\nZávod byl odstartován v 11:00 hodin.\n"}
{"id": "881965", "url": "https://cs.wikipedia.org/wiki?curid=881965", "title": "Klepeto", "text": "Klepeto\n\nKlepeto je hrudní končetina některých členovců sloužící k uchopování, především k přenášení potravy k ústnímu otvoru, dále k obraně před predátory. U korýšů také k přidržení partnera při pářícím aktu.\n\nŽivočich má vždy dvojici klepet. Klepeto samotné je tvořeno pohyblivou částí a nepohyblivou. Části se uzavírají v čepelovitém kontra postoji.\n\nKlepeto u korýšů (kraba nebo raka) je tvořeno pohyblivou částí \"dactylopodit\" a nepohyblivou \"protopodit\". \nU samců kraba houslisty (\"Uca\") jsou klepeta asymetricky veliká.\n\nKlepeto u štírů je tvořeno pohyblivou částí \"tarsus\" a nepohyblivou \"tibia\".\n"}
{"id": "881971", "url": "https://cs.wikipedia.org/wiki?curid=881971", "title": "Erec chadaša", "text": "Erec chadaša\n\nErec chadaša ( ארץ חדשה ; doslova „Nová země“) je izraelská mimoparlamentní radikálně levicová politická strana vzniklá roku 2012.\n\nStranu založil koncem roku 2012 Eldad Janiv, který se předtím angažoval v hnutí ha-Smol ha-le'umi (\"Národní levice\"). Programově se nová strana profilovala jako radikální kritik korupce, ekonomického systému i okupace. Kritizuje propojení byznysu a politiky. Vymezuje se proti kapitalismu, ale odmítá se jednoznačně definovat na pravolevé ose. Strana podporuje vznik palestinského státu a rovné zacházení s izraelskými Araby. Do činnosti nové formace se zapojil kromě Eldada i režisér Rani Blair. Kvůli nedostatku peněz i s ohledem na cílovou skupinu se strana rozhodla vést kampaň na sociálních sítích, nikoliv formou klasických plakátů.\n\nStrana se účastnila předčasných parlamentních voleb v lednu 2013. Se ziskem 28 080 hlasů (0,74 %) ovšem nedosáhla na parlamentní zastoupení.\n\n"}
{"id": "881977", "url": "https://cs.wikipedia.org/wiki?curid=881977", "title": "Railex", "text": "Railex\n\nRailex je systém chladicích ucelených vlaků společností Union Pacific Railroad a CSX Transportation ve Spojených státech amerických. Je zaměřený především na převoz čerstvého ovoce a zeleniny.\n\nV roce 2006 začal být provozován pravidelný provoz mezi Wallulou ve státě Washington a Rotterdamem ve státě New York. V roce 2012 na této trase jezdily dva vlaky týdně a cesta jim trvala šest dní. V roce 2008 přibylo spojení z Delana v Kalifornii do New Yorku. V roce 2012 na této trase jezdily dva vlaky týdně a cesta jim trvala pět dní.\n\nPro rok 2013 bylo plánováno rozšíření systému o vlaky z oblasti Chicaga a o vlaky z oblasti jihovýchodu Spojených států amerických.\n\n"}
{"id": "881978", "url": "https://cs.wikipedia.org/wiki?curid=881978", "title": "Bajerov", "text": "Bajerov\n\nBajerov je obec na Slovensku, v okrese Prešov v Prešovském kraji.\n\nV roce 2011 zde žilo 452 obyvatel.\n"}
{"id": "881985", "url": "https://cs.wikipedia.org/wiki?curid=881985", "title": "Dick Wagner", "text": "Dick Wagner\n\nDick Wagner (14. prosince 1942 Oelwein, Iowa, USA − 30. července 2014 Phoenix, Arizona, USA) byl americký rockový kytarista a zpěvák.\n\nV šedesátých letech byl v různých obdobích frontmanem skupin The Bossmen a The Frost.\n\nV letech 1974−1983 byl členem doprovodné skupiny Alice Coopera. Začal s ním však spolupracovat již dříve. rál na jeho albech \"School's Out\" (1972), \"Billion Dollar Babies\" a \"Muscle of Love\" (1973), \"Welcome to My Nightmare\" (1975), \"Goes to Hell\" (1976), \"Lace and Whiskey\" (1977), \"From the Inside\" (1978), \"Zipper Catches Skin\" (1982) a \"DaDa\" (1983). Mimo to působil ve skupině Lou Reed, se kterým nahrál alba \"Berlin\" (1973) a \"Rock 'n' Roll Animal\" (1974).\n\nHrál rovněž na albech \"Destroyer\" a \"Revenge\" skupiny Kiss, \"Get Your Wings\" od Aerosmith a \"Car\" Petera Gabriela.\n\nZemřel v roce 2014 ve věku 71 let.\n\n\n"}
{"id": "881989", "url": "https://cs.wikipedia.org/wiki?curid=881989", "title": "Koach lehašpia", "text": "Koach lehašpia\n\nKoach lehašpia ( כח להשפיע; doslova „Síla ovlivňovat“) je izraelská mimoparlamentní politická strana zaměřená nejprve na obhajobu práv zdravotně postižených občanů, v kampani před volbami v roce 2013 pak na boj za sociální jistoty.\n\nStrana vznikla roku 2008 jako politický subjekt orientovaný na hájení zájmů zdravotně postižených občanů. Inspirovala se volebním úspěchem strany penzistů Gil, která se ve volbách roku 2006 nečekaně dostala do izraelského parlamentu. Předsedou Koach lehašpia byl tehdy Jochaj Dok. Ve vedení zasedali právníci Ja'el Albeg a Nurit Buchnik-Hadif. Centrála strany se nacházela ve městě Petach Tikva. Snažila se oslovit cca 100 000 Izraelců se zdravotním handicapem a jejich příbuzné. Kritizovala nedostatečný rozvoj a investice do bezbariérových komunikací a hodlala bojovat za zvýšení sociálních příspěvků pro invalidy. V parlamentních volbách roku 2009 nakonec její kandidatura nebyla úspěšná. Dostala jen 3696 hlasů (0,11 %).\n\nKoach lehašpia se účastnila i předčasných parlamentních voleb v lednu 2013. Nyní ovšem pod původním názvem působil subjekt z poněkud odlišným programem a vedením. Její předsedou je rabín Amnon Jicchak. Strana bojuje za práva chudých občanů. Kritizuje rostoucí ceny potravin, chce zlepšit dostupnost bydlení. Obrací se i na nábožensky orientované voliče. Se ziskem 28 049 hlasů (0,74 %) ovšem opět nedosáhla na parlamentní zastoupení.\n\n"}
{"id": "882003", "url": "https://cs.wikipedia.org/wiki?curid=882003", "title": "Kaluš", "text": "Kaluš\n\nKaluš ( ) je město v Ivanofrankivské oblasti na Ukrajině. Leží na východním okraji Karpat na historickém území Haliče. V roce 2010 v něm žilo zhruba 67 tisíc obyvatel.\n\nPřes Kaluš vede železniční trať ze Lvova do Černovic.\n"}
{"id": "882006", "url": "https://cs.wikipedia.org/wiki?curid=882006", "title": "Vilém Václav", "text": "Vilém Václav\n\nVilém Václav (16. prosince 1925 – říjen 2011) byl český hokejista, který reprezentoval Československo.\n\nByl členem týmu Sokol Plzeň IV, kterému se v sezóně 1950/1951 podařilo postoupit do nejvyšší hokejové soutěže.\n\nNa MS 1957 v Sovětském svazu byl členem československého týmu, který vybojoval bronzovou medaili. V reprezentaci odehrál 7 zápasů, vstřelil 7 gólů.\n\n"}
{"id": "882007", "url": "https://cs.wikipedia.org/wiki?curid=882007", "title": "Ha-Jisra'elim", "text": "Ha-Jisra'elim\n\nHa-Jisra'elim ( , doslova „\"Izraelci\"“) je izraelská mimoparlamentní politická strana zaměřená nejprve na reformu volebního systému, v kampani před volbami v roce 2013 pak na zájmy ruskojazyčných imigrantů.\n\nStranu založil před volbami roku 2009 politolog Gide'on Doron jako subjekt prosazující radikální reformu volebního systému v Izraeli. Mělo být zavedeno 60 jednomandátových volebních obvodů, v nichž by se volilo většinovým způsobem po vzoru Velké Británie. Zbylých 60 křesel v Knesetu by se volilo stávajícím poměrným systémem. Strana tak chtěla přispět k větší akceschopnosti vlády a omezit nestabilitu mnohačetných koalic. V parlamentních volbách roku 2009 její kandidatura nebyla úspěšná. Dostala jen 856 hlasů (0,03 %).\n\nHa-Jisra'elim se účastnila i předčasných parlamentních voleb v lednu 2013. Nyní ovšem pod původním názvem působil jiný subjekt. Stranu vedl David Kon a prezentovala se jako obhájce zájmu ruskojazyčných přístěhovalců. Strana kritizovala příklon strany Jisra'el bejtejnu ke straně Likud a opuštění samostatné platformy pro ruskojazyčné imigranty. Se ziskem 18 939 hlasů (0,50 %) ovšem opět nedosáhla na parlamentní zastoupení.\n\n"}
{"id": "882008", "url": "https://cs.wikipedia.org/wiki?curid=882008", "title": "Itálie na Letních olympijských hrách 1996", "text": "Itálie na Letních olympijských hrách 1996\n\nItálii na Letních olympijských hrách v roce 1996 reprezentovala výprava 340 sportovců (236 mužů a 104 žen) v 27 sportech.\n"}
{"id": "882011", "url": "https://cs.wikipedia.org/wiki?curid=882011", "title": "Viktor Lonsmín", "text": "Viktor Lonsmín\n\nViktor Lonsmín (11. června 1920 – 22. července 1990) byl český hokejista, který reprezentoval Československo.\n\nByl členem týmu I. ČLTK Praha, poté po objevení Mikem Bucknou přestoupil do LTC Praha. Zde vydržel do roku 1943, kdy přestoupil do ŠK Bratislava. Po válce se vrátil do I. ČLTK Praha). Přišel Vítězný únor, emigrace. Další osudy Viktora Lonsmína nejsou známy.\n\nReprezentoval na jednom šampionátu, bylo to v roce 1939 ve Švýcarsku, kde tým skončil na čtvrtém místě. Současně ale tým získal stříbrnou medaili v hodnocení Mistrovství Evropy.\n\nV reprezentaci odehrál celkem 16 zápasů, vstřelil 2 góly.\n\nDle dobového tisku \"odjel 19. 2. 1946 do Bratislavy k utkání autem a od té doby je pohřešován.\"\n\n"}
{"id": "882012", "url": "https://cs.wikipedia.org/wiki?curid=882012", "title": "Žipov", "text": "Žipov\n\nŽipov je obec na Slovensku, v okrese Prešov v Prešovském kraji. V roce 2011 zde žilo 280 obyvatel.\n\nRozloha obce je 7,6 km2. Obcí protéká Kaňovský potok. Nejvýše položená kóta v obci má 584 m n. m. a její název je Buben. Sousedními obcemi jsou Ondrašovce, Križovany, Hrabkov, Klenov, Kvačany a Bajerov. Na základě struktury obyvatelstva obce podle věku je zjištěno, že nejvyšší počet obyvatel v roce 2015 tvořili obyvatelé v produktivním věku (15-49). Podle struktury obyvatel podle národností je zjištěno, že nejpočetnější národnost tvoří Slováci. Z náboženského hlediska v obci převládají římskokatolíci. Na základě geologické mapy největší území obce zabírají slepence, siltovce a jílovce z paleogénu. Podle mapy krajinné struktury obec v největší míře pokrývají lesy, které jsou listnatého i jehličnatého charakteru.\n"}
{"id": "882014", "url": "https://cs.wikipedia.org/wiki?curid=882014", "title": "Hidajet Hankić", "text": "Hidajet Hankić\n\nHidajet Hankić (* 29. června 1994, Schwarzach im Pongau, Rakousko) je rakouský fotbalový brankář momentálně působící v klubu FC Blau-Weiß Linz.\n\nV Rakousku působil v akademii Fußballakademie Linz.\n\nV roce 2011 odešel do České republiky do klubu FK Mladá Boleslav. Do dospělého fotbalu nahlédl v klubu FK Mladá Boleslav, kde byl na soupisce A-týmu od června 2012. V 1. české lize debutoval v sezoně 2013/14 25. května 2014 v zápase proti AC Sparta Praha (porážka 0:4).\n\nV létě 2015 se vrátil do Rakouska, kde odehrál sezónu 2015/16 v dresu druholigového klubu SV Austria Salzburg. V létě 2016 po sestupu Austrie o soutěž níž přestoupil do týmu FC Blau-Weiß Linz, jenž ze třetí rakouské ligy postoupil do druhé. Zde podepsal roční kontrakt.\n\n"}
{"id": "882016", "url": "https://cs.wikipedia.org/wiki?curid=882016", "title": "Kronstorf", "text": "Kronstorf\n\nKronstorf je městys v rakouské spolkové zemi Horní Rakousy, v okrese Linec-venkov.\n\nV roce 2012 zde žilo 3 152 obyvatel.\n\nMístní zastupitelstvo se skládá z 25 členů.\n"}
{"id": "882017", "url": "https://cs.wikipedia.org/wiki?curid=882017", "title": "Entertainment Weekly", "text": "Entertainment Weekly\n\nEntertainment Weekly je americký týdeník, založený Davidem Morrisem v roce 1990. Vydává jej společnost Time Inc. a zabývá se mnoha kulturními tématy (film, televize, hudba, počítačové hry, divadlo, knihy).\n\nČasopis rovněž každoročně uděluje cenu „Entertainer of the Year“. Jako první ji v roce 1990 získal Bart Simpson a v pozdějších letech pak například Tom Hanks (1994), Nicole Kidman (2001) nebo Daniel Radcliffe (2011).\n\n"}
{"id": "882023", "url": "https://cs.wikipedia.org/wiki?curid=882023", "title": "Kanton Cruzini-Cinarca", "text": "Kanton Cruzini-Cinarca\n\nKanton Cruzini-Cinarca ( ) je francouzský kanton v departementu Corse-du-Sud v regionu Korsika. Tvoří ho 13 obcí.\n\n"}
{"id": "882028", "url": "https://cs.wikipedia.org/wiki?curid=882028", "title": "Alifatické halogensloučeniny", "text": "Alifatické halogensloučeniny\n\nAlifatické halogensloučeniny jsou halogenderiváty uhlovodíků s otevřeným (přímým nebo rozvětveným) uhlíkovým řetězcem. \n\nProtože organické halogenové sloučeniny se v přírodě nevyskytují, jde o látky, které se velmi obtížně rozkládají, a tak patří mezi perzistentní organické látky (ovšem výjimku tvoří např. hormony štítné žlázy thyroxin a trijodthyronin obsahující jod. Nižší halogenderiváty s jedním halogenem v molekule jsou za normálních podmínek plyny (např. fluormethan), halogenderiváty s více halogeny v molekule nebo odvozené od vyšších uhlovodíků jsou těkavé kapaliny (např. dichlormethan, chloroform).\n\nMnohé tyto látky jsou toxické.\n\nChlor-fluorované uhlovodíky (tzv. freony) se dříve používaly jako chladiva a hnací plyny, ovšem poškozují ozonovou vrstvu, a tak se od jejich používání ustupuje a nahrazují se jinými látkami.\n\nHalogenderiváty nenasycených uhlovodíků se často používají na výrobu plastů, jako jsou např. polyvinylchlorid (PVC), teflon nebo chloroprenový kaučuk.\n\nOstatní halogenuhlovodíky se používají např. k výrobě jiných sloučenin, chloroform se dříve používal jako anestetikum.\n\nAlifatické halogensloučeniny se dají, jako ostatní halogenderiváty, rozdělit na:\n\n"}
{"id": "882033", "url": "https://cs.wikipedia.org/wiki?curid=882033", "title": "Kanton Les Deux-Sevi", "text": "Kanton Les Deux-Sevi\n\nKanton Les Deux-Sevi ( ) je francouzský kanton v departementu Corse-du-Sud v regionu Korsika. Tvoří ho 9 obcí.\n\n"}
{"id": "882034", "url": "https://cs.wikipedia.org/wiki?curid=882034", "title": "Atletika na Letních olympijských hrách 1992 – hod oštěpem muži", "text": "Atletika na Letních olympijských hrách 1992 – hod oštěpem muži\n\nHod oštěpem mužů na Letních olympijských hrách 1992 se uskutečnil ve dnech 7. a 8. srpna na Olympijském stadionu v Barceloně. Zlatou medaili získal reprezentant Československa Jan Železný, když výkonem 89,66 metrů vytvořil nový olympijský rekord. Stříbrnou medaili získal Fin Seppo Räty a bronzovou Steve Backley z Velké Británie.\n\n"}
{"id": "882036", "url": "https://cs.wikipedia.org/wiki?curid=882036", "title": "Kanton Ayen", "text": "Kanton Ayen\n\nKanton Ayen ( ) je francouzský kanton v departementu Corrèze v regionu Limousin. Tvoří ho 11 obcí.\n\n"}
{"id": "882037", "url": "https://cs.wikipedia.org/wiki?curid=882037", "title": "Kanton La Roche-Canillac", "text": "Kanton La Roche-Canillac\n\nKanton La Roche-Canillac ( ) je francouzský kanton v departementu Corrèze v regionu Limousin. Tvoří ho 11 obcí.\n\n"}
{"id": "882039", "url": "https://cs.wikipedia.org/wiki?curid=882039", "title": "Kanton Égletons", "text": "Kanton Égletons\n\nKanton Égletons ( ) je francouzský kanton v departementu Corrèze v regionu Limousin. Tvoří ho osm obcí.\n\n"}
{"id": "882042", "url": "https://cs.wikipedia.org/wiki?curid=882042", "title": "Kanton Les Deux-Sorru", "text": "Kanton Les Deux-Sorru\n\nKanton Les Deux-Sorru ( ) je francouzský kanton v departementu Corse-du-Sud v regionu Korsika. Tvoří ho 11 obcí.\n\n"}
{"id": "882044", "url": "https://cs.wikipedia.org/wiki?curid=882044", "title": "Two (album, Lenka)", "text": "Two (album, Lenka)\n\nTwo je druhé studiové album australské umělkyně a zpěvačky jménem Lenka. Oficiálně vyšlo 19. dubna 2011 prostřednictvím vydavatelství Epic Records, 28. února 2011 album vyšlo v Singapuru.\nAlbum je představováno jako Lenčino druhé sólové album po odchodu ze skupiny nazvané Decoder Ring. První a hlavní singl z tohoto alba, \"Heart Skips A Beat\", bylo vydáno 11. února 2011. Z důvodu neúspěchu tohoto singlu, si ani album \"Two\" v hitparádách nevedlo nijak dobře, stejně jako jeho předchůdce - první album Lenka.\n\nSkladba \"Heart Skips a Beat\" byla vydána jako první oficiální singl. Hudební klip k této písni byl vydán 17.- března 2011 prostřednictvím Veva. Singl vyšel 11. února 2011, ale nezaznamenal větší úspěch, přestože kritiky byl přijat velmi dobře.\n\n\"Two\" byl druhým singlem z tohoto alba. Hudební videoklip měl premiéru 30. června 2011 na oficiálním kanál YouTube. Stejně jako předchozí singl, nezaznamenal ani \"Two\" větší úspěch. \n\nPíseň \"Everything at Once\" byla původně vydána jako druhý promo singl z alba prostřednictvím iTunse. Lenka zazpívala tuto skladbu v show Jimmy Kimmel Live!, kde zazněla i píseň \"Heart Skips a Beat\". Skladba \"Everything at Once\" je použita v televizní reklamě pro Windows 8, to způsobilo vydání této skladby jako třetí singl dne 4. listopadu 2012. Díky této reklamě zaznamenala tato píseň druhý největší úspěch hned za singlem \"The Show\".\n\n\"Roll with the Punches\" byl vydán jako první promo singl z tohoto alba. Vydán byl 8. listopadu 2010.\nAlbum \"Two\" bylo vydáno 28. února 2011 v Singapuru a 19. dubna 2011 ve Spojených státech. 19. duben 2011 bylo také datum celosvětového vydání alba.\n"}
{"id": "882053", "url": "https://cs.wikipedia.org/wiki?curid=882053", "title": "Tomáš Janíček", "text": "Tomáš Janíček\n\nTomáš Janíček (* 7. září 1982, Gottwaldov, Československo) je český fotbalový obránce, momentálně působí v klubu 1. SK Prostějov. Mimo Českou republiku působil na klubové úrovni na Slovensku.\n\nJe to důrazný hráč nevyhýbající se soubojům o míč.\n\nZačínal v FC Slušovice, ale už od devíti let hrál ve Zlíně. Do dospělého fotbalu se dostal v klubu FC Tescoma Zlín, kde působil od roku 2002. V létě 2007 odešel na hostování do slovenského mužstva FC Nitra. Po roce odešel zpět do ČR, přestoupil do týmu FK Mladá Boleslav, kam si ho vzal kouč Pavel Hapal, který ho vedl právě v Nitře. V sezóně 2014/15 hrál v MFK Karviná.\n\nPo administrativním postupu Zlína do 1. české ligy se v létě 2015 vrátil do mateřského klubu (FC Fastav Zlín). Se zlínským týmem slavil v sezóně 2016/17 triumf v českém poháru.\n\n"}
{"id": "882055", "url": "https://cs.wikipedia.org/wiki?curid=882055", "title": "Kanton Figari", "text": "Kanton Figari\n\nKanton Figari ( ) je francouzský kanton v departementu Corse-du-Sud v regionu Korsika. Tvoří ho 4 obce.\n\n"}
{"id": "882056", "url": "https://cs.wikipedia.org/wiki?curid=882056", "title": "Ljudmila Ruděnková", "text": "Ljudmila Ruděnková\n\nLjudmila Vladimirovna Ruděnková ( – \"Ljudmila Vladimirovna Ruděnko\", – \"Ljudmila Volodimirivna Ruděnko\"; 27. července 1904, Lubny – 4. března 1986, Leningrad) byla sovětská šachistka, po Věře Menčíkové v pořadí druhá žena, která si vybojovala titul mistryně světa v šachu (titul držela v letech 1950 až 1953). Narodila se v Poltavské gubernii, která odpovídá Poltavské oblasti na Ukrajině, a která byla tehdy součástí Ruského impéria. Šachy se naučila hrát od svého otce v deseti letech. Po skončení střední školy se odstěhovala do Oděsy, kde získala vysokoškolské vzdělání v oboru ekonomie. Pracovala jako plánovač a šachy hrála zpočátku pouze jako svůj koníček. Daleko více se zabývala plaváním a stala se mistryní Oděsy v kategorii 400 metrů prsa. Šachy závodně začala Ruděnková hrát po přestěhování do Moskvy roku 1925. Poté se přestěhovala do Leningradu, kde se v roce 1929 stal jejím trenérem Pjotr Arseňjevič Romanovskij.\n\nPo zisku titulu Mistryně světa jí byl udělen titul IM. Roku 1976 jí FIDE udělila titul WGM.\n\nRoku 1928 zvítězila na mistrovství Moskvy žen v šachu. Po přestěhování do Leningradu v roce 1929 třikrát vyhrála mistrovství Leningradu žen v šachu. Mistrovství Sovětského svazu v šachu žen vyhrála Ruděnková roku 1952 .\n\nKdyž na přelomu let 1949-1950 uspořádala FIDE v Moskvě turnaj o titul mistryně světa v šachu, který měl určit nástupkyni tragicky zahynulé Věry Menčíkové, Ruděnková tento turnaj v konkurenci dalších patnácti šachistek vyhrála s náskokem jednoho bodu před druhou Olgou Rubcovovou a vybojovala tak titul mistryně světa v šachu.\n\nTitul mistryně světa ztratila roku 1953 v zápase s Jelizavetou Bykovovou, který v Leningradě prohrála 5:7 (=2). Ještě po desáté partii byl stav nerozhodný 4:4 (=2), pak však Ruděnková v posledních čtyřech partiích třikrát prohrála.\n\nProtože roku 1955 vyhrála kandidátský turnaj v Moskvě Olga Rubcovová a Ruděnková měla po prohraném zápase o titul právo na odvetu, střetli se Ruděnková, Rubcovová a Bykovová roku 1956 v Moskvě v trojzápase, ve kterém zvítězila Rubcovová a Ruděnková skončila na posledním třetím místě.\nS družstvem Leningradu se účastnila Mistrovství Sovětského svazu družstev v šachu v letech 1948, 1951 a 1963. Nejvýše dosáhla s družstvem Leningradu na 2. místo v roce 1951. V tomto roce dosáhla i největšího úspěchu v této soutěži, když obsadila individuální druhé místo na první ženské šachovnici\n\nV roce 1952 reprezentovala tým Iskry na Sovětském šachovém poháru klubů na první ženské šachovnici.\n\nV roce 2001 se objevila na poštovní známce Jugoslávie.\n\n"}
{"id": "882057", "url": "https://cs.wikipedia.org/wiki?curid=882057", "title": "Římskokatolická farnost Nosislav", "text": "Římskokatolická farnost Nosislav\n\nŘímskokatolická farnost Nosislav je územní společenství římských katolíků s farním kostelem svatého Jakuba staršího v obci Nosislav v děkanátu Modřice.\n\nHistorie farnosti je spojena s kostelem sv. Jakuba staršího, jednoho z mála opevněných kostelů na jižní Moravě. Fara byla postavena vedle kostela, v roce 1643 vyhořela po úderu bleskem do věže kostela, následně byla opravena.\n\nAdministrátorem excurrendo je od 1. srpna 2009 P. Pavel Cebula, farář z Židlochovic. Jako výpomocný duchovní zde působí od roku 2007 P. Jindřich Petrucha \n\nNa přelomu 20. a 21. století byly na farním kostele provedeny rozsáhlé opravy jak v interiéru, tak i v exteriéru a na hradbách, a to vše v rozsahu několika milionů korun. Nezanedbatelná část stavebních prací provedli farníci formou brigádnické výpomoci. Každoročně se koná tříkrálová sbírka. V obci existuje také evangelický sbor, mezi věřícími obou vyznání panují dobré ekumenické vztahy. Zásluhu na tom měl mj. Leopold Benáček, nosislavský farář v letech 1963 až 1977.\n\nFarnost se účastní akce Tříkrálová sbírka. V roce 2015 se při ní vybralo 42 653 korun.\n\nNa 17. červen připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná nejbližší neděli po 27. září.\n\n"}
{"id": "882061", "url": "https://cs.wikipedia.org/wiki?curid=882061", "title": "Josh Klinghoffer", "text": "Josh Klinghoffer\n\nJosh Adam Klinghoffer (* 3. října 1979) je americký multiinstrumentalista.\n\nV roce 2009 nahradil Johna Frusciante ve skupině Red Hot Chili Peppers. Se skupinou nahrál dvě studiové alba, \"I'm with You\" a \"The Getaway\" a také několik skladeb pro EP \"Rock & Roll Hall of Fame Covers EP\" (několik jich nahrál ještě předchozí kytarista). Ještě než nastoupil k RHCP, hrál na několika Fruscianteho sólových albech, přičemž album \"A Sphere in the Heart of Silence\" bylo vydáno pod oběma jmény (John Frusciante & Josh Klinghoffer). Vedle toho spolupracoval s umělci, jako jsou PJ Harvey, Charlotte Hatherley nebo skupina Thelonious Monster.\n\nV roce 2012 byl jako člen RHCP uveden do Rock and Roll Hall of Fame a to i přesto, že ve skupině působil pouze tři roky.\n"}
{"id": "882062", "url": "https://cs.wikipedia.org/wiki?curid=882062", "title": "Antonín Houba", "text": "Antonín Houba\n\nAntonín Houba (27. května 1909 Beroun – Praha) byl český hokejista, který reprezentoval Československo.\n\nVyrůstal hokejově v Písku, na začátku 30. let byl členem týmu TK Důstojníci Praha, z kterého po třech letech přestoupil do SK Slavia Praha. Zde vydržel dvě sezóny, po kterých přestoupil v té době do nejúspěšnějšího klubu LTC Praha. S tímto týmem spojil svůj další hokejový osud na dalších 13 let, zde také ukončil hokejovou kariéru.\n\nJiž v roce 1934 se mohl zúčastnit MS 1934 v italském Miláně, ale na šampionát neodcestoval. Byl členem reprezentačního týmu na MS 1937 v Londýně i šampionátu konaného o rok později, 1938 v Praze. Zde tým vybojoval bronzovou medaili, v rámci ME dokonce stříbrnou. V reprezentaci odchytal 3 zápasy.\n\nBěhem druhé světové války působil jako trenér dorostu v LTC Praha, v letech 1950–53 po skončení aktivní kariéry pracoval jako trenér a funkcionář v Tatře Smíchov, která pokračovala jako nástupnický tým LTC Praha.\n\n"}
{"id": "882064", "url": "https://cs.wikipedia.org/wiki?curid=882064", "title": "Jakub Legierski", "text": "Jakub Legierski\n\nJakub Legierski (* 17. ledna 1994) je polský fotbalový útočník, momentálně bez angažmá.\n\n"}
{"id": "882065", "url": "https://cs.wikipedia.org/wiki?curid=882065", "title": "Fed Cup 2013 – Světová skupina II", "text": "Fed Cup 2013 – Světová skupina II\n\nSvětová skupina II představovala druhou nejvyšší úroveň Fed Cupu 2013. Hrála se 9. a 10. února 2013. Čtyři vítězné týmy – Německo, Španělsko, Švédsko a Švýcarsko, postoupily do baráže o Světovou skupinu a poražení – Argentina, Belgie, Francie a Ukrajina, pak nastoupí do dubnové baráže o setrvání v této úrovni soutěže pro rok 2014.\n"}
{"id": "882066", "url": "https://cs.wikipedia.org/wiki?curid=882066", "title": "Kanton Eygurande", "text": "Kanton Eygurande\n\nKanton Eygurande ( ) je francouzský kanton v departementu Corrèze v regionu Limousin. Tvoří ho 10 obcí.\n\n"}
{"id": "882067", "url": "https://cs.wikipedia.org/wiki?curid=882067", "title": "Kanton Uzerche", "text": "Kanton Uzerche\n\nKanton Uzerche ( ) je francouzský kanton v departementu Corrèze v regionu Limousin. Tvoří ho devět obcí.\n\n"}
{"id": "882070", "url": "https://cs.wikipedia.org/wiki?curid=882070", "title": "Kanton Ussel-Est", "text": "Kanton Ussel-Est\n\nKanton Ussel-Est ( ) je francouzský kanton v departementu Corrèze v regionu Limousin. Tvoří ho pět obcí.\n\n"}
{"id": "882071", "url": "https://cs.wikipedia.org/wiki?curid=882071", "title": "Kanton Ussel-Ouest", "text": "Kanton Ussel-Ouest\n\nKanton Ussel-Ouest ( ) je francouzský kanton v departementu Corrèze v regionu Limousin. Tvoří ho čtyři obce.\n\n"}
{"id": "882072", "url": "https://cs.wikipedia.org/wiki?curid=882072", "title": "Atletika na Letních olympijských hrách 1992 – vrh koulí muži", "text": "Atletika na Letních olympijských hrách 1992 – vrh koulí muži\n\nVrh koulí mužů na Letních olympijských hrách 1992 se uskutečnil 31. července na Olympijském stadionu v Barceloně. Zlatou medaili získal reprezentant Spojených států amerických Mike Stulce, stříbro jeho krajan Jim Doehring a bronz Vjačeslav Lycho reprezentující Společenství nezávislých států.\n\n"}
{"id": "882076", "url": "https://cs.wikipedia.org/wiki?curid=882076", "title": "Serge Akakpo", "text": "Serge Akakpo\n\nSerge Ognadon Akakpo (* 15. října 1987, Lomé) je fotbalový obránce z Toga a reprezentant své země, hráč klubu 1461 Trabzon na hostování v Trabzonsporu. Má i francouzský pas, v mládežnických kategoriích reprezentoval Francii.\n\nS fotbalem začal v Auxerre, jelikož má také francouzské občanství. V mužstvu hrál nejprve za mládež, poté za rezervu a první mužstvo. V roce 2010 zamířil do Vaslui, odkud odešel do Celje. V zimním přestupovém období sezony 2011-2012 podepsal Žilinu. Po nevydařené podzimní části ročníku 2013/14 Corgoň ligy v mužstvu předčasně skončil. Nové angažmá si našel na Ukrajině, kde podepsal smlouvu s klubem FK Hoverla Užhorod platnou od ledna 2014.\n\nAkakpo se měl zúčastnit v dresu Toga Afrického poháru národů 2010, ale reprezentace Toga po útoku na jejich autobus v angolské exklávě Cabinda (několik mrtvých a zraněných) nenastoupila k prvnímu utkání šampionátu a byla diskvalifikována. Akakpo patřil mezi zraněné.\n\nZúčastnil se Afrického poháru národů 2013 v Jihoafrické republice, kde Togo vypadlo ve čtvrtfinále s pozdějším finalistou, týmem Burkiny Faso po porážce 0:1 po prodloužení.\n\n"}
{"id": "882081", "url": "https://cs.wikipedia.org/wiki?curid=882081", "title": "Petr Ritter", "text": "Petr Ritter\n\nPetr Ritter (* 20. ledna 1950 Olomouc) je český právník, prozaik a scenárista.\n\nPetr Ritter se narodil v roce 1950 v Olomouci, kde žije celý dosavadní život. Oba jeho rodiče byli za druhé světové války vězněni v koncentračních táborech a následně byli šikanováni i komunistickým režimem. Petr Ritter přesto v období uvolnění vystudoval gymnázium v Olomouci a v roce 1968 se dostal i na Právnickou fakultu Univerzity Karlovy.\n\nZde se seznámil se svým budoucím spoluautorem a společníkem Zdeňkem Šťastným. Prožili spolu pět let studií, zapojili se do studentských protestů, účastnili se vysokoškolské stávky v roce 1969 i pohřbu Jana Palacha. Promovali v roce 1973 a společně nastoupili do advokátní poradny v Olomouci. V roce 1990 založili společnou Advokátní kancelář Ritter-Šťastný.\n\nOd počátku sedmdesátých let Petr Ritter hrál na kontrabas a psal písňové texty ve folkové skupině Severní hvězdy. Roku 1973 do ní přivedl i Zdeňka Šťastného jako hráče na bicí. Spolu psali komponované pořady a konferovali. Koncem sedmdesátých let byla skupina úspěšná na festivalech, natočila několik skladeb v Českém rozhlase. První svoji knížku Petr Ritter napsal společně se Zdeňkem Šťastným na počátku 80. let; byla o právnických studiích v Praze na přelomu 60. a 70. let, ovšem kvůli cenzuře v té době nemohla vyjít.\n\nV roce 1980 se Petr Ritter oženil s Dagmar roz. Škůrkovou. Jednalo se o dvoj-svatbu opět společně se Zdeňkem Šťastným. V roce 1993 se Petru Ritterovi narodili synové David a Matyáš. Oba dnes pracují v Advokátní kanceláři Ritter-Šťastný.\n\nV roce 1989 se Petr Ritter společně se Zdeňkem Šťastným angažovali v Občanském fóru a takzvanou \"„Olomouckou výzvou“\" výrazně přispěli k privatizaci advokacie, když v prosinci 1989 písemně oslovili všechny tehdejší advokáty s apelem na urychlenou transformaci advokacie ze státní na privátní. Díky tlaku této iniciativy byl ve spojení s  aktivitami dalších kolegů (JUDr. Čermáka, JUDr. Šolce, JUDr. Burešové) za jejich účasti formulován a přijat nový zákon o advokacii. Už 1. července 1990 tak vznikla nezávislá samosprávná Česká advokátní komora. Petr Ritter a Zdeněk Šťastný se poté podíleli i na dikci prvního polistopadového advokátního tarifu a následně po několik volebních období zasedali v samosprávných orgánech advokátní komory.\n\nV devadesátých letech Petr Ritter společně se Zdeňkem Šťastným pomohli zabránit dalšímu drobení republiky vyvoláním podpisové akce \"„Prohlášení mlčících Moravanů“\". Oba se v téže době rovněž přispěli k obnovení Právnické fakulty Univerzity Palackého v Olomouci. V roce 1994 se Petr Ritter se Zdeňkem Šťastným spolupodíleli na založení \"Nadace bezpečná Olomouc\" zabývající se prevencí kriminality.\n\nV roce 2019 vstoupil Petr Ritter spolu se Zdeňkem Šťastným v soutěži Právník roku pořádané Českou advokátní komorou, společností epravo.cz ve spolupráci s Ministerstvem spravedlnosti České republiky a dalšími právnickými profesními komorami a sdruženími v oblasti práva do Právnické síně slávy.\n\nV literatuře Petr Ritter debutoval rovněž společně se Zdeňkem Šťastným. V roce 1985 románem \"Advokát ex offo\" a následně v roce 1987 sbírkou čtyř povídek \"Biliáry.\" Až na později přepracovanou prvotinu vydanou v roce 2010 pod názvem \"Studovali práva\" a sbírku autorských pohádek další knihy již psal Petr Ritter samostatně. Veškerá Ritterova literární tvorba je inspirována převážně zkušenostmi z právní, zejména advokátní praxe a vyznačuje se společensko-kritickým tónem, ironií i černým humorem. Dalším jejich důležitým rysem je dialogičnost, nabádající k televizním, či filmovým adaptacím.\n\n\n\n\n\n"}
{"id": "882082", "url": "https://cs.wikipedia.org/wiki?curid=882082", "title": "Robert Moffat", "text": "Robert Moffat\n\nRobert Moffat (21. prosince 1795 – 9. srpna 1883) byl skotský kongregacionalistický misionář v Africe a tchán Davida Livingstonea.\n\nMoffat se narodil chudému manželskému páru ve skotské vesnici Ormiston, ležící ve správní oblasti Jižní Lothian. Aby našel zaměstnání, přestěhoval se na jih do anglického hrabství Cheshire, kde začal pracovat jako zahradník. Roku 1814, kdy byl zaměstnán ve vesnici High Legh v Cheshire, měl problémy se svým zaměstnavatelem kvůli své inklinaci k metodismu. Poté, co se úspěšně přihlásil do Londýnské misionářské společnosti (LMS), aby se mohl stát zámořským misionářem, přijal Moffat na krátkou dobu prozatímní práci zemědělce na Plantation Farm v Dukinfieldu (kde se setkal se svojí budoucí ženou). V září roku 1816 byl formálně ustanoven misionářem LMS v metodistické a kongregační kapli Surrey Chapel v Londýně (stejného dne jako John Williams), a byl vyslán do jižní Afriky. Jeho snoubenka Mary Smithová (1795-1870) se k němu připojila o tři roky později, poté, co se Robert vrátil do Kapského Města z Namaqualandu v Namibii (kde obrátil ke křesťanství náčelníka místních Afrikánců), a aktivně svému manželovi pomáhala v další misionářské práci.\n\nV roce 1820 odešli Moffat a jeho žena z Kapského Města do města Griquatown, kde se jim narodila dcera Mary (která si později vzala Davida Livingstonea). Později se rodina usadila v Kurumanu, západně od řeky Vaal, mezi Tswanskými kmeny. Zde Moffatovi žili a zapáleně pracovali pro misii až do roku 1870, kdy se vrátili zpět do Británie. Během tohoto období podnikal Robert Moffat četné misijní cesty do okolních oblastí, při nichž se dostal na sever až k území národů Matabele. Zprávy o výsledcích těchto cest zasílal Královské geografické společnosti, která je vydávala ve svých sbornících (\"Journal 25 -38\" a \"Proceedings ii\"). Za svého pobytu v Británii (1839-1843) vydali Moffatovi knihu, v níž líčí rodinné zážitky z Afriky - \"Missionary Labours and Scenes in South Africa\" (1842). Moffat také přeložil celou Bibli a \"Poutníkovu cestu\" od Johna Bunyana do Tswanštiny.\n\nKromě zahradničení a farmaření v mladých letech se Moffat během života také naučil jak být spisovatelem, stavitelem, tesařem, tiskařem a kovářem. Po svém návratu do Anglie byl oceněn částkou 5000 liber.\nRobert a Mary Moffatovi měli deset dětí: Mary (která si vzala D. Livingstonea), Ann, Roberta (zemřel krátce po narození), Roberta, Helen, Elizabeth (také zemřela krátce po narození), Jamese, Johna, Elizabeth a Jean. Jejich syn John Smith Moffat se také stal misionářem LMS a převzal misii v Kurumanu, dokud později nevstoupil do koloniální služby. Jejich vnuk (Johnův syn) Howard Unwin Moffat se stal ministerským předsedou Jižní Rhodesie.\n\nRobert Moffat zemřel ve vesnici Leigh poblíž města Tunbridge Wells v hrabství Kent dne 9. srpna 1883; je pohřben na londýnském hřbitově West Norwood Cemetery.\n\nObyvatelé vesnice High Legh organizují vzpomínkový běh Roberta Moffata, dlouhý 10 km, který začíná a končí u jeho chalupy.\n\nJeho tiskařská práce v Kurumanu byla podpořena železným tiskařským lisem. Ten byl dovezen do Kapského Města roku 1825 a převezen do města Kuruman v roce 1831. Moffat jej používal až do roku 1870, kdy odešel do důchodu. Po něm tuto práci převzali William Aston a A. J. Gould, kteří lis používali až do roku 1882. V roce 1918 byl tento stroj přemístěn do knihovny Kimberly Public Library, kde zůstal až do roku 1996, kdy byl vrácen Misii Roberta Moffata v Kurumanu. Zde je i nyní občasně používán k tisku pamětních dokumentů.\n\n\n"}
{"id": "882083", "url": "https://cs.wikipedia.org/wiki?curid=882083", "title": "Tetra svítivá", "text": "Tetra svítivá\n\nTetra svítivá (\"Hemigrammus ocellifer\") je sladkovodní rybka, tvarem a velikostí podobná tetře skvělé (\"Hemigrammus pulcher\"). Pojmenování tato tetra získala díky dvěma malým plochám na hlavě a ocasu, které odráží světlo tak, že vypadají jako by tyto plošky na svítily.\n\nTvarem tělo se jedná o typickou tetrovitou rybu s vyšším profilem. Znaky, které umožňují snadné rozpoznání, jsou jasně červená skvrna nad okem, zlatá za tukovou ploutví a tmavá skvrnou na spodní části ocasní ploutve. Tělo je vyšší oválně protažené, ze stran stlačené. Dospělý jedinci dosahují délky až 4,5cm. Zbarvení je stříbřité světle hnědavé až zeleně žlutavé, hřbet a přední část těla je světle šedozelený. Ve výši hřbetní ploutve začíná na bocích úzký tmavší podélný pruh končící až na ocasní ploutvi. U kořene ocasu jej protíná příčný tmavý proužek tak, že vzniká kříž, jehož políčka jsou vyplněna zlatožlutě svítivými skvrnkami. Duhovka oka je v horní polovině červená a ve spodní polovině stříbřitá u některých jedinců až zlatová, nad očima má světle červenou a na bázi ocasní ploutve oranžovou skvrnu. Ploutve jsou čiré někdy u kořene světle oranžové, špičky ploutví jsou bezbarvé až bílé. Jedna ze svítivých oblastí je na hlavě hned za okem a druhá zadní je plocha ve spodní části ocasní ploutve. Svítivost může být hůře patrná v nádržích s nižší úrovní osvětlení.\nPochází z Jižní Ameriky a přirozenými lokalitami výskytu jsou oblasti klidných pomaleji tekoucí vod od Francouzské Guayany po Brazílii. Žijí ve větších hejnech a najdeme je hustých porostech pomalu tekoucích lesních potoků, řek a tůní včetně dočasně zaplavovaných ploch. Jelikož to jsou vesměs kyselé a na živiny chudé černé vody, je z velké části jejich potrava z náletová - drobný hmyz, spadené ovoce a jiné části vegetace.\n\nTato ryba žije v hejnech a je účelné ji chovat v minimálním počtu 6 jedinců lépe však více četnějším hejnu. Chováme je ve společnosti klidných druhově podobných, nebo menších rybek. Jedná se o další z tetrovitých ryb vhodných do společenských nádrží, a to i menších rozměrů od 50 cm délky s volným prostorem pro plavání a okrajovým osázením s jemnolistých rostlin. Tmavší pozadí a tmavší pokrytí dna vč. plovoucí zeleně dávají barvám ryb lépe vyniknout zejména při slabším osvětlení. Zdržuje se v horním a středním patře akvária. Pokud bude v nádrži málo jedinců, mohou se stát plachými a budou neustále ukrytí. Je nenáročná na vodu, nutno však akvárium udržovat v čistotě. Nutný je pravidelný přísun (částečná výměna) čerstvé vody.\n\nVodu je vhodné filtrovat přes rašelinu. Jelikož je náchylná na parazity, je dobré, aby jakékoli nové ryby před vpuštěním do hlavní nádrže, byly preventivně umístěny po dobu několika týdnů v karanténní nádrži, případně byl použit dezinfekční preparát.\nJako většina tetrovitých je všežravec - potravou jsou nitěnky, roupice, pakomáří larvy a tzv. patentky, (perloočky, dafnie, buchanky , a to živé nebo i mražené, apod.), jakož i drobno sekaný salát.\nTetra svítivá přijímá i suché vločkové nebo granulované krmivo, rovněž i lyofilisované, a také drobnou mraženou potravu. Krmit je lépe méně, ale častěji, potrava by měla být pestrá. Dožívá se až 5 let.\nMalá nádržka s jemnolistými rostliny, voda polotvrdá s teplotou 24-28 °C. Akvárium by mělo být doplněné rašelinou - je možno nahradit rašelinovým filtrem, a případně kořeny, které pomáhají při zabarvení vody (obsahem taninu), což je velmi příznivé pro tření.Voda musí být kyselá, a nejlépe filtrované (doporučuje se rašelinový filtr). Tření probíhá v jemnolistých rostlinách a plůdek se líhne do 30 hodin. Chovné rybky ihned požírají jikry, proto je neprodleně po vytření odlovíme.\n\nPotěr se rozplave za dalších 4-6 dní. Pro rozplavání je pak potřeba volný prostor. Po rozplavání se potěr krmí jemnou živou potravu (krmí se mikrami a jednobuněčnými živočichy, např. trepkami). Potěr je v prvních měsících velmi choulostivý na přelovování, proto se doporučuje častá, ale jen částečná výměna vody.\n\n\n\n\n\n\n\n"}
{"id": "882085", "url": "https://cs.wikipedia.org/wiki?curid=882085", "title": "Ernest Mabouka", "text": "Ernest Mabouka\n\nErnest Olivier Bienvenu Mabouka Massoussi zkráceně známý jako Ernest Mabouka (* 16. června 1988, Douala) je kamerunský fotbalový obránce a reprezentant, od července 2017 hráč klubu Makabi Haifa.\n\nSvou fotbalovou kariéru začal v kamerunském klubu Les Astres FC de Douala. V letech 2010–2017 byl hráčem slovenského klubu MŠK Žilina. Se Žilinou vyhrál dvakrát ligový titul (2011/12, 2016/17) a jednou slovenský fotbalový pohár (2011/12).\n\nV červenci 2017 přestoupil po rozvázání smlouvy se Žilinou do izraelského klubu Makabi Haifa.\n\nV A-mužstvu Kamerunu debutoval debutoval 5. 1. 2017 v přátelském zápase proti reprezentaci DR Kongo (výhra 2:0).\nZúčastnil se afrického šampionátu 2017 konaného v Gabonu. S kamerunským národním týmem slavil nakonec na turnaji titul.\n\n"}
{"id": "882086", "url": "https://cs.wikipedia.org/wiki?curid=882086", "title": "Family Farm", "text": "Family Farm\n\nFamily Farm (česky Rodinná farma) je česká počítačová hra vytvořená studiem Hammerware. Vyšla 29. dubna 2011 pro Windows. Jedná se o budovatelskou strategii, podobnou hře The Sims. Hra byla zvolena za \"Nejlepší českou hru roku 2011\".\n\nHráč ovládá několik postaviček tvořících rodinu. S nimi se musí starat o hospodářství své farmy. Každá postava má určité schopnosti a zkušenosti s různými druhy práce. Ty určují jak rychle danou práci zvládne. Střídají se 3 roční období (jaro, léto a podzim). V každém ročním období musí hráč vykonat jiný druh práce a musí se snažit, aby měl co nejvýnosnější úrodu. Pro splnění tohoto úkolu musí postavičky využívat co nejefektivněji, protože každé období je časově omezené. Úrodu ovlivňuje i počasí. Pracovní sílu lze také najímat. Taktéž je možné rozšiřovat dům, díky tomu se mohou narodit děti, čímž hráč také získá novou pracovní sílu.\n\n"}
{"id": "882087", "url": "https://cs.wikipedia.org/wiki?curid=882087", "title": "Kuklík horský", "text": "Kuklík horský\n\nKuklík horský (\"Geum montanum\") je nízká, vytrvalá, žlutě kvetoucí bylina. Patří mezi druhy, které jsou některými autory při úzkém pojetí rodu kuklík z něj vyňaty a vřazeny do samostatného rodu kuklice; pak je nazýván kuklice horská (\"Parageum montanum\").\n\nVyrůstá nejvíce v horách Střední a Jižní Evropy, v Karpatech, Alpách, Pyrenejích, Francouzském středohoří, Apeninách a na Balkáně, je považován za rostlinu vysokohorskou. V Alpách se místy nachází i v nadmořské výšce 2500 m.\n\nV České republice roste pouze na nejvyšších místech Krkonoš, převážně ve východní části. Vyrůstá v subalpínském stupni na travnatých a kamenitých loučkách, smilkových trávnicích, ve světlých místech kleče nebo na řídce porostlých kamenitých sutích. Přednost dává vlhčím hlinitým až kamenitým půdám na silikátovém i vápenatém podkladu. Všechny populace leží na území Krkonošského národního parku a jsou poměrně stabilní. V minulosti byly uváděny nálezy kuklíku horského i z jiných míst v ČR, pravděpodobně šlo o omyl nebo tam byli jedinci uměle vysazeni.\n\nVytrvalá rostlina s přímými, nevětvenými lodyhami a s přízemní listovou růžici vyrůstající ze šikmého kořene. Chlupaté lodyhy, rostoucí z paždí listů v růžici, dorůstají v závislosti na místních podmínkách do výšky 5 až 30 cm. Hustě chlupaté listy růžice mají krátké řapíky. Jejich čepele jsou přetrhovaně zpeřené, nestejně zubaté drobné postranní lístky jsou okrouhle vejčité a znatelně větší koncový lístek je ledvinovitý. Drobné listy vyrůstající na lodyze jsou široce obvejčité a mají palisty. Listová růžice přezimuje pod sněhem a je spodivem, že při jarním tání sněhu jsou její listy při okolní teplotě okolo 0 °C tak tolerantní k silnému slunečnímu záření.\n\nNa konci lodyhy obvykle vyrůstá jeden, výjimečně dva až tři sytě žluté až oranžové květy. Mívají obvykle průměr od 2 do 3 cm a jsou pětičetné. Květní lůžko je kulovité, na jeho okraji rostou drobné lístky kalíšku které jsou prostřídané špičatými zelenými lístky vytrvalého kalichu. Žluté nebo oranžové korunní lístky jsou vejčité a po okrajích zvlněné. V květu je mnoho tyčinek s prašníky vyrůstající ve spirále a také mnoho pestíků s dlouhými neopadavými čnělkami zůstávajícími na semenech.\n\nKvěty jsou prvoprašné, nejdříve dozrávají prašníky a teprve později blizny. Jsou většinou oboupohlavné, někdy se ale vyskytnou pouze květy samčí s nevyvinutými pestíky. Vykvétají v červnu až srpnu, opylovány jsou létajícím hmyzem. Plody jsou podlouhlé, silně chlupaté nažky s péřovitou čnělkou seskupené do souplodí.\n\nKuklík horský je v \"Seznamu cévnatých rostlin ČR r. 2012\" zařazen do kategorie (C2r), t. j. mezi vzácné ohrožené druhy.\n"}
{"id": "882093", "url": "https://cs.wikipedia.org/wiki?curid=882093", "title": "Čortkiv", "text": "Čortkiv\n\nČortkiv (, – \"Čortkov\", ) je město oblastního významu v Ternopilské oblasti na Ukrajině. Leží na řece Seretu jižně od oblastního města Ternopilu. V roce 2014 zde žilo 29 662 obyvatel.\n\n\n"}
{"id": "882096", "url": "https://cs.wikipedia.org/wiki?curid=882096", "title": "Fed Cup 2013 – Americká zóna", "text": "Fed Cup 2013 – Americká zóna\n\nAmerická zóna Fed Cupu 2013 byla jednou ze tří zón soutěže, kterých se účastnily státy ležící v daných regionech, v tomto případě týmy ze států nacházejících se na americkém kontinentu. Do soutěže Americké zóny nastoupilo 19 družstev, z toho osm účastníků hrálo v 1. skupině a dalších jedenáct pak ve 2. skupině. Součástí herního plánu byla také baráž.\n\n\nOsm týmů bylo rozděleno do dvou bloků A a B po čtyřech účastnících. Vítězové obou bloků se utkali v zápase o postup do baráže o Světovou skupinu II pro rok 2014. Družstva, která se umístila na třetím a čtvrtém místě, sehrála zápasy o udržení. Třetí z bloku A se utkal se čtvrtým z bloku B a čtvrtý z bloku A pak se třetím z druhé podskupiny. Dva poražení sestoupili do 2. skupiny Americké zóny pro rok 2014. \n\n\n\nJedenáct týmů bylo rozděleno do dvou bloků A a B. První měl pět a druhý šest účastníků. Vítězové obou bloků si zajistili přímý postup do 1. skupiny Americké zóny pro rok 2014.\n\n\n"}
{"id": "882101", "url": "https://cs.wikipedia.org/wiki?curid=882101", "title": "Kostel svatého Gotharda (Modřice)", "text": "Kostel svatého Gotharda (Modřice)\n\nKostel svatého Gotharda je římskokatolický chrám ve městě Modřice v okrese Brno-venkov. Je chráněn jako kulturní památka České republiky. Je farním kostelem modřické farnosti a zároveň děkanským chrámem modřického děkanství.\n\nPůvodní kostel poblíž modřického hradu byl postaven na přelomu 12. a 13. století, jeho pozůstatky s částmi románského zdiva lodi byly objeveny při opravách omítky současného chrámu v 70. letech 20. století, v kryptě byly také nalezeny možné základy věže. V roce 1222 je poprvé uváděn modřický farář Vilém. V roce 1341 byl kostel údajně znovu vysvěcen. Roku 1724 vyhořel, poté byl opraven. K přestavbě do současné barokní podoby došlo mezi lety 1780 a 1784, byla zbořena původní věž, loď byla rozšířena, byl postaven nový presbytář a věž na východní straně.\n\nKolem kostela se do roku 1880 nacházel hřbitov.\n\nDominantou klasicistního interiéru kostela je obraz svatého Gotharda nad oltářem, dále se zde nacházejí dvě rozsáhlé stropní malby, gotická dřevořezba Madony s dítětem a skupina soch symbolizující Olivetskou horu.\n\nK soše Piety sem odedávna přicházeli poutníci na ojedinělou cechovní pouť cechu zahradnického. Poutní bohoslužby se zde konají každoročně v sobotu okolo svátku sv. Gotharda (5. května).\n\n"}
{"id": "882109", "url": "https://cs.wikipedia.org/wiki?curid=882109", "title": "Modřice (hrad)", "text": "Modřice (hrad)\n\nHrad Modřice se zřejmě nacházel jižně od kostela svatého Gotharda v Modřicích v okrese Brno-venkov.\n\nModřický hrad nechal snad v první polovině 13. století postavit biskup Robert jako hospodářsko politické centrum modřického panství, které se někdy před rokem 1228 dostalo do majetku olomouckého biskupství. Poprvé je přímo zmiňován v roce 1274, kdy zde sídlili biskupští leníci. Pobývali zde i sami biskupové, právě z Modřic pochází řada jejich listin datovaných do let 1228–1330. V průběhu 14. a 15. století jsou uváděni další modřičtí purkrabí a mani, poslední zmínky o hradu pochází z doby kolem roku 1465. Správa místního biskupského panství sídlila od poloviny 16. století v chrlické tvrzi.\n\nV pramenech se o biskupském sídle v Modřicích hovoří převážně jako o hradu či zámku, označení tvrz je používáno výjimečně.\n\nHrad se pravděpodobně nacházel v blízkosti kostela na dnešním náměstí Míru, jeho podoba není známá. Část náměstí byla v první polovině 19. století tvořena slepou uličkou, tehdejší oválná parcelace kolem ní naznačuje možný tvar hradu. Při užitkových výkopech na konci 20. století zde archeolog Josef Unger objevil dvě deprese (možný příkop), fragmenty zdiva budovy o šířce jedenáct metrů a předměty datující tyto objevy do poloviny 13. století. Podrobné archeologické průzkumy však nebyly provedeny.\n"}
{"id": "882113", "url": "https://cs.wikipedia.org/wiki?curid=882113", "title": "Karel Malich", "text": "Karel Malich\n\nKarel Malich (18. října 1924 Holice – 24. října 2019) byl český sochař, malíř a grafik.\n\nKarel Malich strávil raná léta v Holicích, kde absolvoval školu. Jeho dědeček pocházel z Újezda u Hořic a pracoval jako kameník, otec amatérsky maloval. Karel Malich od dětství kreslil a zdejší krajina s táhlými oblouky kopců významně ovlivnila i jeho pozdější tvorbu. V mládí byl vynikajícím atletem a fotbalistou. Reálné gymnázium absolvoval během války v Pardubicích (1940–1945), v letech 1943–1945 byl totálně nasazen u Junkers-werke ve Dvoře Králové. Mezi roky 1945 a 1950 studoval výtvarnou výchovu a estetiku na Pedagogické fakultě Univerzity Karlovy u profesorů Cyrila Boudy, Martina Salcmana, Karla Lidického a Františka Kovárny. V letech 1949–1950 pracoval v Holicích v podniku Botana. Roku 1950 byl přijat do 4. ročníku speciálky profesora Vladimíra Silovského na Akademii výtvarných umění v Praze. \n\nPo ukončení studia se usadil v Praze a roku 1953 se oženil s Dagmar Žižkovou. V letech 1953–1955 absolvoval základní vojenskou službu v Českých Budějovicích. Po návratu se rozvedl a živil se jako grafik a ilustrátor. Roku 1956 se oženil podruhé s Hanou Hrochovou. Roku 1958 se stal členem SČUG Hollar, získal ateliér a byt v Nitranské ulici na Vinohradech a začal se intenzivně věnovat malbě. V témže roce založil se svými spolužáky z Pedagogické fakulty Milanem Albichem, Miroslavem Radou a s fotografem Janem Šplíchalem tvůrčí skupinu Proměna, se kterou vystavoval do roku 1967. Během cesty do Polska, kterou organizoval SČVU, se spřátelil s Jiřím Kolářem a Josefem Hiršalem a stal se členem jejich stolní společnosti v kavárně Slavia. Roku 1961 se Karlovi a Haně Malichovým narodila dcera Kateřina. Roku 1963 byl Malich spoluzakladatelem Skupiny Křižovatka. \n\nMalichovy reliéfy, volné plastiky a kresby představila roku 1966 Ludmila Vachtová ve výstavní síni na Karlově náměstí v Praze. Výstava obdržela cenu SČSVU za nejlepší výstavu roku. V následujícím roce byla Malichova \"Černobílá plastika\" vybrána na výstavu „Sochařství dvaceti národů“ v Guggenheimově muzeu v New Yorku a sochař při té příležitosti navštívil New York. Znovu cestoval do USA na podzim roku 1968 a navštívil New York, Chicago a Washington. Roku 1970 vystavoval v československém pavilonu na bienále v Benátkách a vytvořil díla pro československou expozici na světové výstavě v japonské Ósace. Roku 1972 měl výstavu v Galerii Benedikta Rejta a v St. Galenu. Roku 1977 se přestěhoval z vinohradského ateliéru do nového domu v Praze-Podolí. \n\nV období normalizace nesměl až do roku 1988 vystavovat v galeriích spravovaných SČVU a jeho díla představily jen v omezené míře menší neoficiální galerie. Jazzová sekce vydala malou monografii v edici \"Situace\" (\"Karel Malich, Vědomí a kosmické energie\", text Karel Srp, 1982) a na podzim 1986 vyšel samizdatový sborník \"Dech kosmu: práh věčna\", věnovaný Malichovu výtvarnému a literárnímu projevu. Manželka Hana byla zaměstnána u skandinávských aerolinií a zajišťovala rodině příjem i v době, kdy Karel Malich nemohl vystavovat a prodávat svá díla. V důsledku této situace zůstalo jádro jeho prací téměř intaktní a až do doby po roce 2000 téměř nedotčené trhem. První retrospektivní výstavu Malichova díla uvedly až roku 1988 Oblastní galerie v Chebu, GMU v Roudnici nad Labem a GU Karlovy Vary. Další Malichovy výstavy se uskutečnily po roce 1989 (Brno, Praha, Berlín, Paříž, Vídeň, Kassel, Krems, Salzburg, Biennale di Venezia, 1986). Od roku 1990 spolupracoval Karel Malich s Galerií Zdeňka Sklenáře, která roku 2006 vydala jeho velkou monografii. \n\nPo pádu komunistického režimu byl jmenován profesorem a pověřen vedením Ateliéru kresba – objekt na Akademii výtvarných umění v Praze, kde působil do roku 1992. Roku 1995 se Karel a Hana Malichovi přestěhovali z rodinného domu v Praze-Podolí do Prahy-Uhříněvsi.\n\nRoku 2004 mu bylo uděleno čestné občanství města Holic, v roce 2007 získal za výtvarné umění a architekturu Státní cenu Ministerstva kultury. Byl o něm natočen televizní dokument v cyklu \"GEN\" (2001, režie Jaroslav Brabec) \"Výtvarnické konfese\" (2008, režie Petr Skala) a u příležitosti jeho retrospektivní výstavy v Jízdárně Pražského hradu filmový portrét \"Prostě se to děje\" (2012–2013, režie Martin Dostál). \n\nKarel Malich zemřel 24. října 2019 ve věku 95 let.\nMalichovo solitérní sochařské a malířské dílo bývá řazeno do širšího proudu neokonstruktivistických tendencí, které se v Čechách označovaly také jako \"objektivní tendence\" nebo \"nová citlivost\". Vymezily se zejména vůči ideologické tvorbě podporované komunistickým režimem i romantizující psychologizaci imaginativního umění a proudu expresivní strukturální abstrakce. Malich reaguje na vědecké poznatky z oboru fyziky a kosmologie, analyzuje vlastní systém vidění a zároveň abstrahuje konkrétní jevy i subjektivní stavy až po ztotožnění s napětími, tlaky a turbulencemi přírody a kosmu. Umělecká kritika v souvislosti s jeho dílem užívá pojmů jako metafyzika, spiritualizace, předracionální mystická zkušenost, apod. a plastiky popisuje jako model jakéhosi řídkého kinestetického těla, které je záznamem pulzací, průběhu tlaků, energií a turbulencí vnímaných a prožívaných tělesně. \n\nKořeny Malichova díla lze hledat v obou pólech abstraktního umění, které se konstituovaly počátkem 20. století a zahrnují jednak transcendentální idealismus a teosofii s teorií nadsmyslových vibrací a na druhé straně inženýrský přístup neokonstruktivismu i futuristické vibrace těla pulzujícího v prostoru. Prázdný prostor konstruktivistů měl být iracionálním prostorem, který určoval energie probíhající různými směry. Neobyčejně hluboko založená citlivost ho přivedla k odhalování sil, energií a psychických pohnutek lidského činění. Jeho výtvarný projev usiluje očištěnými a redukovanými prostředky vizualizovat neviditelné. \n\nOd konce 50. let byla tématem Malichových kreseb krajina, zprvu se zřetelným vlivem kubismu. Počátkem 60. let se přiklonil k lyrické abstrakci (1960–1962), ale v následném období redukoval výtvarný projev směrem k minimalistické linearizaci kompozice a od roku 1963 již v jeho kolážích a reliéfech převládají abstraktní geometrické znaky. Malichův radikální přechod k abstrakci měl existenciální podtext a souvisel se smrtí otce v Pardubické nemocnici (1962). Ztráta smyslu slov znamenala zároveň vyprázdnění původního smyslu výtvarných znaků a přechod k čistě elementárním formám. Tehdy vytvořil sérii kreseb a objektů s motivem neúplného kruhu, kde nepatrná vychýlení bodu nebo koncentrace energie či její přerušení na linii kruhu souvisely s reálnými mentálními a existenčními stavy.\n\nV reliéfech a ortogonálních objektech z let 1963–1964 užívá plastické články ve formě válců a jejich negativních otisků, které představují průběh toků energie. Řada z nich má ve svém názvu termín \"koridor\", který v Malichově interpretaci vizualizoval válcové nebo věžovité toky energie, které pociťoval ve společnosti jako rušivý prvek bránící v soustředění. Koridory byl také východiskem k modelům utopické architektury z druhé poloviny 60. let. Ta byla v jeho představách situována do budoucnosti, často na rozhraní přírodních prostorů Země – Moře – Vzduch nebo Země – Vzduch – Jiná planeta.\n\nDůležitým tématem Malichovy tvorby 60. let je otevírání geometrických útvarů a jejich fúze s prázdným prostorem. V tvorbě plastik začal užívat jako nový materiál plexisklo, které vyhovovalo jeho potřebě otevření vnitřního objemu objektů do prostoru. Neokonstruktivistické abstraktní období mezi lety 1967–1976 znamenalo vědomé opuštění figury a uchopení neantropomorfního prostoru jako otevřeného místa zbaveného veškerých magických či náboženských symbolů. Originálním Malichovým vkladem do vývoje moderního výtvarného umění byly jeho drátěné plastiky. Hliníkové, pozinkované a nerezové dráty se během 70. a 80. let staly základem konstrukcí, které byly zprvu vázány na základnu nebo horizontální polohu na zemi a později se odpoutaly do prostoru jako samostatné zavěšené objekty. Linie přestavovaly manifestaci energie v otevřeném poli, mraky nebo vznášející se krajinu. Tato dematerializace díla, autorem obecně označované jako \"událost\", byla zároveň vnímána jako návrat k předtotalitní době a jako nový druh spiritismu. Způsobem prožívání se Malichova tvorba blíží formulacím Rudolfa Steinera, který vnímá jedince jako toho, kdo kreslí a zároveň představuje pasivní předmět kresby a vnímá zákony kosmických sil jako pletivo, které zároveň sám vytváří. \n\nZměna politické situace po okupaci roku 1968 a tíživé ovzduší tzv. normalizace, která udusila veškeré kulturní dění, znamenala pro Malicha dlouhé období během kterého nemohl svá díla vystavovat. Představuje také obrat v tvorbě, kdy se věnoval převážně kresbě a drátěným plastikám. Řada těchto objektů zůstala ve formě modelů svázaných provázky. Malich zkoumá hranice mezi uzavřenou formou a prostorem, mezi vnitřkem a vnějškem i mezi individuálním a neosobním. Ve spirituální rovině se pohybuje na hranici psychotických halucinačních stavů, rozdvojené psychiky a schizoidních vizí, které umožňují vnímat tělo současně zvenku i zevnitř. V nové sérii drátěných plastik se od roku 1976 vracejí prvky převzaté z reality – oblouky kopců, abstrahované znaky domu, cesty, lidské figury. V jeho systému vidění jsou nahlíženy zevnitř i zvenku a v zavěšeném labyrintu linií nelze rozlišit co je organické, geometrické či neživé. V jeho deníkových záznamech a skicácích z let 1964–1987 se objevují představy zvnitřnění kosmu i obsedantní pocit věčného tlaku zvnějšku a neznámého drtícího prostoru. Tyto halucinatorní vize se postupně konkretizují a z jednoduchých geometrických vzorců se se vynořují reálné obrazy lidí, míst nebo složitějších prostorových konstelací.\n\nMalichovy utopické projekty nového prostoru a s ním očekávaného nového poznání předpokládají uskutečnění energetických událostí v takovém rozměru, aby se v nich člověk mohl pohybovat a vnímat je performativně. Měly propojovat sféru podvědomí a snů s širším prostorem architektury i nekonečným Univerzem.\n\nZvnitřnění \"události\" a prolomení hranice mezi vnitřním a vnějším je pro Malichovu tvorbu příznačné. Relativizaci pozice subjektu i jeho labilní rovnováhu v prostoru naznačují i některé názvy plastik (\"Pozoruji trhlinu v prostoru\" 1977–1979, \"Sedím, dívám se, pootočil jsem hlavu\", 1979–1983). Dílo tak představuje neustálé obnovování pozice v prostorové i časové dimenzi, nabízí řezy strukturou i průniky do procesu dění. Nenabízí spirituální útěchu ani pochopení univerzální pulzace kosmu. \n\n1960–1969\n1970–1988\npo 1988\n\n\n\n"}
{"id": "882116", "url": "https://cs.wikipedia.org/wiki?curid=882116", "title": "EUR-Lex", "text": "EUR-Lex\n\nEUR-Lex je webová služba Úřadu pro publikace Evropské unie, která umožňuje přístup k právním předpisům EU a dalším dokumentům. Na webu jsou pravidelně zveřejňována vydání Úředního věstníku Evropské unie v elektronické podobě; v předpisech je možno vyhledávat podle názvu, čísla dokumentu, celexového čísla apod. K dokumentům jsou dostupná metadata a je možno je prohlížet nebo stahovat (formáty HTML, PDF, DOC, TIFF).\n\nWebové stránky EUR-Lexu obsahují odkazy na další stránky EU a jiné služby, jako je N-Lex (přístup k národním právním řádům) a EuroVoc (tezaurus). Služba je dostupná ve 23 jazycích členských států.\n\nZe všech textů obsažených v EUR-Lexu byl v roce 2016 vytvořen mnohamiliardový textový paralelní korpus, který je dostupný v korpusovém manažeru Sketch Engine. Sloužit má lingvistům, lexikografům, překladatelům, tlumočníkům, učitelům a studentům jazyků.\n\nPřístup ke korpusu je možné získat přes Sketch Engine (volný 30denní zkušební přístup). Celý korpus je také možné stáhnout jako vertikální text.\n\n"}
{"id": "882119", "url": "https://cs.wikipedia.org/wiki?curid=882119", "title": "Kateřina Holubcová", "text": "Kateřina Holubcová\n\nKateřina Holubcová Jakešová (* 28. června 1976 Ústí nad Labem), rozená Losmanová je bývalá česká biatlonistka, mistryně světa z roku 2003.\n\nPětkrát stála na stupních vítězů v závodech Světového poháru, především má ale na kontě dvě medaile z mistrovství světa 2003 v ruském Chanty-Mansijsku, kde byla třetí ve sprintu a triumfovala ve vytrvalostním závodě. V konečném pořadí Světového poháru obsadila v sezóně 2002/2003 osmé místo. Mezi elitní třicítku konečné klasifikace SP se prosadila ještě v dalších čtyřech případech. Na kontě má i titul mistryně Evropy.\n\nStartovala na ZOH 1998, 2002 a 2006, jejím nejlepším individuálním výsledkem je 19. místo ve vytrvalostním závodě v Salt Lake City 2002. V Naganu 1998 pomohla českému týmu k šestému místu v závodě štafet.\n\nAktivní kariéru ukončila na jaře 2006. Poslední tři sezóny byly její výsledky poznamenány potížemi se štítnou žlázou.\n\nV červenci 2002 se v Jablonci nad Nisou po šestileté známosti provdala za kolegu z biatlonové reprezentace Tomáše Holubce, na jaře 2005 se rozvedli. Po ukončení kariéry začala Kateřina Holubcová pracovat v rodinné tiskárně v Jablonci nad Nisou. V únoru 2007 se jí narodil syn, otcem je její bývalý osobní trenér a současný životní partner Vlastimil Jakeš.\n\n"}
{"id": "882120", "url": "https://cs.wikipedia.org/wiki?curid=882120", "title": "Josef Lexa", "text": "Josef Lexa\n\nJosef Lexa (* 11. února 1972, Varnsdorf) je bývalý český fotbalista, obránce. Po skončení aktivní kariéry působí jako trenér. \nHrál za FC Slovan Liberec. Celkem v české nejvyšší soutěži odehrál 175 utkání a dal 5 gólů. Pozičně výborný zadní stoper, dobrý hlavičkář, chybí mu agresivita.\n\nPůsobil jako trenér mládeže v FC Slovan Liberec. V současnosti pracuje pro liberckou nemocnici a trénuje ženský tým Liberce. V lednu 2019 se stal členem liberecké Dvorany slávy.\n\n"}
{"id": "882121", "url": "https://cs.wikipedia.org/wiki?curid=882121", "title": "Friedrich Chrysander", "text": "Friedrich Chrysander\n\nFriedrich Chrysander (* 8. července 1826 v Lübtheenu; † 3. září 1901 v Bergedorfu u Hamburku) byl německý hudební vědec a vydavatel díla Georga Friedricha Händela.\n\nFriedrich Chrysander studoval filosofii na Universitě v Roztoku, kde také promoval. Poté pobýval delší dobu v zahraničí, zejména pak v Anglii. Po návratu do Německa se zdržoval částečně v Lauenburgu, částečně ve Vellahnu v Meklenbursku. Od roku 1866 bydlel v Bergedorfu u Hamburku.\n\nSpolečně s historikem Georgem Gerviniem založil Chrysander roku 1856 \"Deutsche Händel-Gesellschaft\" (Německou Händlovu společnost) s cílem vydat kompletní dílo Georga Friedricha Händela. Společnost se však rozpadla po čtyřech letech, načež Chrysander pokračoval v práci na vydání souborného díla sám. Cestoval kvůli do Londýna, aby si prostudoval skladatelovy autografy. Podařilo se mu přitom získat veliký počet dirigentských partitur. K financování svých plánů byl nucen prodat svou sbírku Hansovnímu městu Hamburk.\n\nChrysander sepsal Händelovu biografii (1685–1759), která zůstala nedokončená: práci přerušil v roce 1740, roce poslední opery Deidamia a počátku období Händelových oratorií. Jeho biografické dílo (Lipsko 1858–67, sv. 1–3, první půle) je v hudebních dějinách zcela ojedinělé. Kromě toho byl Chrysander v letech 1859 až 1894 prvním vydavatelem úplného díla Georga Friedricha Händela na základě systematického zkoumání historických zdrojů.\n\nJako redaktor \"Allgemeine musikalische Zeitung\" byl Friedrich Chrysander v letech 1868 až 1871 a 1875 až 1882 průkopníkem hudební kritiky. Roku 1885 založil Friedrich Chrysander s Philippem Spittou a Guidem Adlerem \"Vierteljahrsschrift für Musikwissenschaft\" (Čtvrtletník o hudební vědě).\n\nČetné Chrysanderovy historické studie se objevily také v \"Jahrbücher für Musikwissenschaft\" (Ročenky hudební vědy) a \"Vierteljahrsschrift für Musikwissenschaft\" (Čtvrtletník o hudební vědě). Zvláště za povšimnutí stojí také Chrysanderovy \"Denkmäler der Tonkunst\" (Hudební pomníky) s následujícími skladbami:\n\n\nZ celkového počtu 94 pracovních a šesti doplňujících svazků, jež vytvořil převážně sám, dokončil Chrysander 92 svazků a čtyři doplňující svazky zcela sám. Další svazek o Händelovi a dva doplňující svazky byly dokončeny roku 1902 Maxem Seiffertem.\n\n\n\n\n"}
{"id": "882125", "url": "https://cs.wikipedia.org/wiki?curid=882125", "title": "Mărăşeşti (1983)", "text": "Mărăşeşti (1983)\n\nMărășești je fregata Rumunského námořnictva. Loď byla postavena pod jménem Muntenia v éře rumunského diktátora Nicolae Ceaușescu jako důkaz vyspělosti rumunské zbrojní výroby. V té době byla, především z prestižních důvodů, kategorizována jako torpédoborec. Západním tiskem tehdy byla sarkasticky nazývána „Ceaušescův křižník“. Po pádu diktatury byla přejmenována tradičním jménem \"Mărășești\" a převedena do kategorie fregat.\n\nPlavidlo bylo kompletně navrženo v Rumunsku. Ve své konstrukci kombinuje západní (např. vrtulníky) a ruské technologie (např. výzbroj). Za moderními plavidly však svou bojovou hodnotou zaostává. Postrádá například bojový řídící systém, protiletadlové řízené střely a moderní protilodní střely.\n\nStavba byla zahájena roku 1981 v rumunských loděnicích Mangalia (nyní Daewoo-Mangalia Heavy Industries). Na vodu byl spuštěn roku 1983 a do operační služby vstoupil roku 5. srpna 1985. Kvůli silné nestabilitě byla loď brzy deaktivována a musela být rekonstruována. Především byly upravovány předimenzované nástavby, které stabilitu lodě narušovaly. Úpravy proběhly v letech 1988–1992.\n\nHlavňovou výzbroj tvoří dva 76mm dvojkanóny AK-726 v dělových věžích na přídi. K bodové obraně slouží čtyři 30mm komplety AK-630M. Údernou výzbroj tvoří čtyři dvojité vypouštěcí kontejnery protilodních střel P-15 Termit (v kódu NATO SS-N-2C). Dva vrhače raketových hlubinných pum RBU-1200 později nahradily vrhače RBU-6000. Na palubě jsou též dva trojhlavňové 533mm torpédomety. Na zádi se nachází přistávací plocha a hangár pro dva vrtulníky typu Alouette III.\n\nPohonný systém tvoří čtyři diesely (starší prameny uváděly plynové turbíny). Lodní šrouby jsou čtyři. Nejvyšší rychlost dosahuje 27 uzlů.\n\n"}
{"id": "882128", "url": "https://cs.wikipedia.org/wiki?curid=882128", "title": "Africký pohár národů 2015", "text": "Africký pohár národů 2015\n\nAfrický pohár národů 2015 byl historicky 30. africkým fotbalovým šampionátem. Závěrečný turnaj se konal od 17. ledna do 8. února 2015 v Rovníkové Guineji. Původně se tento ročník měl konat v Maroku, které se ale pořádání vzdalo kvůli obavám z epidemie eboly. Pohár národů získala reprezentace Pobřeží slonoviny.\n\nLos základních skupin proběhl 3. prosince 2014 v Malabo.\n\nPozn.: kvůli shodnému počtu bodů, skóre, stejnému počtu vstřelených gólů a remíze při vzájemném zápase mezi Guineou a Mali musel rozhodnout o postupujícím mezi těmito dvěma týmy los, který byl příznivější pro tým Guiney.\n"}
{"id": "882131", "url": "https://cs.wikipedia.org/wiki?curid=882131", "title": "Kostel svatého Petra a Pavla (Rajhrad)", "text": "Kostel svatého Petra a Pavla (Rajhrad)\n\nKostel svatého Petra a Pavla ve městě Rajhrad v okrese Brno-venkov je součástí areálu tamního benediktinského kláštera.\nBenediktinský klášterní komplex v Rajhradě se vyvinul z původně malého proboštství a během staletí se stal významným klášterem. Nicméně až v roce 1813 se stal samostatným opatstvím. Podle tradice bylo staré proboštství založeno roku 1045 Břetislavem I. na starém slovanském hradišti. Dnešní podoba budov je z 18. století, celý areál je chráněn jako kulturní památka.\n\nPůvodní podobu románských budov dnes již neznáme, první větší obnova kláštera proběhla na počátku 17. století, kdy komplex nabývá raně barokní ráz. Již na sklonku téhož století byl klášter zpustošen polskými vojsky, táhnoucími na pomoc Vídni, a proto se v letech 1690-1692 počítá s další opravou a vznikají návrhy na přestavbu. V následujících letech však probíhají jen nejnutnější opravy a myšlenka téměř úplné novostavby samotného kláštera se znovu objevuje až na sklonku druhého desetiletí 18. století.\n\nV této době byl rajhradský klášter podřízen klášteru břevnovskému a snahou tehdejšího probošta Antonína Pirmuse bylo vymanit se z jeho vlivu. Jelikož v břevnovském klášteře právě projektoval Kryštof Dientzenhofer, Pirmus se chtěl stavbou vyrovnat svému mateřskému klášteru a tamějšímu opatu Otmaru Zinkemu. V těchto snahách podává Pirmusovi pomocnou ruku jeho přítel, žďárský opat Václav Vejmluva. Ten na Moravu přivedl v Čechách již osvědčeného architekta Jana Blažeje Santiniho-Aichla. Vejmluva jej doporučuje Pirmusovi a ten skutečně Santinimu svěřuje úkol vypracovat projekt novostavby rajhradského proboštství.\n\nSantiniho plán kostela měl původně provádět brněnský stavitel Mořic Grimm, který požadoval odvodnit místní bažinatý terén nebo přesunout stavbu na jiné místo. To se Pirmusovi nelíbilo, a tak povolává Františka Benedikta Klíčníka, který podle Santiniho projektu stavěl už v Křtinách.\nStavba byla zahájena roku 1722 poté, co se Santini rozhodl stavět na dubových pilotách a roštech, jak tomu již jednou učinil v klášteře v Plasech. Stavba započala strhnutím starého presbytáře a kaple sv. Benedikta a Barbory. Hlavní oltář byl přenesen do západní části starého kostela a ta byla od kněžiště oddělena zdí. Stavba pokračovala poměrně rychle a podle dochovaných účtů o vyplácení platu, byla i často navštěvována samotným Santinim. Už na podzim byla také sepsána smlouva s brněnským tesařem Janem Ehrenbergerem na vazbu krovu a o rok později byla hotová hrubá stavba se střechou. I po Santiniho smrti roku 1723 pokračovala stavba velmi rychle. Roku 1729 byly ve všech třech kupolích dokončeny malby od malíře Jana Jiřího Etgense. Sochařskou výzdobu vypracoval do roku 1734 Ignác Lengelacher a 7. června 1739 byl kostel vysvěcen.\nSrovnáním dochovaných Santiniho plánů pro Rajhrad se skutečnou stavbou nacházíme určité rozdíly, vzniklé úpravami po jeho smrti. Ty provedl zřejmě F. B. Klíčník, i když v literatuře je často zmiňován Christian Alexander Oedtl (Horyna). Změna je nejvýraznější asi v zaklenutí celého kostela. Dnešní klenba je rekonstrukcí původního stavu a byla provedena v letech 1770–1776 – v této době byla celá stavba poškozena zemětřesením. Klenba v presbytáři se liší od kleneb v lodi tím, že klenební plocha je členěna oblouky dosedajícími na náběžné soklíky nad průběžným trojlodním kladím, neseným znásobenými polosloupy a pilastry na pilířích. V lodi zůstávají tyto náběžní soklíky nevyužity. Tato změna v klenebním systému byla provedena zřejmě proto, aby vznikla hladká plocha umožňující lepší freskovou výmalbu. Obnovenou klenbu v chóru vymaloval Josef Winterhalder mladší. Diference sledujeme i v západním průčelí, tedy ve fasádě, která se vlivem nezpevněného podloží v roce 1728 vyklonila a musela být zajištěna mohutnou skarpou. V rámci této opravy byla zřejmě nově členěna podle návrhu F. B. Klíčníka. Zajišťovací práce v presbytáři projektoval stavitel Mořic Grimm a po něm jeho syn František Antonín. Zazděním některých oken v apsidě byl zrušen Santiniho scénický efekt – postavení prostorového hlavního oltáře proti světlem zalitým oknům závěru.\n\nV dispozici klášterního chrámu se Santini zjevně inspiroval Guariniho neprovedeným plánem pro theatinský kostel Panny Marie v Praze z roku 1679. Je to tedy longitudinální typ, vzniklý axiálním řazením několika prostorových buněk. Sled těchto jednotek začíná na západě příčnou elipsou, rozšířenou o eliptické, aditivně připojené boční kaple. Další prostorová buňka vznikla pronikem podélné elipsy s příčně položeným obdélníkem; opakuje se pak v presbytáři s přidáním apsidy. Oba prostory jsou zaklenuty českými plackami, jsou centralizovány k polygonálnímu jádru s kupolí, do níž zasahují lunety s okny. Stěny nesou bohatý reliéf pilastrů a polosloupů, na příčné ose jsou pak výklenky, jejichž čelní stěny jsou bohatě proděravěny bohatou sestavou okenních otvorů. Střední prostor nad oktogonem má stěny konstrukčně minimalizované a proděravěné velikými okny, nad kterými další velké otvory prostupují patu klenby.\n\nV chrámovém interiéru pracuje Santini s řadou prvků, které známe už z jeho předchozích staveb. Motivem tzv. zmnoženého triumfálního oblouku a jeho výrazným opakováním v podélném směru je umocňována hloubka, vertikalita, rytmus a monumentalita prostoru – je to skryté odvolání na gotiku. Tímto také maskuje aditivní skladebnost prostoru a vytváří dojem plynulého přechodu mezi jeho jednotlivými částmi. Buněčné členění vnitřního prostoru bylo v původní kompozici ještě podtrženo odstupněním intenzity světla, které dávalo každé prostorové části kostela odlišnou kvalitu. Především ve středním oktogonálním prostoru a veliké konše hlavního oltáře byla přímo přemíra světla, které nepůsobilo jako dopadající zvenčí, ale přímo spočívající v prostoru. Toto téma pulzujícího prostoru strukturovaného světlem spojuje rajhradský interiér se Santiniho barokně-gotickými realizacemi v Kladrubech a Želivi.\nV exteriéru kostela o Santiniho invenci nejlépe odpovídá řešení severního průčelí. Hlavní průčelí není Santiniho dílem. Pouze tedy boční fronta odpovídá Santiniho návrhu. Střední tříboký rizalit fasády působí až skeletovým dojmem, jeho pole jsou téměř v celé ploše otevřena dvěma řadami velkých oken. U spodních oken jsou charakteristické vlnivé suprafenestry, jejichž předlohu můžeme hledat v díle Francesca Borrominiho. Do špalet jsou pak vloženy záklenky pozdněgotického záclonového typu. Zároveň tento rizalit připomíná i gotické polygonální závěry. Kompozičně klíčovou roli hrají i nezvyklé a kuriózně vynalézavé sestavy okenních otvorů. Horní díl zdi kněžiště byl nově vyzděn až v 70. letech 18. století a vzniká zde pro Santiniho tvorbu netypické kasulové okno.\n\nV porovnání s Guariniho návrhem kostela pro pražské theatiny neskládá Santini půdorysy prostorových buněk při polygonálním jádru z pronikajících se elips, ale pronikem elipsy s obdélníkem, takže důsledkem je zalamovaný plášť obvodového zdiva. Santiniho odlišnost od Guariniho je vyvolána návratem ke starším konstruktivním principům domácí architektury, zejména Jana Baptisty Matheyho. Z těchto a dalších hledisek zaujímá rajhradský klášterní chrám významné místo v proudu tzv. postguariniovské architektury.\n\n"}
{"id": "882132", "url": "https://cs.wikipedia.org/wiki?curid=882132", "title": "Baumgartenberg", "text": "Baumgartenberg\n\nBaumgartenberg je městys v rakouské spolkové zemi Horní Rakousy, v okrese Perg.\nV roce 2012 zde žilo 1 612 obyvatel.\n\n"}
{"id": "882144", "url": "https://cs.wikipedia.org/wiki?curid=882144", "title": "Bahadurgarh Baby Killer", "text": "Bahadurgarh Baby Killer\n\nBahadurgarh Baby Killer, neboli Bahadurgarhský vrah dětí, byla přezdívka anglických médií pro indického sériového vraha, který mezi lety 1995 až 1998 v okolí města Bahadurgarh ve státě Harijána unesl ze slumu celkem 12 dívek v předškolním nebo školním věku, znásilnil je, podřezal jim hrdla a takto zohavená těla opouštěl.\n\nPrvní obětí bylo šestileté děvčátko, žádná z jeho obětí neměla více než 9 let. První stopou bylo sperma pachatele na těle mrtvé. Když bylo 11. října 1995 nalezeno čtvrté tělo, opustilo místo mnoho rodičů s dětmi. Po nalezení jedenácté oběti byla vládou a několika soukromými osobami vypsána odměna za dopadení pachatele 10 000 rupií. V září 1998 byl zatčen podezřelý muž, jménem Satish, pracující v továrně nedaleko nálezů obětí.\n\n"}
{"id": "882147", "url": "https://cs.wikipedia.org/wiki?curid=882147", "title": "Druhá balkánská válka", "text": "Druhá balkánská válka\n\nDruhá balkánská válka vypukla 16. června 1913. Ve válce bojovalo Bulharsko proti Osmanské říši a svým bývalým spojencům z Balkánského svazu: Srbsku, Řecku, Černé Hoře a Rumunsku. Cílem války bylo uspořádat územní požadavky zemí Balkánskeho poloostrova.\n\nDne 17. května 1913 (30. dubna 1913 starý kalendář) po podpisu Londýnské mírové smlouvy, která byla konečným výsledkem první balkánské války, nebyla otevřena otázka rozdělení území mezi spojenci. Dva dny po podpisu smlouvy Srbsko a Řecko (později se k nim přidala i Černá Hora) podepsaly tajnou smlouvu namířenou proti Bulharsku. Napětí mezi zeměmi balkánského svazu postupně vyprovokovalo novou válku. Kromě toho tzv. \"Velké Síly\" zastoupeny Rakousko-Uherskem a Německem Bulharsko povzbuzovaly, aby se stalo iniciátorem vzniku vojenského konfliktu, zničilo Balkánský svaz a oslabilo vliv Ruska na Balkáně. Rusko však upozorňovalo, že kdo první začne válku, ten bude nést i následky.\n\nJestliže Bulharsko první balkánskou válku vyhrálo, Srbsko se dožadovalo přehodnocení závěrů bulharsko-srbské smlouvy podepsané v roce 1912 a začalo okupovat sporné a nesporné území Makedonie, kde žila bulharská menšina. Jakékoliv požadavky bývalých spojenců Bulharska byly však nesplnitelné, protože právě Bulharsko se do velké míry zasloužilo o své vítězství ve válce. Ostatní balkánské země tedy neměly mít žádný nárok na zisk území.\n\nBulharský car Ferdinand I. 16. června 1913 napadl Srbsko a Řecko. Jeho cílem bylo přinutit bývalé spojence, aby mu vrátili území v Makedonii, aniž by vyhlásil válku. O tři dny později (18. červen 1913) byl jeho rozkaz zrušen s odůvodněním, že se země může ocitnout v politické izolaci, ale Srbsko a Řecko začaly postupnou ofenzívu proti Bulharsku na celé frontě v Makedonii.\n\nV období 17. června 1913-8. července 1913 čtvrtá a pátá bulharská armáda pod vedením Michaila Savov srbská vojska v Makedonii porazila. Druhá bulharská armáda se chystala na útok proti Řecku. Postupně se do války přidala i první a třetí bulharská armáda, která začala operovat v severní Makedonii, kde pomáhala svým kolegům. Kompletní bulharská armáda se rozhodla zaútočit. Řecká vojska se ocitla na pokraji krachu, proto zavolala na pomoc srbskou armádu, která však také nemohla nic udělat. Nový řecký panovník byl proto nucen prosit o mír.\n\nRumunsko vstoupilo do války 28. června 1913 okupací bulharských území i měst Balčik a Tutrakan. Dvě jezdecké divize přešly Dunaj, kde se spojily se srbskou armádou a začaly napadat Sofii. Osmanská říše zahájila 10. července 1913 okupaci své někdejší hranice a pevnosti Odrin. Situace Bulharska byla vážná.\n\nDne 4. července 1913 vláda Stojana Daneva podala demisi a na postu premiéra ho vystřídal Vasil Radoslavov, jehož vláda v zemi skončila 18. července 1913. Bulharská armáda byla nucena kapitulovat, ačkoli nebyla poražena a Vasil Radoslavov byl nucen žádat příměří.\n\nVýsledkem Druhé balkánské války byla bukurešťská mírová smlouva podepsaná 10. srpna 1913 (Bulharsko ji podepsalo již 23. července 1913). Smlouva garantovala ztrátu všech území, které Bulharsko získalo v první balkánské válce. Srbsko a Řecko si mezi sebou rozdělili část území Makedonie. Bulharsku zůstala pouze Pirinská Makedonie a část Thrákie s přístupem k Egejskému moři. Rumunsko získalo oblast jižní Dobrudže a Osmanská říše na základě výsledku války vrátila Bulharsku část západní Thrákie.\n\nDne 16. září 1913 muselo Bulharsko podepsat i cařihradskou smlouvu, kterou se urovnaly vztahy mezi Bulharskem a Osmanskou říší po její okupaci Východní Thrákie.\n\n"}
{"id": "882148", "url": "https://cs.wikipedia.org/wiki?curid=882148", "title": "Hudební epocha", "text": "Hudební epocha\n\nEpocha označuje časové období v hudbě, v němž převládají určité společné stylistické prvky a znaky.\n\nObvyklé členění evropských dějin hudby je následující:\n\nVe 21. století je členění podle směru hudby stále jemnější. Podle toho se dělí například dějiny jazzu na:\n\nPopulární hudba se člení podle desetiletí.\n\nKaždý výraz pro označení hudební epochy je ovšem poněkud problematický, neboť vzbuzuje dojem, že se rozdílné styly v historii přímo a plně vydělily. To vede k problémům ve vymezení, neboť ve skutečnosti vždy existovalo současně vícero stylistických proudů, jež měly společného jen málo (často si naopak oponovaly), pozvolné překrývání, významné styly pouze místně apod. Proto jsou přední hudební vědci např. v nahlížení vídeňského klasicismu a romantismu toho názoru, že tyto styly tvoří jednu velkou epochu s vnitřní rozmanitostí stylů.\n\nNa pozadí této kritiky je vhodné hovořit přednostně nikoli o hudebních epochách, nýbrž o hudebních žánrech.\n\n"}
{"id": "882149", "url": "https://cs.wikipedia.org/wiki?curid=882149", "title": "Kanton Levie", "text": "Kanton Levie\n\nKanton Levie ( ) je francouzský kanton v departementu Corse-du-Sud v regionu Korsika. Tvoří ho 4 obce.\n\n"}
{"id": "882150", "url": "https://cs.wikipedia.org/wiki?curid=882150", "title": "Třída Admiral Petre Bărbuneanu", "text": "Třída Admiral Petre Bărbuneanu\n\nTřída Admiral Petre Bărbuneanu (v kódu NATO třída \"Tetal I\") je třída korvet Rumunského námořnictva. Jako korvety je kategorizuje přímo rumunské námořnictvo, řada pramenů je řadí mezi lehké fregaty. Třída byla kompletně navržena a postavena v Rumunsku. Dvě ze čtyř postavených lodí jsou stále v aktivní službě.\n\nStavba této třídy byla zahájena roku 1982 v rumunských loděnicích Mangalia (nyní Daewoo-Mangalia Heavy Industries). Celkem byly postaveny čtyři jednotky a poté výroba přešla na vylepšenou třídu \"Contra-Amiral Eustaţiu Sebastian\" (v kódu NATO třída \"Tetal II\").\n\nJednotky třídy \"Admiral Petre Bărbuneanu\":\nPlavidla nesou navigační radar Najada, vyhledávací radary MR-302, Fut-B a MR-123, trupový sonar a systém elektronického boje Watch Dog. Jsou vybavena dvěma vrhači klamných cílů RK-16. Hlavňovou výzbroj tvoří dva 76mm dvojkanóny AK-726 umístěné v jedné v dělové věži na přídi a druhé na zádi. K bodové obraně slouží dva dvouhlavňové 30mm kanóny kompletu AK-230, které doplňují 14,5mm kulomety. K napadání ponorek slouží dva vrhače raketových hlubinných pum RBU-2500. Na palubě jsou též dva dvojhlavňové 533mm torpédomety.\n\nPohonný systém tvoří dva diesely. Lodní šrouby jsou dva. Nejvyšší rychlost dosahuje 24 uzlů.\n\n"}
{"id": "882155", "url": "https://cs.wikipedia.org/wiki?curid=882155", "title": "Kaple Nejsvětější Trojice (Rozsochatec)", "text": "Kaple Nejsvětější Trojice (Rozsochatec)\n\nKaple Nejsvětější Trojice v Rozsochatci je projekt slavného stavitele Jana Blažeje Santiniho-Aichela, který však nikdy nebyl realizován a zůstal jen ve stadiu projektu.\n\nPo morové epidemii, která zasáhla České země v roce 1713, přislíbil baron František Leopold Bechyně, svobodný pán z Lažan, stavbu kaple Nejsvětější Trojice jakožto poděkování za odvrácení moru. Bechyně poslal žádost o povolení stavby do Prahy arcibiskupské konzistoři (3. 10. 1714) a ta mu následně byla povolena vyrozuměním ze 12. listopadu 1714. Jako hlavní důvod uvedl velkou vzdálenost farního kostela – nejbližší se nacházel v Habrech (ty leží asi 19 km od Rozsochatce směrem na Čáslav). Zároveň žádal, aby benedikaci dokončené stavby provedl žďárský opat Václav Vejmluva. Z realizace nakonec z nám dnes neznámých důvodů sešlo. Lze se jen dohadovat, zda Lažanskému jednoduše došly peníze, nebo zda projekt potkaly jiné těžkosti. Stavba tak dnes existuje pouze coby projekt na papíře.\n\nO pobytu Jana Blažeje Santiniho-Aichela v Rozsochatci víme díky záznamu v deníku želivského opata Jeronýma Hlíny ze dne 10. září 1714. V té době Santini pracoval na přestavbě želivského konventního kostela Narození Panny Marie (1713-20) a opat Hlína si zapsal poznámku, že Santini několik dní pobýval u Lažanského. Z tohoto pobytu tak pravděpodobně vzešly plány, které následně Lažanský posílá do Prahy jako přílohu k žádosti. Máme tak zde doloženou účast tohoto výjimečného architekta, jehož osobitý styl ostatně dokazuje i dochovaná skica.\n\nPůdorysné řešení kaple ve tvaru rovnostranného trojúhelníka odráží ikonograficky její zasvěcení. Tento motiv se v Santiniho díle objevuje častěji (na půdorysu trojúhelníka byla postavena např. piaristická kolej v Rychnově nad Kněžnou či kaple Nejsvětější Trojice u Ostružna). V Českých zemích pak poprvé tento půdorys použil Santiniho učitel Jean Baptiste Mathey. \nSantini se zde snažil narušit plošnost zdí vložením konkávních rizalitů, které však jen poměrně málo vystupují z hmoty zdiva. Z půdorysu je také patrné, že po stranách každého rizalitu měly být lizénové rámce. Vstup do kaple měl být umožněn třemi portály v průčelích rizalitů. Nad vstupy je vždy jedno obdélné okno. Vnější fasádu člení římsa horizontálně na dvě patra a lizény vertikálně. První patro završuje korunní římsa, na níž nasedá přímo mansardová střecha. Ta je pak zakončena trojbokou lucerničkou, jejíž povrch člení konkávní dvojité voluty a je zakončena jehlanovou stříškou se symbolem Nejsvětější Trojice (pravděpodobně provedeným v kovu). Interiér je založen na principu šestiboké centrály, zaklenuté kupolí nasedající na tři pendentivy. \nV plánech jsou patrné dvě místnosti ve hmotě nároží – je to na jižní straně točité schodiště vedoucí patrně do patra na snad průchozí empory (tak, jak tomu je např. u poutního kostela sv. Jana Nepomuckého na Zelené Hoře) a na severní straně měla být snad sakristie. Vnitřní prostor je dále členěn na tři kaple s trojicí oltářů. Velmi zajímavá mohla být otázka vnitřní výzdoby. Santini slohově tíhl k Braunovi a jeho žákům a následníkům. Stejně tak jsou některé jeho stavby vybaveny sochařskými díly Matěje Václava Jäckela a jeho dílny (např. Panenské Břežany, či Sedlec u Kutné Hory) představující poněkud méně expresivní polohu italského barokního sochařství. \n\n"}
{"id": "882158", "url": "https://cs.wikipedia.org/wiki?curid=882158", "title": "Šostka", "text": "Šostka\n\nŠostka () je město v Sumské oblasti na Ukrajině. Leží na řece Šostka, přítoku Desny, a jedná se o významné středisko chemického průmyslu. V roce 2016 žilo v Šostce zhruba 80 tisíc obyvatel.\n\nZdroj:\n\n"}
{"id": "882160", "url": "https://cs.wikipedia.org/wiki?curid=882160", "title": "Nova Varoš", "text": "Nova Varoš\n\nNova Varoš (v srbské cyrilici Нова Варош) je město v centrálním Srbsku poblíž hranice s Černou Horou. V roce 2002 mělo 8 795 obyvatel. Administrativně je součástí Zlatiborského okruhu a historicky regionu, známého jako Sandžak. Nachází se v hornaté oblasti; průměrná nadmořská výška se pohybuje okolo 1000 m a vrcholky okolních hor dosahují výšky až 1600 m n. m.\n"}
{"id": "882167", "url": "https://cs.wikipedia.org/wiki?curid=882167", "title": "Sjenica", "text": "Sjenica\n\nSjenica (v srbské cyrilici Сјеница) je město v centrálním Srbsku poblíž hranice s Černou Horou. V roce 2002 mělo 14 060 obyvatel. Administrativně je součástí Zlatiborského okruhu a historicky regionu, známého jako Sandžak. Nachází se v hornaté oblasti; průměrná nadmořská výška se pohybuje okolo 1000 m.\n\nSjenica se nachází v nadmořské výšce 1000-1030 m n. m., v Sjeničské kotlině na pravém břehu řeky Uvac. V jejím blízkosti se nacházejí hory Jadovnik, Ozren, Giljeva a Javor. Podle města Sjenica se také jmenuje i zetsko-sjenický dialekt srbštiny a černohorštiny. Opština Sjenica, která správně zahrnuje kromě samotného města i okolní vesnice, patří k územně nejrozsáhlejším v regionu Sandžaku.\n\nVysoká nadmořská výška činí ze Sjenice jedno z nejchladnějších měst na území Srbska. V roce 1954 zde byla naměřena i nejnižší teplota na území SR Srbsko, -38 °C. Ročně je zaznamenána teplota pod pod bodem mrazu průměrně v 134 dnech.\n\nSjenica je poprvé připomínána roku 1253 v rukupisu krále Uroše Nemanjiće jako místo na obchodní cestě ze Srbska do Dubrovnické republiky. Dubrovničtí obchodníci zde platili clo. V blízkosti samotné Sjenice se nachází místo Caričina, kde se nacházelo výletní místo císařovny Jeleny, ženy Dušana Silného.\n\nBěhem rakousko-tureckých válek v závěru 17. století, kdy byli Turci vyhnáni z Uher pronikla rakouská armáda hluboko na území Balkánského poloostrova. Srbové ze Sjenice bojovali po bok rakouské armády. Pro Turecko představovala Sjenica strategicky významný bod. Směřovala sem hlavní ofenziva turecké armády i během Prvního srbského povstání. V květnu 1809 zde vzbouřenci nicméně dokázali na krátký čas tureckou armádu vyhnat. Sjenica pro ně představovala klíčovou zastávku na cestě k Novému Pazaru a Rogozně. Vyhnáni však nebyli pouze Turci, ale také slovanské obyvatelstvo muslimského vyznání.\n\nMezi lety 1790 až 1817 bylo město jedním z pětí okresů Novopazarského sandžaku. Ten se rozkládal až na území dnešního Kosova. Po roce 1878, kdy správu nad Bosnou a Hercegovinou získalo Rakousko-Uhersko byly v tomto regionu umístěna rakouská vojska.\nV polovině 19. století nicméně zůstala Sjenica i nadále pod tureckou správou. Nejprve autonomní a později samostatné Srbské knížectví se rozvíjelo v severní části dnešní země. Sjenica se hospodářsky rozvíjela především díky řemeslné výrobě a obchodu se zbytkem Turecka. Během existence Osmanské říše se v Sjenici po nějakou dobu nacházelo sídlo sandžaku (turecky \"Seniçe sancağı\"). Zřízen byl v roce 1902 při administrativní reformě turecké správy. Původní administrativní jednotky byly zmenšeny, a protože se Sjenica nacházela dále od Nového Pazaru nebo Prištiny, získala samosprávu.\n\nKonec turecké nadvlády nad městem přinesla První balkánská válka, která vypukla na podzim 1912. Krátce po vyhlášení války bylo město obsazeno vojsky Srbska a Černé Hory. Po skončení války byl celý region rozdělen; většina jeho území připadla Srbsku, malá část Černé Hoře. Státní hranice mezi oběma zeměmi byla vytyčena až 12. listopadu 1913.\n\nBěhem druhé světové války se Sjenicu pokusili obsadit partyzáni, avšak jejich útok skončil značným nezdarem. Administativně bylo město součástí Nezávislého státu Chorvatsko. Město bylo od fašismu osvobozeno 12. prosince 1944.\n\nV Sjenici se nachází továrna na výrobu latexu. Rovněž zde sídlilo několik podniků textilní výroby, jako např. \"Sanateks\" nebo \"Vesna\". V blízkosti Sjenice se nachází uhelný Důl Štavalj. V Sjenici dále sídlí zemědělsko-lesnický podnik \"Pešter\".\n\nMěsto nemá napojení na srbskou železniční síť. Nejbližší nádraží se nachází v několik desítek kilometrů vzdáleném městě Prijepolje.\n\nSeverně od Sjenice se nachází pohoří Zlatar, národní park Golija a národní park v údolí řeky Uvac.\n\n"}
{"id": "882171", "url": "https://cs.wikipedia.org/wiki?curid=882171", "title": "Václav Vilém Würfel", "text": "Václav Vilém Würfel\n\nVáclav Vilém Würfel (6. května 1790 Plaňany – 23. dubna 1832 Vídeň) byl český klavírista, hudební skladatel a pedagog.\n\nPokřtěn byl Václav, ale v literatuře je zpravidla uváděn jako Vilém nebo v německé podobě Wilhelm. Jeho příjmení je v matrice zapsáno Werfel. Byl synem učitele v Plaňanech na Kolínsku. Základní hudební vzdělání mu dala matka, která byla dobrou klavíristkou. Projevil se jako výrazný talent a již ve 12 letech veřejně koncertoval. V roce 1807 odešel do Prahy, kde studoval u Václava Jana Tomáška. Stal se koncertním klavíristou a absolvoval řadu koncertů v Čechách, Uhrách a v Polsku.\n\nV roce 1815 se usadil ve Varšavě, stal se pedagogem varšavské konzervatoře (\"Instytut muzyki a deklamacji\"). Vyučoval hru na klavír, varhany a generální bas. Jeho nejvýznamnějším žákem byl Frédéric Chopin, s nímž navázal i přátelské styky. Věnoval mu svůj \"4. klavírní koncert F-dur\". V roce 1824 se vrátil do Prahy, kde uvedl svou operu \"Rübezahl\". Opera měla později značný úspěch zejména, když se jí dostalo českého překladu (\"Krakonoš\", 1930). V roce 1826 odešel do Vídně, kde se stal dirigentem v divadle \"U korutanské brány\" (\"Theater am Kärntnertor\"). Ve Vídni také zemřel.\n\n\n\nŘídil vydávání instruktivní klavírní literatury ve sbírce \"Euterpe\" a sám vydal i vlastní sbírku instruktivních skladeb: \"Zbiór exercycyi w ksztalcie preludyów ze vszystkich tonów maior i minor\" (1921). Komponoval také písně, z nichž píseň \"Wie herrlich ists im Wald\" v německých zemích znárodněla.\n\n\n"}
{"id": "882172", "url": "https://cs.wikipedia.org/wiki?curid=882172", "title": "Itálie na Letních olympijských hrách 1992", "text": "Itálie na Letních olympijských hrách 1992\n\nItálii na Letních olympijských hrách v roce 1992 reprezentovala výprava 304 sportovců (228 mužů a 76 žen) v 26 sportech.\n"}
{"id": "882175", "url": "https://cs.wikipedia.org/wiki?curid=882175", "title": "Zámecká jízdárna (Rychnov nad Kněžnou)", "text": "Zámecká jízdárna (Rychnov nad Kněžnou)\n\nZámecká jízdárna, patřící do rozsáhlého barokního komplexu v Rychnově nad Kněžnou, vznikla kolem roku 1723 patrně podle návrhu Jana Blažeje Santiniho-Aichela pro hraběte Františka Karla II. Libštejnského z Kolowrat.\n\nSamostatně stojící budova jízdárny se nachází východně od zámecké budovy v severozápadní části města Rychnov nad Kněžnou, které leží v podhůří Orlických hor asi 32 km východně od Hradce Králové. Rozlehlý barokní komplex zahrnující kromě zámeckého areálu i pozdě gotický kostel Nejsvětější Trojice se Santiniho průčelím, tvoří výjimečnou dominantu města, které se říká „rychnovské Hradčany“.\n\nJízdárna je v rámci areálu zámku je chráněna jako kulturní památka České republiky.\n\nPrvní písemná zmínka o zámecké jízdárně pochází z kroniky piaristické koleje v Rychnově a vztahuje se k roku 1723, kdy byla upravována zahrada „pod jízdárnou“ a přitom bořeny domy, které zde zůstaly. V inventáři zámku, který pochází z roku 1716, není ještě jízdárna zmíněná. Z toho vyplývá, že stavba musela vzniknout mezi těmito dvěma lety, nejdříve však po roce 1719, protože mezi lety 1716 a 1719 se v zámeckém areálu nekonala žádná stavební činnost. Úprava zahrady pod jízdárnou musela navazovat na dokončení stavby jízdárny.\n\nNovostavba jízdárny vznikla patrně podle návrhu Jana Blažeje Santiniho-Aichela pro hraběte Františka Karla II. Libštejnského z Kolowrat. Architektova přítomnost v Rychnově není nijak archivně doložena, ale díky pravděpodobné účasti na přestavbě zámku se Santini patrně podílel i na podobě jízdárny, která rovněž nese typické slohové znaky architektovy tvorby, jako tomu je i u zámecké budovy.\n\nInteriér budovy byl roku 1727 vyzdoben freskami Jiřího Viléma Neunhertze (Bitva na mostě, Kolwratská orlice, mytologické scény), které byly bohužel zničené v 80. letech 20. století. Rovněž během 19. století byla jízdárna nevhodně využívaná a upravovaná na skladiště nebo služební byty.\n\nStavba na obdélném půdorysu byla se zámeckým areálem spojená krytou chodbou, která na budovu jízdárny navazovala na západní straně a vedla do vstupního prostoru. Ten tvoří schodiště a vstupy do lóží, nacházející se jak v přízemí, tak i v prvním patře. Stropy těchto lóží jsou zdobeny štukovými zrcadly. Do prostoru jízdárny vede otevřená trojice os členěná arkádami. Toto rozvržení může navazovat na kompozici vstupní stěny Borrominiho sálu Oratoria Filippinů v Římě. Samotná hala jízdárny má plochý strop vynášený nápadnými konzolami ve tvaru vztyčených volut a členěn štukovými profily formující bohatě oblamované plochy zrcadel, které byly původně zdobeny freskami.\n\nVnější podoba budovy je utvářena jednoduše lineárně členěnou fasádou s řadou vysokých segmentových oken s hlavním klenákem. Vstupní prostor je v exteriéru zřetelný čtveřicí drobných oken, kdy vrchní okénka jsou segmentová, spodní pak obdélná. Dominující štíty jsou opatřeny oválnými okny, kde na východní straně jsou dvě a na západní pouze jedno.\n\n\n\n"}
{"id": "882176", "url": "https://cs.wikipedia.org/wiki?curid=882176", "title": "Atletika na Letních olympijských hrách 1992 – 400 metrů ženy", "text": "Atletika na Letních olympijských hrách 1992 – 400 metrů ženy\n\nBěh na 400 metrů žen na Letních olympijských hrách 1992 se uskutečnil ve dnech 1.– 5. srpna na Olympijském stadionu v Barceloně. Zlatou medaili získala Marie-José Pérecová z Francie, stříbrnou Olga Bryzginová reprezentující Společenství nezávislých států a bronzovou Ximena Restrepo z Kolumbie.\n\n"}
{"id": "882177", "url": "https://cs.wikipedia.org/wiki?curid=882177", "title": "Piaristická kolej (Rychnov nad Kněžnou)", "text": "Piaristická kolej (Rychnov nad Kněžnou)\n\nPiaristická kolej v Rychnově nad Kněžnou je bývalá církevní škola řádu piaristů, kterou nechal vybudovat Norbert Leopold Libštejnský počátkem 18. století. Torzo původní stavby je chráněné jako kulturní památka. \n\nStavební činnost v Rychnově nad Kněžnou byla historicky spjata s rodem Kolowratů Libštejnských. Nejdůležitějším stavebníkem na kolowratském panství v období baroka byl Norbert Leopold Libštejnský (1655-1716), který od roku 1688 jako diplomat procestoval např. Mnichov, Paříž či Madrid, a po roce 1697 se začal intenzívně zabývat zvelebením rodinných panství. V Rychnově nejprve přestavěl zámek (kolem 1700), následně nechal upravit průčelí kostela Nejsvětější Trojice.\n\nZřizovací listinou ze dne 29. března 1714 uvedl do města řád piaristů a 4. srpna téhož roku položil základní kámen k výstavbě jejich koleje a gymnázia při tomto kostele. Norbert Leopold přivedl téhož roku první řeholníky a ubytoval je v zámku. Školní výuka byla zahájena roku 1719. Dostavba koleje se po Norbertově smrti protáhla na pět let. Poslední etapa výstavby spadá do let 1720-23, kdy byla kolej plně vybavena. \n\nPři tereziánských školských reformách v roce 1777 bylo gymnázium přeměněno na hlavní městskou školu. Piaristé začali odcházet, takže do roku 1794 nezůstal ani jeden z nich.\nV roce 1798 byla kolej po zásahu bleskem poškozena požárem. Po rekonstrukci budovy bylo gymnázium roku 1812 obnoveno, především zásluhou Františka Josefa Libštejnského z Kolowrat. Následující dvě částečné přestavby z let 1877 a 1893 již financoval stát. Definitivní konec znamenal pro stavbu rozsáhlý požár ze 6. dubna 1918, po kterém byla silně staticky narušená stavba stržena a na jejím místě zřízen park s pomníkem piaristy F. M. Pelcla. Do dnešních dnů se dochoval pouhý zlomek stavby navazující na presbytář kostela.\n\nZpočátku hrabě Norbert Leopold zaměstnával méně progresivní architekty z okruhu Pavla Ignáce Bayera či M. Rossiho). Kolem roku 1702 nastal obrat, když angažoval architekta mimořádných výtvarných kvalit, jímž byl Jan Santini Aichl. Pro Kolowraty realizoval např. stavbu kaple ve Slatině u Brna nebo úpravy kláštera v Ročově, včetně novostavby kaple Čtrnácti sv. pomocníků). Ze slohové analýzy architektury vyplývá, že i před tímto datem pracoval v Rychnově nad Kněžnou, nejprve na úpravě zámku, následně přistavěl průčelí kostela Nejsvětější Trojice a celý areál propojil v celek. Po dokončení kostela byl dne 4. 8. 1714 položen základní kámen pro stavbu piaristické koleje.\n\nStavba se v úplnosti nezachovala. Přesný obrázek o ní podává zaměřovací nárys J. W. Ehemanna z roku 1795, a dále perokresba S. Vydry z konce 18. století, zachycující podobu celého zámeckého areálu. \nSantini v koncepci půdorysu užil motiv rovnoramenného trojúhelníka jako symbolu Nejsvětější Trojice. Na osách severní a jižní strany vystupovaly trojosé rizality, západní strana přiléhala k presbytáři kostela. Strany měly okosené vrcholy a na krajích konkávně projmuté jednoosé ústupky. Celá křídla byla jedenáctiosá. Hlavní portál byl v jižní ose a navazoval na vstupní halu s eliptickým dvojramenným schodištěm. Další dvojice schodišť se nacházela analogicky ve dvou zbývajících osách (ta však byla pravoúhlá). Nádvoří propojovala klenutá trojúhelná chodba. Dvoutraktové budova měla koutová pole vnitřní chodby na šestiúhelném půdorysu, typickém pro Santiniho tvorbu. Celá stavba byla dvoupatrová se suterénem, který na severozápadě vystupoval ve svahu nad terén. Jediná dochovaná část přiléhá k presbytáři kostela, se kterým je v rámci zámeckého areálu chráněna jako kulturní památka České republiky.\n\n"}
{"id": "882179", "url": "https://cs.wikipedia.org/wiki?curid=882179", "title": "Paježura", "text": "Paježura\n\nPaježura (\"Zaglossus\") je český rodový název pro skupinu ptakořitných savců, kteří žijí na Nové Guineji. Vzhled je poněkud zavádějící, protože jejich tělo pokrývá řídká a hrubá srst a středně dlouhé a úzké bodláky. Také čenich zabírá dvě třetiny délky hlavy. Tento rod je zvláštní i tím, že se jedná o savce, kteří ale rodí vejce, podobné druhy se proto řadí do speciální podtřídy vejcorodí. Paježury jsou noční zvířata žijící v podzemních norách, která se živí hmyzem.\n\nStále existující druhy jsou pouze tři, dříve jich bylo celkem pět, ty ale vyhynuly. Ani ty druhy, která stále existují ale nejsou příliš rozšířené, naopak, všechny tři jsou kriticky ohrožené. Populace těchto druhů se snižuje s kácením lesů a zmenšováním pro ně vhodného území. Nejvýznamnějším druhem je zde ježura Bruijnova, která je v současné době největším ptakořitným savcem vůbec. Blízkými příbuznými paježur jsou ježury, které žijí většinou na území Austrálie. Na rozdíl od ježur ale mají paježury méně ostnů a jejich tělo pokrývá hrubá srst.\n\n"}
{"id": "882188", "url": "https://cs.wikipedia.org/wiki?curid=882188", "title": "Oldřich Liska", "text": "Oldřich Liska\n\nOldřich Liska (17. dubna 1881 Kamhajek – 8. prosince 1959 Brno) byl český architekt, urbanista a výtvarný návrhář, spolupracovník Jana Kotěry a Josefa Gočára.\n\nNarodil se 17. 4. 1881 v Kamhajku u Kolína. Vyučil se zedníkem v Praze ve Společenstvu stavebních a výtvarných řemesel. Po vyučení v roce 1899 studoval nejprve na Státní průmyslové škole v Praze a v roce 1901 odešel na Uměleckoprůmyslovou školu do Drážďan. Praxi v oboru získával i během studií u pražské stavební firmy Matěje Blechy. Po skončení vojenské služby v roce 1905 byl na praxi ve stavební firmě Niklíček v Poličce. Po roční praxi se vrátil do Drážďan, kde pracoval jako projektant v atelieru H. Watzlavika. Pak navštívil Mnichov, kde se v roce 1908 seznámil s architektem Ladislavem Skřivánkem, v jehož ateliéru ve Vídni byl následně rok zaměstnán.\n\nV roce 1909 se vrátil do Čech a přijal místo projektanta ve stavební firmě Josefa Jihlavce v Hradci Králové. S tímto městem byla spojena převážná část jeho života i tvorby. Ještě před 1. světovou válkou se stal spolumajitelem projekční kanceláře Fňouk–stavitel & Liska–architekt a po válce pracoval u města jako vedoucí projektant Stavební společnosti a zaměstnanec Technické kanceláře. V roce 1921 založil vlastní projekční kancelář s ateliérem, která se stala počátkem 30. let součástí jeho nově postavené vily, kterou sám projektoval.\n\nPo 2. světové válce, veden snahou podílet se na obnově válkou zničených míst, odešel z Hradce Králové do Opavy, kde se po roce 1948 stal zaměstnancem Stavoprojektu. Zemřel 8. 12. 1959 ve věku 78 let v Brně.\n\nOldřich Liska je považován za architekta severovýchodních Čech a jeho ateliér se stal ve 20. – 50. letech 20. století nejvýznamnější projekční kanceláří tohoto regionu. Realizace jeho projektů se nacházejí nejen ve velkých městech Hradci Králové, Pardubicích, Jablonci nad Nisou, ale i v menších městech Poličce, Chlumci nad Cidlinou, Lomnici nad Popelkou, Jaroměři, Pečkách a dalších. Velká většina jeho staveb patří mezi nemovité kulturní památky České republiky.\n\nZa dobu své profesní kariéry byl ovlivněn jak směry a tendencemi, které se v architektuře v průběhu let objevovaly, tak významnými architekty, se kterými se setkal i spolupracoval. Mezi ně patřili Jan Kotěra, Josef Gočár, Pavel Janák, Jaromír Krejcar, Vladimír Fultner, Vladimír Zákrejs, Václav Rejchl a další.\n\nV počátku jeho tvorby je nejvíce patrný vliv „Gesamtkunstwerku“, spojujícího klasicismus s německou secesí a jeho dekorativismu. Další, v architektuře krátké období kubismu (1910–1913), ho svedlo dohromady s propagátorem tohoto směru, architektem Vladimírem Fultnerem, s nímž spolupracoval při návrzích některých realizovaných i nerealizovaných staveb.\n\nLiska ale kubismem v architektuře příliš ovlivněn nebyl, kromě stavby evangelického kostela s farou v Pečkách, a využíval spíše kubistický dekor při návrzích průčelí a fasád staveb, či interiérových prvků. Po 1. světové válce to pak byl dekor rondokubistický, který uplatnil například při návrzích obytných domů v Poličce.\n\nCharakterističtější pro jeho pozdější tvorbu se staly prvky purismu a mašinismu, ze kterého převzal oblé linie, připomínající automobilovou kapotu a aerodynamické kovové konstrukce velkých oken. To vše, podobně jako nautické motivy architekta Jaromíra Krejcara, však používal jen jako ozvláštnění umírněného funkcionalistického směru, ve kterém vznikly jeho nejzásadnější stavby. Z jejich realizací je patrná též velká autorova záliba v kombinaci režného zdiva s hladkou omítkou.\n\nZ podnětu tehdejšího starosty Hradce Králové F. Ulricha a na doporučení architekta Jana Kotěry, vypracoval Liska v letech 1911 – 1919 řadu urbanistických návrhů, studií a regulačních plánů města, které později přehodnotil a dopracoval do konečné podoby Josef Gočár. Kromě této oblasti, zahrnuje jeho dílo i široký typologický rejstřík staveb. Navrhoval vily, obytné domy, obchodně–činžovní domy, nemocnice, banky, garáže, lázeňské domy, divadla, školy, kostely, ale i interiéry. Tím nejznámějším je světově unikátní, čistě kubistický interiér evangelického kostela v Pečkách z let 1913–1915. Z technického hlediska je stavba tohoto raně kubistického kostela pozoruhodná odlehčenou střešní konstrukcí, kde ocelová příhradová konstrukce položená na betonovém věnci, nese samotnou střechu i kazetový strop se sádrovými výplněmi.\n\nTéto stavbě předcházel jeden z prvních projektů Oldřicha Lisky z roku 1911, nedochovaná budova automobilových garáží Ing. J. Nováka v Hradci Králové. Následujícího roku 1912 vznikl tamtéž kostel pro Farní sbor Českobratrské církve evangelické, netypická secesní stavba charakteristická zakončením kostelní věže ve tvaru husitské přilby.\n\nPrvní realizovaný projekt vily, dům Otakara a Karly Čerychových v Jaroměři, z roku 1913, vzešel ze spolupráce s Vladimírem Fultnerem, zastáncem kubismu v architektuře, a má proto kubisticko–modernistický charakter.\nDalší královéhradeckou architekturou byly obytné domy s kubistickým dekorem na Masarykově náměstí z roku 1913 a bytové domy pro zaměstnance ředitelství ČSD z let 1919–1921 v Klumparově ulici.\n\nV roce 1923 byl Liska se svým soutěžním návrhem nové okresní nemocnice v Hradci Králové přizván, jako druhý účastník, do užšího kola soutěže spolu s pražským architektem Bedřichem Adámkem. Na závěr soutěže bylo ale jeho projektu vytknuto, že se ještě nedokázal zcela oprostit od dekorativně pojaté architektury a vítězem se stal Bedřich Adámek. Přesto Liskovy návrhy některých pavilónů předznamenaly jeho směřování k funkcionalistické architektuře s mašinistickými prvky, kterou rozpracoval ve své pozdější tvorbě. Mezi odborníky byl velmi dobře přijat i Liskův vítězný soutěžní návrh na Úrazovou pojišťovnu dělnickou v Praze z roku 1924, který však nebyl realizován.\nV letech 1926–1927 byla v Jablonci nad Nisou, poblíž přehrady Mšeno, dokončena působivá vila Rudolfa Háska, spoluzakladatele největší české firmy na export bižuterie. Zde architekt na modernistické stavbě s terasou, zastřešenou kovovými obloukovými okny, uplatnil svou zálibu v režném\nzdivu..\n\nV roce 1928 byl Liska pověřen představenstvem Královéhradecké spořitelny vypracováním projektu na veřejné městské lázně s bazénem. V letech 1928–1933 připravil postupně tři varianty řešení, z nichž první dvě byly technicky i esteticky na vysoké úrovni, ale finančně příliš náročné. Nakonec byla v roce 1933 realizovaná třetí, redukovaná verze, která přesto představuje kvalitní, estetickou architekturu, plně vyhovující svém účelu.\n\nV roce 1930 byla podle autorova projektu dokončena stavba Tylova divadla v Lomnici nad Popelkou. Budova, jejíž průčelí má podobu strohé puristické kulisy se skládá z několika vzájemně k sobě přiléhajících či propojených hranolů v kombinaci režného zdiva a hladké omítky. Počátkem 30. let vznikly také podle autorových plánů v Hradci Kálové, Střelecké ulici, dvě vily v organicky funkcionalistickém stylu. Jedna z nich byla vlastní vila Oldřicha Lisky s ateliérem a projekční kanceláří\na druhá, stojící v těsném sousedství, byla navržena pro Aloise Švořčíka.\n\nVýstavbou tzv. halové školy v Hradci Králové – Černilově v roce 1931 se završila autorova dlouhodobá snaha o zavedení nového dispozičního řešení školních budov bez chodeb. Stavba, realizovaná podle Liskova projektu, má centrální halu, kde se konají celoškolní aktivity a ze které se vchází přímo do jednotlivých učeben; průchozí šatny s umývárnou jsou umístěné u vchodu. Dostala název Masarykova jubilejní škola a v době svého vzniku byla nejmodernější školou v celé republice.\n\nV letech 1932–1934 byla postavena podle Liskova projektu vila Josefa Dostála v Kostelci nad Orlicí a v roce 1933 Masarykova obecná škola v Borohrádku. Před vypuknutím 2. světové války, v letech 1938–1939 vznikl ještě nájemní dům na Kalinově nábřeží v Havlíčkově Brodě.\n\n\n\n\n"}
{"id": "882191", "url": "https://cs.wikipedia.org/wiki?curid=882191", "title": "Třída Contra-Amiral Eustațiu Sebastian", "text": "Třída Contra-Amiral Eustațiu Sebastian\n\nTřída Contra-Amiral Eustaţiu Sebastian (v kódu NATO třída \"Tetal II\") je třída korvet Rumunského námořnictva. Jako korvety je kategorizuje přímo rumunské námořnictvo, řada pramenů je řadí mezi lehké fregaty.\n\nPlavidla byla kompletně navržena a postavena v Rumunsku jako vylepšená verze třídy \"Admiral Petre Bărbuneanu\". Oproti ní jsou vybavena přistávací plochou pro vrtulník a modernější výzbrojí. Obě postavené jednotky jsou stále v aktivní službě.\n\nObě jednotky této třídy postavila rumunská loděnice Mangalia (nyní Daewoo-Mangalia Heavy Industries).\n\nJednotky třídy \"Contra-Amiral Eustaţiu Sebastian\":\nPlavidla nesou navigační radar Najada, vyhledávací radary MR-302, Fut-B a MR-123, trupový sonar a systém elektronického boje Watch Dog. Jsou vybavena dvěma vrhači klamných cílů RK-16. Hlavňovou výzbroj tvoří jeden 76,2mm kanón AK-176 v dělové věži na přídi, který doplňují čtyři 30mm obranné komplety AK-630M. K napadání ponorek slouží dva vrhače raketových hlubinných pum RBU-6000. Na palubě jsou též dva dvojité 533mm torpédomety. Na zádi se nachází přistávací plocha pro vrtulník Alouette III, lodě však postrádají hangár.\n\nPohonný systém tvoří dva diesely. Lodní šrouby jsou dva. Nejvyšší rychlost dosahuje 24 uzlů.\n\n"}
{"id": "882194", "url": "https://cs.wikipedia.org/wiki?curid=882194", "title": "Hrabkov", "text": "Hrabkov\n\nHrabkov je obec na Slovensku, v okrese Prešov v Prešovském kraji.\n\nV roce 2011 zde žilo 693 obyvatel.\n"}
{"id": "882197", "url": "https://cs.wikipedia.org/wiki?curid=882197", "title": "Ovčie", "text": "Ovčie\n\nOvčie je obec na Slovensku, v okrese Prešov v Prešovském kraji.\n\nV žije obyvatel.\n\nObec leží na jižním okraji Šarišské vrchoviny a styku s masívem Čierne hory. Odlesněný členitý vrchovinný povrch tvořený flyšem, má nadmořskou výšku v rozmezí 440 až 685 m n. m., střed obce je ve výšce 480 m n. m. Z půdních typů je převaha lesních hnědozemí , na jihu obce jsou půdy kyselé. Z celkové výměry má zemědělská půda 273,49, z toho na ornou půdu připadá 144 ha. Lesní půda se rozprostírá na 1 ha, vodní plochy zabírají 0,8 ha. \n\nPrvní písemná zmínka o obci pochází z roku 1320, kde je uváděná jako Wytez Noua et Antiqua. Pozdější názvy byly v roce 1427 Kysuithes, Naguithes, v roce 1773 Omče, v roce 1786 jako Omcze, v roce 1808 Malé Wítezowce. Od roku 1927 nese obec název Ovčie, maďarsky Kisvitéz.\n\nPodle obsahu písemné zprávy, kdy docházelo k dělení majetků, obec už existovala dříve. Obec patřila zemanům ze Širokého, v 16. až 18. století patřila rodu Hedryů, Bertótyů a v 19. století Tahyům. V roce 1427 obec platila daň z 12 port. V roce 1787 měla 31 domů a 178 obyvatel, v roce 1828 ve 34 domech žilo 281 obyvatel a v roce 1910 zde žilo 276 obyvatel. Hlavní obživou bylo zemědělství, chov dobytka, lesní práce a domácí řemesla (výroba metlí). V roce 1831 obec postihla cholera.\n\n"}
{"id": "882207", "url": "https://cs.wikipedia.org/wiki?curid=882207", "title": "Svatý Malachiáš", "text": "Svatý Malachiáš\n\nSvatý Malachiáš (1094 – 2. listopadu 1148) byl v letech 1132–1136/37 irským arcibiskupem v Armaghské diecézi. Je mu připisováno několik zázraků, mimo jiné pak i autorství spisu Proroctví svatého Malachiáše. Jedná se o prvního svatého z Irska, svatořečeného papežem.\n\nJeště dříve, než byl ustanoven arcibiskupem v Armaghu, stal se, po dlouhých studiích teologie a liturgiky roku 1119 knězem, v St. Celach. Následně se dále v teologii vzdělával v Lismore, pod vedením svatého Malchuse.\n\nByl osobním přítelem Bernarda z Clairvaux.\n"}
{"id": "882215", "url": "https://cs.wikipedia.org/wiki?curid=882215", "title": "Stanová střecha", "text": "Stanová střecha\n\nStanová střecha (někdy též jehlanová střecha) je střecha, která má zpravidla čtyři střešní roviny, jež se sbíhají do středového vrcholu a tvoří tak čtyřboký nebo i víceboký jehlan. Používá se na samostatně stojících budovách přibližně čtvercového půdorysu, ovšem setkat se s ní lze i na obdélníkovém půdoryse - příkladem může být první varianta střechy na katedrále v Plzni, většinou se ale v případě protáhlého půdorysu umísťují stanové střechy v řadě za sebou, tak jak je to patrné u Barbory v Kutné Hoře. \n\nPůvodní stanová střecha se nachází na olomouckém kostele Neposkvrněného Početí Panny Marie, dále tu patří střecha kostela sv. Mikuláše v Lounech, Všech svatých v Litoměřicích, svatého Kříže v České Lípě a střecha litoměřického měšťanského domu zvaného Pod Bání neboli Kalich. Chrám svaté Barbory v Kutné Hoře má trojici gotizujících stanových střech, které zřejmě odpovídají původnímu gotickému řešení.\n"}
{"id": "882219", "url": "https://cs.wikipedia.org/wiki?curid=882219", "title": "Open Sud de France 2013", "text": "Open Sud de France 2013\n\nOpen Sud de France 2013 byl tenisový turnaj pořádaný jako součást mužského okruhu ATP World Tour, který se hrál v montpellierské aréně na krytých dvorcích s tvrdým povrchem. Konal se mezi 4. až 10. únorem 2013 ve francouzském městě Montpellier jako 26. ročník turnaje.\n\nTurnaj s rozpočtem 467 800 eur patřil do kategorie ATP World Tour 250. Nejvýše nasazený ve dvouhře, český hráč a světová šestka Tomáš Berdych, se odhlásil pro poranění levého zápěstí.\n\n\nNásledující hráči obdrželi divokou kartu do hlavní soutěže:\n\n\n\n\nNásledující páry obdržely divokou kartu do hlavní soutěže:\n\n\n"}
{"id": "882223", "url": "https://cs.wikipedia.org/wiki?curid=882223", "title": "Open Sud de France 2013 – mužská dvouhra", "text": "Open Sud de France 2013 – mužská dvouhra\n\nDo soutěže mužské dvouhry na tenisovém turnaji Open Sud de France 2013 nastoupilo dvacet osm hráčů. Obhájcem titulu byl šestý hráč světa Tomáš Berdych, který se odhlásil pro poranění levého zápěstí.\n\nTitul si připsal třetí nasazený Francouz Richard Gasquet, který ve finále zdolal turnajovou osmičku Benoîta Paireho poměrem 6–2 a 6–3.\n\nČtyři nejvýše nasazení hráči měli volný los do druhého kola.\n\n"}
{"id": "882231", "url": "https://cs.wikipedia.org/wiki?curid=882231", "title": "Open Sud de France 2013 – mužská čtyřhra", "text": "Open Sud de France 2013 – mužská čtyřhra\n\nDo soutěže mužské čtyřhry na tenisovém turnaji Open Sud de France 2013 nastoupilo šestnáct dvojic. Obhájcem titulu byl francouzský pár Nicolas Mahut a Édouard Roger-Vasselin, který nestartoval společně. Roger-Vasselinovým spoluhráčem se stal jeho krajan Benoît Paire, s nímž v úvodním kole nestačil na švédsko-jihoafrickou dvojici Johan Brunström a Raven Klaasen. Mahut se rozhodl turnaje nezúčastnit.\n\nDeblový titul získala francouzská nenasazená dvojice Marc Gicquel a Michaël Llodra, která ve finále přehrála pár Johan Brunström a Raven Klaasen po prvních dvou vyrovnaných setech 6–3, 3–6, až v rozhodujícím supertiebraku [11–9].\n\n\n"}
{"id": "882232", "url": "https://cs.wikipedia.org/wiki?curid=882232", "title": "Tancred Ibsen", "text": "Tancred Ibsen\n\nTancred Ibsen (11. července 1893–4. prosince 1978) byl norský důstojník, pilot, filmový režisér a scenárista. Je autorem prvního norského zvukového filmu \"Velké křtiny\". Jeho filmografie čítá na dvacet filmů, čímž se stal dosud nejproduktivnějším norským režisérem. Byl vnukem spisovatele Henrika Ibsena a nositele Nobelovy ceny za literaturu Bjørnstjerne Bjørnsona. Za manželku si vzal herečku a tanečnici Lillebil Ibsenovou.\n\nV roce 1917 vstoupil do norské armády. Absolvoval letecký výcvik na letišti Kjeller. Od roku 1920 se věnoval také civilnímu létání u společnosti A/S Aero, kterou financoval jeho strýc Einar Bjørnson. Tato společnost obstarávala demonstrační, reklamní lety, doručovala rovněž poštu. Tancred Ibsen působil jako hlavní pilot. Ibsena však práce pilota rychle unavila, proto své aktivity pro A/S Aero ukončil. Založil továrnu na letecké díly v Tønsbergu \"A/S Norske Aeroplanfabrik\". Společnost však zkrachovala a dluh zůstal Tancredu Ibsenovi, ten se však z problémů dostal.\n\nV roce 1931 debutoval jako filmový režisér komedií \"Velké křtiny\" (Den store barnedåpen), která se stala prvním norským zvukovým filmem. Celkově natočil dvacet filmů a stal se tak nejproduktivnějším norským režisérem.\n\nBěhem nacistické okupace Norska byl 17. srpna 1943 uvězněn. Válku prožil ve vězeňských táborech Oflag XXI-C a Luckenwalde, kde se dočkal osvobození.\n\n"}
{"id": "882234", "url": "https://cs.wikipedia.org/wiki?curid=882234", "title": "Beatrix Kastilská", "text": "Beatrix Kastilská\n\nBeatrix Kastilská může být:\n"}
{"id": "882238", "url": "https://cs.wikipedia.org/wiki?curid=882238", "title": "Velké křtiny", "text": "Velké křtiny\n\nVelké křtiny (norsky \"Den store barnedåpen\") je norské filmové drama z roku 1931, kterou jako svůj debut natočil norský režisér Tancred Ibsen. Jedná se o první norský zvukový film.\n\nFilm se soustředí na městský život, inspiroval se civilistní poetikou Reného Claira. Děj snímku se opírá o divadelní hru Oskara Braatena, kterou ovšem výrazně melodramatizuje.\n\nHlavní zápletkou je pragmatický vztah textilní dělnice Alvhilde a nezaměstnaného introverta Haralda. Ten se stará o Alvhildino dítě a kryje tak skutečnost, že Alvhilde je svobodnou matkou. Když se na scéně objeví biologický otec dítěte, graduje Haraldova proměna, který si při péči o kojence uvědomil, že není tak neschopný, jak ho vnímá okolí. Paralelním motivem je souboj sektářů o duše žen, kterým protestantská církev odmítla svátost křtu a ony se na protest nechaly z jejích řad vyškrtnout.\n\nFilm byl nadšeně přijat kritikou i publikem. Jde o ukázku dobového „feelgood“ filmu.\n"}
{"id": "882239", "url": "https://cs.wikipedia.org/wiki?curid=882239", "title": "Klášter sester těšitelek (Rajhrad)", "text": "Klášter sester těšitelek (Rajhrad)\n\nKlášter sester těšitelek ve městě Rajhrad v okrese Brno-venkov se nachází v ulici Odbojářů.\n\nKongregace sester těšitelek Božského Srdce Ježíšova jej nechala postavit v letech 1924–1929, protože původní dům v Brně již nedostačoval. Nový rajhradský mateřinec byl vybudován podle návrhů sestry Anežky pocházející z rodu Coudenhove-Honrichs, která také na klášter přispěla výraznou částkou. Na konci druhé světové války byl konvent při bojích značně poškozen, rekonstrukce byla dokončena v roce 1949. O rok později sem byly přemístěny všechny sestry těšitelky z ostatních českých domů. V roce 1951 byly vystěhovány a areál byl využíván armádou, zničena přitom byla zahrada a také samotný klášter byl zdevastován. Kongregaci byl navrácen v letech 1991 a 1992 a postupně byl opraven. Sestry v areálu provozují domov pro seniory (Dům Matky Rosy), z armádního objektu v bývalé zahradě vznikl na konci 90. let 20. století Dům léčby bolesti s hospicem sv. Josefa, který od roku 2007 spravuje Oblastní charita Rajhrad.\n\nKlášter je jednoduchá jednopatrová stavba, která vytváří dvě kvadratury, mezi nimiž se nachází kostel Božského srdce Páně. K větší kvadratuře přiléhá křídlo noviciátu.\n\n"}
{"id": "882240", "url": "https://cs.wikipedia.org/wiki?curid=882240", "title": "Kuršumlija", "text": "Kuršumlija\n\nKuršumlija (v srbské cyrilici Куршумлија) je město v centrálním Srbsku poblíž hranice s Kosovem. Sousedí s opštinami Brus, Blace, Prokuplje, Medveđa, Podujevo a Leposavić. Patří k menším městům; v roce 2011 měla 12 866 obyvatel. Administrativně je součástí Toplického okruhu. Nachází se v mírně zvlněné oblasti; průměrná nadmořská výška se pohybuje okolo 350–400 m. V blízkosti města Kuršumlija se také nachází přírodní památka Đavolja varoš.\n\nKuršumlija ve svých dějinách zůstala ve stínu větších regionálních center, mezi která patří především města, jako např. Prokuplje a Niš. Je napojena na srbskou železniční síť (trať Podujevo–Prokuplje).\n"}
{"id": "882243", "url": "https://cs.wikipedia.org/wiki?curid=882243", "title": "Přemysl Freiman", "text": "Přemysl Freiman\n\nPřemysl Freiman (15. října 1921 Libkovice – 3. srpna 1984 Praha) byl český novinář, režisér, dramaturg, pedagog a teoretik televize. Do historie kinematografie se zapsal především natáčením propagandistických komunistických děl, která vytvářel v období nejtvrdšího stalinismu.\n\nJeho otcem byl pedagog a předválečný politik Václav Freiman. Rodiče se však ještě v jeho útlém věku v nedobrém rozešli, takže se v dospělosti s otcem nestýkal. Po maturitě na reálném gymnáziu v Ústí nad Labem v Praze se zapsal na uměnovědné obory FF UKV ale z důvodů zavření vysokých škol nacisty studia nezahájil. V mládí byl Přemysl Freiman nadšeným divadelníkem, první zkušenosti získal v Divadle Oldřicha Stibora v Olomouci, navštěvoval soukromé hodiny dějin a teorie hudby u Jaroslava Řídkého a v roce 1945 se stal redaktorem kulturní rubriky Mladé fronty. Krátce působil jako dramaturg v Československém rozhlase. V roce 1954 nastoupil do vznikající Československé televize. Zde pracoval v hudebním vysílání, odpovídal za natáčení oper a divadelních adaptací. Věnoval se také pedagogické činnosti.\nV srpnu roku 1968 se postavil na stranu těch, kteří nesouhlasili se vstupem vojsk Varšavské smlouvy do ČSSR. V prvních dnech okupace se podílel na ilegálním vysílání televize. Na začátku normalizace byl proto vyloučen ze strany a propuštěn z televize. V dalších letech pracoval jako noční hlídač muzea Bedřicha Smetany.\n\nJeho dcerou je česká herečka Veronika Freimanová.\n\nVe čtyřicátých letech Freiman publikoval řadu odborných článků ve Filmových novinách a v časopise Kino. Prvním jeho výraznějším počinem byl soubor statí českých a slovenských filmových kritiků \"Díváme se na sovětský film \"z roku 1949, která nekriticky oslavuje sovětskou kinematografii od Lenina až do poválečných let. Publikace samozřejmě vyzdvihovala i příznivý vliv J. V. Stalina na sovětskou tvorbu. Zmíněny byly v publikaci různé filmové žánry, včetně dobové samozřejmosti – využití propagandistického filmu v boji za světový mír. – Rozuměj: Šíření idealizovaných tvrzení o tom, že Stalin nechce válku, což byl pravý opak skutečnosti.\n\nV roce 1950 se Freiman podílel na výrobě podobně laděného propagandistického scénáře pro film \"Kdo potřebuje mír?\". Téhož roku se stal Freiman součástí samostatné československo-sovětské výrobní skupiny. Začal rovněž řídit novou prestižní revue \"Nový film\", čtvrtletník pro sovětské socialistické filmové umění.\nV letech 1949-53 působil ve Zpravodajském filmu. Freimanova spolupráce se stalinistickým režimem spadá po první poloviny padesátých let. V jeho tvorbě lze najít reportáž z prvního máje roku 1953 (\"Májová píseň\") či dokument o pražském muzeu vůdce bolševické revoluce (\"Museum V. I. Lenina\") z téhož roku. Oba snímky byly natáčeny barevně, aby snáze upoutaly pozornost při promítání veřejnosti v rámci nejrůznějších propagandistických akcí. Během roku 1953 natočil Freiman také truchlivě laděný dokument \"Zemřel Klement Gottwald\".\n\nSvá nejznámější a nejrozporuplnější díla však natočil už v roce 1950. V prvé řadě Přemysl Freiman po roce 1948 natáčel politické procesy s odpůrci komunistické vlády, vykonstruované tehdejší stalinistickou justicí. Natáčel i oba nejslavnější tuzemské zinscenované politické procesy. Tím prvním byl neblaze proslulý proces s Miladou Horákovou, který po vzoru velkých sovětských procesů probíhal od 31. května do 8. června 1950. Osm dní trvající proces měl svůj vynucený „scénář“, podle kterého se měli a byli donuceni obžalovaní chovat, ale v některých momentech přesto jednali proti režii. O dva a půl roku později Freiman řídil i natáčení neméně známého zinscenovaného procesu s bývalým generálním tajemníkem ÚV KSČ Rudolfem Slánským, který probíhal od 20. listopadu do 27. listopadu 1952. \n\nTéhož roku Přemysl Freiman stačil natočit také svůj zřejmě nejznámější film \"Běda tomu, skrze něhož přichází pohoršení\", zinscenovanou „dokumentární rekonstrukci“ tzv. Čihošťského zázraku natočenou pod dohledem komunistické kontrarozvědky. Lživým způsobem jsou popisovány nejen události okolo údajného zázraku a celkově útočný duch snímku je primárně zaměřen na římskokatolickou církev a odpůrce kolektivizace. Čihošťský farář Josef Toufar byl ve značně zbědovaném stavu za účelem natáčení filmu Státní bezpečností dopraven z vězení do Číhoště a nucen k tomu, aby s pomocí drátkového zařízení, které připravili komunističtí vyšetřovatelé, rozpohyboval kříž v kostele. Fyzicky zdevastovaný Toufar během výstupu na kazatelnu omdlel, takže natáčení muselo být opakováno. Natáčelo se v noci za přísného utajení před místním obyvatelstvem. Komunističtí ideologové prostřednictvím filmu tvrdili, že údajné drátky k rozpohybování kříže farář ukrýval za květinami. Nedošlo jim však, že k údajnému zázraku došlo v adventní době, kdy církevní předpisy v kostelech květinovou výzdobu zakazují. Spisovatel Miloš Doležal, autor knihy o faráři Toufarovi \"Jako bychom dnes zemřít měli\", považuje Freimanův snímek za „učebnici bolševické propagandy“.\n\nV letech 1961–1965 externě působil jako pedagog televizní režie na FAMU a operní režie na HAMU i na brněnské JAMU. V dalších letech se zabýval teoretickými aspekty televize, programové skladby. Teoretická erudice jej předurčila k práci vedoucího oddělení perspektivní programové koncepce, kterou vykonával v letech 1965–1969. Jako většina jeho současníků, ani on nesouhlasil se vstupem vojsk Varšavské smlouvy. Aktivně se podílel na ilegálním vysílání tehdejší Československé televize, za což byl ze své funkce následně odvolán. Začátkem 70. let stihl ještě natočit dva reportážní dokumenty o zájezdech opery Národního divadla do zahraničí. Brzy poté byl však z televize pro kritiku okupace 1968 propuštěn. Následně přijal místo nočního hlídače v Muzeu Bedřicha Smetany. Už v roce 1976 však odešel do invalidního důchodu.\n\nFreimanův film \"Běda tomu, skrze něhož přichází pohoršení\" byl v roce 2004 připomenut fiktivní televizní adaptací \"In nomine patris\", v němž se tvůrci pokusili zrekonstruovat okolnosti vzniku původního propagandistického „dokumentu“ z roku 1950. Výsledné znění však působí poněkud tendenčně, snaží se hledat omluvy pro Freimanovy pohnutky a rehabilitovat ho. Podle historiků Jana Jaroše a Petra Kopala budí výsledný pokus rozpaky. Zarážející je už například to, že autoři snímku z roku 2004 na přání Freimanových potomků změnili jméno této postavy a místo Freimana ho označují jako Neumana, přičemž další aktéři příběhu (farář Toufar a další) vystupují v příběhu pod nezměněnými jmény.\n\nRodu herečky Veroniky Freimanové se věnoval druhý díl televizního cyklu Tajemství rodu, který Česká televize připravila do vysílání v roce 2013. Činnost Přemysla Freimana v 50. letech 20. století byla v dokumentu zmíněna jen letmo. O to více však bylo divákům zdůrazněno, že se špatným kádrovým profilem z roku 1968 mohl Freiman na sklonku života pracovat jen jako noční hlídač Muzea Bedřicha Smetany.\n\n"}
{"id": "882247", "url": "https://cs.wikipedia.org/wiki?curid=882247", "title": "Kostel Božského srdce Páně (Rajhrad)", "text": "Kostel Božského srdce Páně (Rajhrad)\n\nKostel Božského srdce Páně je římskokatolický chrám ve městě Rajhrad v okrese Brno-venkov, součást areálu kláštera sester Těšitelek.\n\nKostel byl postaven v letech 1924–1929 staviteli Rudolfem Kvapilem a Ladislavem Mesenským společně s klášterem, s nímž sdílel jeho osudy. Samotný návrh konventu vytvořila sestra Anežka. Při bojích na konci druhé světové války v roce 1945 byl celý areál značně poškozen, do roku 1949 byl zrekonstruován, loď kostela byla přitom snížena. Po roce 1951 působila v budovách bývalého kláštera armáda, kostel byl využíván jako skladiště a později jako kino. V letech 1991 a 1992 byl klášter navrácen sestrám Těšitelkám, které chrám opravily, takže mohl být 10. června 1994 nově vysvěcen brněnským biskupem Vojtěchem Cikrlem.\n\nJedná se o novoklasicistní jednolodní kostel, před jehož vstpem z ulice se nachází sloupový portikus. Na zadní stěně presbytáře chrámu se nachází malba \"Utrpení Kristovo na hoře Olivetské a na Kalvárii\" z roku 1929 od ostravského malíře Aloise Zapletala. Nad přední částí lodi byla postavena malá věž s hodinami, u západní stěny kněžiště se nalézá moderní kaple Neposkvrněného Početí Panny Marie z let 2000 a 2001, kterou navrhli olomoučtí architekti František Zajíc a Tomáš Černoušek.\n\nJe filiálním kostelem rajhradské farnosti.\n"}
{"id": "882264", "url": "https://cs.wikipedia.org/wiki?curid=882264", "title": "Šárka Sokolová", "text": "Šárka Sokolová\n\nŠárka Sokolová (* 1989, Praha) je česká modelka a účastnice mnoha soutěží krásy.\n\nŠárka Sokolová pochází z Prahy. Od roku 2009 studuje na Fakultě bezpečnostního managementu na Policejní akademii České republiky v Praze obor \"Bezpečnostní management ve veřejné správě\". Úspěšně zakončila bakalářské studium a nyní pokračuje v magisterském studijním programu. Hovoří anglicky a německy.\n\nVěnovala se paraglidingu. Zpívala v dětském sboru, umí hrát na klavír a na tento nástroj učí hrát i děti.\n\nŠárka Sokolová je vítězkou soutěže Miss Jihlava Open 2011 a Miss Jihlava Sympatie 2011 open. Stala se Vítězkou o nejzajímavější tvář modelingu roku 2011 Look Bella. Kromě toho se účastnila několika soutěží krásy. Na většině z nich se umístila na předních pozicích, například na:\n"}
{"id": "882278", "url": "https://cs.wikipedia.org/wiki?curid=882278", "title": "Tonari no kaibucu-kun", "text": "Tonari no kaibucu-kun\n\nTonari no kaibucu-kun ( となりの怪物くん?, v překladu \"Můj soused je příšera\") je japonská šódžo manga, kterou vytvořila Robico. Děj mangy pojednává o vztahu mezi dívkou Šizuku Mizutani, kterou nezajímá nic jiného než učení a plány do budoucna, a problémovým chlapcem Haru Jošidou, jenž je ve škole jejím sousedem v lavici, ale do školy chodí jen zřídka. Jednoho dne má však Šizuku Haruovi zanést učení domů, přičemž se oba skamarádí a začnou spolu trávit čím dál více času.\n\nManga vycházela v letech 2008 až 2013 v časopise \"Dessert\" nakladatelství Kódanša a souborně byla vydána ve dvanácti svazcích tankóbon. V lednu 2014 pak byl vydán ještě přívažek v podobě třináctého svazku, který celý příběh uzavírá.\n\nManga se také v roce 2012 dočkala anime zpracování v podobě třináctidílného seriálu, jenž vyrobilo studio Brain's Base. Pokrývá přibližně polovinu děje mangy.\n\n"}
{"id": "882282", "url": "https://cs.wikipedia.org/wiki?curid=882282", "title": "Kostel svatého Antonína Poustevníka (Slezské Předměstí)", "text": "Kostel svatého Antonína Poustevníka (Slezské Předměstí)\n\nKostel svatého Antonína Poustevníka na Slezském Předměstí v Hradci Králové byl původně gotický chrám, v rozmezí let 1705–1726 zbarokizovaný. Na jeho dostavbě se kolem roku 1719 podílel Jan Blažej Santini-Aichel, jehož účast je archivně doložena. Zbořen byl v roce 1766 při stavbě královéhradecké pevnosti a byl nahrazen kostelem stejného zasvěcení v Novém Hradci Králové.\n\nPůvodní gotický kostel sv. Antonína Poustevníka se špitálem, fundovaný městskou správou v roce 1379, stával na předměstí za Mýtskou bránou. Areál se rozprostíral na pravém břehu starého koryta Orlice, tedy v dnešním prostoru východně od evangelického kostela a jeho nejbližšího okolí, mezi ulicemi Hradební, jižním ramenem ulice U Kavalírů a Nezvalovou. Situace kolem kostela byla archeologicky zjištěna při odkrytí části hřbitova v průběhu bourání pevnostních hradeb roku 1905.\n\nStavba prošla řadou poškození a oprav. Po požáru v roce 1441 se stal obnovený špitální kostel farním pro Mýtské (Slezské) předměstí. Zkázu svatyni přinesla třicetiletá válka, během níž byl kostel sv. Antonína v letech 1639–1640 a 1645 pobořen švédským vojskem. Jeho podobu z roku 1638 nese veduta města malovaná olejovými barvami na dřevěnou desku varhan katedrály sv. Ducha. Při nevelké gotické stavbě bez věže, opatřené opěrnými pilíři a polygonálním závěrem, stojí nízká budova špitálu.\n\nSe znovuvybudováním kostela sv. Antonína Poustevníka, který ležel až do roku 1705 zapomenut v ruinách, započala královéhradecká městská rada. Za episkopátu biskupa Tobiáše Jana Beckera (1701–1710) však obnova probíhala patrně liknavě, neboť položení základů barokní stavby bývá spojováno až s nástupem Jana Adama Vratislava hraběte z Mitrovic v biskupský úřad (1711–1721). Nicméně ještě v roce 1716 je na Slezském předměstí připomínána kaple pouze částečně obnovená, na jejíž stavbě se nadále nepracovalo.\nStavebník hradeckého vrcholného baroka Vratislav z Mitrovic spolupracoval zhruba od poloviny 2. desetiletí 18. století s architektem Janem Blažejem Santinim-Aichlem, jenž se dílčím způsobem zúčastnil také projektování kostela sv. Antonína. Konkrétně je jeho podíl spojen s realizací věže nad sakristií v roce 1719. Přestože je Santinimu v první písemné zprávě o barokní novostavbě připsán pouze návrh věže, Ivo Kořán připustil, že byl velmi pravděpodobně autorem celého špitálního areálu. Uvedl, že kostel byl vybudován na křížovém půdoryse s redukovanou hloubkou ramen příčné lodi v přímé návaznosti na kompozici interiéru seminárního kostela sv. Jana Nepomuckého v Hradci Králové (1714–1721), který však není Santiniho dílem. Akceptovatelná je představa Mojmíra Horyny, jenž Santiniho projekční činnost spojuje pouze s návrhy dokončovacích prací, včetně stavby věže. Výzdoba interiéru kostela, na niž se podíleli Jan Pavel Čechpauer, Ondřej Decker a Petr Brandl, se protáhla až do roku 1726.\n\nPodobu kostela sv. Antonína Poustevníka v době před slezskými válkami o tzv. rakouské dědictví ve 40. letech 18. století neúplně zobrazuje zachovaná lavírovaná perokresba Hradce Králové od Fridricha Bernharda Wernera. Ve zkratce je patrná jasně vystupující vysoká věž s cibulovitou bání, za kterou je zachyceno průčelí s částí hlavní lodi. O osudu barokní stavby, jež byla v závěru sedmileté války (1756–1763) poškozena a následně opravena, rozhodl 17. února 1766 podplukovník Václav Pavlovský z Rosenfeldu, pověřený Josefem II. řízením stavby královéhradecké bastionové pevnosti. Demolice kostela sv. Antonína započala 5. května 1766. V souvislosti s odsunem značné části obyvatelstva Slezského předměstí na Nový Hradec Králové byly 17. října 1769 položeny základy nového barokně-klasicizujícího kostela na dnešním Svatováclavském náměstí. Patrocinium novohradecké stavby, realizované na náklady eráru do roku 1772 podle plánů Františka Kermera, odkazuje k oltáři sv. Antonína Poustevníka.\n\n"}
{"id": "882284", "url": "https://cs.wikipedia.org/wiki?curid=882284", "title": "Hôtel de Soubise", "text": "Hôtel de Soubise\n\nHôtel de Soubise je městský palác v Paříži. Nachází se v historické čtvrti Marais na adrese \"Rue des Francs-Bourgeois\" č. 60 na rohu s \"Rue des Archives\" ve 3. obvodu. Sídlí zde muzeum Francouzského národního archivu.\n\nV roce 1371 Olivier de Clisson, konetábl Francie zahájil stavbu gotického paláce hôtel de Clisson na pozemku, který zakoupil mimo městské hradby. Z tohoto prvního paláce se dnes dochovala pouze vstupní brána na ulici \"Rue des Archives\".\n\nV roce 1553 byl palác v majetku rodiny Albret, od které ji koupil François de Guise. Ten nechal po přikoupení okolních pozemků palác rozšířit. Z této přestavby se dochovaly pouze obloukové dveře a klenba na severní straně kaple a zdi bývalého sálu, ve kterém zasedala Katolická liga během náboženských válek, a kde bylo pravděpodobně rozhodnuto o masakru za Bartolomějské noci roku 1572.\nV 17. století palác vlastnila Marie de Guise, která zde pořádala slavnosti, na kterých uváděli svá díla např. Pierre Corneille a Marc-Antoine Charpentier. Marie de Guise zemřela bezdětná roku 1688. Palác jako nejbližší příbuzné zdědily Anne-Marie-Victoire de Bourbon-Condé a vévodkyně Hanoverská.\n\nRoku 1700 od nich palác koupil François de Rohan-Soubise a jeho manželka Anne de Rohan-Chabot za 326 000 livrů. V roce 1705 pověřili mladého architekta Pierra Alexise Delamaira (1675–1745) přestavbou paláce. Stejný architekt postavil na přilehlém pozemku též palác pro jejich syna Armanda Gastona (hôtel de Rohan).\n\nV roce 1712 palác zdědil Hercule Mériadec de Rohan-Soubise a žil zde až do své smrti roku 1749. Poté zde žil až do roku 1787 jeho vnuk Charles de Rohan-Soubise. Jeho dcera Armande-Victoire Joseph de Guéménée po vypuknutí Velké francouzské revoluce emigrovala a palác byl zabaven.\n\nOba paláce (Soubise a Rohan) byly prodány, ale roku 1808 je stát zakoupil zpět a Napoleon Bonaparte zřídil v paláci Soubise Císařský archiv a v paláci Rohan Císařskou tiskárnu. V letech 1846–1866 sídlila v paláci Soubise École des chartes.\n\nBěhem 19. století Národní archiv vybudoval v paláci několik depozitářů pro uložení archiválií. V letech 1838–1848 architekti Édouard Dubois a Charles Lelong prodloužili palác pro uložení právnických fondů, především Pařížského parlamentu (dépôt Louis-Philippe). Přesto po dokončení kapacity opět nedostačovaly a proto v letech 1859–1880 architekti Hubert Janniard a po něm Edmond Guillaume prodloužili další křídlo (dépôt Napoléon III). V něm byl umístěn trezor s královskými listinami (salle du trésor des Chartes).\n\nV roce 1867 bylo v několika sálech paláce zřízeno muzeum.\n\nArchitekt Pierre-Alexis Delamair změnil orientaci stavby, aby měl palác prestižní vstup. Vybudoval klasicistní fasádu proti bývalému jižnímu křídlu a čestné nádvoří s kolonádou vedoucí na dnešní ulici \"Rue des Francs-Bourgeois\". Sochy představující roční období na fasádě v prvním patře vytvořil Robert Le Lorrain. Rovněž reorganizoval interiér paláce tím, že oddělil společenské pokoje od soukromých komnat.\nV roce 1732 u příležitosti svatby Hercula Mériadeca de Rohan-Soubise a Marie-Sophie de Courcillon byly upraveny komnaty paláce. Povolán byl architekt Germain Boffrand, který doplnil řadu salónů oválným pavilonem umožňujícím průchod mezi soukromými místnostmi v severním křídle. Od roku 1736 Boffrand vybavil interiér v rokokovém stylu, při čemž mu pomáhali umělci malíři François Boucher, Charles Natoire nebo Carle van Loo. Zatímco v přízemí byly pokoje vévody, v prvním patře byly komnaty jeho manželky. Dodnes se z původního vybavení dochovala jen část.\n\nDo místností vévody se vstupovalo přes vestibul, kde se dochovala část původní výzdoby. Druhou místností byl předpokoj, který sloužil jako čekárna. V letech 1902–1988 sloužil jako studovna archivu a dnes je zde výstavní sál. Dochovalo se původní dřevěné obložení.\n\nOdtud se vstupovalo do hlavního princova pokoje (chambre d'apparat du prince), jehož obložení zdobí medailonky v basreliéfu připisované sochařům Lambertovi Sigisbertovi Adamovi a Jeanu Baptistu Lemoynovi. Římsu zdobí heraldické motivy. Dnes tento prostor slouží pro koncerty a setkání studentů. Dveře skryté obložením vedou do alkovny nazývané malý kabinet. Ten sloužil jako šatna nebo zde přespával sluha. V 19. století sloužil jako kancelář archivářů, profesorů na école des chartes a nyní správce muzea.\n\nNásledoval oválný princův salón zařízený po roce 1735 Boffrandem. Mezi oblouky v salónu se nachází osm velkých basreliéfů s alegoriemi věd a umění. Odtud se vstupovalo do zahrady a sloužil jako hudební salón. Salón byl spojen s velkým kabinetem, kde se z původního dekoru dochovala pouze římsa.\n\nDo komnat vévodkyně se vstupovalo po velkém schodišti, které bylo odstraněno při přestavbě roku 1844. Jako první se vstupuje do čekárny (salle des gardes), kde v 16. století Guisové přijímali návštěvy, a scházeli se zde členové Katolické ligy. V letech 1808–1865 sloužil jako trezor listin. Od roku 1970 slouží jako výstavní sál pro dočasné expozice Národního archivu.\n\nNásledně se vstupuje do shromažďovacího sálu (salle d'assemblée). Zde se dochovala římsa zdobená v rozích reliéfy představujícími čtyři světové strany.\nPoté následuje hlavní princeznin pokoj (chambre d'apparat de la princesse) dochovaný tak jak byl navržen pro druhou manželku Hercula Mériadeca, Marie-Sophie de Courcillon. Dřevěná výzdoba je připisována sochaři Jacquesu Verbecktovi. Zlacené medailony na obkladech představují Jupiterovy milenky a milence Kallistó, Semelé, Európa a Íó a v rozích římsy Danaé, Léda, Ganymédés a Hébé. Po stranách je štuková výzdoba Nicolase Sébastiena Adama (1705–1778).\n\nNásleduje nejhonosnější místnost paláce, princeznin salón (salon de la princesse), který vyzdobili Germain Boffrand a Charles Natoire (1700–1777). Oválná místnost s bílým a zlatým obložením odpovídá stejnému prostoru v přízemí. Mezi jejími osmi otvory (čtyři okna, tři zrcadla a dveře) se nachází osm Natoirových obrazů. Všechny jsou zasvěceny mytologickému příběhu Psyché.\n\nMalá princeznina ložnice (petite chambre à coucher de la princesse) se nachází v přístavbě, kterou připojil architekt Boffrand. Se salónem je spojena dveřmi ukrytými v dřevěném obložení. Výzdoba pochází z pokojů, které byly později odstraněny.\n\nBývalý baldachýnový sál (salle du Dais) si uchoval římsu s iniciálami RH (Rohan-Soubise). Dnes slouží k dočasným výstavám archivních dokumentů.\n\nSál nazývaný císařský (Empire) byl vytvořen až v 19. století na místě několika soukromých pokojů vévodkyně. V roce 1882 byl vybaven dubovými skříněmi a slouží k výstavním účelům. Od roku 1939 je zde stálá výstava dokumentů Prvního císařství.\n\n"}
{"id": "882285", "url": "https://cs.wikipedia.org/wiki?curid=882285", "title": "Itálie na Letních olympijských hrách 1988", "text": "Itálie na Letních olympijských hrách 1988\n\nItálii na Letních olympijských hrách v roce 1988 reprezentovala výprava 253 sportovců (212 mužů a 41 žen) v 23 sportech.\n"}
{"id": "882289", "url": "https://cs.wikipedia.org/wiki?curid=882289", "title": "Vice", "text": "Vice\n\nVice je newyorský časopis zaměřený na mezinárodní umění a kulturu. Je k dispozici zdarma ve 30 zemích světa, financován je prostřednictvím reklamy.\n\nNa internetu jsou také dostupná videa a dokumenty z produkce magazínu \"Vice\", společnost také provozuje dvě hospody ve východním Londýně.\n\n"}
{"id": "882296", "url": "https://cs.wikipedia.org/wiki?curid=882296", "title": "Odkouzlení světa", "text": "Odkouzlení světa\n\nV sociologii se termín „odkouzlení světa“ (\"francouzsky Désenchantement du monde, anglicky Disenchantment of the world, Entzauberung\") používá při popisu proměny tradiční západní společnosti v moderní s nástupem osvícenství a vědecké revoluce vrcholící na konci 18. století. V podstatě je tak odkouzlení světa výsledkem racionálního zdůvodňování přírodních i společenských jevů. Jako první tento termín použil na konci 18. století Friedrich Schiller. Na sklonku 19. století termín upravil a přepracoval sociolog Max Weber, zasadil jej do sociologického kontextu rámci svých studií sociologie náboženství a zkoumal ji jako souvislost mezi náboženstvím, racionalitou a moderním kapitalismem.\nOdkouzlení světa je svou povahou racionálního zdůvodňování a „odkouzlování“ úzce spojeno s termínem sekularizace, tedy potlačováním vlivu náboženství a církve na světské záležitosti.\n\nProjevy odkouzlení světa zahrnují obecnou racionalizaci společnosti i jedince:\n\nZa jeden z důsledků odkouzlení světa můžeme považovat i sekularizaci. Sekularizace se jako termín objevuje už od antiky a znamená potlačení vlivu náboženství ve světských záležitostech.\n\nBěhem odkouzlení společnosti vyústilo racionální pojetí světského života moderní společnosti v desakralizaci veřejných a mocenských záležitostí. Tudíž můžeme hovořit o tom, že sekularizace s odkouzlením světa souvisí, ačkoliv oba termíny nejsou zaměnitelné. \n\nFriedrich Schiller o odkouzlení mluvil již století před Weberem. Pojem použil jako popis stavu, ve kterém se svět nachází po odklonu od předmoderních mýtů a metafyziky.\n\nMax Weber jeho čistě filozofickou úvahu převedl do sociologického kontextu. Racionalizace společnosti je podle Webera pro její vývoj nezbytná. Přechod od tradiční společnosti k moderní reflektoval zejména z nábožensko-církevního hlediska. Jádrem odkouzlení nebyly pro Webera proměny víry, ale „postavení církví a vztahů náboženství a společnosti, ale kulturní důsledky jedinečného okcidentálního procesu racionalizace lidského života, kalkulovatelnosti zisku a technické manipulovatelnosti světem přírody i lidskou společností vůbec.“ Weber tak neoznačuje náboženství za mrtvé, nemluví o „ztrátě božského“, tedy o naprostém vytlačení duchovních principů ze společnosti. Jeho výklad odkouzlení světa separuje duchovno z mocenských a masivně společenských záležitostí a přesouvá jej do privátní, osobní roviny. Na druhou stranu připisuje Weber vznik kapitalismu a prvních zárodků racionality vzniku protestantských církví. Protestanské hodnoty (tj. střídmost, usilovná píle) se odrážely i do myšlení raných kapitalistů (v tom oponoval Marxově teorii o vzniku kapitalismu v čistě ekonomickém prostředí) a spolu s nimi i určitá skepse k mystickým prvkům, typickým pro katolicismus, ale nikoli pro protestantismus. Rozvoj kapitalistického myšlení vedl podle Webera ke zvětšující se roli efektivity, čemuž následovala postupná byrokratizace společnosti, hlavně v politice a ekonomice (přeměny tradičního vedení státu k úřednické organizaci). Náboženská reformace tedy paradoxně zavdala jedné z příčin postupné sekularizace západní společnosti. Weber dokonce koketoval s myšlenkou, že přílišná byrokratizace by v budoucnu mohla zcela ovládnout lidský život a uvěznila by ho v \"železné kleci racionality\".\"\nMarcel Gauchet popisuje odkouzlení světa jako rozchod s tradičním západním náboženstvím, stav, kdy se lidstvo dostalo za hranice náboženského věku.\nKřesťanství tvořilo zprvu všeobecně platný způsob uspořádání všeho lidského, uspořádání společnosti v rovině společenské i duchovní. \nSvým mocenským potenciálem ale formálně křesťanství vydrželo dodnes, a stalo se tak „náboženstvím rozchodu s náboženstvím“ – v podstatě popisuje fakt, že navzdory všeobecné sekularizaci společnosti a jejího vlivu na politiku je křesťanství v západní společnosti formálně přítomno, např. oficiální motto Spojených států amerických „In God We Trust“, tedy „Věříme v Boha“.\nPodle Marcela Gaucheta se „obec ve věcech veřejných již obejde bez nadpřirozeného, a týká se to i těch jejích členů, kteří v ně nepřestali věřit“. \nCírkev během osvícenství ztratila dominantní vliv jak na obyvatelstvo, tak na vedení státu – týkalo se to i hmotných statků, které církev ztrácela na úkor státu.\n\n\n\n"}
{"id": "882300", "url": "https://cs.wikipedia.org/wiki?curid=882300", "title": "Musée des Archives nationales", "text": "Musée des Archives nationales\n\nMusée des Archives nationales (\"Muzeum Národního archivu\"), do roku 2006 Musée de l'Histoire de France (\"Muzeum francouzských dějin\") je muzeum v Paříži. Nachází se v paláci Hôtel de Soubise ve 3. obvodu. Muzeum je součástí Francouzského národního archivu a vystavuje archiválie z fondů archivu.\n\nMuzeum pod názvem \"Musée des Archives\" založil v roce 1867 Léon de Laborde, ředitel tehdejšího Císařského archivu, aby zde byly vystaveny ukázky z bohatství archivu. V roce 1939 byl název změněn na \"Musée de l'Histoire de France\" a v roce 2006 získal současný název.\n\nMuzeum nemá vlastní sbírky, ale vystavuje pouze dokumenty Národního archivu. Ve stálé expozici jsou vystaveny faksimile nejvýznamnějších listin a dalších dokumentů. Dále pořádá dočasné tematické výstavy.\nZ vystavených písemností to jsou např. francouzské ústavy od roku 1791 do Páté republiky, závěti francouzských panovníků, Přísaha v míčovně, listiny merovejských králů, mezinárodní smlouvy, vystaveny jsou i trojrozměrné předměty jako obrazy, sochy, rytiny, mince a medaile, klíče od městských bran nebo etalony měr a vah.\n"}
{"id": "882309", "url": "https://cs.wikipedia.org/wiki?curid=882309", "title": "Bela Palanka", "text": "Bela Palanka\n\nBela Palanka (v srbské cyrilici Бела Паланка) je město v jihovýchodní části centrálního Srbska poblíž hranice s Bulharskem. Patří k menším městům; v roce 2011 měla 8 112 obyvatel. Administrativně je součástí Pirotského okruhu. Nachází se v mírně zvlněné oblasti; průměrná nadmořská výška se pohybuje okolo 400 m. Městem protéká řeka Nišava.\n\nNa území města se nachází archeologické naleziště rozvalin starověkého města Remesiana.\n"}
{"id": "882311", "url": "https://cs.wikipedia.org/wiki?curid=882311", "title": "Zemovít I. Mazovský", "text": "Zemovít I. Mazovský\n\nZemovít I. Mazovský (polsky \"Siemowit I. mazowiecki\", 1215 – 23. června 1262). V letech (1247–1248) kníže czerský, 1248 až 1262 kníže mazovský (bez Dobřině), v letech (1259–1260) kníže sieradzský.\n\nZemovít byl třetí syn knížete (seniora) Konráda I. Mazovského a jeho ženy Agafie. Po smrti otce v roce 1247, zdědil prvorozený Boleslav I. Mazovsko a druhorozený Kazimír I. Kujavsko. Zemovít měl získat Sieradz, Lenčice a Czersko. Jenže první dvě území zabral Kazimír a na Zemovíta zbylo pouze Czersko. Mezi bratry nastaly boje o území, které v následujícím roce ukončila nečekaná smrt Boleslava Mazovského.\nMazovsko připadlo Zemovítovi. Kazimír ovšem využil zmatků a od Mazovska odtrhl Dobřiň.\n\nV roce 1248 se Zemovit soustředil na hranici Mazovska s Pobaltím, kde čelil nájezdům tamních kmenů. Spojil se s Danielem Haličským a Boleslavem V. Stydlivým, kterých se invaze baltských kmenů také týkala. První společná výprava se uskutečnila už na podzim roku 1248. Baltské kmeny byly poraženy a na pár let byl zajištěn mír.\n\nDalší výprava se uskutečnila v roce 1253. Následujícího roku se Zemovít a Daniel Haličský spojili v Raciazi s Řádem německých rytířů, a v roce 1255 společně podnikli další výpravu proti baltským kmenům, která skončila pro Zemovíta a jeho spojence vítězstvím. Řád německých rytířů získal 2/3 baltského území a Zemovít se spokojil s 1/3 území. Podobně bojoval s Řádem německých rytířů v roce 1257 ve Wloclawku, a 15. června 1260 v Troszyni. V roce 1258 musel Zemovít čelit nájezdům litevských vojsk na Mazovsko.\n\nV roce 1254 byl Zemovít zajat bratrem Kazimírem Kujavským, když se vracel z Krakova z kanonizace Stanislawa I. ze Szczepanowa, který měl obavy (pravděpodobně ne bez důvodu) z bratrova spojenectví s Řádem německých rytířů, které by mohlo být namířeno proti němu a uvěznil jej v zámku Sieradz. Propuštěn byl následujícího roku po příslibu pomoci v Kazimírově válce se Svatoplukem II. Pomořanským.\n\nV roce 1259 podnikl Boleslav Pobožný, Boleslav Stydlivý, Zemovít Mazovský a Roman Danilovič Novogrodský výpravu na Lenčice proti Kazimíru Kujavskému a jeho vládě. Uspěli a Zemovít získal Sieradz. V roce 1260 byla mezi Kazimírem a Zemovítem v Przedboru podepsána mírová dohoda. Sieradz dostal Lešek II. Černý, nejstarší syn Kazimíra Kujavského.\n\nPoté musel Zemovít řešit další konflikt. Na jaře 1262 zahájili Litevci a Rusové další ozbrojenou výpravu na Mazovsko pod vedením Mindaugase. Tentokrát Mazovsko nebylo připraveno a nečekanému útoku prakticky nekladlo žádný odpor. Nepřátelé spálili Płock, překročily řeku Vislu a zaútočily na město Jazdow, kde přebýval Zemovít spolu s nejstarším synem Konrádem. V bitvě byl Zemovít zabit a jeho syn Konrád byl zajat. V Mazovsku se na dva roky, (do propuštění Konráda II.), stal regentem za mladšího nezletilého Boleslava II. Zemovítův spojenec Boleslav Pobožný.\n\nV roce 1248 se oženil s Pereslavou († 1283), dcerou Daniela Haličského. Z manželství se narodily tři děti.\n\n"}
{"id": "882312", "url": "https://cs.wikipedia.org/wiki?curid=882312", "title": "Musée Adzak", "text": "Musée Adzak\n\nMusée Adzak (\"Adzakovo muzeum\") je soukromé muzeum v Paříži. Nachází se ve 14. obvodu v ulici \"Rue Jonquoy\" č. 3. Muzeum je umístěno v bývalém ateliéru britského sochaře a fotografa Roye Adzaka (1927-1987), vlastním jménem Royston Wright. Muzeum vystavuje soudobé umění.\n\n"}
{"id": "882318", "url": "https://cs.wikipedia.org/wiki?curid=882318", "title": "Vladimír Janočko (fotbalista)", "text": "Vladimír Janočko (fotbalista)\n\nVladimír Janočko (* 2. prosince 1976, Košice) je bývalý slovenský fotbalový záložník a reprezentant Slovenska, který ukončil profesionální kariéru po sezoně 2013/14 v dresu slovenského druholigového klubu MFK Zemplín Michalovce. Mimo Slovensko prošel angažmá v Řecku a Rakousku.\n\nRoku 2003 vyhrál anketu Fotbalista roku o nejlepšího slovenského fotbalistu. Jeho oblíbení hráči byli Marco van Basten, Jürgen Klinsmann, Peter Dubovský a Ľubomír Moravčík.\n\nPo ukončení profesionální kariéry založil vlastní fotbalovou mládežnickou akademii.\n\nSvoji fotbalovou kariéru začal v klubu 1. FC Košice. Do prvního mužstva se probojoval v roce 1994. S Košicemi získal dvakrát ligový titul a zahrál si v základní skupině Ligy mistrů UEFA.\n\nV roce 2000 přestoupil do týmu Škoda Xanthi působícího v řecké nejvyšší soutěži. Strávil zde pouze jednu sezónu, Škoda Xanthi se po jejím skončení umístila na osmém místě ligové tabulky.\n\nV roce 2001 přestoupil do rakouského klubu Austria Vídeň za sumu 2 miliony dolarů, což byl tehdy přestupový rekord klubu. Během kariéry v Austrii dosáhl několika individuálních i týmových úspěchů, stal se např. Fotbalistou roku v Rakousku (2002) a získal dva ligové a tři pohárové triumfy.\n\nPo pěti letech přestoupil do konkurenčního rakouského celku Red Bull Salzburg, jenž vedla dvojice známých fotbalových osobností Giovanni Trapattoni a Lothar Matthäus. Salzburg měl ty nejvyšší ambice včetně postupu do Ligy mistrů. I zde vyhrál Janočko s mužstvem dvakrát ligový titul, ale postup do základní skupiny LM se nezdařil. Vladimír začal ztrácet ze zdravotních důvodů a i díky širokému kádru postupně místo v základní sestavě. Po zisku druhého titulu po sezóně 2008/09 se rozhodl neprodloužit smlouvu.\n\n27. května 2009 podepsal kontrakt s druholigovým rakouským klubem Admira Wacker Mödling.\n\nV zimní přestávce 2012/13 přestoupil Janočko z nižší rakouské fotbalové soutěže z celku FC Leopoldsdorf do východoslovenského klubu MFK Zemplín Michalovce působícího tou dobou ve druhé slovenské lize. Zemplínu se nepodařil postup do 1. slovenské ligy a Vladimír oznámil 29. května 2014, že po posledním zápase v sezóně 2013/14 (31. května 2014) ukončí aktivní hráčskou kariéru, což se stalo.\n\nReprezentační kariéru v A-mužstvu Slovenska absolvoval 4. 9. 1999 v kvalifikačním utkání proti reprezentaci Rumunska (prohra 1:5). První gól v národním týmu si připsal 17. dubna 2002 na stadionu krále Baudouina v Bruselu, když v 82. minutě srovnával stav přátelského utkání proti domácí Belgii na konečných 1:1.\n\nVe slovenské seniorské reprezentaci odehrál celkem 41 utkání a vstřelil 3 góly.\n\n\n"}
{"id": "882319", "url": "https://cs.wikipedia.org/wiki?curid=882319", "title": "Anna Avakjanová", "text": "Anna Avakjanová\n\nAnna Avakjanová (* 18. listopadu 1989, Chomutov) je česká modelka a účastnice mnoha soutěží krásy.\n\nAnna Avakjanová pochází z Jirkova, kde také navštěvovala základní školu. V letech 2005–2009 studovala na gymnáziu v Kadani (Na maturitním plese se stala královnou plesu). Od roku 2010 studuje na Vysoké škole obchodní v Praze obor \"Služby letecké dopravy v cestovním ruchu\". Poté by chtěla pracovat v oblasti letectví. Ovládá angličtinu, ruštinu a umí částečně francouzštinu a španělštinu. Žije a studuje v Praze.\nAnna Avakjanová se účastnila několika soutěží krásy. Na většině z nich se umístila na předních pozicích, například na:´\n\n"}
{"id": "882322", "url": "https://cs.wikipedia.org/wiki?curid=882322", "title": "Barokní konvent kláštera Plasy", "text": "Barokní konvent kláštera Plasy\n\nBarokní konvent bývalého cisterciáckého kláštera v Plasích byl zcela nově vystaven dle návrhu architekta Jana Blažeje Santiniho od roku 1711 přibližně do 1726 v době působení tehdejšího opata kláštera Eugena Tyttla.\n\nJedná se o dvoupatrovou, čtyřkřídlou stavbu v nárožích akcentovanou o mohutné centrální rondely, upomínajíc tak spíše svým vzhledem na dřívější pevnostní stavby kastelového typu. Vůbec nejvýraznější část konventu tvoří mohutně se vypínající rizalit na východní straně s mansardovou střechou. Se svou dispozicí bezmála jako palácová dvoutraktová stavba sloužilo křídlo dříve jako zimní a letní refektář pro členy řádu. Na své vnější straně nese výrazně plasticky podanou fasádu se zvlněným štítem prolomeným do hmoty střechy. Její plochu člení vedle rustiky dále pilastry s velmi ostře pojatým měnícím se detailem vprostřed iónských hlavic (jedná se zde o vlastní heraldické motivy z kamenného znaku opata Tyttla, visícího o něco níže na téže straně). Ve své střední ose navazuje na refektář u protější strany oválný půdorys kaple sv. Benedikta.\n\nStavba konventu se tak z vnější strany, doplněná navíc o výrazné nárožní věžice, prezentuje jako velmi expresivní celek, jehož okenní rámy flankují mohutné, tvarem se střídající nadokenní římsy i nárožní klenáky, natolik blízké osobnímu Santiniho slohu. Do prostoru již odlišně pojatého vnitřního nádvoří byly vloženy obojí schodišťové haly vprostřed východního a západního křídla. Mnohem lineárněji pojatá nádvorní fasáda nádvoří upoutá umně provedenou jednotou řady oken, vložených jakoby bez námahy do rohových prostor. Minimalizace stavební hmoty se sebou přináší do vnitřních chodeb konventu za každé roční doby dostatek světla a nechává opět rozehrávat jeho hru se stíny kmitajícími při ornamentech štukových zrcadel. Onu světelnou nadvládu měnící pokaždé působení jednotlivé stavby (snad nejvíce patrnou u zelenohorského chrámu sv. Jana Nepomuckého lze považovat vůbec za jednu ze základních charakteristik Santiniho staveb.\n\nStavebník konventu opat Eugen Tyttl patřil vedle dalších významných opatů téhož řádu k osobnostem s vysokým vzděláním, neobyčejným rozhledem a praktickými dovednostmi, jež využíval zejména k velkorysé obnově kláštera po třicetileté válce. Živě se též zajímal o architekturu a celkové dění kolem sebe. K jeho činnosti na poli architektury se dochovaly četné kresby o promýšlení zejména ikonografického schématu svých staveb. V řádu působil také jako poradce v této oblasti, vedl mimo jiné odborné konzultace s dalším z cisterciáckých opatů Jindřichem Snopkem, působícím ve Žďáru nad Sázavou.\n\nVe spolupráci s architektem Santinim dal vzniknout nejprve poutní kapli Jména Panny Marie v Mariánské Týnici kolem roku 1706. O čtyři roky později byl pak zhotoven ambiciózní plán na kompletní obnovu plaského opatství, dnes uložený v archívu hornorakouského kláštera Zwettl (Světlá). Celkový návrh počítal mimo jiné i s demolicí stávajícího původně románského kostela a výstavbou honosné tříkopulové baziliky (v té době by šlo patrně o největší klášterní chrám vůbec), která původně měla být propojena s konventem oválnou kapitulní síní (dnes kaplí sv. Benedikta). O tomto zamýšleném napojení svědčí ostatně dodnes tzv. kapsy ve zdivu severovýchodní konventní strany.\n\nNovostavba konventu se nakonec zasadila na několika z mála středověkých základů, jež zbyly převážně v jižním rameni transeptu konventního kostela. Základní kámen byl vysvěcen dne 22. července 1711 a následně přenesen do jihozápadního rohu stavby s budoucí kaplí sv. Bernarda. O průběhu celé stavby podává kusé informace kronika plaských cisterciáků Tilia Plasensis od Mauritia Vogta, k dokončení stavby a předání k provizornímu užívání došlo roku 1726.\n\nKomplikace přinášelo zpočátku zejména nestabilní podloží způsobené podmáčeným terénem kolem kláštera v bezprostřední blízkosti vodního toku, místní říčky Střely. Přistoupilo se proto k umístění roštu z více než 5 100 dubových pilot do základů stavby, které neustálým působením vody časem zkameněly. Následně také došlo k výstavbě důmyslného vodovodního systému vnitřních bazénů, umístěných u schodišť, které zajišťovaly neustále stabilní vodní hladinu. Díky často nezodpovědnému přístupu v dalších letech se ale vodní hladina kanalizace neudržovala v čistotě a docházelo tak k jejímu zanášení a nakonec i k velmi nešťastnému zazdění celého systému, jež způsobilo silné podmáčení stavby. V současnosti byl již celý systém obnoven.\n\nV přízemí jihovýchodní části konventu se nachází sál zimního refektáře, rozsáhlý dvoulodní prostor zaklenutý na celkem 10 plackách, umístila se zde kopie sousoší M. B. Brauna Vidění sv. Luitgardy z Karlova mostu. Do prvního patra zajišťují z přízemí hlavní přístup bez jakékoliv opěry vystavená samonosná schodiště s mohutnými stupni, jakoby se vznášející a mimoděk vložená do stavební hmoty světlé schodišťové haly. Technicky dokonale provedená jsou i boční šnekovitá schodiště vedoucí z ambitu, další z dynamických odkazů na podobná díla z ruky Francesca Borrominiho u architekta Santiniho.\n\nKonventní křížová chodba v prvním patře se zaklenula klenebním typem tzv. české placky s pokaždé jiným motivem štukového zrcadla. Zdejší klenební prostory zčásti nesou i malířskou výzdobu, zajištěnou mezi lety 1720–1737 Jakubem Antonínem Pinkem a později Františkem Antonínem Müllerem (1739–1740) i Josefem Kramolínem (kolem roku 1783). Základním koncepčním a ikonografickým motivem jednotlivých klenebních polí ambitu se staly scény ze středověkého života cisterciáckého řádu a odkazu na jejich silnou mariánskou zbožnost.\n\nDo jednoho z oktogonálních nároží byla vložena místnost tzv. malé (provizorní) kapituly, kaple sv. Bernarda (vrcholného představitele cisterciáckého řádu a známého polemika s tehdejšími názory svého současníka, benediktina Sugera, opata kláštera Saint-Denis). Tento centrální prostor na kruhovém půdorysu nese vzdutou hvězdicovitou klenbu. Ve svém středu znázorňuje scénu, kdy apoštolové prosí Krista o modlitbu Páně, od malíře Jakuba Antonína Pinka z roku 1724. Po okraji kaple obíhá mohutná profilovaná korunní římsa, rázně ukončená v návaznosti na kněžiště s monumentální nástěnnou malbou sv. Bernarda z Clairvaux meditujícího v lese. Santiniho pedantství ve schématu centrality se do těch nejmenších detailů projevuje zejména v uspořádání celkového prostoru kaple u návaznosti kněžiště, celková souhra všech horizontál a vertikál vede k naprosto dokonalé skladebnosti u obou centrálních prostorů a je tak znalci barokní architektury považována za jednu z nejlepších ukázek Santiniho stavitelského mistrovství.\n\nPůvodně zamýšlený prostor velké kapituly, který by se stal spojnicí s novým konventním chrámem nelze již zcela připsat pouze projektu Santiniho. Zmíněná kapitula na oválném půdorysu, zaklenuta kupolí s lucernou, byla dokončena až roku v mezidobí let 1738–1740 v závěrečné fázi stavby. Ve svém pojetí vnitřního i vnějšího prostoru se řadí již k poněkud odlišné linii barokní architektury u nás, blízké spíše stylu Kiliána Ignáce Dientzenhofera. (I když ten projekt Santiniho z velké části respektoval.)\n"}
{"id": "882327", "url": "https://cs.wikipedia.org/wiki?curid=882327", "title": "Miss Praha Open", "text": "Miss Praha Open\n\nMiss Praha Open je tuzemská \"soutěž o nejkrásnější dívku v Praze\". Je to soutěž otevřená, proto mají možnost soutěžit všechny dívky z celé České republiky od 16 let. \n\nOd roku 2011 se začal udělovat titul \"Miss Média\" (kromě již udělovaných titulů \"Miss Sympatie\" a \"Miss Internet\").\n\n\n"}
