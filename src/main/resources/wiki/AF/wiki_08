{"id": "773014", "url": "https://cs.wikipedia.org/wiki?curid=773014", "title": "Jon Davison", "text": "Jon Davison\n\nJon „Juano“ Davison je americký zpěvák progressive rockové skupiny Glass Hammer a od roku 2012 zpěvák progressive rockové skupiny Yes.\n\nUž jako chlapec zpíval v kostelním sboru vedeném jeho matkou. Od raného mládí ho matka vedla k obdivu k hudbě a k lásce ke zpěvu. Brzy poté, co začal hrát na kytaru a baskytaru, hrál na střední škole v několika skupinách se svým nejlepším přítelem z dětství, jímž byl Taylor Hawkins (bubeník Foo Fighters). Byl to právě Hawkins, kdo dal Jonovi přezdívku \"Juano\", kterou má dodnes.\n\nDavison navštěvoval školu Art Institute of Seattle, kde studoval audio a video produkci a kde se stal baskytaristou skupiny Sky Cries Mary. V průběhu 90. let pokračoval v nahrávání a koncertování s touto skupinou. Z významných událostí tohoto období byl a cesta do Japonska, vystoupení v nočních talk show jako \"Late Night with Conan O'Brian\" a \"The Daily Show\" a díky Microsoftu se v roce 1995 stali první skupinou, která vystupovala živě na Internetu (čímž předběhli Rolling Stones o jeden týden).\n\nV roce 1998 se v meditačním kroužku v Seattle potkal se svou ženou Maewe. V roce 2001 se na rok přestěhovali do Brazílie odkud Maewe pocházela.\n\nDavison zůstal členem Sky Cries Mary, ale též dnes už rozpadlé skupiny Roundabout, hrající repertoár Yes. Glass Hammer ho v roce v roce 2009, uslyšeli zpívat písničky od skupiny Yes a požádali ho aby se k nim připojil jako \"hlas pro který vždycky svou hudbu psali\". Nahrál s nimi pak dvě alba, \"If\" a \"Cor Cordium\".\n\nV únoru 2012 se Davison stal novým zpěvákem britské skupiny Yes, kde nahradil Benoita Davida, který kapelu opustil kvůli nemoci.\n"}
{"id": "773015", "url": "https://cs.wikipedia.org/wiki?curid=773015", "title": "Soundtracker", "text": "Soundtracker\n\nSoundtracker je hudební editor pro počítače Sinclair ZX Spectrum a kompatibilní (například Didaktik), ve kterém je možné skládat hudbu pro hudební čip AY-3-8912. Jedná se o program polského původu, autorem je Jaroslaw Burczynski z polské programátorské skupiny Pentagram. Program vznikl v roce 1990.\n\nSkládání hudby se provádí trackerovým způsobem, nikoliv zápisem not. Skladba je rozdělena na pozice, ke které jsou přiřazeny patterny, které na dané pozici mají být přehrávány. Každý pattern obsahuje všechny tři zvukové kanály. Patterny použité v jedné skladbě mají stejnou délku a je možné je přehrávat stejnou rychlostí. Pokud hudba dohraje do konce, začne její přehrávání od začátku.\n\nK programu Soundtracker existuje doplňkový program Song Compiler, který umožňuje napsanou hudbu zkompilovat a používat ve vlastních programech.\n\nProgram umožňuje hudbu ukládat nejen na kazetu, ale i na diskový systém FDD3000.\n\nProgramem byly inspirovány později vzniklé programy, např. Sample Tracker pro skládání samplované hudby. Omezení programu Soundtracker při skládání hudby byla inspirací ke vzniku programu SQ-Tracker.\n\n\n"}
{"id": "773016", "url": "https://cs.wikipedia.org/wiki?curid=773016", "title": "TAR-21", "text": "TAR-21\n\nIMI TAR-21 (Tavor assault rifle) je izraelská útočná puška používající náboj 5,56 × 45 mm NATO. TAR-21 používá koncepci bullpup stejně jako britská SA80, francouzský FAMAS, rakouský Steyr AUG a čínský Norinco QBZ-95. Díky této technologii je celková délka zbraně zkrácena, ale hlaveň si zachovává délku stejnou jako u zbraní bez systému bullpup, což umožňuje nasazení v menších prostorách (tudíž vyhovující technice boje zvané CQB).\n\nÚtočná puška TAR-21 je vyrobena z kompozitních materiálů. Cílem bylo vytvořit spolehlivou a lehkou zbraň vhodnou do každého prostředí.\n"}
{"id": "773017", "url": "https://cs.wikipedia.org/wiki?curid=773017", "title": "Aisai", "text": "Aisai\n\nAisai (, \"Aisai-ši\") je japonské město, které se nachází na západě prefektury Aiči. Současná hranice města vznikla v roce 2005, kdy došlo k připojení měst Saja, Tacuta, Hačikai a Saori.\n\nNa západ od města teče řeka Kiso, která tvoří přirozenou hranici s prefekturami Gifu a Mie. Velká část města se nachází pod úrovní hladiny moře.\n\n\n"}
{"id": "773018", "url": "https://cs.wikipedia.org/wiki?curid=773018", "title": "František Valouch", "text": "František Valouch\n\nFrantišek Valouch (28. dubna 1935 Olšany u Šumperka - 7. ledna 2017) byl básník, literární kritik, teoretik, publicista a editor.\n\nNa Filozofické fakultě Univerzity Palackého v Olomouci vystudoval František Valouch oborovou specializaci čeština - dějepis. Studia ukončil roku 1962, poté rok pracoval ve Vlastivědném ústavu v Šumperku a od roku 1963 působil jako vědecký pracovník a pedagog na olomoucké FF UP, zejména na katedře bohemistiky a slavistiky, později také na katedře teorie a dějin dramatických umění a mezi lety 1999 a 2009 na katedře žurnalistiky. Roku 1969 získal doktorát filozofie za soubor studií vztahujících se k dílu Karla Čapka. Stal se také členem Společnosti bratří Čapků. Za knihu Česká poezie v období Mnichova obdržel titul kandidát věd. Docentem pro obor teorie a dějiny české literatury se stal roku 1991, na základě habilitační práce Studie z české poezie. Působil i na několika zahraničních univerzitách. Od poloviny 60. let píše odborné i publicistické texty a kritiky, jež vycházely například v periodikách Česká literatura, Host do domu, Literární noviny, Tvar a další. Na počátku 90. let spoluzaložil olomouckou pobočku Obce spisovatelů a byl zvolen jejím prvním předsedou. Působil také jako předseda Obce moravskoslezských spisovatelů. Roku 2000 mu byla za mnohaletou vědeckou a pedagogickou práci udělena Zlatá medaile Univerzity Palackého. Jeho studie a básně byly otištěny v několika sbornících a almanaších. Vydal dvě básnické sbírky.\n\nAutor napsal řadu odborných a publicistických textů, z nichž některé souborně vyšly v knihách: Česká poezie v období Mnichova (1970; práce zaměřená na tvorbu Františka Halase, Vladimíra Holana, Josefa Hory a Jaroslava Seiferta), Čas v poezii, poezie v čase (2005; soubor kritických a teoretických prací, zejména statí a recenzí).\n\nFrantišek Valouch vydal dvě básnické sbírky Přibližování (1978) a Honorář za hříchy (1990). Autorovy básně se vyznačují výrazovou přímostí a osobní vlnou. Jedná se o osobní a přírodní lyriku, pro kterou je příznačný smysl pro čistotu výrazu a jazyk vystačující si s minimem metaforičnosti. Básně jsou psány volným veršem. Druhá sbírka přináší až filozofické, případně existenciální, otázky.\n\nRoku 2010 vydal autor vzpomínkovou knihu Kombinované techniky života (deníkové zápisky, úvahy, vzpomínky). Jedná se o soubor záznamů a zápisků z posledních let, který přináší osobní myšlenky a zároveň mapuje literární dění, dění spojené s Univerzitou Palackého v Olomouci, korespondenci a také přátelství s Ludvíkem Kunderou, jenž knihu doprovodil ilustracemi.\n\n\n\n\n"}
{"id": "773020", "url": "https://cs.wikipedia.org/wiki?curid=773020", "title": "Milan Kužela", "text": "Milan Kužela\n\nMilan Kužela (* 27. dubna 1946 Bratislava, Československo) je československý hokejový obránce, který v nejvyšší hokejové lize hrál pouze za jeden tým, a to za bratislavský Slovan a reprezentoval Československo na mnoha mezinárodních turnajích. Získal zlatou medaili na památném mistrovství světa 1972.\n\nJe členem slovenské hokejové síně slávy.\n\nCelá jeho podstatná hokejová kariéra je spjata s jedním hokejovým týmem - týmem HC Slovan Bratislava. Na Zimní stadion Ondreje Nepely začal chodit jako šestiletý, kde ho objevil známý bratislavský lovec talentů Miško Polóny. Jako mladík začínal v útoku, ale trenér Ladislav Horský ho přesunul do obrany, jeho předností byly tvrdé souboje a výborné čtení hry. V bratislavském týmu odehrál 25 sezón, z toho 16 jich bylo v nejvyšší hokejové soutěži (1966-1981, 1982-1983). V československé hokejové lize odehrál 532 zápasů, což ho řadí ve statistikách Slovanu Bratislava na třetí místo. Vstřelil 62 ligových gólů. Sezónu 1981/1982 odehrál za HK Bučina Zvolen.\n\nV roce 1973 byl vyhlášen nejlepším pravým obráncem hokejové ligy.\n\nVzhledem k jeho politickým postojům byla jeho reprezentační kariéra kratší, než bylo nezbytně nutné. V roce 1974 při cestě na reprezentační akci do Německa před hranicí agenti StB zakázali Kuželovi společně s Jiřím Bublou překročit státní hranice. Důvodem bylo podezření z pokusu o emigraci. Do reprezentace se vrátil až po 5 letech, v roce 1979. Celkem v reprezentačním dresu odehrál 86 zápasů a vstřelil 5 gólů.\n\nJako hrající trenér začal v sezóně 1983/84 u týmu HK Nové Zámky, v následující sezóně opět jako hrající trenér HK Piešťany. Jako trenér působil v následujících týmech - německý HC Burgau - i zde jako hrající trenér, dále jako trenér dorostu Slovanu a Danubie Bratislava, švýcarského HC Saasgrund, objevil se i v Itálii.\n\n"}
{"id": "773023", "url": "https://cs.wikipedia.org/wiki?curid=773023", "title": "Pošepného náměstí", "text": "Pošepného náměstí\n\nPošepného náměstí je název veřejného prostranství v Praze 11. Nachází se na sídlišti Horní Roztyly a vzniklo během budování sídliště v letech 1979–1988. Jde o přirozené centrum tzv. červeného sídliště, tedy barevně odlišené severnější části.\n\nNa náměstí se nachází obchodní dům Chrpa a budova školy Pošepného, kde mimo jiné sídlí detašované pracoviště Gymnázia Budějovická.\n\nNáměstí je, podobně jako jiné části Roztyl, ozvláštněno několika skulpturami. Jsou to kamenná skulptura „Slunce“, jejímž autorem je Josef Vajce, pítko „Rak“ ak. soch. Petra Trmače a bronzová socha chlapce s křídly pojmenovaná „Vzduchoplavec“ Jiřího Kryštůfka.\n\n"}
{"id": "773027", "url": "https://cs.wikipedia.org/wiki?curid=773027", "title": "Paragua", "text": "Paragua\n\nParagua je venezuelská řeka, která protéká středem federálního státu Bolívar. Její délka je cca 350 km. Pramení v pohoří Sierra Marutani u brazilské hranice. Je jedním z přítoků vodního díla Guri vybudovaného na řece Caroní.\n\nVýznamné přítoky od pramene jsou:\n\nVýznamné obce od pramene jsou:\n"}
{"id": "773030", "url": "https://cs.wikipedia.org/wiki?curid=773030", "title": "Gmina Bolesławiec (okres Bolesławiec)", "text": "Gmina Bolesławiec (okres Bolesławiec)\n\nGmina Bolesławiec je polská vesnická gmina v okrese Bolesławiec v Dolnoslezském vojvodství. Sídlem gminy je město Bolesławiec, které však není její součástí, ale tvoří samostatnou městskou gminu. V roce 2010 zde celkem žilo 13 260 obyvatel.\n\nGmina má rozlohu 288,49 km² a zabírá 22,17% rozlohy okresu. Skládá se z 29 starostenství.\n\nBolesławice, Bożejowice-Rakowice, Brzeźnik, Chościszowice, Dąbrowa Bolesławiecka, Dobra, Golnice, Kozłów, Kraszowice, Kraśnik Dolny, Kraśnik Górny, Krępnica, Kruszyn, Lipiany, Łaziska, Łąka, Mierzwin, Nowa, Nowa Wieś, Nowe Jaroszowice, Ocice, Otok, Parkoszów, Stara Oleszna, Stare Jaroszowice, Suszki, Trzebień, Trzebień Mały, Żeliszów\n"}
{"id": "773031", "url": "https://cs.wikipedia.org/wiki?curid=773031", "title": "Ariel Winterová", "text": "Ariel Winterová\n\nAriel Winterová (* 28. ledna 1998, San Diego, Kalifornie, Spojené státy americké) je americká herečka.\n\nJejí nejznámější rolí je Alex Dunphy v televizním seriálu \"Taková moderní rodinka\" a za kterou získala Screen Actors Guild Award v kategorii nejlepší obsazení komediálního seriálu. V roce 2011 namluvila roli mořské víly Mariny v animovaném seriálu \"Jake a piráti ze Země Nezemě\".\n\nV říjnu 2012 její sestra Shanelle Workman podala žádost o Arielino opatrovnictví, s odůvodněním, že je jejich matka fyzicky i emocionálně zneužívá. Dne 5. května 2014 soud nařídil Workman poručnictví a natrvalo vymanil Winter od matčina opatrovnictví. Jejich matka vydala později prohlášení, že se „rodina přes konflikt přenesla“. Winter dne 15. května 2015 na Twitteru zveřejnila, že se oficiálně osamostatnila od rodiny.\n\nV červnu 2015 podstoupila operaci zmenšení prsou. \n\nV dubnu 2016 byla přijata na Kalifornskou univerzita v Los Angeles, kam nastoupila na podzim 2017. Během natáčení filmu \"Dog Years\" se rozešla se svým přítelem Laurentem Gaudettem.\n\n"}
{"id": "773032", "url": "https://cs.wikipedia.org/wiki?curid=773032", "title": "Mistrovství Evropy ve fotbale hráčů do 21 let 1978", "text": "Mistrovství Evropy ve fotbale hráčů do 21 let 1978\n\nMistrovství Evropy ve fotbale hráčů do 21 let 1978 bylo prvním ročníkem tohoto turnaje. Vítězem se stala jugoslávská fotbalová reprezentace do 21 let. Předchůdcem bylo ME do 23 let.\n\nCelkem 24 týmů bylo rozlosováno do osmi skupin po třech týmech. Ve skupinách se utkal každý s každým doma a venku. Vítězové skupin následně postoupili do vyřazovací fáze hrané systémem doma a venku.\n\n"}
{"id": "773033", "url": "https://cs.wikipedia.org/wiki?curid=773033", "title": "Jiří Novotný (architekt)", "text": "Jiří Novotný (architekt)\n\nJiří Novotný (29. dubna 1911 Praha – 24. prosince 2000 tamtéž) byl český architekt a urbanista.\n\nVystudoval Masarykovo reálné gymnázium v Křemencově ulici, kde maturoval v roce 1930. Absolvoval prázdninové cesty po Francii (1925) a Švýcarsku (1930). V mládí byl ovlivněn rodinnou atmosférou a společností rodičových přátel (Otto Gutfreund, Emil Filla, Ladislav Machoň, Karel Dvořák, Leopolda Dostalová). Po maturitě nastoupil na Vysoké škole architektury a pozemního stavitelství ČVUT. Poslední ročník studoval u prof. Antonína Mendla. V roce 1935 složil státní zkoušku. Poté vykonal vojenskou službu.\n\nJeště během studia v letech 1933–1935 pracoval spolu s Miroslavem Kouřilem a Josefem Rabanem jako scénograf a výtvarník v divadle D34-36 E. F. Buriana. Vytvořil zde scény k celkem dvanácti představením. Ve třicátých letech byl členem Levé fronty a přátelil se s dalšími levicovými architekty (skupina PAS – Karel Janů, Jiří Štursa, Jiří Voženílek).\n\nV roce 1937 prošel stavební praxí v Praze a ve Vyšných Hágách. V letech 1939–1940 působil v Plánovací komisi pro hlavní město Prahu a okolí.\n\nV roce 1941 se oženil s Alenou Gutfreundovou. Protože se jednalo o tzv. smíšené manželství, byl propuštěn z Plánovací komise a založil vlastní ateliér. V roce 1943 byl přijat do Spolku výtvarných umělců Mánes. Pro ilegální činnost byl vyšetřován gestapem. Účastnil se Pražského povstání.\nV roce 1945 vstoupil do Komunistické strany Československa. V roce 1949 přešel se svým ateliérem do podniku Stavoprojekt. V roce 1951 pak přešel do nově vzniklé Kanceláře pro územní plán Prahy, kde pracoval jako vedoucí architekt kanceláře pro územní plán Prahy (KÚP) a jako hlavní projektant Směrného územního plánu Prahy.\n\nByl členem vedení Svazu architektů a v letech 1953–1959 též delegátem svazu v Mezinárodní unii architektů (UIA); zúčastnil se kongresů v Lisabonu (1953 a 1959) Haagu (1955), Varšavě a ve Vídni (1956), Berlíně (1957), Paříži (1957, 1965), Moskvě (1957 a 1958), Stockholm a Göteborg (1960). Rovněž spolupracoval s otcem, Otakarem Novotným na soutěžním návrhu na dostavbu okolí Národního divadla. Dále byl členem řady komisí a porot architektonických soutěží.\n\nV letech 1961–1970 byl náměstkem hlavního architekta města Prahy. V roce 1967 se významně podílel na přípravě a průběhu IX. kongresu UIA v Praze. V roce 1970 byl jako signatář prohlášení Dva tisíce slov vyloučen z KSČ a zbaven funkcí, nadále pracoval v ÚHA jako řadový projektant. V letech 1977–1981 pak pro ÚHA pracoval jako externí spolupracovník. Byl kandidátem profesury na stavební fakultě ČVUT a později na Škole architektury AVU. Z obou kandidatur z kádrových důvodů sešlo. V této době provedl příležitostné drobné zakázky, většinou pro přátele.\n\nPo Sametové revoluci byl členem výboru Občanského fóra Architektů. Angažoval se v obnoveném Spolku výtvarných umělců Mánes. V letech 1990–1995 byl předsedou spolku a pak čestným starostou.\n\n\nKompletní seznam děl je uveden v článku Seznam děl Jiřího Novotného\n\n\n\nSpolu s Miroslavem Kouřilem a Josefem Rabanem vypracoval pro divadlo D 34 (až D 36), které vedl Emil František Burian, dvanáct scénografií:\nPro uvedená představení vypracovali též typografické plakáty.\n\n\n\n\n"}
{"id": "773034", "url": "https://cs.wikipedia.org/wiki?curid=773034", "title": "Seznam děl Jiřího Novotného", "text": "Seznam děl Jiřího Novotného\n"}
{"id": "773035", "url": "https://cs.wikipedia.org/wiki?curid=773035", "title": "Gmina Bolesławiec", "text": "Gmina Bolesławiec\n\nGmina Bolesławiec může být:\n\n"}
{"id": "773036", "url": "https://cs.wikipedia.org/wiki?curid=773036", "title": "Kontrafakt (hudební skupina)", "text": "Kontrafakt (hudební skupina)\n\nKontrafakt je slovenské hiphopové uskupení, které vzniklo v roce 2003. Jeho členy jsou Rytmus (Patrik Vrbovský), Ego (Michal Straka) a DJ Anys (Ondrej Beňačka). Koncertují nejen na Slovensku, ale i v Česku, celé Evropě a Americe. Jejich texty jsou prosyceny expresivními výrazy, nezřídka obsahují i hrubé vulgarismy.\n\n\n"}
{"id": "773038", "url": "https://cs.wikipedia.org/wiki?curid=773038", "title": "Eleonora Portugalská (1211)", "text": "Eleonora Portugalská (1211)\n\nEleonora Portugalská (1211 – 28. srpen 1231) byla portugalská infantka, jediná dcera krále Alfonse II. Portugalského a Urracy Kastilské. Byla dánskou královnou jako manželka mladšího dánského krále Valdemara Mladého, syna a spoluvládce Valdemara II.\n\nSňatek byl nápadem biskupa Gunnera z Viborgu a uskutečnil se v Ribe 24. června 1229. Příštího dne Eleonora obdržela od svého manžela jako svatební dar jižní polovinu ostrova Fyn.\n\nAčkoliv byla manželkou mladšího krále, byla v té době královnou jedinou, protože její vlastní teta, manželka Valdemara II. Berengarie Portugalská, zemřela již osm let předtím. Dva roky poté, 28. srpna 1231, Eleonora zemřela při porodu. Její manžel zemřel během nehody při lovu o tři měsíce později.\n\nBěhem zkoumání její kostry v hrobě v Ringstedu byla zjištěna rakovina kostí, což nejspíš přispělo k její smrti. V jejím hrobě byla rovněž nalezena olověná rakev s kostmi asi půlročního dítěte trpícího skrofulózou (tuberkulózou mízních uzlin). Eleonora tedy pravděpodobně porodila dítě, které ji přežilo jen o šest a svého otce o tři měsíce.\n"}
{"id": "773048", "url": "https://cs.wikipedia.org/wiki?curid=773048", "title": "Mistrovství Evropy ve fotbale hráčů do 21 let 1980", "text": "Mistrovství Evropy ve fotbale hráčů do 21 let 1980\n\nMistrovství Evropy ve fotbale hráčů do 21 let 1980 bylo druhým ročníkem tohoto turnaje. Vítězem se stala sovětská fotbalová reprezentace do 21 let.\n\nCelkem 25 týmů bylo rozlosováno do osmi skupin po třech, resp. čtyřech týmech. Ve skupinách se utkal každý s každým doma a venku. Vítězové skupin následně postoupili do vyřazovací fáze hrané systémem doma a venku.\n\n"}
{"id": "773049", "url": "https://cs.wikipedia.org/wiki?curid=773049", "title": "Július Haas", "text": "Július Haas\n\nJúlius Haas (* 28. září 1948 Žilina, Československo) je bývalý československý hokejový útočník, který v nejvyšší hokejové lize hrál pouze za jeden tým, a to za bratislavský Slovan a reprezentoval Československo na několika mezinárodních turnajích. Získal zlatou medaili na památném mistrovství světa 1972.\n\nJe členem slovenské hokejové síně slávy.\n\nS hokejem začal z pohledu dnešních dní relativně pozdě, až jako osmiletý, kdy začal docházet na žilinský zimní stadión. Ještě mu ani nebylo 19 let, kdy přestoupil do týmu nejvyšší soutěže, do Slovanu Bratislava. Již v první sezóně na sebe upozornil skvělou hrou, a tak dostal pozvánku do reprezentačního týmu. Výkonnost dlouho neudržel, proto byl vyřazen. Druhou šanci dostal před pražským mistrovství světa 1972.\n\nCelá jeho prvoligová hokejová kariéra je spjata s jedním hokejovým týmem, Slovanu Bratislava. V bratislavském týmu odehrál 10 sezón, což představovalo 339 ligových zápasů, ve kterých vstřelil 172 ligových gólů.\n\nZa reprezentaci odehrál 45 zápasů a vstřelil 21 gólů.\n\nTrenérskou kariéru začal jako hrající trenér v Topoľčanech v sezóně 1978/79, poté trénoval B-tým hokejistů Dukly Trenčín, dorost Slovanu Bratislava. Následně jako asistent trenéra Jozefa Golonky začal trénovat HC Slovan Bratislava. Později se již objevil jako hlavní trenér Slovanu, Dukly Trenčín a různých mužstev 1.SNHL.\n\n"}
{"id": "773078", "url": "https://cs.wikipedia.org/wiki?curid=773078", "title": "Soupiska AC Milán v ročníku 1998/1999", "text": "Soupiska AC Milán v ročníku 1998/1999\n\nBěhem sezóny odešli:\n\nAndre Cruz – Standard Lutych\n\nJens Lehmann – Borussia Dortmund\n\nGiampiero Maini – FC Bologna\n\nBěhem sezóny přišli:\n\nDomenico Morfeo – AC Fiorentina\n\nFederico Giunti – AC Parma\n"}
{"id": "773084", "url": "https://cs.wikipedia.org/wiki?curid=773084", "title": "Zimní zahrada", "text": "Zimní zahrada\n\nZimní zahrada je zasklená konstrukce přičleněná k budově jako prosklená obytná místnost. Je součástí fasády a hmoty objektu. Plní obytnou a estetickou funkci, tj. rozšiřuje obytný prostor domu a zlepšuje kontakt člověka s přírodou. Zimní zahrada usnadňuje obyvatelům domu zůstat v kterémkoli ročním období ve spojení s rostlinami přímo v domě, ale v létě je méně vhodným obytným prostorem s ohledem na výkyvy vysokých teplot. Je vhodné používat stínění a rostliny v nádobách je vhodné „letnit“ mimo zimní zahradu. Zimní zahrada má v chladném období vyšší nároky na vytápění než běžné místnosti. V konstrukci otevřené do dalších obytných místností v domě dochází ke kondenzaci par na tepelných mostech, ale i samotná vzdušná vlhkost může způsobovat šíření plísní v domě.\n\nZimní zahrada nemusí být vytvořena pouze exotickou flórou a případně i faunou. Zimní zahrada má jiné funkce než skleník.\n\nNěkteré zimní zahrady jsou někdy i rozsáhlé a působivé samostatně stojící stavby. Zajímavé zimní zahrady a skleníky vystavěné na různých místech světa jsou uvedeny níže.\n\n\n\n\n\n\n\n\n\n\n"}
{"id": "773085", "url": "https://cs.wikipedia.org/wiki?curid=773085", "title": "Selice", "text": "Selice\n\nSelice jsou obec na Slovensku v okrese Šaľa v Nitranském kraji. K 31. 12. 2011 zde žilo 2 870 obyvatel. První zmínka o obci pochází z roku 1078. Tehdy se zmiňuje pod názvem \"Seleuch\".\n\nV obci se nachází římskokatolický kostel sv. Michala Archanděla z roku 1785.\n\nNarodil se zde Tomáš Galis, slovenský římskokatolický biskup.\n\n\n"}
{"id": "773089", "url": "https://cs.wikipedia.org/wiki?curid=773089", "title": "Jean-Baptiste André Godin", "text": "Jean-Baptiste André Godin\n\nJean-Baptiste André Godin (26. ledna 1817 Esquéhéries, Francie - 29. ledna 1888, Guise) byl francouzský industrialista, spisovatel, politický teoretik a sociální inovátor. Jeho nejznámější výtvor, \"Familistère de Guise\", je komplex budov ve francouzském městě Gouise, který samostatně fungoval vevnitř města a uspokojoval všechny potřeby ubytovaných Godinových dělníků.\n\nAndré Godin byl syn uměleckého kováře. V 17 letech začal pracovat jako učeň v otcově kovárně. Později založil malou továrnu pro ruční výrobu odlitků pro kovová kamna. V roce 1846 přemístil vynášející byznys do Guise. Vyráběl sporáky a kamna nejrůznějších druhů, z jejichž výroby zbohatnul a založil fondy a zástavby pro dělníky. Zároveň se Godin a jeho bratranec Moret v této době seznamovali s myšlenkami o současném socialismu a myšlení komunistů. Godin se stal horlivým následovníkem utopistického Charlese Fouriera, který pracoval s myšlenkou budoucnosti dělníků a jejich komunit. Později poté pomohl založit utopistickou společnost v Texasu, známou také jako La Réunion. V návaznosti na tuto činnost navrhl a postavil industriální a residenční společnost vně Guise, jenž se nazývala \"Familistère de Guise\" – sociální palác. Nakonec ji odkázal kooperativnímu vlastnictví a managementu dělníků.\n\nV letech 1856 – 1859 začal Godin budovat v Guise na základě detailněji rozvržených plánů jeho Familistère. Jeho intence ke zdokonalení bydlení dělníků, ale také „produkce“, obchod, zásobování, vzdělávání a rekreace, všechny aspekty života moderního dělníka, byly navrženy v jeho plánech na uspokojení těch kterých potřeb. Navrhl Familistèr jako samostatnou komunitu sekularizovanou uvnitř většího celku – města Guise. Celé území se slévárnou bylo rozlehlé okolo osmnácti akrů a dosahovalo na oba břehy řeky Oise. Navíc se k velké továrně na kovová kamna přidaly také tři další rozlehlé budovy, každá čtyři podlaží vysoká, které byly zkonstruovány k ubytování všech dělníků a jejich rodin, přičemž každá rodina měla apartmán tvořený z dvou až tří pokojů. Hlavní budova se skládala z tří pravoúhlých bloků spojených v rozích. Každý z těchto bloků měl rozlehlý středový dvůr, nad nímž se tyčila prosklená střecha, pod níž si mohly hrát děti za každého počasí. Galerie okolo dvoru poskytovaly přístup do všech apartmánů na každém podlaží. Také zde byly zahradní pozemky pro každého dělníka. V roce 1872, když korespondent z amerického Harper’s Magazínu navštívil komplex, 900 dělníků (včetně jejich žen a rodin) zde bylo ubytováno. Celková populace byla něco kolem 1200 lidí.\n\nProjekt neobsahoval žádné kostely, ale ty byly početné v okolí kdekoli v Guise. Na zádi hlavního bloku byly jakousi pupeční šňůrou (tunelem) připojeny jesle a školka. Naproti hlavnímu bloku byla budova, v níž bylo obsaženo divadlo jako zdroj kulturní zábavy (koncertů, dramatických představení) a základní škola pro děti od šesti let.\nOddělené bloky, známé také jako „ekonomaty“, obsahovaly nejrůznější obchody, občerstvení a rekreační místnosti proměnlivých druhů, také samoobsluhu a obchody pro zakoupení všech potřebností. Produkty a zboží byly pořizovány za velkoobchodní ceny a prodávány pouze s malou přirážkou. Zboží bylo umístěno pod budovou, v níž byly i sklepy rodin.\nGodin navrhoval Familistèru přes dvacet let, přičemž brzo po roce 1848 začala revoluce a nepokoje ve Francii. Skrze to pracoval oddaně pro sociální reformy. Během Prusko-francouzské války roku 1870 pomáhal bránit svou zem. V roce 1871 byl Godin zvolen zástupcem Aisne, brzo nato ale odešel do důchodu a od roku 1876 zasvětil svůj zbývající život řízení Familistéry. V roce 1878 založil časopis \"Devoir\" (Práce).\nV roce 1880 Godin vytvořil asociaci dokumentů pro Familistèru, konvertoval jí jak dlouho plánoval do kooperativní společnosti, eventuálně aby byla vlastněna dělníky. Nazývala se \"Association coopérative du Capital et du Travail\").\nV roce 1882 Godin byl vyznamenán Řádem čestné legie.\n\nBudova s jeslemi byla zničena během první světové války Němci v roce 1918 a nikdy nebyla znovu postavena. Ačkoli byla slévárna stále ve vlastnictví dělníků v roce 1950, brzy poté byla převzata do vlastnictví továrníka Le Creuseta. V roce 1968 byla asociace pro Sociální palác rozpuštěna a apartmány byly prodány za mírné ceny. Mohly být upravovány novými vlastníky bytů podle jejich rozhodnutí. Stejného roku byly rozpuštěny i kooperativní ekonomaty a roku 1991 byla budova klasifikována jako historický monument. V roce 2000 byla započata rekonstrukce a obnova budovy.\nZ kraje 21. století byly některé z bytů restaurovány a přestavěny pro soukromé účely. Restaurace ekonomatů byla dokončena roku 2008, jejich prostory byly přitom uzpůsobeny k provozu kaváren, knihoven a malých obchodů se suvenýry a výstavišť..\nProstory bývalé místní prádelny, lázní a koupaliště v oddělených prostorách naproti bance, kde byla voda ohřívaná továrnou, postupně chátraly, přesto se je podařilo obnovit. Koupaliště je nyní opět využíváno rezidenty. Prádelna byla přestavěna na společenskou místnost a sušárna na výstaviště.\n\n\n\n"}
{"id": "773091", "url": "https://cs.wikipedia.org/wiki?curid=773091", "title": "Třída Emerald", "text": "Třída Emerald\n\nTřída Emerald (jinak též třída E) byla třída lehkých křižníků Royal Navy, přijatých do služby v roce 1926. Třídu tvořily dvě jednotky. Křižníky se účastnily druhé světové války, přičemž krátce po jejím skončení byly vyřazeny.\n\nVe Španělsku byly postaveny tři jednotky modifikované třídy \"Almirante Cervera\".\n\nStavba tří lehkých křižníků byla objednána v březnu 1918. Po skončení první světové války byla stavba třetí jednotky \"Euphrates\" zrušena. Dvojice postavených křižníků byla do služby zařazena v roce 1926. Plavidla dostala jména HMS \"Emerald\" a HMS \"Enterprise\".\n\nVýzbroj tvořilo sedm 152mm kanónů BL 6-inch L/45 Mk XII, které byly u \"Emeraldu\" lafetovány po jednom a případě \"Enterprise\" byly dva z nich umístěny v pokusné příďové dvoudělové věži Mk.XXI (později použité u tříd \"Leander\" a \"Arethusa\"). Další výzbroj představovaly tři protiletadlové 102mm kanóny QF 4 in L/45 Mk.V, dva 40mm kanóny QF 2 pdr Mk.II a dvanáct 533mm torpédometů. Na sklonku 20. let přitom byly trojhlavňové torpédomety vyměněny za čtyřhlavňové a jejich celkový počet se tak zvýšil o čtyři. Během války se složení, především lehké výzbroje, dále měnilo. Pohonný systém tvořila čtyři turbínová soustrojí a osm kotlů. Nejvyšší rychlost dosahovala 30 uzlů.\n\nOba křižníky byly nasazeny v druhé světové válce. Žádný nebyl ztracen.\n\n\n"}
{"id": "773098", "url": "https://cs.wikipedia.org/wiki?curid=773098", "title": "Mistrovství Evropy v rychlobruslení 2001", "text": "Mistrovství Evropy v rychlobruslení 2001\n\nMistrovství Evropy v rychlobruslení 2001 se konalo ve dnech 12. až 14. ledna 2001 na otevřené rychlobruslařské dráze v italské obci Baselga di Piné. Jednalo se o 12. společné mistrovství Evropy a celkově o 26. evropský ženský šampionát a 95. mistrovství Evropy pro muže. Z předchozího šampionátu obhajovala titul pouze Němka Anni Friesingerová, Nizozemec Rintje Ritsma zde nestartoval.\n\nV roce 2001 zvítězili Rus Dmitrij Šepel, pro něhož to byl první evropský titul v kariéře, a Němka Gunda Niemannová-Stirnemannová (osmé evropské zlato).\n\nZ českých závodníků na evropském šampionátu startoval pouze Erik Bouwman.\n\nMužského mistrovství Evropy se zúčastnilo celkem 31 závodníků z následujících zemí: Nizozemsko (4), Norsko (4), Německo (3), Rusko (3), Finsko (2), Itálie (2), Polsko (2), Švédsko (2), Belgie (1), Bělorusko (1), Česko (1), Francie (1), Maďarsko (1), Rakousko (1), Rumunsko (1), Švýcarsko (1), Ukrajina (1).\n<nowiki>*</nowiki> pád\n\nŽenského mistrovství Evropy se zúčastnilo celkem 23 závodnic z následujících zemí: Německo (4), Nizozemsko (4), Rusko (3), Polsko (2), Rakousko (2), Rumunsko (2), Bělorusko (1), Finsko (1), Itálie (1), Maďarsko (1), Norsko (1), Ukrajina (1).\n<nowiki>*</nowiki> pád\n\n"}
{"id": "773103", "url": "https://cs.wikipedia.org/wiki?curid=773103", "title": "Australské antarktické území", "text": "Australské antarktické území\n\nAustralské antarktické území, také Australské antarktické teritorium (anglicky Australian Antarctic Territory), zkratka AAT, je vnější, nesamosprávné, trvale neobydlené území Australského svazu. Je spravováno federální vládou, kde ji řídí Tony Burke, ministr pro udržitelný rozvoj, životní prostředí, vodní zdroje, obyvatelstvo a společnost (\"Minister for Sustainability, Environment, Water, Population and Communities\") prostřednictvím agentury Australská antarktická divize (\"Australian Antarctic Division\").\n\nÚzemí se skládá ze dvou částí, větší západní a menší východní. Hranice západní části probíhají po 45. a 136. polednících a východní po 142. a 160. polednících východní zeměpisné délky. Obě části mají tvar sférických rovnoramenných trojúhelníků od jižního pólu po 60. jižní rovnoběžku. Mezi oběma částmi je sevřena Adélina země, jeden z pěti distriktů Francouzských jižních a antarktických území. AAA největší teritorium Antarktidy, je rozděleno na několik historických oblastí, zemí. Ve východní části se nacházejí Oates Land a George V Land, v západní Queen Mary Land, Kaiser Wilhelm II Land, Princess Elizabeth Land, Mac. Robertson Land, Kemp Land a Enderby Land.\n\nNěkdy se do AAA započítávají také subantarktické ostrovy Macquarův ostrov (jinak dependence Tasmánie) a Heardův ostrov a McDonaldovy ostrovy (jinak zámořské území).\n\nV 19. století tyto nehostinné kraje navštěvovali zřídka jen lovci tuleňů a velryb. Prvé oficiální nároky na území Antarktidy vzneslo Spojené království Velké Británie a Irska, dekrety králů Eduarda VII. a Jiřího V. již v létech 1908 a 1917. Na počátku 20. století se zapojili také průzkumníci z Austrálie do výzkumu Antarktidy. Nejznámější je, australský národní hrdina, Douglas Mawson který dosáhl v lednu 1909 severního magnetického pólu a při další výpravě od ledna 1912 do prosince 1913 vykonal mnoho geologických, biologických i meteorologických měření v rozsáhlých oblastech vnitřní Antarktidy. Za povšimnutí stojí jeho pokus, byť neúspěšný, použít k průzkumu letadlo. Prozkoumaná území vždy označoval za součást britské koruny.\n\nRoku 1933 předalo Spojené království Velké Británie a Severního Irska část nárokovaných území svému dominiu Austrálii (\"Australian Antarctic territory Acceptance Act 1933 No. 8\"), která tato území formálně přijala v roce 1936 jako Australské antarktické území. Macquarův ostrov a Heardův ostrov a MacDonaldovy ostrovy předalo Spojené království Austrálii v roce 1947.\n\nPostupně vznikaly mezi jednotlivými státy spory o antarktická území, které na dobu 50 let dočasně vyřešila Smlouva o Antarktidě z roku 1959, ke které již přistoupilo 49 zemí. Smlouva mj. stanoví zachování status quo ve vlastnických právech i nárocích na území s tím, že práva ani nároky nebudou zúčastněnými státy prozatím uplatňovány.\n\nAustralské antarktické území, stejně jako celá východní část Antarktidy, obsahuje horniny staré téměř 4 miliony let, jedny z nejstarších na Zemi. Antarktida tehdy byla součástí nezaledněného prakontinentu Gondwana. Téměř 99,8 % území AAA je v současnosti pokryto sněhem a ledem tlustým až 4 km (průměr je asi 2 km), který svou váhou zatlačil pevninu místy až 1 km pod úroveň mořské hladiny. Území je hornaté, na mnoha místech hory \"vyčnívají\" z ledového krunýře. V západním sektoru je nejvyšší Mount Menzies (3490 m) a ve východním Mount McClintock (3355 m). Nachází se zde také největší ledovec, Lambertův ledovec, dlouhý 402 a široký 64 km.\n\nČasto se hovoří o nerostném bohatství tohoto území, ale zásoby se pouze odhadují, je složité provádět výzkumy pod kilometrovými vrstvami ledu. Navíc ekonomické využívání Antarktidy je Smlouvou o Antarktidě zakázáno.\n\nPevninské počasí je velmi kruté, průměrné roční teploty na pobřeží jsou okolo -10 °C a ve vnitrozemí -50 °C (extrém -89,2 °C), u pobřeží je účinnost mrazů zvyšována silnými studenými přízemními katabatickými větry vanoucími s náhorní plošiny směrem k pobřeží. Dosahují rychlosti 30 až 70 km/h (extrém i 320 km/h), nejprudší jsou v pobřežních oblastech. V ovzduší je minimum vlhkosti, v centru kontinentu průměrně ročně nasněží, přepočteno na vodu, asi jen 60 mm.\n\nJedinou oblastí AAA kde prosperuje život je Jižní oceán obklopující zaledněnou pevninu ze severu. Přestože je po část roku pokryt ledem, jsou jeho vody až o desítky stupňů teplejší než ovzduší. Tající ledovce stékající z pevniny do oceánu snižují slanost vody a obohacují vodu o minerální látky. Proto jsou vody okolo Antarktidy plné fytoplanktonu a zooplanktonu sloužící jako živiny pro kril, (tvořený hlavně krunýřovkou krilovou (\"Euphausia superba\")), základní potravu pro další vodní živočichy. Žije zde mnoho ryb, ptáků, velryb i ploutvonožců.\n\nNa pevnině pravidelně hnízdí v rozsáhlých koloniích tučňáci kroužkoví (\"Pygoscelis adeliae\") a tučňáci císařští (\"Aptenodytes forsteri\"), u pobřeží buřňáci antarktičtí (\"Thalassoica antarctica\") a chaluhy antarktické (\"Catharacta maccormicki\"). Vyvádějí tam svá mláďata tuleni Weddellovi (\"Leptonychotes weddellii\") a tuleni krabožraví (\"Lobodon carcinophagus\"). Na chráněných trvale odledněných místech rostou jen ty nejvytrvalejší mechy a lišejníky.\n\nÚzemí trvale obydleno není, ale je zde v současnosti v provozu 9 polárních stanic, 3 obhospodařuje Austrálie, 3 Rusko, 1 Čína, 1 Rumunsko a 1 společně Itálie s Francií. Nejstarší je australská stanice nesoucí jméno australského polárníka Mawson Station, ta je v provozu nepřetržitě od roku 1954.\n\nOd roku 1957 začala australská poštovní správa tisknout definitivní poštovní známky označené nápisem AUSTRALIAN ARTARTIC TERRITORY. Byly australského stylu, zpravidla v námětem vztahujícím se k Antarktidě. Nebyly tištěny každým rokem a platily i na území Austrálie. V období let 1964 - 1965 byly na celém tomto území v provozu čtyři poštovní stanice, které orazítkovaly 3385 poštovních zásilek.\n\n\n"}
{"id": "773107", "url": "https://cs.wikipedia.org/wiki?curid=773107", "title": "Karel Havlíček (tanečník)", "text": "Karel Havlíček (tanečník)\n\nKarel Havlíček (25. prosince 1923, Olomouc – 28. prosince 2007, Praha)\nbyl stepař, tanečník standardních i latinskoamerických tanců, lektor, trenér tanečních párů, autor odborných článků, recenzí, kritik a publikací, dlouholetý porotce soutěží ve společenských tancích, propagátor klasického stepu, společenského tance a zejména pak soutěžního společenského tance.\n\nKarel Havlíček v roce 1939 navštěvoval taneční školu Diny Klímové v Úřednické jednotě v Praze na Vinohradech. V té době v tomto sále trénoval Frank Towen-Novotný. Mladému Karlovi taneční umění a zejména step Franka Towena natolik učaroval, že se také stepu začal naplno věnovat. Veřejně vystupoval pod pseudonymem Jack Haven a brzy patřil mezi přední československé stepaře. Na dvou přehlídkách v roce 1944 v pražské Lucerně vystupoval se stepařskými profesionály, jako byl Sherrier, Joe Jarský, Zdeněk Dostál, Ferry Black (vl. jménem Vojtěch Navrátil), Jimmy Illenyi, Mara Dana.\nPo roce 1945 a po návratu ze základní vojenské služby se jeho pozornost obrátila zejména na soutěžní společenský tanec a step se mu stal dobrou průpravou jak po stránce rytmické, celkového tanečního vyjadřování, tak i techniky nohou.\n\nStále pod vedením svého trenéra pana Franka Towena-Novotného, se svou novou partnerkou slečnou Marcelou Stierovou postupně proniká do tajů i podstaty latinskoamerických a jazzových tanců, které se učí přímo od kubánských i černošských tanečníků. V roce 1956, už jako manželé, stále zvyšují své taneční úsilí a stávají se nejlepším československým párem na mezinárodní soutěži v Karlových Varech. V roce 1957 pak laureáty a nositeli stříbrné medaile Světového festivalu v Moskvě. V následujícím roce získávají v Plzni manželé Havlíčkovi titul absolutních mistrů republiky ve standardních i v latinskoamerických tancích. Účastní se celé řady soutěží v NDR, Rakousku, NSR, kde na Mistrovství Evropy v Nordenay obsazují 5. místo. Vítězstvím na velké ceně Wilhelmshavenu pak končí svoji soutěžní taneční dráhu.\n\nKarel Havlíček působil jako trenér zejména v klubech ATK Praha, AZKG Praha, Posista Praha, UKE Praha, ATK KDDP Praha, TAKT ÚKDŽ Praha a jako umělecký vedoucí ATK KDDP Praha, ST Slovanský dům a ST Radiopalác. Jako trenér se specializoval zejména na výchovu soutěžních párů i trenérů. Patřili k nim mimo jiné tito několikanásobní šampióni a reprezentanti naší republiky: Milan Bouma – Jitka Boumová, Jan Bernauer – Libuše Bernauerová, Milan Štiavnický – Helena Štiavnická, Dobromil Nováček – Eva Vopatová (Kotvová), Pavel Dvořák – Jitka Tyrolová (Seyčková) / Helena Dvořáková (Andlová), Martin Pošar – Iva Pošarová (Dobrovolná).\nTrenérskou činnost vykonával od konce 50. let až téměř do konce 20. století a jím trénované páry získaly 25 titulů amatérských mistrů ČSR a ČSSR (ČSFR) ve standardních tancích, 15 titulů mistrů ČSR a ČSSR v latinskoamerických tancích, a mnoho titulů ČSR, ČSSR a ČSFR v soutěžích družstev.\n\nJako lektor společenského tance působil na Lidové konzervatoři v Praze, v Karlových Varech, ve Středočeském kraji, na Divadelní fakultě Akademie múzických umění v Praze, Státní konzervatoři Praha a v Ústavu pro kulturní výchovnou činnost.\nSpolupracoval s Laternou magikou, s Divadlem Na zábradlí a se Státním souborem písní a tanců.\nVedl též celou řadu tanečních školení a seminářů v Praze, Bratislavě, Brně, Ostravě atd., a to jak pro taneční páry, tak trenéry i porotce.\nByl členem výkonného výboru ČSAST (dnes ČSTS), pracoval v poradních sborech při Ministerstvu kultury, byl členem redakční rady časopisů Lidová tvořivost a Taneční listy.\nZároveň byl autorem celé řady odborných článků, kritik i recenzí v Tanečních listech a Tanečních novinách, vypracoval metodické materiály, skripta i osnovy pro společenský tanec.\n\nBěhem svého života obdržel za svou činnost v oblasti společenského tance a výchovy k tanci celou řadu uznání a ocenění, včetně poděkování ministra kultury a zápisu do síně slávy ČSTS.\nZa jeho hlavní celosvětový a nadčasový přínos tanci, zejména pak společenskému párovému tanci, lze považovat jeho způsob chápání taneční přípravy, od hudby přes dynamická cvičení k sebeuvědomování si fyzikálních zákonů a psychologických závislostí tance v páru.\n\n\n\n\n"}
{"id": "773108", "url": "https://cs.wikipedia.org/wiki?curid=773108", "title": "Ludvík II. Bourbonský", "text": "Ludvík II. Bourbonský\n\nLudvík II. Bourbonský (francouzsky \"Louis II de Bourbon\", 4. února 1337 – 10. srpna 1410 Montluçon) byl vévoda bourbonský, hrabě z Clermontu a Forezu a švagr krále Karla V.\n\nByl synem bourbonského vévody Petra I. a Isabely, dcery dcera Karla z Valois, zakladatele dynastie Valois. Po otci zdědil sklony k duševnímu onemocnění a po jeho smrti na bitevním poli se roku 1356 stal vévodou bourbonským. Roku 1360 byl po uzavření tzv. míru v Bretigny jedním ze čtyřiceti rukojmích, kteří putovali výměnou za francouzského krále Jana na anglický dvůr a tam v poměrném blahobytu setrval až do roku 1366.\n\nPo návratu musel obnovit svou autoritu ve vévodství a roku 1371 oženil s Annou z Auvergne, hraběnkou z Forezu a pak se na Pyrenejském poloostrově zúčastnil boje proti Maurům. Jindřich II. Kastilský chtěl křižáky využít ve válce proti Portugalsku, což Ludvík odmítl a vrátil se zpět do Francie. Po návratu bojoval v Normandii proti Karlovi Navarrskému. Na přelomu let 1377 a 1378 se zúčastnil slavnostního přivítání císaře Karla IV. a byl jedním z hlavních organizátorů oslav během celé císařské návštěvy francouzského dvora.\n\nPo smrti švagra Karla V. roku 1380 byl na základě jeho poslední vůle společně s dalšími francouzskými princi jmenován poručníkem nezletilého následníka Karla VI. Na rozdíl od svých švagrů neměl přílišné politické ambice a lid ho nazýval \"dobrým vévodou\".\n\nV roce 1390 uspořádal společně s Janovany výpad proti Tunisu, který se do dějin zapsal jako nepříliš úspěšná Mahdijská křížová výprava.\n\nO dva roky později mladý král Karel při cestě na vojenské tažení do Bretaně prodělal první ataku duševní choroby. Období vzplanutí nemoci se střídala s obdobím uzdravení, kdy si chorý panovník uvědomoval svůj stav a propadal se do depresí. V období psychotických atak ničil vše okolo sebe a nebyl schopen vládnout. \n\nK moci se v roli královských rádců vrátil Jan z Berry, jeho bratr Filip Smělý a králův bratr Ludvík Orleánský, protože své předchůdce v rolích rádců obvinili z neschopnosti a zpronevěr. Každý z nich vyznával jiný politický kurz, což zemi oslabilo a s pokračující stoletou válkou se Francie ocitla až na pokraji zkázy. Ludvík Bourbonský se roku 1401 pokoušel společně s Janem z Berry zprostředkovat mezi Ludvíkem Orleánským a Filipem Smělým mír. Od roku 1405 stál na straně Ludvíka Orleánského a po jeho zavraždění roku 1407 se rozhodl odejít do ústraní. Na sklonku života se vévoda přes počáteční nesouhlas rozhodl napodobit krok svého syna a připojit se ke straně Armagnaků, zemřel v srpnu 1410 a byl pohřben do rodové nekropole v benediktinském klášteře Souvigny.\n\nVévodův sekretář Jan z Orronville sepsal \"Kroniku dobrého vévody Ludvíka Bourbonského\".\n\n"}
{"id": "773110", "url": "https://cs.wikipedia.org/wiki?curid=773110", "title": "Rudolf Tajcnár", "text": "Rudolf Tajcnár\n\nRudolf Tajcnár (* 17. dubna 1948 Bratislava, Československo – 30. července 2005, Bratislava, Slovensko) byl československý hokejový obránce. Reprezentoval Československo na několika mezinárodních turnajích a získal zlatou medaili na mistrovství světa 1972.\n\nJe členem slovenské hokejové síně slávy.\n\nV nejvyšší československé lize hrál během základní vojenské služby za tým Dukly Košice, po jeho transformaci na civilní mužstvo za TJ VSŽ Košice. Následně působil ve Slovanu Bratislava, kde vytvořil známou obrannou dvojici spolu s Milanem Kuželou. Jeho předností byla tvrdost, nekompromisnost v obranných zákrocích včetně přehledu i dělové rány od modré. V československé lize odehrál přes 300 zápasů a vstřelil 63 gólů.\n\nV osobním životě byl přímý, neměl rád faleš či pokrytectví, proto mu politický systém nevyhovoval a měl problémy s StB. Sportovně však limitován nebyl. Přesto se v roce 1976 dobrovolně rozhodl emigrovat. Byl domluvený s trenérem Křenem, že ho vezme do švýcarského týmu HC Ambrì-Piotta. Zástupci československého hokejového svazu však mu vydali několikaletý zákaz činnosti a u Mezinárodní hokejové federace došlo k potvrzení dvouletého zákazu ve všech evropských soutěžích řízených IIHF. Přestože se mu do zámoří nechtělo, byla to jediná možnost, jak pokračovat v jeho oblíbené hře.\n\nJeho působení lze považovat za úspěšné, v sezóně 1977/1978 působil v týmu AHL Maine Mariners, který v v tomto ročníku získal Calder Cup. Další sezónu nastupoval za Spokane Flyers (farmu Philadelphie Flyers). Dva zápasy stihl i ve WHA, kde oblékl dres Edmontonu. Kariéru zakončil ve Švýcarsku v týmu HC Ambrì-Piotta.\n\nV reprezentačním dresu odehrál 54 zápasů a vstřelil 9 gólů. Z Mistrovství světa 1971 si přivezl stříbrnou medaili, o rok později získal na pražském šampionátu zlato. Startoval také na Zimních olympijských hrách 1972, kde československému národnímu týmu pomohl k zisku bronové medaile.\n\nPo ukončení hokejové kariéry se stáhl do ústraní. Zemřel 30. července 2005 v Bratislavě na selhání srdce.\n"}
{"id": "773112", "url": "https://cs.wikipedia.org/wiki?curid=773112", "title": "Kontrafakt (skladba)", "text": "Kontrafakt (skladba)\n\nKontrafakt (též kontrafaktum) je v hudební teorii označení pro skladbu, jejíž původní text byl změněn za účelem využití hudby v jiném prostředí a k jiné funkci. \nV 18. století byla tato praxe uplatňována v duchovní hudbě na kůrech českých kostelů, zejména v Praze za přispění zastupujícího kapelníka metropolitního svatovítského kůru, Josefa Antonína Sehlinga. Soudobé italské operní árie byly přetextovány novým vhodným latinským náboženským textem a takto s původní hudbou byly využívány k hudebnímu doprovodu církevních obřadů. \n\n"}
{"id": "773113", "url": "https://cs.wikipedia.org/wiki?curid=773113", "title": "Blatný vrch", "text": "Blatný vrch\n\nBlatný vrch, , je hora Šumavě na česko-německé hranici, jejíž vyšší jižní vrchol (1376 m n. m.) leží v Bavorsku, na českém území leží nižší severní vrchol (1367 m n. m). Hraniční čára dosahuje v nejvyšším místě 1372 m a leží na ní nejvyšší bod Plzeňského kraje, nejvyšším vrcholem je ovšem Velká Mokrůvka, 1370 m). Je šestou nejvyšší horou Šumavy. Leží 7,5 km jihozápadně od Modravy; česká část hory přísluší do katastrálního území Filipova Huť obce Modrava.\n\nNa Blatný vrch nevedou značené turistické cesty. Hora leží na obou stranách hranice v nejpřísněji chráněné první, resp. jádrové zóně Národního parku Bavorský les a Národního parku Šumava. Z toho důvodu je přístupná pouze po německé straně hraničního chodníku v období od 15.7. do 15.11.\n\nNa severním úbočí, v sedle se Studenou horou, se rozkládá Blatenská slať, nejvýše položená šumavská slať, součást přírodní památky Modravské slatě, největšího komplexu rašelinišť na Šumavě.\n"}
{"id": "773123", "url": "https://cs.wikipedia.org/wiki?curid=773123", "title": "Jan Sedlák", "text": "Jan Sedlák\n\nJméno a příjmení Jan Sedlák se může vztahovat k následujícím osobnostem:\n\n"}
{"id": "773124", "url": "https://cs.wikipedia.org/wiki?curid=773124", "title": "Motion City Soundtrack", "text": "Motion City Soundtrack\n\nMotion City Soundtrack je americká rocková hudební skupina, která vznikla v roce 1997 v Minneapolisu v Minnesotě. Kapela sestává z pěti členů, jimiž jsou Justin Pierre (zpěv, kytara) a Joshua Cain (kytara, doprovodné vokály), kteří jsou jedinými původními členy, a s nimi Jesse Johnson (klávesy, moog syntezátor), Matthew Taylor (basová kytara, doprovodné vokály) a bubeník Tony Thaxton. Motion City Soundtrack dodnes vydali čtyři studiová alba a za celou kariéru prodali přes 600 000 desek, z toho půl milionu pouze ve Spojených státech. Skupina vznikla z rozpadlých skupin The Saddest Girl Story a Slide Coaster a inspirovala se především skupinami Sunny Day Real Estate, Jawbox, The Flaming Lips a Superchunk.\n\nV roce 1999 vydala kapela svůj první singl na sedmipalcové gramofonové desce s názvem „Promenade/California“. Následně v roce 2000 vydala skupina svoje debutové EP s názvem \"Kids for America\" a hned poté i druhé EP s názvem \"Back to the Beat\". První studiové album s názvem \"I Am the Movie\" vydala kapela v roce 2002. Tato čtyři alba vydali Motion City Soundtrack individuálně ve vlastním vydavatelství. Díky neustálému koncertování a rozrůstající se základně fanoušků podepsala kapela ke konci roku 2002 smlouvu s Epitaph Records. S nimi poté znovu vydali album \"I Am the Movie\" v roce 2003. Singl „The Future Freaks Me Out“ si získal velkou podporu v televizním vysílání, ale neumístil se v žebříčcích a ani nebyl nijak zvlášť hraný v rádiu. V letech 2003 a 2004 vydala kapela tři split alba se skupinami Schatzi, Limbeck and Matchbook Romance. Druhé album s názvem \"Commit This to Memory\" vyšlo na podzim roku 2004 a je to nejúspěšnější deska v historii kapely. Prodalo se jí přes 285 000 kusů a umístilo se na druhém místě v žebříčku Billboard Independent Albums. Vybraný singl „Everything Is Alright“ měl však stejný problém jako první singl, uspěl v televizi, ale v rádiu moc hraný nebyl a neumístil se v žebříčcích hitů.\n\nV roce 2007 vydala kapela své třetí studiové album s názvem \"Even If It Kills Me\", které obsadilo 16. pozici v žebříčku Billboard 200 a vrchol tabulky žebříčku Billboard Independent Albums. Album přineslo tři singly „Broken Heart“, „This Is for Real“ a „It Had to Be You“. V roce 2008 přešla kapela k vydavatelství Columbia Records, se kterým v lednu 2010 vydala své nejnovější čtvrté studiové album s názvem \"My Dinosaur Life\", které obsadilo 15. pozici v žebříčku Billboard 200.\n"}
{"id": "773125", "url": "https://cs.wikipedia.org/wiki?curid=773125", "title": "Varhany Korandova sboru Českobratrské církve evangelické v Plzni", "text": "Varhany Korandova sboru Českobratrské církve evangelické v Plzni\n\nVarhany Korandova sboru jsou varhany v kostele Korandova sboru Českobratrské církve evangelické v Plzni na Anglickém nábřeží.\n\nVarhany v Korandově sboru byly se 17 rejstříky dokončeny v roce 1937 varhanářem Karlem Urbanem z Prahy.\nPostaveny jím byly již v roce 1932, a tak zatím se 13 rejstříky sloužily v sále plzeňské Řemeslnické besedě, kterou sbor dočasně užíval k bohoslužebným účelům. Definitivní podobu získaly až po přenesení do nově dokončeného kostela postaveného jako komplex funkcionalistických budov v letech 1934–1938. Objekt sálu Řemeslnické besedy, který se kvůli stavbě nového kostela také účastnil směny pozemků a byl částečně ubourán a upraven, byl nakonec definitivně stržen až v roce 1958 na příkaz městského národního výboru, stejnojmenná tradiční restaurace (pohostinství) je však v provozu dodnes.\n\npneumatická výpustková traktura\n\nVarhany byly přestavěny v letech 1955 a 1983. Přestavba v roce 1955 proběhla podle plánů dr. Jiřího Reinbergera, jejichž realizací byl pověřen varhanář Gerhard Schaller. Původní rejstříky byly zkráceny a přepracovány, neboť jejím cílem bylo imitování barokního zvuku. Při druhé přestavbě varhan v roce 1983 byla plzeňským varhanářem Jiřím Reindlem změněna původní pneumatická traktura na trakturu elektropneumatickou.\n\nelektropneumatická traktura\n\nPlánuje se však restaurování varhan do původního stavu z roku 1937.\n\n"}
{"id": "773131", "url": "https://cs.wikipedia.org/wiki?curid=773131", "title": "Askold a Dir", "text": "Askold a Dir\n\nAskold († 882) a Dir († 882) byli legendární švédští varjagové, doložení pouze v jediném písemném prameni, a to nejstarším ruském letopisu, známém pod názvem \"Povesť vremennych let\". Skandinávské prameny včetně ság je neznají, proto nelze jejich konkrétní existenci prokázat.\n\nLetopis o nich k roku 862 vypráví, že přišli na Rus v Rurikově družině, ale požádali ho, že potáhnout dál na Konstantinopol. Cestou \"\"uzřeli na hoře městečko hražené\"\", Kyjev, jehož obyvatelé platili daně Chazarům, a zmocnili se zde vlády.\n\nPodle \"Povesti vremennych let\" podnikli Askold a Dir se svými muži roku 866 první historicky známý nájezd Rusů na Konstantinopol a oblehli ji. Byzantské prameny, z nichž nejdůvěryhodnější jsou dvě dochovaná kázání tehdejšího konstantinopolského patriarchy Fótia, kladou tuto událost již do prvních letních dní roku 860. Město samo se Rusům sice dobýt nepodařilo, jejich bojovníci však několik týdnů pustošili pobřeží, dokud se císař Michael III. nevrátil z výpravy proti Arabům a útočníky nezahnal. Jde o první v pramenech doloženou vojenskou výpravu varjagů-Rusů proti Byzanci. Jména jejich velitelů nejsou ve Fótiových kázáních ani v jiných pramenech doložena.\n\nRoku 882 „\"přitáhl k horám Kyjevským Oleg a shledal, že tu panují Askold a Dir.\"“ Vylákal je lstí z města a když k němu přišli, řekli jim: „\"Vy nejste knížata, ani rodu knížecího, ale já jsem rodu knížecího a tento jest syn Rurikův\",“ a ukázal jim malého Igora. Tak byli Askold a Dir zabiti a vlády v Kyjevě se ujal jménem Rurikova následníka Igora Oleg. Tato událost je považována za počátek státnosti Kyjevské Rusi.\n\n"}
{"id": "773134", "url": "https://cs.wikipedia.org/wiki?curid=773134", "title": "Polsko na Letních olympijských hrách 1996", "text": "Polsko na Letních olympijských hrách 1996\n\nPolsko na Letních olympijských hrách 1996 v Atlantě reprezentovalo 165 sportovců, z toho 126 mužů a 39 žen. Nejmladším účastníkem byl kanoista Andrzej Wójs (16 let, 237 dní), nejstarší pak jezdec na koních Piotr Piasecki (43 let, 323 dní) . Reprezentanti vybojovali 17 medailí, z toho 7 zlaté, 5 stříbrných a 5 bronzových.\n\n"}
{"id": "773139", "url": "https://cs.wikipedia.org/wiki?curid=773139", "title": "Polsko na Letních olympijských hrách 2000", "text": "Polsko na Letních olympijských hrách 2000\n\nPolsko na Letních olympijských hrách 2000 v Sydney reprezentovalo 187 sportovců, z toho 129 mužů a 58 žen. Nejmladším účastníkem byl kanoista Otylia Jedrzejczak (16 let, 279 dní), nejstarší pak jezdec na koních Krzysztof Kucharczyk (43 let, 137 dnů) . Reprezentanti vybojovali 14 medailí, z toho 6 zlatých, 5 stříbrných a 3 bronzé.\n\n"}
{"id": "773140", "url": "https://cs.wikipedia.org/wiki?curid=773140", "title": "Felix Petyrek", "text": "Felix Petyrek\n\nFelix Petyrek (14. května 1892 Brno – 1. prosince 1951 Vídeň) byl rakouský klavírista, hudební skladatel a pedagog českého původu.\n\nPocházel z hudební rodiny. Jeho dědeček, Valentin Petyrek (1816–1869), byl kantor, varhaník a hudební skladatel v Babicích a v Břeclavi. Zkomponoval 3 mše, smyčcové kvartety a na stovku písní. Otec, August Petyrek (1853–1915), působil jako varhaník v Brně a později byl profesorem učitelského ústavu ve Vídni.\n\nFelix se sice narodil v Brně, ale vyrůstal již ve Vídni. Základní hudební vzdělání získal u svého otce. Dále studoval na \"Vídeňské hudební akademii\" hru na klavír u Leopolda Godowského a Emila von Sauera a skladbu u hudebního skladatele Franze Schrekera. Vedle toho studoval na Vídeňské univerzitě muzikologii u Guido Adlera. V průběhu válečných let nebyl pro svůj zdravotní stav poslán na frontu, ale sloužil jako stráž v táboře válečných zajatců. Tady sbíral písně východoevropských národů, které později vydal tiskem. Pracoval rovněž ve středisku hudební historie na \"Císařském ministerstvu války\".\n\nPo skončení války dokončil studia a v roce 1919 se stal učitelem v salzburské hudební akademii \"Mozarteum\". Po krátkém působení v Berlíně a v Aclesheimu ve Švýcarsku, přesídlil ze zdravotních důvodů do Opatije v Chorvatsku a vedl zde (a paralelně i v Salzburgu) letní kurzy klavíru a kompozice. V roce 1926 odešel do Athén, kde vedl mistrovské kurzy klavíru a přednášel muzikologii. Rovněž přispíval do odborných muzikologických časopisů (dokonce i v řečtině).\n\nV roce 1930 učil postupně na hudebních akademiích ve Stuttgartu, Lipsku a Vídni. Jako skladatel i klavírista patřil k prominentním osobnostem německé nové hudby. Byl členem skupiny expresionistických umělců, která si říkala \"Novembergruppe\". V roce 1950 obdržel rakouskou \"Státní cenu za zásluhy o rozvoj hudby\".\n\n\n\n\n\n\n"}
{"id": "773142", "url": "https://cs.wikipedia.org/wiki?curid=773142", "title": "C'-po", "text": "C'-po\n\nC'-po ( , pchin-jinem \"Zībó\") je městská prefektura v Čínské lidové republice, kde patří k provincii Šan-tung. Celá prefektura má rozlohu 5 938 čtverečních kilometrů a v roce 2010 v ní žilo přes 4,5 milionu obyvatel, z více než 99 procent Chanů.\n\nC'-po leží ve středu provincie Šan-tung jižně od Žluté řeky. Prefektura hraničí na západě s Ťi-nanem, hlavním městem provincie, na jihu se prefekturou Lin-i, na východě s Wej-fangem, na severovýchodě s Tung-jingem a na severu s prefekturou Pin-čou.\n\nC'-po bývalo hlavním městem království Čchi, jednoho z nejvýznamnějších států Období Jara a Podzimu i Období válčících států, patřilo tedy k nejvýznamnějším městům historické Číny.\n\n\n"}
{"id": "773154", "url": "https://cs.wikipedia.org/wiki?curid=773154", "title": "Polsko na Letních olympijských hrách 2004", "text": "Polsko na Letních olympijských hrách 2004\n\nPolsko na Letních olympijských hrách 2004 v Atenách reprezentovalo 194 sportovců, z toho 132 mužů a 62 žen. Nejmladším účastníkem byla moderní gymnastka Martyna Dąbkowska (15 let, 94 dní), nejstarší pak jezdec na koních Grzegorz Kubiak (41 let, 195 dní). Reprezentanti vybojovali 10 medailí, z toho 3 zlaté, 2 stříbrné a 5 bronzových.\n"}
{"id": "773156", "url": "https://cs.wikipedia.org/wiki?curid=773156", "title": "Aurach bei Kitzbühel", "text": "Aurach bei Kitzbühel\n\nAurach bei Kitzbühel je obec v Rakousku ve spolkové zemi Tyrolsko v okrese Kitzbühel.\n\nŽije zde obyvatel.\n\n"}
{"id": "773161", "url": "https://cs.wikipedia.org/wiki?curid=773161", "title": "Špičník", "text": "Špičník\n\nŠpičník (1351 m) (německy \"Großer Spitzberg\"), je hora na Šumavě, ležící 7 km jiho-jihozápadně od Modravy, na česko-německém hraničním hřebeni mezi Blatným vrchem a Luzným.\n\nVrchol se nachází v I. zóně Národního parku Šumava, a protože na něj nevedou žádné značené cesty, tak je nepřístupný. Nejblíž k vrcholu, asi 500 m východně, lze dojít po žluté značce od samoty Březník, kam vede modrá a zelená značka z Modravy.\n\n\n"}
{"id": "773163", "url": "https://cs.wikipedia.org/wiki?curid=773163", "title": "Veritas (odrůda révy vinné)", "text": "Veritas (odrůda révy vinné)\n\nVeritas (zkratka Ve) je středně pozdní moštová odrůda révy vinné (\"Vitis vinifera\"), určená k výrobě bílých vín, která byla vyšlechtěna roku 1963 v Československu, kříženec odrůd \"Ryzlink červený\" a \"Bouvierův hrozen\".\n\nOdrůda \"Ryzlink červený\" je mutací odrůdy \"Ryzlink rýnský\". Vyniká větší plodností, ale víno nedosahuje jakosti vín klasického „rýňáku“. \"Bouvierův hrozen\" je raná odrůda, určená k výrobě bílých vín s jemnou muškátovou vůní. Vznikla pravděpodobně samovolným křížením odrůd \"Rulandské bílé\" a \"Sylvánské zelené\".\n\nRéva vinná (\"Vitis vinifera\") odrůda \"Veritas\" je jednodomá dřevitá pnoucí liána dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky umožňují této rostlině pnout se po pevných předmětech. Růst je středně bujný s polovzpřímenými letorosty.\n\nList je středně velký, světle zelený, srdčitý, pětilaločnatý s mělkými až středně hlubokými, široce otevřenými výkroji s rovnoběžnými stěnami. Povrch čepele je středně puchýřnatý, hluboce vrčásčitý. Řapíkový výkroj lyrovitý, mírně překrytý s průsvitem a s ostrým dnem, řapík je středně dlouhý, narůžovělý.\n\nOboupohlavní pětičetné květy v hroznovitých květenstvích jsou žlutozelené, samosprašné. Hrozen je malý (80 g), válcovitý až kuželovitý, s křidélkem, hustý. Plodem jsou středně velké, kulaté bobule žlutozelené barvy, na osluněné straně hnědnoucí. Dužina je řídká, odrůdové chuti.\n\n\"Veritas\" je moštová odrůda vinné révy (\"Vitis vinifera\"), kterou vyšlechtili roku 1963 ve Šlechtitelské stanici Vrbovec šlechtitelé Cyril Míša a Miloš Zbořil pod pracovním názvem (RČ x BH) I-5/3, křížením odrůd \"Ryzlink červený\" a \"Bouvierův hrozen\". V ČR je odrůda zastupována firmou Ampelos, Šlechtitelská stanice vinařská Znojmo a.s., Vrbovec a je právně chráněna.\n\nDo Státní odrůdové knihy České republiky byla odrůda zapsána v roce 2001. Roku 2007 se pěstovala na 3,1 hektarech vinic v podoblastech Slovácká a Znojemská, průměrné stáří vinic roku 2010 činilo 20 let.\n\nNázev odrůdy pochází z latiny, v překladu znamená „pravda“, Inspirací pro název mohlo být známé latinské rčení „IN VINO VERITAS“, česky „Ve víně je pravda“.\n\nProti poškození zimními i jarními mrazy je odrůda středně odolná. Je vhodná pro střední i vysoké vedení, vyhovují podnože T 5C, SO-4, Cr 2, 125 AA a Amos. Je vhodná do okrajových, severnějších vinařských oblastí Moravy, kde dosahuje výnosu cca 4,64 kg/keř, tedy 12-17 t/ha při cukernatosti 18-21 °NM a aciditě 8-10 g/l.\n\nStředně pozdní odrůda raší velmi raně až raně, kvete středně pozdně a dozrává v polovině až koncem září.\n\nOdolnost vůči houbovým chorobám obecně je střední, proti plísni šedé (\"Botrytis cinerea\") je nižší.\n\nNa půdy nemá zvláštní nároky. Optimální jsou svahovité pozemky s dobrým osluněním. Nemá ráda vlhké lokality ani zvlášť suché půdy. Při pěstování je třeba dbát na to, aby keře byly vzdušné.\nVíno je harmonické, středního obsahu kyselin. Ve vůni se objevují jemné ovocné tóny. Chuť je vyrovnaná, příjemná a osvěžující. Typické víno je zelenožluté, sytější barvy, ve vůni má jemné ovocné tóny, chuť je harmonická a příjemná. Ve vůni a chuti můžeme hledat jemné květinové a ovocné tóny a med. Vhodnost k archivaci ja malá.\n\nVíno odrůdy \"Veritas\" můžeme podávat k pokrmům s neutrálními omáčkami.\n\n\n"}
{"id": "773167", "url": "https://cs.wikipedia.org/wiki?curid=773167", "title": "Borovice pinie", "text": "Borovice pinie\n\nBorovice pinie (\"Pinus pinea\"), zvaná též pouze pinie, je jehličnatý strom typický svým deštníkovitým habitem a tvarem šišek s masivními apofýzami. Může dorůst výšky až 30 metrů. Je charakteristickým stromem Středomoří. Vyžaduje prohřáté, suché a kypré půdy.\n\nBorovice pinie je jehličnatý neopadavý strom, který je v době své dospělosti asi 25–30 m vysoký. Typický je svou korunou, která je deštníkovitého tvaru (v obryse je široce eliptická, někdy až polokulovitá). Kmen bývá mnohdy pokřivený, často se rozděluje těsně nad zemí v mohutné větve.\n\nMladé stromy mají borku šedou nebo světle šedou. Starší exempláře ji mají silně brázditou, rozdělující se do plošek, resp. plošky připomínají šupiny ryb. Mladé větévky jsou šedozelené, na koncích s pupeny, které mají na koncích světlehnědé šupiny s nepravidelně rozštěpenými okraji.\n\nJehlice jsou tmavohnědé až šedozelené s velice tenkými podélnými proužky, špičaté a mnohdy hodně volné, zhruba 10–20 cm dlouhé a přibližně 2 mm široké. V brachyblastech jsou po dvou, někdy i po třech jehlicích.\n\nVálcovité samčí šištice jsou dlouhé kolem 1 cm. Rostou ve velkých počtech.\n\nV době své zralosti jsou samičí šištice leskle světle hnědé až hnědočervené, asi 8-14×10 cm velké, vejcovité až oválné. Semínka jsou jedlá, ale dozrávají až za tři roky po opylení (na podzim až v zimě).\n\nKolem Středozemního moře je typickým jehličnanem a vytváří zde porosty. Ty původně byly pouze nedaleko Mediteránu, u jeho západního pobřeží. V současnosti se ale tato borovice hojně vysazuje v téměř celé oblasti Středozemního moře.\n\nPinie potřebují k růstu prohřáté, suché a kypré půdy. Ve střední Evropě nejsou schopny přežít ani mírnou zimu, protože nesnesou mráz.\n\nHáje a stromořadí pinie ve Středozemí jsou velmi krásné a malebné, dotvářejí krajinu. Pinie však mají kromě estetického i svůj praktický význam, protože jsou velmi odolné vůči silnému větru a ve volné krajině působí jako větrolamy.\n\nSemena borovice pinie jsou jedlá a prodávají se pod označením „piniové oříšky“ (případně „pinocchi“, piňolky). Před konzumací je nutné je zbavit tvrdého osemení, dají se pražit a solit. Jsou považovány za delikatesu, využívají se k přípravě různých pokrmů převážně italské kuchyně. Některé směsi s příměsí nejedlých semínek pocházejících z jiných druhů borovic (zejména borovice Armandovy) mohou na několik dnů i týdnů ovlivnit vnímání chuti – veškeré chutě jsou vnímané jako nepříjemně hořké.\n\nDřevo pinie je hojně využíváno především jako stavební materiál (okna, dveře, schody, kuchyňský nábytek), protože je velmi pevné, tvrdé a přitom obsahuje oproti jiným druhům borovic, minimum pryskyřice.\n\n"}
{"id": "773169", "url": "https://cs.wikipedia.org/wiki?curid=773169", "title": "Polsko na Letních olympijských hrách 2008", "text": "Polsko na Letních olympijských hrách 2008\n\nPolsko na Letních olympijských hrách 2008 v Pekingu reprezentovalo 257 sportovců, z toho 156 mužů a 101 žen. Nejmladším účastníkem byla plavkyně Karolina Szczepaniak (16 let, 2 dny), nejstarší pak jezdec na koních Artur Społowicz (44 let, 304 dnů) . Reprezentanti vybojovali 10 medailí, z toho 3 zlaté, 6 stříbrných a 1 bronzovou.\n\n"}
{"id": "773170", "url": "https://cs.wikipedia.org/wiki?curid=773170", "title": "Breguet 693", "text": "Breguet 693\n\nBreguet 690 a letouny odvozené od tohoto typu byly lehké dvoumotorové bitevní letouny, které byly používány francouzským letectvem během 2. světové války.\n\nAčkoliv bylo Armée de l'Air od počátku 30. let 20. století průběžně informováno o vývoji střemhlavých bombardérů v zahraničí, rozhodlo o nákupu moderního útočného letounu až v roce 1937.\n\nModel 690 vzniknul v roce 1934 jako návrh společnosti Breguet v soutěži na dodání dvoumotorového stíhacího letounu kategorie „C3“ (\"Chasse 3\" – stíhací, třímístný), kterou nakonec vyhrál letoun Potez 630. Oba tyto letouny byly dvoumotorové jednoplošníky se zdvojenou ocasní plochou, poháněné hvězdicovými motory Hispano-Suiza 14AB, které měly podobné uspořádání i výkony. Společnost Breguet navrhla všestranný letoun, který mohl působit v roli průzkumného, bitevního nebo bombardovacího letounu bez zásadních zásahů do struktury letounu. Přesto byl nakonec zvolen konkurenční letoun Potez 630. Breguet si byl ale vědom potenciálu svého stroje a začal stavět prototyp na své vlastní náklady. Pro tuto soukromou aktivitu nestátní společnosti však nebyly dlouho k dispozici plánované motory Hispano-Suiza 14AB, které byly přednostně dodávány pro letouny Potez 630. Prototyp letounu Breguet 690-01 si tak musel počkat na svůj první let až do 23. března 1938.\n\nLetoun zapůsobil na armádní činitele tak, že hned v červnu 1938 bylo objednáno 100 dvoumístných útočných bombardovacích letounů známých jako Breguet 691-AB2. Tato objednávka byla později zdvojnásobena. Prototyp letounu Breguet 691-01 poprvé vzlétnul 22. března 1939.\n\nLetoun byl středoplošníkem celokovové konstrukce s dvojitou svislou ocasní plochou. Měl štíhlé křídlo o velkém rozpětí, které nápadně kontrastovalo s krátkým trupem. Podvozek byl záďového typu zatahovací směrem vzad do motorových gondol, přičemž část kola vyčnívala za letu z krytu podvozku. Pohon zajišťovaly dva protiběžné vzduchem chlazené dvouhvězdicové motory Hispano-Suiza 14AB-10/11 s výkonem 533 kW (725 k). Motory byly umístěny v motorových gondolách na úrovni přídě letounu, což do značné míry znesnadňovalo výhled z kokpitu do stran.\n\nPro útoky proti pozemním cílům byl letoun Bre.691 vybaven leteckým kanónem ráže 20 mm, dvojicí kulometů ráže 7,5 mm střílejících dopředu a malou vnitřní pumovnicí, která byla umístěna na místě původně třetího člena posádky (pozorovatele), a která byla obvykle naložena bombami o hmotnosti 50 kg o celkové hmotnosti 300 kg. Dopředu střílející zbraně mohly být nastaveny v úhlu až 15° směrem dolů.\n\nObranu zadního prostoru zajišťoval pohyblivý kulomet ráže 7,5 mm a pevně zabudovaný kulomet střílející dozadu dolů, který byl namontován pod trupem a sloužil k obraně proti stíhačkám letících vzadu pod letounem, nebo k postřelování přelétaných pozemních cílů. Obě tyto zbraně obsluhoval radiotelegrafista/střelec, který seděl zády ke směru letu na úrovni odtokové hrany křídla. Posádka i nádrže byly chráněny pancéřováním a nádrže měly i základní samotěsnící schopnost, ale tato ochrana se prokázala v boji jako nedostačující.\n\nSpolečnost Breguet postavila výrobní linku velice rychle. První sériový letoun Breguet 691-AB2 vzlétl již za necelý rok po svém objednání (15. května 1939) a letouny vstoupily do služby před koncem roku 1939. Celkem bylo vyrobeno 78 letounů této verze.\n\nStejně jako letouny Potez 630 měly i letouny Breguet 691 problémy se svými motory. Motory Hispano-Suiza 14AB byly velice nespolehlivé, některé díly vydržely jen něco málo přes deset letových hodin. Navíc byly i kvůli dodávkám pro letouny Potez 630 nedostatkové. Francouzské úřady proto rozhodly o použití hvězdicových motorů Gnome-Rhône 14M-6/7 u jednoho z letounů Bre.691 a tak vznikla nová verze Breguet 693-01. Tento letoun poprvé vzlétnul 25. října 1939 a byl od počátku příznivě hodnocen. Nejen že byl rychlejší, ale i lépe stoupal a unesl i 400 kg pum. Mimo změny motorů, které měly trochu menší průměr, měly letouny Breguet 693-AB2 oproti letounům 691 zesílený podvozek a větší pumovnici, jinak byly identické. Objednané letouny 691 byly změněny na novou verzi 693, kterých bylo postaveno a rozestavěno společnostmi Breguet a SNCAC více než 200 kusů.\n\nPozději vyrobené letouny Bre.693 měly upravené výfuky motorů, což jim přidalo několik km/h na rychlosti, zbraně střílející dopředu byly pevné s úhlem střelby 2,5° směrem dolů a podle některých zdrojů i další dvojici dozadu střílejících kulometů ráže 7,5 mm v gondolách motorů.\n\nBelgii a Švédsko tento letoun zaujal natolik, že uvažovaly o jeho nákupu nebo výrobě. Letouny měly být nakonec vyráběny v Belgii, ale žádný z nich nebyl dokončen před pádem Belgie v roce 1940. Jediný ve Francii dokončený prototyp Breguet 694-01 nakonec obdrželo francouzské námořnictvo.\n\nFrancouzští výrobci motorů měli velké problémy s dodávkami pohonných jednotek pro uspokojení rozsáhlých objednávek na nové letouny. Proto francouzská vláda rozhodla o úpravě některých strojů na britské a americké motory. Úprava letounů Bre.693, známá jako Breguet 695, zahrnovala zástavbu větších a těžších amerických motorů Pratt & Whitney Twin Wasp Junior, které měly větší odpor vzduchu, ještě více omezovaly výhled směrem do stran a poskytly jen malé zlepšení výkonů v nízkých výškách, ale byly spolehlivější. Letouny měly i větší svislé ocasní plochy, aby byl potlačen točivý moment motorů, které se na rozdíl od francouzských otáčely jedním směrem. Před uzavřením příměří bylo dodáno jen několik operačně způsobilých strojů.\n\nNakonec bylo dokončeno méně než 250 strojů rodiny letounů Breguet 690, z nichž francouzské letectvo obdrželo něco málo přes 200 kusů. Několik desítek dalších kompletních nebo téměř kompletních strojů Němci ukořistili ve výrobních závodech.\n\nByla naplánována stavba i několika experimentálních verzí. Jednou z nich byl prototyp dvoumístného lehkého bombardéru s označením Breguet 696-B2 (první let 3. listopadu 1939). Tento letoun byl i objednán, ale objednávka byla nakonec zrušena ve prospěch verze Bre.693.\n\nBreguet 697-C2 byl zamýšlen jako testovací prototyp pro těžký stíhací letoun Breguet 700-C2. Letoun byl poháněn motory Gnome-Rhône 14N-48/49, které mu dávaly o polovinu větší výkon než s motory 14M. Prototyp Bre.697 měl vynikající stoupavost a rychlost. Breguet 700 měl být ještě rychlejší a měl být velmi těžce vyzbrojen. K jeho zalétání však nedošlo.\n\nVe fázi prototypu skončil i vývoj střemhlavého bombardéru Breguet 698-BP2. Tento letoun vzniknul přestavbou prototypu Breguet 690-01.\n\nOd roku 1937 byla v rámci francouzského letectva vytvořena malá experimentální jednotka, která zkoušela taktiku útoků proti pozemním cílům. Nakonec francouzské letectvo došlo k závěru, že bombardování z nízkých výšek nepřátelských vozidel a dělostřelectva na bojišti bude výhodnější než střemhlavé bombardování. Zvolená taktika zahrnovala přiblížení k cíli letem maximální rychlostí těsně nad povrchem země, následné postřelování cíle z hlavňové výzbroje nebo odhození bomb se zpožděným časovačem přímo nad cílem. Francouzští velitelé všeobecně považovali tuto taktiku za bezpečnou pro posádky letadel, protože se domnívali, že použití protiletadlových zbraní bude při takovémto útoku neúčinné. Francouzská armáda však v té době nepoužívala protiletecké rychlopalné kanóny, ale jen kulomety puškové ráže a pomalu střílející kanóny ráže 75 mm.\n\nNa konci roku 1939 byly dvě perutě složené z dobrovolníků shromážděny na malém letišti poblíž Vinon-sur-Verdon, kde zahájily operační výcvik. Jelikož letouny Breguet 691 ještě nebyly k dispozici, posádky zatím létaly na lehkých bombardérech Potez 633. Když byly konečně dodány, staly se u posádek oblíbené, ačkoliv měly problémy s nespolehlivými motory a s podvozkem. V březnu 1940 byly vytvořeny první perutě vybavené letouny Breguet 693. Jednalo se o 5 jednotek s označením \"GBA I/51\", \"GBA II/51\", \"GBA I/54\", \"GBA II/54\" a \"GBA II/35\" (GBA je označení pro \"Groupe de bombardement d'assaut\" – útočná bombardovací peruť), každá teoreticky vybavená 13 letouny. Po zahájení dodávek strojů Bre.693 byly stroje verze 691 přeřazeny k výcviku posádek.\n\nKvůli jejich pozdnímu dodání se posádky při zahájení bitvy o Francii s letouny stále sžívaly a pracovaly na taktice nasazení. 12. května 1940 provedly jednotky GBA I/54 a II/54 svůj první bojový let proti německým motorizovaným kolonám v oblasti Hasselt – Maastricht – Saint-Truiden. Německá protiletecká palba byla tak zničující, že bylo sestřeleno 8 a poškozeno 6 z 18 strojů Bre.693 vyslaných do akce.\n\nKatastrofální výsledky této první bojové akce vedly francouzské velitele k přehodnocení taktiky. Posádky letounů začaly provádět útoky klesavým letem s vyšší letové hladiny, což vedlo k omezení ztrát, ale i ke zvýšení nepřesnosti útoku, protože letouny neměly výhled pro bombometčíka a činilo je to i více zranitelné nepřátelskými stíhačkami. Během následujících misí se letouny vrátily k útokům z malých výšek, ale působily v menších formacích. Jak se bitva rychle vyvíjela směrem ke kolapsu francouzských armád, bitevní perutě podnikaly své každodenní akce za stálých ztrát od protiletadlových zbraní a nepřátelských stíhačů.\n\nNa konci června 1940 se francouzské letectvo pokoušelo evakuovat své moderní letouny do severní Afriky mimo dosah Němců, odkud, jak mnozí doufali, by mohly pokračovat v boji. Bohužel, Breguety s krátkým doletem nebyly schopné přeletět Středozemní moře. Na rozdíl od jiných moderních francouzských typů, bojová kariéra rodiny letounů Breguet 690 skončila s podepsáním kapitulace Francie 22. června 1940.\n\nK tomuto okamžiku bylo ztraceno celkem 119 strojů. 47 letounů bylo ztraceno přímo v bojových akcích. Původních 5 bitevních jednotek utrpělo materiální ztráty dosahující 63%, zatímco ztráty na posádkách byly zhruba 50%.\n\nPo uzavření příměří bylo francouzské vládě ve Vichy dovoleno mít ve Francii malé letectvo. Piloti útočných bombardérů podnikli poté několik ojedinělých cvičných letů na zbývajících letounech Bre.693 a Bre.695. Poté, co Německo na konci roku 1942 okupovalo i zbytek Francie, byly některé ze zbývajících letounů předány Itálii, kde byly používány ke cvičným účelům.\n\nBre.690-01\nBre.691-01\nBre.691-AB2\nBre.692-C2\nBre.693-01\nBre.693-AB2\nBre.694-01\nBre.695-01\nBre.695-AB2\nBre.696-B2\nBre.697-C2\nBre.698-BP2\nBre.699-B2\nBre.700-C2\n\n\"Technické údaje pocházejí z publikace „Letadla 1939–45: Stíhací a bombardovací letadla Francie a Polska“\".\n\n\n\n\n Francie\n Itálie\n\n\n\n"}
{"id": "773171", "url": "https://cs.wikipedia.org/wiki?curid=773171", "title": "Marek Krajewski", "text": "Marek Krajewski\n\nMarek Krajewski (* 4. září 1966, Wrocław) je polský filolog a spisovatel. Česky vyšly jeho ponuře laděné detektivní příběhy s kriminalistou Eberhardem Mockem, odehrávající se ve Wrocławi (tehdejším německém Breslau) v době mezi světovými válkami.\n\n\n\n"}
{"id": "773173", "url": "https://cs.wikipedia.org/wiki?curid=773173", "title": "Čchang-č'", "text": "Čchang-č'\n\nČchang-č' ( , pchin-jinem \"Chángzhì\") je městská prefektura v Čínské lidové republice, kde patří k provincii Šan-si. Celá prefektura má rozlohu 13 864 km a v roce 2005 v ní žilo přes tři miliony obyvatel.\n\nČchang-č' leží na jihovýchodě provincie Šen-si. Na jihovýchodě hraničí s provinciemi Che-nan a Che-pej, na severu s prefekturou Ťin-čung, na západě s prefekturou Lin-fen a na jihu s prefekturou Ťin-čcheng.\n\nV roce 2010 se zde konalo XVIII. Mistrovství Asie ve sportovním lezení.\n"}
{"id": "773176", "url": "https://cs.wikipedia.org/wiki?curid=773176", "title": "Bzencové z Markvartovic", "text": "Bzencové z Markvartovic\n\nBzencové z Markvartovic byl šlechtický rod původem z Dolního Slezska, který měl své sídlo původně v \"Senicích\" (dnes Sienece v Polsku). Část Bzenec vzniklo počeštěním názvu \"Sienitz\" či \"Zenec\". Predikát naopak rod odvozoval od obce Markvartovice na Opavsku.\n\nV 15. století došlo k rozvětvení rodu, přičemž hlavní větev si udržela statky v okolí rodového sídla – Rudelsdorf, Vogelgesang, Schildberg. Další větve v Dolním Slezsku poté přijali do svých přídomků Lapšice a Mankervice, které se nacházejí na sever od Vratislavi.\n\nNa Opavsko se Bzencové dostali zásluhou výbojů Matyáše Korvína. Roku 1476 zakoupil Jindřich Bzenec při rozprodeji Panství Hlučín obce Markvartovice a Darkovičky. Se svojí manželkou Markétou Střelovnou z Chechla měl syna Jindřicha, který navíc zdědil Třebovice, Porubu a část Svinova. Jindřich byl účastníkem výprav polského krále Albrechta do Sedmihradska a Zikmunda do Ruska. Při další výpravě jej zajali Turci. Jindřichův syn Ondřej se stal přísedícím soudu v Kroměříži a roku 1586 hofrychtéřem. Díky svému majetku, jehož hodnota se odhadovala na 9 200 tolarů, se řadil k nejbohatším lidem na Opavsku. V roce 1592 byl jmenován zemským hejtmanem, ale už v roce 1593 byl na cestě mezi Opavou a Podvihovem zavražděn. Ačkoliv byl z vraždy obviněn Pertolt Tvorkovský z Kravař, nikdy se jí nepodařilo objasnit. Dne 30. března 1600 zemřel jeho bratranec Kryštof a větev rodu na Opavsku tak vymřela.\n\nBzencové měli v erbu okřídlenou stříbrnou rybu v červeném štítě. V klenotu se nacházelo šest pštrosích per.\n\n\n"}
{"id": "773177", "url": "https://cs.wikipedia.org/wiki?curid=773177", "title": "Otto Liman von Sanders", "text": "Otto Liman von Sanders\n\nOtto Liman von Sanders (17. února 1855 – 22. srpna 1929) byl německý generál, velitel německé vojenské mise v Osmanské říši za první světové války.\n\nNarodil se roku 1855 jako syn německého židovského obchodníka. Roku 1913 byl povýšen do šlechtického stavu a jméno Sanders převzal od své manželky amerického původu Amélie. Roku 1913 byl pověřen vedením německé mise v Osmanské říši. I když byl schopný a zreformoval Osmanskou armádu, byl několika generály v čele s generálplukovníkem von Seeckt kritizován pro svůj původ. Po vypuknutí první světové války velel osmansko-německé armádě v Palestině. Roku 1915 získal nejvyšší německé vyznamenání Pour le Mérite. Byl to výborný generál, vynikal v defenzivních operacích, ale síly jimiž disponoval téměř vylučovaly jeho výhru. Prohrál bitvu u Megida, kde čelil výrazné nepřátelské přesile. Navíc jeho zásobovací kolony byly napadány Araby. Po válce se stáhl do ústraní, kde napsal knihu \"Pět let v Turecku\". Zemřel roku 1929.\n\n\n"}
{"id": "773178", "url": "https://cs.wikipedia.org/wiki?curid=773178", "title": "Brixen im Thale", "text": "Brixen im Thale\n\nBrixen im Thale je rakouská obec, nacházející se ve spolkové zemi Tyrolsko v okrese Kitzbühel. Žije zde 2 676 obyvatel (1. 1. 2011). Brixen im Thale je jedním z nejstarších tyrolských měst, které si dodnes zachovalo selskou architekturu. Město je vyhledáváno turisty hlavně v lyžařské sezoně díky poloze v Kitzbühelských Alpách.\n\n\n"}
{"id": "773182", "url": "https://cs.wikipedia.org/wiki?curid=773182", "title": "Andrés Aldama", "text": "Andrés Aldama\n\nAndrés Aldama Cabrera (* 9. dubna 1956 Matanzas, Kuba) je bývalý kubánský boxer. V roce 1976 na olympijských hrách v Montréalu vybojoval stříbrnou a v roce 1980 na hrách v Moskvě zlatou medaili. V roce 1979 vybojoval zlatou medaili na Panamerických hrách.\n\n"}
{"id": "773183", "url": "https://cs.wikipedia.org/wiki?curid=773183", "title": "Going am Wilden Kaiser", "text": "Going am Wilden Kaiser\n\nGoing am Wilden Kaiser je obec v Rakousku ve spolkové zemi Tyrolsko v okrese Kitzbühel.\n\nŽije zde 1 851 obyvatel (1. 1. 2011).\n\n"}
{"id": "773186", "url": "https://cs.wikipedia.org/wiki?curid=773186", "title": "Fasces", "text": "Fasces\n\nFasces byly symbolem římské moci (impérium) a práva. Je to svazek dvanácti prutů obepínající sekeru. Nositel fasces byl římský magistratus (aedil, praetor, konzul, prokonzul…) Úředník měl právo uložit tělesný trest (symbolizován pruty), trest smrti byl symbolizován sekerou. Fasces nesli před úředníkem tzv. liktoři. Byli to zpravidla propuštění otroci, kteří nyní sloužili římské moci. Počet liktorů na jednoho úředníka byl většinou kolem dvanácti, což právě dle tradice symbolizuje počet prutů.\n\nFasces pocházejí pravděpodobně již z doby Etrusků (zhruba od 8. stol. př.n.l.), jako jeden ze symbolů královské moci (mj. zlatá čelenka, purpurový plášť, žezlo…). V novověku se začal používat po americké válce za nezávislost a velké francouzské revoluci. Ve 20. letech 20. století začali symbol používat italští fašisté. V současnosti se fasces obsahují státní znaky Ekvádoru, Kamerunu, Kuby a neoficiální státní znak Francie. Zobrazení fasces se také objevuje na žezle Právnické fakulty Univerzity Karlovy. Tyto symboly jsou také vyobrazeny po mezi sloupy u vyvěšené americké vlajky ve sněmovně reprezentantů.\n"}
{"id": "773191", "url": "https://cs.wikipedia.org/wiki?curid=773191", "title": "Vojtěch Schönborn", "text": "Vojtěch Schönborn\n\nVojtěch Josef Maria hrabě Schönborn-Buchheim-Wolfstal, též \"Adalbert Josef Graf Schönborn\" (2. července 1854 Dlažkovice – 10. listopadu 1924 Bor u Tachova), byl rakousko-uherský, respektive český šlechtic, právník a politik, na přelomu 19. a 20. století jedna z nejvýraznějších postav počátků českého politického katolicismu, iniciátor vzniku Národní strany katolické v království Českém a místopředseda Strany katolického lidu.\n\nPocházel z rozvětvené rodiny hrabat Schönbornů, jeho otec i tři bratři patřili ve své době k předním osobnostem veřejného dění; bratr František (1844–1899) byl v letech 1885–1899 pražským arcibiskupem.\n\nAbsolvoval v letech 1875–1878 práva na Karlo-Ferdinandově univerzitě, od roku 1879 nastoupil do státních služeb jako soudní úředník, nejprve jako soudní adjunkt při okresním soudu v Turnově, od roku 1898 u zemského soudu v Praze (1911 vrchní zemský soudní rada, 1918 dvorní rada).\n\nByl aktivní i v politickém životě. V období let 1885–1913 působil jako poslanec Českého zemského sněmu. V roce 1887 zvolen i do zemského výboru a v zemské exekutivě působil přes 25 let, zpočátku coby přísedící zemského výboru, v období let 1891–1895 i jako náměstek nejvyššího zemského maršálka, jehož od r. 1892 zastupoval také v německé sekci české zemské školské rady. Právě na školskou tematiku se na zemské úrovni výrazně zaměřoval. V letech 1901–1912 zasedal v kuratoriu zemědělských škol v Děčíně-Libverdě a v Táboře.\n\nJako zástupce Strany konzervativního velkostatku byl ve volbách do Říšské rady roku 1885 zvolen i na Říšskou radu (celostátní parlament), kde reprezentoval velkostatkářskou kurii v Čechách. Poslancem vídeňského parlamentu ovšem byl jen krátce. Rezignaci na mandát oznámil dopisem již 8. března 1887. Po volbách v roce 1885 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci).\n\nOd počátku 70. let 19. stol. se výrazně angažoval v katolických spolcích, v nichž zastával většinou předsednickou funkci nebo pracoval ve výboru organizace. Byl znám jako člověk dobrého srdce, velké prostředky věnoval na charitativní činnost (ve Spolu sv. Vincence de Paula), pro chudinu, nemocné a potřebné. Stál v čele Mariánské družiny, Bratrstva sv. Michala, Jednoty pro dostavbu chrámu sv. Víta, Spolku Arnošta z Pardubic atd. Jako přísný konzervativec, nekompromisní stoupenec českého historického státního práva, národní a jazykové rovnoprávnosti a současně horlivý katolík se začal politicky angažovat na půdě Katolicko-politické jednoty pro království České (počátkem 20. století i ve výboru této organizace), v roce 1895 byl postaven do čela \"Družiny pro katolickou organizaci\". Na podzim 1896 potom inicioval vznik Katolického sdružení v Čechách, jemuž předsedal a z kterého na jaře 1897 oficiálně vznikla Národní strana katolická v království Českém.\n\nV následujících letech patřil ke klíčovým postavám vyjednávání mezi konzervativním a křesťansko-sociálním a křesťansko-demokratickým proudem na přelomu 19. a 20. století a úsilí o založení jednotné katolické strany v Čechách. V r. 1906 stál u kolébky Strany katolického lidu, od roku 1908 jako její místopředseda a člen užšího výkonného výboru. V letech pozdějších rozbrojů usiloval o sjednocení nepolitických katolických spolků v \"Zemské organizaci katolíků v království Českém\" (od 1906). Jako předseda Družstva sv. Vojtěcha se podílel na založení a vydávání ústředního periodika katolického tábora \"Katolických listů\". Byl pravidelně volen do čela katolických sjezdů (Tábor, Příbram, Praha) díky velké autoritě, kterou si získal svou laskavou povahou, ochotou, svědomitostí a přímým jednáním.\n\nV roce 1912 měl velký podíl na česko-německém vyjednávání o smír jako člen komise pro provedení správní reformy v Čechách. Jako recept na překonání česko-německého antagonismu v Čechách podporoval decentralizaci, posílení územní samosprávy a její depolitizaci. Po suspenzi zemské samosprávy v Čechách v r. 1913 (anenské patenty) byl prezidentem zemské správní komise království Českého.\n\nV roce 1913 se stal viceprezidentem říšského soudu. Ještě za války, krátce před zánikem monarchie, roku 1917 byl jmenován doživotním členem panské sněmovny (jmenovaná horní komora Říšské rady).\n\nV říjnu 1918 ho Národní výbor československý ještě krátce pověřil dalším vedením zemské správy v Čechách i v podmínkách vznikajícího československého státu. Pak opustil aktivní politický život, ale veřejně se dál angažoval ve spolkové činnosti.\n\nPohřební obřady v r. 1924 vedl pražský arcibiskup František Kordač a účastnili se jich také vatikánští diplomaté v čele s nunciem Francescem Marmaggim.\n\n"}
{"id": "773192", "url": "https://cs.wikipedia.org/wiki?curid=773192", "title": "Hochfilzen", "text": "Hochfilzen\n\nHochfilzen je obec v Rakousku ve spolkové zemi Tyrolsko v okrese Kitzbühel. Leží na trati Salzburg-Tiroler-Bahn mezi Zell am See a St. Johann in Tirol. Žije zde obyvatel.\n\nPravidelně se zde pořádá světový pohár v biatlonu. V únoru 2017 se místní areál stal dějištěm Mistrovství světa v biatlonu.\n\n"}
{"id": "773193", "url": "https://cs.wikipedia.org/wiki?curid=773193", "title": "Silnice I/15", "text": "Silnice I/15\n\nSilnice I/15 je silnice v Česku, v severních Čechách, jež probíhá přibližně západovýchodním směrem tzv. \"„zahradou Čech“\" – spojuje Mostecko a Litoměřicko v Ústeckém kraji s Českolipskem v kraji Libereckém. Zejména pro okres Litoměřice představuje tato komunikace hlavní regionální dopravní osu ve směru západ – východ. Počíná od Mostu, vede po jižním úpatí Českého středohoří (na velké části své trasy právě silnice I/15 tvoří jižní hranici chráněné krajinné oblasti), přes Třebenice, Lovosice, Litoměřice a Úštěk a končí poblíž Zahrádek u České Lípy; její celková délka činí 74,195 km.\n\n\n\n"}
{"id": "773201", "url": "https://cs.wikipedia.org/wiki?curid=773201", "title": "AJ Lee", "text": "AJ Lee\n\nApril Jeanette Mendezová (* 19. března 1987 Union City, New Jersey) je bývalá americká profesionální wrestlerka. Dříve působila ve spolenosti WWE pod jménem AJ Lee jako generální ředitelka \"Raw\".\n\nMendezová se do wrestlingové školy zapsala v březnu 2007 a debutovala o šest měsíců později. V následujících letech vystupovala na několika akcích od Women Superstars Uncensored (WSU) pod jménem Miss April. Ve WSU byla součástí \"AC Express\" spolu s Brooke Carter a jednou byly dokonce WSU Tag Team Championship. V květnu 2009 podepsala vývojový kontrakt s World Wrestling Entertainment (WWE) a byla přidělena do Florida Championship Wrestling (FCW), zde používala jméno AJ Lee. Stala se královnou FCW a FCW Divas šampionkou a tím se stala první divou, která držela tyto dva tituly najednou. V roce vystupovala v třetí sezóně show NXT, zde už byla jenom A.J. a v květnu 2011 se stala součástí rosteru SmackDown. AJ titul poprvé získala 16. června 2013 na WWE PPV Payback. AJ se stala nejdéle vládnoucí Divas šampionkou – titul si udržela 295 dní až do roku 2016, kdy ji porazila Nikky Bella, která si titul držela 301 dní.\n\nMendez se narodila v Puerto Rico. Navštěvovala Newyorskou uměleckou univerzitu, obor filmové a televizní produkce.\n\nKrátce po dostudování střední školy hledala Mendez nějakou wrestlingovou školu a zapsala se do jedné, která byla kilometr od jejího domu. Začala pracovat na plný úvazek a v březnu 2007 se stala oficiální wrestlerkou.\n\nDne 10. října 2008 Miss April debutovala u Women Superstars Uncensored (WSU), kde prohrála se Soul Sister Jana v single matchi. Následující večer se spojila s Malia Hosaka a zápasily o titul WSU Tag Team Champions. Postoupily do druhého kola, když porazily Soul Sisters (Jana a Latasha), tady ale štěstí neměly a prohrály s Beatdown Betties (Roxxie Cotton a Annie Social). 7. února 2009 se Miss April spojila s Brooke Carter a v rematchi porazily Beatdown Betties a získaly championship. O měsíc později, 7. března, porazily Beatdown Betties na obhájení titulu.\n\nMendez podepsala smlouvu s World Wrestling Entertainment 5. května 2009 a byla přidělena k Florida Championship Wrestling, což je vývojové středisko WWE. Její FCW televizní debut byl 14. srpna 2009 pod jménem April Lee v zápase fatal four-way, kde byla poražena Serenou Mancini. Účastnily se i Alicia Fox a Tiffany. V září 2009 bylo její jméno změněno na AJ Lee a začala zápasit o titul FCW královny. 4. února 2010 se jí to podařilo, porazila Serenu Mancini a vyhrála korunu. 29. dubna se účastnila FCW Divas Championship, kde porazila Taminu, poté ji ale v semifinále napadla Serena. Další pokus o získání tohoto titulu byl zápas proti Naomi Knight, ten opět skončil neúspěšně. V červnu 2010 se jako hostitelka objevila v house show Raw. 2. září Lee prohrála s Naomi a to byl konec jejich feudu.\n18. listopadu prohrála titul královny FCW s Rosou Mendes. Dne 16. prosince se však AJ podařilo konečně porazit Naomi a získat tak titul FCW Divas šampionky. Titul si udržela až do 7. dubna 2011, v tento den ho pohrála nad Aksanou.\n\n31. srpna 2010 bylo oznámeno, že AJ bude součástí třetí sezóny NXT pod jménem AJ. Vystupovala v první epizodě této sezóny, která se konala 7. září, měla zde tag team zápas. Společně s Primem porazili rookie Divu Aksanu s Goldustem. Následující týden ale byla ona a Primo poraženi Kaitlyn a Dolphem Zigglerem. AJ byla ze soutěže odstraněna 23. listopadu kvůli reakci davu. Později se však do finále vrátila, když se spojila s Bella Twins a porazili Aliciu Fox, Aksanu a Maxine. Jako speciální host se objevila AJ 8. února 2011 v průběhu čtvrté sezóny NXT.\n\nJejí debut v této show proběhl 27. května 2011, kdy se spojila s Kaitlyn a říkaly si Chickbusters. Prohrály však nad Aliciou Fox a Taminou. Dvojice Chickbusters byla často doprovázena Natalyou. Další týden AJ a Kaitlyn prohrály další zápas s Fox a Taminou.\n\nV listopadu 2011 se AJ objevila v několika zákulisních segmentech s Danielem Bryanem. 29. listopadu ho pro štěstí v jeho zápase políbila a začal jejich románek. 13. ledna 2012 v epizodě SmackDown byla AJ u ringu aby svého přítele Daniela Bryana podporovala při zápase o World Heavyweight titul proti Big Show. Během zápasu Big Show omylem srazil AJ a zranil ji, musela být odnesena na nosítkách. Do SmackDownu se vrátila 3. února, aby Daniela před Big Showem ochránila.\n\nV březnu se pár začal hádat a Daniel Bryan jí řekl, že vždycky stojí v jeho cestě. I přes tyto slova při něm AJ vždy stála. Také v epizodách SmackDownu 13. a 23. března úspěšně porazila Bella Twins. Na WrestleManii XXVIII skončilo Bryanovo panování jako World Heavyweight šampion kvůli tomu, že se rozptýlil polibkem od AJ pro štěstí. 6. dubna na SmackDown shodil všechnu vinu na AJ a že právě kvůli ní ztratil titul. Tím skončil jejich vztah. I přes pokusy AJ vše napravit ji Bryan vždy tvrdě odmítl a nechal jí jako 'emocionální trosku'. \n\nZakončovací chvaty\nManažeři\n\nPřezdívky\n\nTheme songy\n\nÚSPĚCHY v WWE\n- 1* Divas Šampionkat\n\nVýznamné události\nShow RAW z 15.7. - Rozchod a napadení Dolpha Zigglera.\n"}
{"id": "773203", "url": "https://cs.wikipedia.org/wiki?curid=773203", "title": "Conan I. Bretaňský", "text": "Conan I. Bretaňský\n\nConan I. Bretaňský (bretonsky \"Konan Dort\", francouzsky \"Conan le Tort\", 27. července 992) byl hrabě z Nantes a Rennes a vévoda bretaňský.\n\nPoprvé je písemně doložen v srpnu 979 na dvoře Oda z Blois. Roku 981 se utkal o vládu nad Bretaní s Hoelem v bitvě u Conquereuil, kde Hoel padl. Po Hoelovi převzal vládu jeho bratr Guérech, kterého Conan nechal podle soudobé kroniky v roce 988 otrávit a po smrti jeho syna Alana roku 990 konečně získal vytoužený titul vévody bretaňského. Zemřel na bitevní pláni v červenci 992, kdy se mu stal osudným spor se švagrem Fulkem z Anjou.\n\nByl pohřben v klášteře Mont-Saint-Michel, jehož byl donátorem. Vévodou se po jeho smrti stal syn Geoffroy.\n\n"}
{"id": "773204", "url": "https://cs.wikipedia.org/wiki?curid=773204", "title": "Seznam předsedů SVU Mánes", "text": "Seznam předsedů SVU Mánes\n\n"}
{"id": "773207", "url": "https://cs.wikipedia.org/wiki?curid=773207", "title": "Eduard Uvíra", "text": "Eduard Uvíra\n\nEduard Uvíra (* 12. července 1961 Opava, Československo) je český hokejový trenér a bývalý československý hokejový obránce, který v nejvyšší hokejové lize vystřídal několik ligových týmů. Reprezentoval Československo na mnoha mezinárodních turnajích a získal zlatou medaili na Mistrovství světa 1985. Je otcem Sebastiana Uvíry, který hraje také hokej.\n\nJeho prvoligová hokejová kariéra začala na severu Čech, v týmu CHZ Litvínov. Po první sezóně nastoupil základní vojenskou službu do Dukly Jihlava. Po návratu na sever Čech v Litvínově vydržel další dvě ligové sezóny, poté kvůli zdravotním problémům dcery přestoupil do Slovanu Bratislava, kde působil 5 ligových sezón. Po uvolnění hranic si vyzkoušel ligu v Německu, nejdříve hrál tři sezóny v druhé nejvyšší soutěži za EHC Freiburg, poté přestoupil do týmu nejvyšší německé hokejové soutěže EV Landshut, kde také ukončil svoji profesionální kariéru.\n\nV reprezentaci odehrál 123 zápasů, ve kterých vstřelil 9 gólů. Na světových šampionátech získal jednu zlatou a dvě stříbrné medaile, ze Zimních olympijských her 1984 si přivezl stříbro.\n\n\nPo skončení hráčské kariéry v Německu si našel práci u tamního hokeje, po návratu do Česka v roce 2006 se věnoval práci u juniorů HC Slezan Opava.\n\n"}
{"id": "773208", "url": "https://cs.wikipedia.org/wiki?curid=773208", "title": "Soupiska AC Milán v ročníku 1999/2000", "text": "Soupiska AC Milán v ročníku 1999/2000\n\nBěhem sezóny odešli:\n\nBruno N'Gotty - AC Venezia\n\nMax Tonetto - FC Bologna\n\nPierluigi Orlandini - AC Venezia\n\nMaurizio Ganz - AC Venezia\n\nIbrahim Ba - Perugia Calcio\n\nBěhem sezóny přišli:\n\nTaribo West - Inter Milan\n\nJose Mari - Atlético Madrid\n\nJosé Antonio Chamot - Atlético Madrid\n"}
{"id": "773209", "url": "https://cs.wikipedia.org/wiki?curid=773209", "title": "Joris Hoefnagel", "text": "Joris Hoefnagel\n\nJoris Hoefnagel (asi 1542 Antverpy - 1600 (9. září) nebo 1601 (24. červenec - Vídeň), zvaný též Georg či Jiří, se považoval za malíře autodidakta. Při cestách Evropou kreslil vše, co ho zaujalo, aby později své poznámky a skicy použil jako předlohy pro rytiny evropských měst v monumentálním topografickém díle \"Civitates Orbis Terrarum\". Jeho kresby a miniatury, provázené humanistickou emblematikou, zaujaly císaře Rudolfa II., který ho jmenoval dvorním malířem (1590).\n\nJoris Hoefnagel pocházel z bohaté vlámské rodiny. Jeho otec Jacob Hoefnagel byl obchodníkem s diamanty a matka Alžběta Veselaer byla dcerou antverpského mincmistra. Joris získal všestranné vzdělání v humanistickém duchu, nikoliv však vzdělání malířské. Později proto sebe označoval za samouka. Ve svém vzdělávání pokračoval na francouzských universitách v Bourges a v Orléans (1560–1562). \n\nJoris Hoefnagel již od dětství intenzivně kreslil a nepřekvapí proto, že se mu podařilo přivést původní techniku středověké miniatury k vrcholu, což byl jeho hlavní přínos pro umění rudolfínské doby.\nJoris Hoefnagel zúročil své poznámky a skici z cest po Evropě spoluprací s Georgem Braunem (1541–1622), kolínským kanovníkem a tiskařem a Franzem Hogenbergem (1535–1590), rytcem, který spolupracoval s Abrahamem Orteliem na atlasu map nazvaném \"Theatrum Orbis Terrarum\" a vydaném v Antverpách 1570. O dva roky později Georg Braun vydává soubor Hogenbergových rytin měst tehdy známého světa. Následovalo pět dílů vydaných v letech 1575, 1581, 1588 a 1596, zatímco poslední, šestý díl, byl v ryteckém provedení Simona van den Neuvela dokončen až v roce 1617 a vydán v roce následujícím. Celé šestisvazkové \"Civitates\" zahrnovalo 363 listů s 543 rytinami 475 měst Evropy, Afriky, Asie a dvou amerických měst (Mexico City, Cuzco). Znamená to, že některá města byla v celém díle vyobrazena dvakrát, někdy i třikrát. Z celkového počtu 63 Hoefnagelových kresebných předloh bylo 28 měst vyobrazeno v pátém dílu \"Civitates...\"\nJoris Hoefnagel byl nejčastějším z řady přispěvatelů do tohoto topografického díla. Dokládají to i jeho dva kolorované pohledy na Prahu a to \"Pohled na Pražský hrad\" a \"Pohled na Prahu z Letné\". Oba pohledy vznikly v roce 1591. \n\nV popředí některých mědirytů Hoefnagel zachytil i postavy v dobovém oblečení (viz \"Pohled na Prahu z Letné\" nebo \"Pohled na Sevillu\"), čímž informace o městech rozšířil o detaily tamních obyvatel a o jejich činnostech. \n\nPředlohy pro poslední svazek \"Civitates ...\" přepracoval Jorisův syn Jacob Hoefnagel, který připravil kresebné podklady pro pohledy na rakouská, česká, moravská, uherská a transylvánská města), aby se jejich kolorované rytiny objevily v šesté části tohoto topografického díla vydaného v Kolíně n/Rýnem (1618).\n\nOsoba Jorise Hoefnagela představovala pozoruhodné souznění malířského talentu s jeho vzděláním, což dokládají jeho emblematické kresby. Příkladem je Hoefnagelův soubor 24 kreseb s emblematikou (celkem 58 stran), který vznikl v době jeho pobytu v Anglii. Autor ho nazval \"Patientia\", což znamená trpělivě snášet bolest. Kniha věnovaná malířovu příteli, exulantu a obchodníkovi Johannu Radermakerovi (1538–1617) však zůstala jen v podobě rukopisu datovaném rokem 1569. Třicet stran, včetně titulní strany a Hoefnagelova portrétu, autor doplnil osmiřádkovými emblematickými texty. Původní malířovu portrétní kresbu provázela řada ryteckých variant. Známou je varianta s obrazem kladiva, které na kovadlině zpracovává hřebík. V původní emblematice bylo kladivo \"osudu\", jak zpracovává srdce na kovadlině \"života\". Rytec Jan Sadeler však nahradil srdce hřebíkem (nizozemsky \"nagel\"), který po vytvoření slouží k připevnění podkovy ke koňskému kopytu (nizozemsky \"hoef\").\n\nHoefnagelovy kresby přírodnin měly svůj základ v malířově obdivu exotických zvířat a rostlin, která pravděpodobně viděl v sevillském přístavu. Ještě větší význam pro používání květinových dekorací mělo malířovo setkání s Carolem Clusiem, významným botanikem, během jeho pobytu ve Frankfurtu n/Mohanem. Vrcholem jeho tvorby se však v té době staly miniatury namalované na pergamenu zahrnující květiny, živočichy i rostliny dekorativně rozmístěné po celé ploše listu. Předlohou mu byly nejen živé nebo preparované objekty, ale i knižní vyobrazení jiných autorů, ke kterým měl přístup v císařské knihovně ve Vídni. Hoefnagel je proto považován za jednoho ze zakladatelů vědecké ilustrace. \n\nJiž po roce 1570 Joris Hoefnagel pracoval na čtyřsvazkovém díle zahrnujícím zoologické poznatky té doby. Bylo nazváno \"Čtyři živly\". První svazek se nazývá \"Ignis: Animalia Rationalia et Insecta\", druhý svazek \"Terra: Animalia Quadrupedia et Reptilia\", třetí svazek \"Aqua: Animalia Aquatilia et Cochiliata\" a čtvrtý svazek \"Aier: Animalia Volatilia et Amphibia\". Dílo vznikalo postupně v letech 1575, 1576, 1580 a 1582. Dílo se stalo nejrozsáhlejším zobrazením přírodnin té doby a císař Rudolf II. je údajně koupil do svých sbírek za tisíc zlatých.\nV letech 1582–1590 vznikl v Mnichově Hoefnagelův projekt ilustrací pro tzv.\"Římský misál\" (Missale Romanum), určený pro arcivévodu Ferdinanda II. Tyrolského (1529–1595). Výzdoba tohoto misálu ozdobným orámováním biblických textů dokládá malířovo humanistické vzdělání. \nPo příchodu do Prahy začal ilustrovat dva sborníky písma, které pro císaře Maxmiliána II. Habsburského zhotovil Georg Bocskay, císařský sekretář a písař. Ilustrace zahrnují nejen řadu topografických a portrétních vyobrazení, ale i soubor emblematik vztahujících se k císaři Rudolfovi II. Habsburskému. V roce 1592 vydal Jorisův syn Jacob, právě přijatý za císařova dvorního malíře, otcovy modely písma nazvané \"Archetypa Studiaque Patris Georgii Hoefnagelii\". Archetypa s vyobrazením rostlin, hmyzu a jiných naturálií významně ovlivnila malířství a grafiku Evropy 17. století. \nPoté, co Joris Hoefnagel opustil Frankfurt n/Mohanem a odešel do Vídně, vytvořil jedno z hlavních děl rudolfínské malby přírody, tzv. \"Mira Calligraphiae Monumenta\". Jeho dvě části zahrnují 129 listů vzorníků písma a 21 listů se vzory písma s groteskním rámováním. Poslední list nese označení rokem 1596.\n\nV 16. století narůstala obliba květinových zahrad a současně i touha po květinových \"portrétech\". Nepřekvapí proto, že také Joris Hoefnagel začal maloval akvarelovými i olejovými barvami na listy pergamenu obrázky květin i jednotlivých květů, které měly charakter květinových zátiší. Tyto Hoefnagelovy \"portréty\" květů lze považovat, spolu s Roelandtem Saverym (1576/78–1639), za první manýristické malby květinových zátiší na rudolfínském dvoře. Řada z nich měla charakter \"Vanitas, vanitas\", neboť odkazovala na pomíjivost života. Tyto \"vanitas\" navazovaly na účelové spojování určitých květů s čistotou Panny Marie, světic a světců. Tato symbolika se vztahovala i na \"nečisté\" síly, které byly reprezentovány hmyzem vyskytujícím se kolem květů a ovoce. Je zřejmé, že za barvami květů a jejich tvarem se skrývaly hlubší symbolické významy.\n\nJiž za svého pobytu v Mnichově Joris Hoefnagel připravoval myšlenkové podklady pro grafické listy, kterým Hans von Aachen dal kresebnou podobu, aby je nakonec do rytiny převedl Aegidius II Sadeler. Později se všichni tři sešli na dvoře Rudolfa II., a i zde jim byl Joris Hoefnagel ideovým vůdcem. Uvádí se, že to byla především Hoefnagelova \"Archetypa\", která ovlivnila grafické umění na přelomu 16. a 17. století, čímž rozšířila malířovu slávu po většině Evropy. Řadu Hoefnagelových kreseb měst do rytiny převedli další rytci jako byl Franz Hogenberg nebo Jorisův nejstarší syn Jacob.\n\nJoris Hoefnagel vynikl svým encyklopedickými znalostmi, které mu umožnily znázornit svět přírody v dobově nebývalém rozsahu. Jeho vyobrazení přírodnin vynikala barevností a pravdivým zachycení detailů. Navíc zobrazeným přírodninám dával zdání i pohybu. Veškerá vyobrazení přírodnin obsažená v tzv. \"Muzeum Rudolfa II.\" představovala svět přírody nacházející se v císařově kunstkomoře. Malbu miniatur tak dovedl ke skutečnému vrcholu.\n\n\n"}
{"id": "773210", "url": "https://cs.wikipedia.org/wiki?curid=773210", "title": "Hopfgarten im Brixental", "text": "Hopfgarten im Brixental\n\nHopfgarten im Brixental je obec v Rakousku ve spolkové zemi Tyrolsko v okrese Kitzbühel.\n\nŽije zde 5 544 obyvatel (1. 1. 2011).\n\n"}
{"id": "773215", "url": "https://cs.wikipedia.org/wiki?curid=773215", "title": "Silnice II/483", "text": "Silnice II/483\n\nSilnice II/483 je silnice druhé třídy vedoucí Moravskoslezským krajem (okresy Nový Jičín a Frýdek-Místek). V západo–východním směru spojuje silnici I/57 (křižovatka v Hodslavicích) a silnici I/56 (křižovatka ve Frýdlantě nad Ostravicí). Ve Frenštátě pod Radhoštěm navíc křižuje silnici I/58.\n\nCelková délka silnice je zhruba 30 km.\n\nSilnice prochází obcemi:\n\n"}
{"id": "773217", "url": "https://cs.wikipedia.org/wiki?curid=773217", "title": "Itter (Tyrolsko)", "text": "Itter (Tyrolsko)\n\nItter je obec v Rakousku ve spolkové zemi Tyrolsko v okrese Kitzbühel. Obec leží 18,6 km západně od města Kitzbühel, 5 km jihovýchodně od města Wörglu a 2,5 km severně od obce Hopfgarten im Brixental. Rozkládá se na terase nad Brixenským údolím. Hlavním zdrojem příjmů obce je turistika.\n\nV roce 2016 zde žilo obyvatel.\n\nHrad Itter, který stojí na kopci nad vsí, sloužil za 2. světové války jako vězení pro prominentní francouzské vězně. Tři dny před koncem války, 5. května 1945, se stal místem bitvy, v níž vedle sebe bojovali vojáci US Army, Wehrmachtu a francouzští vězni proti jednotkám SS.\n\n"}
{"id": "773218", "url": "https://cs.wikipedia.org/wiki?curid=773218", "title": "Veritas", "text": "Veritas\n\nVeritas (latinsky pravda) může být:\n\n\n"}
{"id": "773222", "url": "https://cs.wikipedia.org/wiki?curid=773222", "title": "Diskografie Thin Lizzy", "text": "Diskografie Thin Lizzy\n\nToto je diskografie irské hard rockové skupiny Thin Lizzy.\n"}
{"id": "773223", "url": "https://cs.wikipedia.org/wiki?curid=773223", "title": "FK Tábor", "text": "FK Tábor\n\nFK Tábor byl český fotbalový klub z Tábora, který se nachází v Jihočeském kraji. Založen byl podle tehdejších pramenů 6. března 1921 v hostinci u „Zlaté koruny“, kde se sešlo deset osob k ustavující schůzi sportovního kroužku, který po vypracování, zaslání a schválení stanov se stal Dělnickým sportovním klubem (DSK) Tábor. Zanikl v roce 2012 po fúzi s FK Spartak MAS Sezimovo Ústí do nově vytvořeného klubu FC MAS Táborsko.\n\nSvé domácí zápasy odehrával na stadionu Svépomoc.\n\n\nZdroj: \n\n\nZdroj: \n\n"}
{"id": "773226", "url": "https://cs.wikipedia.org/wiki?curid=773226", "title": "Jochberg (Tyrolsko)", "text": "Jochberg (Tyrolsko)\n\nJochberg je obec v Rakousku ve spolkové zemi Tyrolsko v okrese Kitzbühel.\n\nŽije zde 1 560 obyvatel (1. 1. 2011).\n\n"}
{"id": "773227", "url": "https://cs.wikipedia.org/wiki?curid=773227", "title": "Waidring", "text": "Waidring\n\nWaidring je obec v Rakousku ve spolkové zemi Tyrolsko v okrese Kitzbühel.\n\nŽije zde obyvatel. První písemná zmínka o obci pochází z roku 1147, kde je uváděna pod názvem \"Waitheringen\".\n\n"}
{"id": "773232", "url": "https://cs.wikipedia.org/wiki?curid=773232", "title": "Kuba na Letních olympijských hrách 1980", "text": "Kuba na Letních olympijských hrách 1980\n\nKubu na Letních olympijských hrách 1980 v Moskvě reprezentovalo 271 sportovců, z toho 183 mužů a 88 žen. Nejmladším účastníkem byl veslař Silvio Rosabal (16 let, 203 dní), nejstarším pak sportovní střelec Miguel Valdes (40 let, 25 dní). Reprezentanti vybojovali 20 medailí, z toho 8 zlatých, 7 stříbrných a 5 bronzových.\n\n"}
{"id": "773233", "url": "https://cs.wikipedia.org/wiki?curid=773233", "title": "Koncert (hudební skladba)", "text": "Koncert (hudební skladba)\n\nKoncert je hudební skladba pro jeden nebo několik sólových nástrojů s doprovodem orchestru. Od 18. století má obvykle sonátovou formu a do třetí (někdy i do druhé nebo eventuální čtvrté) věty se mnohdy vkládají tzv. kadence, původně improvizace, v nichž interpret předvádí svou virtuozitu.\n\nSlovo \"koncert\" je převzato z italštiny a odvozuje se od latinského \"concertare\", přít se, zápasit. Název poprvé použil italský skladatel Lodovico Grossi da Viadana (1560–1627) pro sborové církevní skladby s basovým doprovodem. Také Johann Sebastian Bach nazýval své kantáty „koncerty“. Italští barokní skladatelé Alessandro Stradella (1639-1682), Giuseppe Torelli (1658-1709) a Arcangelo Corelli (1653-1713) vypracovali hudební formu, při které se navzájem doplňuje několik sólových nástrojů (\"concertino\", nejčastěji dvoje housle a violoncello) se smyčcovým orchestrem a varhanami (\"basso continuo\"). Věty s rychlým tempem (\"allegro\") se střídají s pomalejšími (\"adagio\", \"andante\"). Podle velikosti orchestru se rozlišuje komorní koncert (\"concerto da camera\") a \"concerto grosso\". Tuto druhou formu dále rozvíjeli například Antonio Vivaldi a Georg Friedrich Händel. Druhý jmenovaný skladatel do orchestru zařadil i dechové nástroje. Klasickou třívětou formu s kadencí resp. dvěma kadencemi dal koncertním skladbám Wolfgang Amadeus Mozart (1756-1791), který psal koncerty pro klavír, housle i pro dechové nástroje. Koncertní skladby o třech nebo později i čtyřech větách, obvykle pro jeden sólový nástroj (nejčastěji klavír) pak psali téměř všichni skladatelé 19. století. Ve 20. století se forma koncertu rozvolnila, pěstuje se však i v současnosti.\n\nKytarový koncert je skladba pro sólovou kytaru (i jazzovou) nebo pro více kytar, a orchestr.\n\nMezi nejznámější kytarové koncerty patří:\n\n\n\n"}
{"id": "773237", "url": "https://cs.wikipedia.org/wiki?curid=773237", "title": "Divoká Francie", "text": "Divoká Francie\n\nDivoká Francie (\"Wild France\") je dokumentární cyklus televize BBC, poprvé odvysílaný v roce 2011. Ukazuje divočinu Francie od Atlantského oceánu, přes mokřiny až po hory. Cyklus patří do série BBC \"Wild\" (Divoká Afrika, Divoký Wales…). Česky je vysílán na televizní stanici Animal Planet.\n"}
{"id": "773238", "url": "https://cs.wikipedia.org/wiki?curid=773238", "title": "Schwendt", "text": "Schwendt\n\nSchwendt je obec v Rakousku ve spolkové zemi Tyrolsko v okrese Kitzbühel.\n\nŽije zde 796 obyvatel (1. 1. 2011).\n"}
{"id": "773239", "url": "https://cs.wikipedia.org/wiki?curid=773239", "title": "Soupiska AC Milán v ročníku 2000/2001", "text": "Soupiska AC Milán v ročníku 2000/2001\n\nBěhem sezóny odešli:\n\nJulio Cesar - San Sebastian\n\nDrazen Brncic - Vicenza Calcio\n\nDiego De Ascentis - AC Turin\n\nMohammed Aliyu Datti - AC Monza\n\nLuca Saudati - Perugia Calcio\n\nBěhem sezóny přišli:\n\nJulio Cesar - Real Madrid\n\nKacha Kaladze - Dynamo Kyjev\n\nPablo Garcia - Atlético Madrid\n"}
{"id": "773242", "url": "https://cs.wikipedia.org/wiki?curid=773242", "title": "Jan Schubert", "text": "Jan Schubert\n\nJan Schubert (Johann Schubert asi 1743 – 30. září 1792 Frýdek) byl pozdně barokní sochař a štukatér, jehož tvorba zasáhla poměrně výrazně území západní části Slezska. Velký ohlas měla jeho sochařská výzdoba protějškových útvarů kazatelen a nástavců křtitelnic, které byly v pozdějších letech hojně napodobovány jeho následovníky.\n\nJan Schubert se zřejmě narodil v roce 1743, ale přesné datum ani místo nejsou známy. Podle dochovaných zpráv se klade jeho narození mezi léta 1741 – 1743 v Lipníku nad Bečvou nebo jeho nejbližším okolí. Jeho učednické začátky můžeme vystopovat v dílně hranického sochaře a řezbáře Františka Gallaše (1723-1795). Spolu se Schubertem se v dílně vyučoval i Václav Böhm (1739?-1795?). Pravděpodobně zde působil do roku 1758, kdy Gallaš z Hranic odchází. S Böhmem poté Schubert odešel do Vídně. Školení Schubertovo na vídeňské akademii nelze archívně ověřit, i když se o něm Gallaš zmiňuje.Je proto pravděpodobnější, že byl vyučen u některého z vídeňských sochařů. Nebo mohl být na akademii zapsán jako tzv. „frembder Lehrling“, tedy jako host, a na rozdíl od imatrikulovaného žáka nebyl zaregistrován.\n\nV době, kdy Schubert pracoval v Głogówku, se roku 1778 oženil s Annou Marií Bobrichovou, bývalou služebnicí na dvoře hraběte Alberta Josefa Hodice. Stejného roku se jim narodila dcera Anna. Schubert bydlel již delší dobu v Piskořově, neboť při zápisu sňatku bylo uvedeno u obou snoubenců bydliště Piskořov čp. 8, také žil pravděpodobně i starší syn Jan Nepomuk, který podle rudoltické matriky zemřel roku 1779 ve věku tří let a jedenácti měsíců a byl tedy jejich nemanželským dítětem. V následujícím roce se jim narodil syn Jan, a v dalších letech syn Karel Josef Daniel (1782) a Antonín Engelbert (1785). Později se Schubert s manželkou a dětmi přestěhoval do domu č. 1 v Piskořově, sochař ale odjížděl za prací a rodina žila v bídě.\n\nDalším známým bodem z jeho osobního života je záznam o obvinění z prostopášného života a ze svedení dvou dívek, dcer městského strážmistra Längnera, pro nějž se dostal v roce 1781 ke kriminálnímu soudu. Pro nedostatek důkazů bylo ale soudní řízení zastaveno. Brzy potom Schubert zřejmě opustil Krnov, místní záznamy mluví o tom, že pro dluhy utekl se Sebastinim do Głogówku.\n\nCelkově toho o jeho životě moc nevíme, můžeme pouze sledovat jeho zakázky díky záznamům farských knih.\nJeho úmrtí jasně časově určuje záznam v knize zemřelých farního kostela ve Frýdku. Píše se zde: \"…zemřel ve Frýdku č. 104 štukatér Jan Schubert ve věku 49 let.\"\n\nJan Schubert byl velmi zaměstnaným sochařem a štukatérem, který vyšel z moravské sochařské tvorby, přešel svým dílem do Slezska a spojil jej s Moravou svým uměleckým úsilím. Celkově tohoto sochaře vystihuje povšechná výtvarná charakteristika díla, jíž je syntéza malebného a hravého rokoka s klasicizujícím slohovým názorem, zdůrazňujícím plastičnost a zklidnění.\n\nSvou první písemně doloženou práci vykonal roku 1764 pro piaristy v Příboře v tamním kostele sv. Valentina. Vytvořil zde hlavní oltář, kazatelnu a šest bočních oltářů. V témže roce jej piaristický rektor z Lipníka nad Bečvou získal pro výzdobu oltáře Panny Marie Bolestné představující Kalvárii, kazatelny s postavou Dobrého pastýře v baldachýnu a dole na parapetu vytvořil reliéf Narození Páně ve zdejším piaristickém kostele. Práci zde dokončil roku 1765 a o rok později zde ještě vytvořil řezbu sv. Rozálie Panormitské pro jeskyni pod severní věží.\n\nRoku 1780 je Jan Schubert připomínán ve farním kostele sv. Martina v Krnově pracemi na štukové výzdobě oratoří presbytáře (vavřínové girlandy a rokajové kartuše s rozetami a mašlemi), na zhotovení hlavního oltáře se sochami sv. Ambrože a Augustina u pat sloupů, dále na přízední kazatelně s postavou andílka oděného jako pastýř s beránkem a holí, a andílka, který drží kruhový medailon s reliéfem svatopetrského chrámu. Schubertův rukopis je jasně rozeznatelný také na protějškovém nástavci křtitelnice, pro jeho charakteristickou kompozicí - figurami Adama a Evy na zeměkouli ovinuté hadem a na stříšce se sousoším Kristova křtu. Sochař je také autorem čtyř bočních oltářů s jejich sochařskou výzdobou (oltář Panny Marie s figurami sv. Jana Křtitele, sv. Anny se sochami sv. Floriána a Šebestiána, sv. Aloise s postavami Árona a Zachariáše a oltář Panny Marie Růžencové s Mojžíšem a Davidem).\n\nDále máme doloženy práce na kostele Nanebevzetí Panny Marie v Opavě. Zde pracoval mezi léty 1782 - 1784, Schubert měl za úkol vytvořit hlavní oltář podle již schváleného rysu eichstättského stavitele italského původu Maurizia Pedettiho (1719-1799), pořídit veškerou štukovou a figurální sochařskou výzdobu a nakonec celý oltář vyštafírovat. Kompozičním protějškem k hlavnímu oltáři se staly skupina Kristova křtu nad mramorovou křtitelnicí a na opačné straně kazatelna zdobená klasicistním dekorem.\n\nNa sklonku svého života pracoval v polském Těšíně, kde se stala jeho poslední dokončenou realizací architektura kazatelny a protějškového nástavce křtitelnice v bývalém dominikánském kostele, dnes kostel sv. Maří Magdalény.\n\nPoslední jeho prací však byl hlavní oltář farního kostela Navštívení Panny Marie ve Frýdku. Tento oltář je další modifikací hlavního oltáře ve formě otevřeného tempietta podle projektu Maurizia Pedettiho z Eichstättu, avšak jeho stavbu nedokončil z důvodu své náhlé smrti dne 30. září 1792. V roce 1794 se dokončení hlavního oltáře a vybudování ostatní výzdoby kostela ujal brněnský sochař Ondřej Schweigl (1735-1812), který celé dílo zakončil roku 1796.\n\nTento výčet jsou pouze práce písemně doložené a datované, dále k jeho dílu náleží práce, které nejsou přesně určené rokem a práce mu připsané.\n\nNa počátek Schubertovy tvorby lze podle nejnovějších poznatků zařadit výzdobu kostelů ve Chválkovicích, Ždánicích a Šenově u Ostravy. Oltář ve Chválkovicích je podle tamní farní kroniky vymezen rokem 1760 a z formální stránky vznikl redukcí bohatěji zdobeného oltáře ve Ždánicích. Na obou oltářích jsou osazeny sochy sv. Kateřiny a Barbory, umístěné u paty sloupů a v nástavci figura Boha Otce, trůnícího v oblacích, doprovázeného andílky a okřídlenými hlavičkami. Kostel v Šenově byl stavebně dokončen roku 1764, plastická výzdoba je zde podřízena složce architektonické jak v hlavním, tak i ve vedlejších oltářích. Další bádání doplnilo jeho práci v Šenovském kostele o výzdobu kazatelny, tabernáklu před hlavním oltářem a sochařskou výzdobu parapetu kruchty a varhanního prospektu.\n\nPo svém návratu z Vídně spolupracovali Jan Schubert a Václav Böhm s Františkem Ondřejem Hirnlem (1726-1774). Například ve farním kostele Nejsvětější Trojice ve Fulneku pracovali Hirnle s Böhmem v interiéru. Schubert osadil v exteriéru do fasády kostela kamenné skulptury čtyř evangelistů a nad portál kostela reliéf představující Nejsvětější Trojici. Kostel byl dostavěn v letech 1760-1762, v následujících letech pravděpodobně také vznikly tyto figury.\n\nV průběhu 60. let 18. století pracoval, jak bylo nově zjištěno, v Prostějově na výzdobě kostela řádu milosrdných bratří sv. Jana Nepomuckého. Sochařské dílo zde tvoří jednotnou výzdobu spolu s malbami jeho častého spolupracovníka malíře Františka Antonína Sebastiniho (1724?-1789). Schubert provedl stavbu hlavního a bočních oltářů, vyzdobil kapli sv. Kříže a nad vchodem do konventu osadil figurální skupinu se svatými a andělem držícím obraz Panny Marie Svatokopecké. Dále v Prostějově, tentokrát ve farním kostele Povýšení sv. Kříže, pak vytvořil dva protějškové oltáře v lodi se skupinou Krista na Olivetské hoře a další s Bolestnou Pannou Marií.\n\nZ jeho tvorby pro církev se vymyká práce na zámku ve Slezských Rudolticích pro hraběte Alberta z Hodic. Dnes si o této práci můžeme utvořit představu pouze na základě fotografií a starších popisů zámku. Šlo hlavně o sochařskou a štukovou výzdobu zámecké knihovny (supraporty portálů s portréty Josefa II. a Fridricha Velikého, knihovní skříně osazené bustami vědců a filozofů, postavami puttů a různými alegorickými figurami aj.) a sálu, tzv. Regenzimmer tedy Dešťového pokoje. Své označení získal díky vodním hříčkám, které zde byly umístěny spolu s nejednotnou dekorativní výzdobou (symbolické náhrobky a epitafy). Kromě toho jsou z fotodokumentace známy zřejmě štukové sochy ležícího a spícího hraběte Hodice v zámeckém parku, a figura sv. Maří Magdalény opírající se o lebku. Plastická výzdoba knihovny a sálu zvaného Regenzimmer měla formálně všechny znaky doznívajícího slohu, obsahově pak zrcadlila rozklad společenské epochy, ale ukazovala také na podivínství objednavatele.\n\nPři práci na výzdobě farního kostela sv. Jakuba Většího v Kostelci na Hané Schubert s Františkem Ondřejem Hirnlem. Dílem Schubertovým se jeví architektura křtitelnice ve spodní části se štukovým sousoším Adama a Evy sedících na zeměkouli a v horní se sv. Metodějem křtícím knížete Bořivoje, dále ve dvou protějškových nikách lodi umístěné sochy sv. Mikuláše a sv. Martina a drobné figurální řezby na zpovědnicích.\n\nJan Schubert a František Antonín Sebastini se setkali při zakázce na barokizaci farního kostela sv. Bartoloměje v Głogówku v letech 1776-1781. Jde o jejich nejrozsáhlejší dílo na území polského Slezska. Schubert je autorem hlavního oltáře s jeho sochařskou výzdobou, tedy postav čtyř evangelistů flankovaných svými symboly v interkolumniích a štukového sousoší Nejsvětější Trojice a adorujících andělů v nástavci. Po stranách zlaceného tabernáklu hlavního oltáře umístil sochy sv. Šebestiána a sv. Rocha. Na stěnách vítězného oblouku dal vzniknout kazatelně se sousoším sv. Petra držícího klíče v nástavci; na protější straně pak nástavec i křtitelnice, ten má ve spodní části sousoší Adama a Evy sedících na glóbu a v nástavci figury Kristova křtu a sedícího Boha Otce. V kartuších nad mezilodními arkádami jsou poloplastiky čtyř církevních otců (sv. Ambrože, Řehoře Velikého, Jeronýma a Augustina), sochy sv. Heleny a císaře Konstantina, které flankují hudební kruchtu, figury sv. Františka Xaverského a Jana Nepomuckého osazené na pilířích mezilodních arkád, dále plastiky krále Davida, sv. Jana Křtitele, sv. Petra a sv. Maří Magdalény, kterými jsou osazeny stříšky zpovědnic, a postavy sv. Floriána a sv. Jiří na bočním oltáři v lodi kostela. Všechny tyto sochy jsou provedeny ve štuku. Kromě toho sochař realizoval také štukovou výzdobu stěn lodi, hudební kruchty, presbytáře a poprsnic oratoře. \n\nSchubert se do Głogówku vrátil opět v letech 1780-1781, kdy zde údajně utekl s malířem Sebastinim a měl zde údajně vytvořit sochařskou a štukovou výzdobu fasády místní radnice. Jedná se o nárožní sochy sv. Floriána a sv. Jana Nepomuckého, které doprovází štukové reliéfy s námětem Saturna a Panny Marie.\n\nZájem Schuberta není soustředěn pouze na plastickou výzdobu oltáře, křtitelnice či kazatelny, ale pracuje také s plochou stěn, na nichž uplatňuje jak dekor ornamentální, tak figurální. Snaží se dosáhnout sjednoceného výrazu interiéru kostela. V pojetí oltářů není osobitý, snažil se o vzdušnou, vylehčenou sloupovou architekturu na hloubkovém půdoryse zakončenou baldachýnem s volutami. K dekorativním účelům v těchto oltářích používá drapérie a závěsy. V pozdních pracích se přiklonil více k soudobému klasicismu a jeho oltářní tvorba se stává hmotnější a hlavně plošší, ke zdobení užívá girlandy, rozety a vázy. V dekoru se jeho vývoj pohybuje od rokokového palmetového listu, drobného rokaje a růžových závěsů až k ztuhlému louisézovému festonu.\n\nSchubertovy figury jsou z počátku rokokově křehké s lehce nasazenými gesty, zachyceny v labilním přisednutí nebo příkleku. Jeho postavy mají drobné hlavy s parukovitě nasazenými účesy a jsou charakteristické plochými nosy a přivřenými očními víčky. Andílci pak mají vyklenutá čela a světci čela ubíhající dozadu. Figury obléká do soudobého šatu.\n\nHmota figur je někdy velmi těžce zvládnutá, přechází až v beztvarost, nebere na zřetel logickou stavbu figur a navíc ji znejasňuje nelogickým řasením drapérie, která nerespektuje přirozený pohyb postav.\n\nPři sledování Schubertovy činnosti je třeba si všimnout jeho spolupráce s malířem F. A. Sebastinim. Oba umělci mají po výtvarné stránce mnoho společných rysů a to zejména lehkou a snadnou produkci a sklon k formální nahodilosti.\n\nJan Schubert dokládá nespoutanou sílu umělce – dekoratéra pokročilého 18. století. Dostal poučení ve Vídni, které ho vedlo na rodnou Moravu do blízkosti vyznavače klasicizujícího sochařského směru F. O. Hirnleho, jehož dílenská rutina ve způsobu formálního vyjadřování u něj nezůstala bez vlivu.\n\n\n"}
{"id": "773243", "url": "https://cs.wikipedia.org/wiki?curid=773243", "title": "Australian Open 2006 – ženská čtyřhra", "text": "Australian Open 2006 – ženská čtyřhra\n\nVítězem se stal dvanáctý nasazený čínský pár Jen C’ a Čeng Ťie, po finálové výhře 2–6, 7–6, 6–3 nad nejvýše nasazenou dvojicí Lisa Raymondová a Samantha Stosurová.\n\n"}
{"id": "773247", "url": "https://cs.wikipedia.org/wiki?curid=773247", "title": "Vnější temnota", "text": "Vnější temnota\n\nVnější temnota, známo i pod názvem Vnější tma (: ) je román Cormacka McCarthyo. Román vyšel v roce 1968 (v USA) v Česku v roce 2011 v překladu Michala Svěráka.\nRomán je psán minimalisticky s odosobněným vypravěčem (v er-formě), román vykazuje znaky naturalismu a darwinismu.\n\nPříběh se odehrává na jihu USA (ve státě Tennessee) na přelomu 19. a 20. století. Hlavní postavy jsou sourozenci Culla a Rinthy Holmovy.\n\nDevatenáctiletá dívka Rinthy porodí dítě, chlapce, jehož otcem je s největší pravděpodobností její bratr Culla. Negramotný Culla se obává reakce místních obyvatel, se kterými se ale nestýká (možná se ale bojí, že dítě nakazil syfilidou, kterou je pravděpodobně postižen), proto dítě odloží u řeky a Rinthy zalže, že dítě zemřelo. Dítě u řeky nalezne kočovný dráteník a odnese ho, postará se o něj. Rinthy tuší, že ji bratr lhal a vydá se dítě hledat. Culla vyrazí do světa krátce po Rinthy, většinou tvrdí, že hledá sestru, ale ve skutečnosti putuje krajem spíše bezcílně.\n\nCulla na své cestě potkává nějaké lidi, příležitostně námezdně pracuje, pracuje rád, pracuje jako dřevorubec, nebo jako převozník. Krajem se také pohybují vrazi (známí jako „Nesvatá trojice“, „Šílení tři králové“ či „Tři jezdci apokalypsy“), kteří jsou zároveň samozvanými soudci a vykonavateli „spravedlnosti“.\n\nRinthy na své cestě taktéž naráží na různé osoby, mj. i na lékaře, od kterého žádá pomoc. Rinthy má totiž i téměř půl roku po porodu problémy s mateřským mlékem, doktor jí příliš nevěří.\n\nCulla je stále někým souzen a lidé ho chtějí trestat, většinou za činy, které nespáchal. Je obviňován za vykrádání hrobů nebo za oběšení dvou mlynářů.\n\nRinthy se později setkává i s dráteníkem. Ten již dítě nemá, nevěřil Rinthy, podezíral ji, že dítě sama odložila.\nV závěru dochází k improvizovanému „lesnímu soudu“. Culla je zajat „Nesvatou trojicí“. Dráteník je oběšen a jeho majetek spálen. Znetvořené dítě (má od narození znetvořenou polovinu těla, možná kvůli chorobě – syfilis) by mohl Culla pojmenovat a ujmout se ho, což ale neučiní, a tak je dítě zabito Harmonem, jedním z trojice. Rinthy se soudu neúčastní.\n\nRinthy nakonec prochází dráteníkovo spáleniště, kde usíná. Culla putuje dál bezcílně krajem a potkává na cestě slepce.\n\n"}
{"id": "773249", "url": "https://cs.wikipedia.org/wiki?curid=773249", "title": "Ermengarda z Anjou", "text": "Ermengarda z Anjou\n\nNositelky jména Ermengarda z Anjou:\n\n"}
{"id": "773250", "url": "https://cs.wikipedia.org/wiki?curid=773250", "title": "Mistrovství Evropy ve fotbale hráčů do 21 let 1982", "text": "Mistrovství Evropy ve fotbale hráčů do 21 let 1982\n\nMistrovství Evropy ve fotbale hráčů do 21 let 1982 bylo třetím ročníkem tohoto turnaje. Vítězem se stala anglická fotbalová reprezentace do 21 let.\n\nCelkem 26 týmů bylo rozlosováno do osmi skupin po třech, resp. čtyřech týmech. Ve skupinách se utkal každý s každým doma a venku. Vítězové skupin následně postoupili do vyřazovací fáze hrané systémem doma a venku.\n\n"}
{"id": "773251", "url": "https://cs.wikipedia.org/wiki?curid=773251", "title": "Ermengarda z Anjou (992)", "text": "Ermengarda z Anjou (992)\n\nErmengarda z Anjou (bretonsky \"Ermengarde Anjev\", † 992) byla bretaňská vévodkyně.\n\nNarodila se z manželství hraběte Geoffroye z Anjou a Adély, dcery Roberta z Vermandois. Roku 973 byla provdána za Conana, ctižádostivého hraběte z Rennes a po jeho boku se roku 990 stala bretaňskou vévodkyní. O dva roky později pravděpodobně zemřela. Vévoda Conan zemřel v létě téhož roku v bitvě se švagrem Fulkem.\n"}
{"id": "773255", "url": "https://cs.wikipedia.org/wiki?curid=773255", "title": "Antonín Petzold", "text": "Antonín Petzold\n\nAntonín Petzold (13. srpna 1858 Praha – 7. května 1931 Olomouc) byl český varhaník, dirigent, sbormistr a hudební skladatel.\n\nVystudoval Varhanickou škola v Praze kde byl žákem Josefa Förstera ml. a Františka Zdeňka Skuherského a vedle toho studoval i operní zpěv ve škole Jana Ludvíka Lukese. V roce 1877 se stal varhaníkem v chrámu sv. Vojtěcha v Praze. V letech 1882–1884 byl dirigentem divadla v Plzni. Od roku 1884 byl sbormistrem \"Pěvecko-hudebního spolku Moravan\" v Kroměříži a učil na jeho hudební škole. Se sborem \"Moravan\" nastudoval i velká oratorní díla.\n\nRoku 1886 byl pozván rektorem kostela sv. Anny v Olomouci Jindřichem Geislerem na místo varhaníka v Katedrále svatého Václava. Po smrti dómského kapelníka Josefa Nešvery se stal v roce 1915 hlavním dirigentem katedrály. Po založení hudební školy \"Žerotína\" se stal jejím prvním ředitelem a vyučoval hru na klavír, varhany, zpěv a hudební teorii. Kromě toho řídil i její pěvecký sbor. Rovněž učil v \"Poettingově dívčím ústavu\".\n\nZasloužil se o rozvoj olomouckého hudebního života. S pěveckým sborem \"Žerotína\", vojenskou hudbou a s ochotníky prováděl nejen velká oratorní díla Dvořákova, Mozartova, Haydnova, ale i díla symfonická (Bedřich Smetana: Má vlast) a operní (Prodaná nevěsta, Hubička, Dalibor, Dvě vdovy, Tajemství, V studni aj.). Po odchodu do důchodu vyučoval soukromě a věnoval se zejména chrámové hudbě.\n\nByl dvakrát ženat. Obě jeho manželky byly zpěvačky a byly mu významnou oporou v jeho organizační a koncertní činnosti. Se svou druhou ženou, Annou roz. Dudíkovou, měl dva syny, Antonína a Jana. Jan Petzold se stal rovněž hudebníkem. Působil jako učitel na hudební škole v Olomouci a jako violista \"Moravské filharmonie\". Komponoval drobnější komorní skladby a sbory.\n\nJako skladatel se soustředil zejména na chrámovou hudbu. Komponoval v tradičním stylu a za jeho nejvyzrálejší dílo je považována \"Missa solemnis\". Skládal však i hudbu světskou, zejména komorní a vokální. Rukopisy jeho chrámových skladeb jsou uloženy v archivu olomoucké katedrály.\n\n\n\n\n\n\n\n\n"}
{"id": "773256", "url": "https://cs.wikipedia.org/wiki?curid=773256", "title": "Jozef Bukovinský", "text": "Jozef Bukovinský\n\nJozef Bukovinský (* 6. srpna 1949 Spišské Bystré, Československo) je československý hokejový obránce, který v nejvyšší hokejové lize hrál pouze za Slovan CHZJD Bratislava. Reprezentoval Československo na jednom mistrovství světa.\n\nJako chlapec začínal s hokejem v Popradu, v dorosteneckém věku odešel do Bratislavy, nejdříve hrál v sezoně 1968-69 za Spartak BEZ Bratislava druhou hokejovou ligu, od devatenácti let již hrál za Slovan. Jeho prvoligová hokejová kariéra je spjata pouze s tímto týmem, a to se Slovanem Bratislava, kde odehrál 14 ligových sezón, což představovalo 525 utkání a 43 vstřelených gólů.\n\nV sezóně 1978 -1979 se stal nejproduktivnějším obráncem ligy.\n\nV reprezentaci odehrál 4 zápasy (stalo se na MS 1979 v Moskvě), ve kterých vstřelil 1 gól.\n\nVe své době patřil mezi \"raritu\", zápasy hrál v brýlích. A jak sám vzpomíná, brýle nikdy neodložil, dle jeho slov ani nemohl. \"\"Na jednom oku jsem měl sedm dioptrií, na druhém devět. Bez brýlí bych hrát nemohl, zkoušel jsem si vzít čočky, ale jedno oko ji nepřijalo vůbec, druhé s obtížemi. Ne, prostě to nešlo,\"\" říká Bukovinský.\n\nPůsobil jako ředitel klubu v Žilině, pracoval i jako trenér. Začínal u mládeže, později také dělal asistenta u prvního mužstva Slovanu Bratislava. Trénoval i v Itálii či Kazachstánu.\n\n"}
{"id": "773257", "url": "https://cs.wikipedia.org/wiki?curid=773257", "title": "Michael Davis", "text": "Michael Davis\n\nMichael Davis (5. června 1943 – 17. února 2012) byl americký rockový baskytarista, známý hlavně jako člen skupiny MC5. Do skupiny přišel v roce 1964, kdy nahradil jejich původního baskytaristu Pata Burrowse.\n"}
{"id": "773258", "url": "https://cs.wikipedia.org/wiki?curid=773258", "title": "Geoffroy I. Bretaňský", "text": "Geoffroy I. Bretaňský\n\nGeoffroy I. Bretaňský (bretonsky \"Jafrez Berengar\", francouzsky \"Geoffroi I Bérenger\", 980 - 20. listopadu 1008) byl hrabě z Rennes a vévoda bretaňský.\n\nByl synem bojovného bretaňského vévody Conana a vévodství převzal po otcově smrti roku 992. O dva roky později se mu podařilo pokořit mladého hraběte Judicaela z Nantes a donutil jej ke složení lenního slibu. Byl velmi zbožný, vydal se na pouť do Říma a při návratu v listopadu 1008 zemřel. Byl pohřben v klášteře Mont-Saint-Michel, nezletilí synové byli svěřeni do poručnické péče strýce Richarda Normandského.\n\n"}
{"id": "773259", "url": "https://cs.wikipedia.org/wiki?curid=773259", "title": "Václav Hořejší (rozcestník)", "text": "Václav Hořejší (rozcestník)\n\nJméno a příjmení Václav Hořejší nosí více osob:\n"}
{"id": "773264", "url": "https://cs.wikipedia.org/wiki?curid=773264", "title": "Muškát žlutý", "text": "Muškát žlutý\n\nMuškát žlutý (název dle VIVC \"Muscat à Petits Grains Blancs\") je velmi starobylá, moštová a stolní odrůda révy vinné (\"Vitis vinifera\") z eko-geografické skupiny východních odrůd, jedna z nejstarších odrůd vůbec, určená k výrobě bílých vín, ale i k přímé spotřebě.\n\nSkupina muškátů patří k nejstarším odrůdám révy vinné. Jejich pravlastí je patrně Malá Asie, rozšířily se díky Féničanům a později Řekům do Sýrie, Egypta a do arabské oblasti. Zásluhou starých Římanů se muškáty začaly pěstovat po celém jejich impériu, především v dnešní jižní Francii, odtud se později rozšířily do Evropy a na ostatní kontinenty.\n\nRéva vinná (\"Vitis vinifera\") odrůda \"Muškát žlutý\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech. Růst je středně bujný až bujnější. Vrcholek letorostů je světle zelený až šedozelený, hustě ochmýřený, s vínově červeným okrajem, mladé listy mají bronzový nádech, dva apikální jsou silně ochmýřené. Jednoleté réví je světle hnědé, na uzlech tmavší.\n\nList je středně velký až velký, čtvercový, tří- až pětilaločný s hlubokými výkroji, boční výkroje jsou otevřené, lyrovité či uzavřené, s vejčitým průsvitem, okraj listu je pro muškáty charakteristicky ostře, úzce trojúhelníkovitě zoubkovaný. Rub listu u mladších listů je pavučinově ochlupený, u starších s ostrými štětinkami na žilnatině. Řapíkový výkroj je hluboký, otevřený, lyrovitý nebo lancetovitý či překrytý s průsvitem. Řapík listu je kratší až středně dlouhý. Podzimní barva listů je žlutá.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem jsou středně velké (10-17 mm), okrouhlé, často deformované, zlatožluté bobule, v plné zralosti mají na osluněných místech sklon rezavět (někdy růžovět). Slupka bobulí je tenká až středně silná, proto je odrůda náchylná na infekci ušlechtilou plísní šedou, která je v tokajské oblasti žádoucí (tvorba cibéb). Dužina je sladké, muškátové chuti, s 2-3 semeny. Hrozen je středně velký (13-17 x 7-9 cm, v průměru 120 g, ale až 450 g), válcovitý nebo válcovitě kuželovitý, dlouhý, velmi hustý. U základu tvoří krátká křidélka. Stopku má krátkou až středně dlouhou, v období dozrávání hroznu dřevnatí.\n\n\"Muškát žlutý\" je středně pozdní, moštová odrůda révy vinné (\"Vitis vinifera\"). Pravlastí rodiny muškátových odrůd je patrně Malá Asie, odtud se rozšířily díky Féničanům a později Řekům do Sýrie, Egypta a do arabské oblasti. Zásluhou starých Římanů, kteří považovali řecké „passum“ za nejušlechtilejší víno, se muškáty začaly pěstovat po celém jejich impériu, především v dnešní jižní Francii. Do střední a severní a východní Evropy se muškátové odrůdy rozšiřují kolem 12. století, často jsou zde nazývány „řecké“ či „kyperské víno“. K velkým ctitelům muškátových vín patřily např. králové Karel Veliký a Fridrich I. Barbarossa.\n\nOdrůda \"Muškát žlutý\" je rozšířená po celém světě, roku 2010 byla pěstována odhadem na 45.000 hektarech vinic. Patří mezi širokou paletu muškátových odrůd a je považována za nejušlechtilejší z nich. V chladnějších oblastech či v horších letech mohou mít vína příliš velkou aciditu a skoro až vlezlý buket, proto jsou vhodná do směsí s víny odrůd neutrálního typu. V teplejších oblastech dává vína výrazná, muškátová, ušlechtilých zbytkových cukrů, popřípadě také skvostná kořenitá dezertní vína.\n\nRoku 2007 byla pěstována na 13 500 hektarech v Itálii, kde tvoří součást vín mnoha oblastí DOC, ve Francii byla roku 2008 pěstována na 7370 hektarech, tvoří součást mnoha oblastí AOC a je zde registrováno 13 klonů. Dále ji najdeme namátkou ve Španělsku (2300 ha), Portugalsku (1.000 ha), Maďarsku, Rumunsku (1170 ha), Bulharsku (5000 ha), Řecku (2300 ha), Turecku (2000 ha), Alžírsku, Chile, Brazílii (1780 ha) atd. Uvedené plochy vinic se vztahují k roku 2007.\n\nVe Státní odrůdové knize České republiky není odrůda zapsána. Vinařský zákon povoloval u nás z této odrůdy vyrábět víno v kategorii zemských vín až do roku 2010, nicméně ve vyhlášce č. 323/2004 Sb. po novele vyhláškou č. 28/2010 Sb. již mezi odrůdami, ze kterých je dovoleno vyrábět zemská vína, není uvedena. V ČR je pěstována pouze vzácně a v nejteplejších polohách. Od roku 1941 je zapsána v Listině registrovaných odrůd na Slovensku. Na Slovensku se pěstuje v Tokajské oblasti společně s odrůdami \"Furmint\", \"Lipovina\" a \"Ryzlink vlašský\", v odrůdovém zastoupení zde tvoří přibližně 10 %.\n\nStaří Řekové nazývali odrůdu „Anathelicon moschaton“ a obyvatelé Říma „Apianae“, což se vztahuje ke skutečnosti, že zralé hrozny a jejich šťáva velmi přitahovaly vosy a včely (včela, latinsky „apis“). Současný, mezinárodní název odrůdy, \"Muscat à Petits Grains Blancs\", pochází z francouzštiny (muškát s malými bílými bobulemi). Název skupiny odrůd „Muscat“ je pravděpodobně odvozen z latinského „musca“ (moucha), intenzívní vůně muškátů hmyz velmi láká. Další variantou původu názvu je, že malé bobule připomínaly semena muškátu.\n\nDalší, lokálně používaná synonyma odrůdy \"Muškát žlutý\" jsou : \"Мускат белый, Мускат фронтиньянский, Мускат Люнель, Мускат мелкоягодный, Тамянка, Мускат сбытней, Тамайоза, Бусуйок, Ладанный\" (vše Rusko), \"Alpianae de los Romanos, Anatholican Moschaton, Bárzsing\" (Maďarsko), \"Bela Dinka, Beli Muskat, Beyaz Misket\" (Turecko), \"B.M. Biblina, Bílý Muskatel, Bjala Tamjanka, Blanche Douse, Brown Muscat, Busuioaca, B. di Moldavia, Chungicsikos Muskotály, Csikos Muskotály\" (Maďarsko), \"C. Zoeld Szagos, Dinka Bela, Early Silver Frontignan, Fehér Muskotály\" (Maďarsko), \"Franczier Veros Muscatel, Frontignac, Frontignan, Gelber Muskateller\" (Rakousko, Německo, Itálie), \"G. Weihrauch, Grüner Muskateller, Hazai Muskotály, Irmes, Joenica, Joszagu, Katzendreckler, Kedves Muskotály, Khungi, Kilianstraube, Kustidini, Ladanny, Misket Bijal\" (Bulharsko), \"Moscadello, M. Giallo, Moscat Bianco, Moscata Bianca, Moscatel ….. Bianco\" (Španělsko, Itálie), \"Branco, Castellano, Commun, de Bago Miudo, de Canelli\" (Španělsko), \"de Douro, de Grano Menudo, de Grano Pequeno, do Douro, Fino, Galego, Menudo Blanco, Morisco, Nunes ……, Moscatella Bianca, M. Generosa, M. Isidori, Moscatello Bianco, M. di Montalcino, Moscato Bianco\" (Itálie), \"M. B. Comune, M. B. dell´Elba, M. B. Piemontese, M. Canelli, M. d´Arqua, M. d'Asti, M. del Colli Euganei, M. di Candia, M. di Canelli, M. di Frontignan, M. di Montalcino, M. di Orso Senori, M. di Sardegna,M. di Siracusa, M. di Tempio\" (Itálie), \"M. di Trani, M. Reale, M. Tempio, Moscatofilo, Moschato\" (Řecko), \"M. Aspro, M. Leuko, M. Lefko, M. Samou, Moschoudi, M. Proimo\" (Řecko), \"Moschostaphyllo Aspro, Moschoudi, Moscodellone, Moscovitza, Moskat Bianco, Muscadel, Muscat ….. Beli, Belyi\" (Rusko), \"Blanc\" (USA), \"M. Blanc á Petit Grains, Blanc Commun, Blanc du Valais, Canelli\" (USA), \"Commun, d'Alsace, d´Astrakhan, de Die, de Frontignan\" (Španělsko, Itálie, Francie), \"de Lunel\" (Španělsko), \"de Narbonne, de Rivesaltes, Muscat de Samos, du Puy de Dome, Hatif de Puy de Dome, Patras, Psilo, Quadrat …., Muscaat\" (Indie), \"Muscata Bianca, Muskatel Branco, M. do Douro, M. Menudo Bianco\" (Španělsko), \"Muscateller, Muscately, Muskadel White, Muskat Beli, M. Rannyi, M. Rumeni, M. Traube Weisse, Muskateller Gelb, M. Weiss, M. Weissgelber, Muskota, Muskotály, Muskuti, Muškát bílý, Muškát Lunel\" (Slovensko), \"Myskett, Ranfler, Rozdas Muskotály, Rumeni Muskat, Sain Jacques Blanc, Sárga Muskotály\" (Maďarsko), \"Sari Muscateller, Schmeckende, S. Weyrer, Szargos Veirer, Tamaioasa, T. Alba di Dragasani, T. Alba Romaneasca, T. di Moldavia, T. Romaneasca\" (Rumunsko), \"Tamaioza, Tamianka, Tamjanika Bela, Uva de Cheiro, U. Moscatello, Weier, W. Muskataly, Weihrauch, W. Gelb, W. Weiss, Weihrauchtraube, Weisser Grüner, Weißer Muskateller, Weissgelber, W. Muskateller, White Frontignan\" (Anglie), \"W. Muscadel, Zoruna, Zuti Muskat\".\n\nMutací odrůdy \"Muškát žlutý\" vznikly odrůdy \"Muscat á Petit Grains Rosés\", \"Muscat á Petit Grains Rouges\", \"Muscat á Petit Grains Noirs\" a spousta dalších variet, které produkují pestrou škálu hroznů někde mezi těmito odrůdami. Kde se pěstuje jedna, vyskytují se často i další odrůdy a variety, někdy se pěstují ve společné výsadbě. Dále samostatně u výše jmenovaných odrůd.\nPod názvem Muscat, s přídomkem dle původu, místa pěstování či barvy hroznů, je v katalogu VIVC samostatně uvedeno 116 odrůd. Pěstují se hojně v celém Středomoří, ale najdeme je mimo Antarktidy na všech kontinentech. Rozlišování odrůd a variet bývá obtížné, jejich synonymika je často nevyjasněná a překrývající se. Rodina odrůd „Muscat“ je stejného původu, jako další rodina odrůd s názvem „Moscato“, obě pak nesmí být zaměňovány s rodinou odrůd „Moscatel“.\n\nLetorosty vyzrávají na 75-90 %, plodnost dřeva je 44 %, průměrný počet hroznů na výhon 0,46, na plodonosný 1,22. Mrazům odolává špatně, pouze do -15 až -18 °C, ohrožují ji i pozdní jarní mrazíky. Pro svůj silnější růst a dobré vyzrávání réví je odrůda vhodná na tvarování na vysokém vedení. Vhodný je řez na dlouhé tažně při zatížení do 10 oček na m půdy. Při výnosu do 9 t/ha dosahuje běžně cukernatosti nad 20 °NM, obsah kyselin se pohybuje okolo 8,5 g/1. Například v Německu jsou výnosy 9-14,5 t/ha při cukernatosti 74-78 °Oe a aciditě 9-11 g/l, v nejlepších vinařských podmínkách, na jihu poloostrova Krym, se cukernatost moštu pohybuje v rozmezí 22,5-32 % při aciditě 6,5-7 g/l.\n\nVegetační cyklus odrůdy trvá 140 dnů při sumě aktivních teplot (SAT) 2900 °C (v klimatických podmínkách Oděsy). Zaměkání bobulí začíná v polovině srpna, hrozny dozrávají koncem září až v říjnu.\n\nOdrůda je značně citlivá na plíseň révovou (\"Plasmopara viticola\") a padlí révové (\"Uncinula necator\"), též na anthraknózu, na těžkých, vlhkých, hlinitých půdách a v deštivých letech je napadána plísní šedou (\"Botrytis cinerea\"), ohrožována je též obaleči a hmyzem obecně.\n\nOdrůda vyžaduje jižní, teplé, slunečné svahy s intenzívním slunečním zářením a teplé, písčité i kamenité, ale dostatečně hluboké a výživné půdy. Nevyhovují ji půdy těžké a půdy s vyšším obsahem vápníku. V příliš úrodných půdách a v nížinách mají hrozny nižší kvalitu.\n\n\"Muškát žlutý\" je možno vyrábět reduktivním způsobem jako odrůdové víno. Víno má potom výrazně muškátové aroma a svěží kyseliny. Odrůda se také užívá k výrobě tokajských vín, která nejsou připravována odrůdově čistá, ale jedná se vždy o cuvée povolených tokajských odrůd (viz tokajské víno).\n\nObecně jsou odrůdová vína lehká, s mocným muškátovým buketem, s tóny medu, lipového květu, růží, pomerančových květů a včelího vosku, snadno poznatelná. V horších letech, při nedostatečném vyzrání hroznů, mohou být vína s buketem až nepříjemně vlezlým, ostré acidity.\n\nNejvětšími produkty odrůdy jsou suchá francouzská vína „Muscat d´Alsace“ (i když při výrobě suchých alsaských vín je určující odr. \"Muškát Ottonel\") a ušlechtilé sladké výběry, jako např. „Muscat de Frontignan“, „M. de Lunel“, „M. de Rivesaltes“, „M. de Mireval“, „M. de Beaumes de Venise“, „M. de Saint Jean de Minervois“, ale též vína oblastí AOC Banyuls, Grand Roussillon, Maury či Rivesaltes. V cuvée s víny odrůdy \"Clairette\" se uplatňuje ve vínech z oblasti Drôme a AOC Clairette de Die.\n\nZajímavým produktem odrůdy \"Muškát žlutý\" je i řecké víno „Muscat de Samos“, plné, medové, velmi sladké víno s výrazným muškátovým aroma. Kvalita vína není získána pouze ideální polohou, klimatem, ale především pečlivým výběrem a tradiční přípravou. Toto víno nesoucí nejvyšší označení vysoké jakosti O.P.E. (toto je udělováno pouze velkým sladkým řeckým vínům) a je srovnatelné s označením, které známe z francouzského vinařství AOC. Řecký muškát ze Samosu můžete celkem běžně koupit i u nás, většinou v typických průhledných půllitrovkách s bílozlatou vinětou. Další víno, „Samos Vin doux naturel Grand Cru“ je víno, které se řadí mezi největší likérová vína světa. Jeho domovem je ostrov Samos, kterému vévodí dvě hory: Karkateus 1570 m a Ambelos 1160 m, kde jsou vybudovány terasy, na kterých se pěstuje odrůda, zde nazývaná \"Muscat de Samos\". Podíl této odrůdy mezi ostatními odrůdami révy vinné, pěstovanými na ostrově Samos, je 95 %.\n\n\n"}
{"id": "773271", "url": "https://cs.wikipedia.org/wiki?curid=773271", "title": "Jedle obrovská", "text": "Jedle obrovská\n\nJedle obrovská (\"Abies grandis\") je jehličnatý neopadavý strom pocházející ze severozápadní části Severní Ameriky. V Evropě se pěstuje od roku 1831 v parcích, jako produktivní, rychle rostoucí dřevina se zde zavádí i do lesnictví (včetně ČR).\n\nJedle obrovská je vysoce vzrůstný strom s mohutným válcovitým kmenem a širokou korunou stejnoměrného, kuželovitého tvaru. Patří mezi největší jehličnaté stromy na světě; její výška často přesahuje 70 metrů, za předpokladu, že se jedná o exempláře, které rostou na území své původní domoviny. Větve vyrůstají v přeslenech, většinou vodorovně odstávají (kolmo na kmen). Tenká šedá kůra je v mládí poseta pryskyřičnými puchýřky, ve stáří tvoří podélně rozpukanou borku. Kůlovitý hlavní kořen sahá do značné hloubky pod povrch země, postranní kořeny jsou bohatě rozvětvené, což stromu umožňuje přežívat i na nepříliš příznivých stanovištích.\n\nJednotlivé jehlice jsou ploché, úzké, nestejně dlouhé (v rozmezí 2-6 cm), na větvičce uspořádané do dvou pravidelných řad. Barvy jsou svěže až tmavě zelené, lesklé, na spodní straně s výraznými bílými proužky průduchů. Snadnou se lámou, rozdrcené jsou velmi příjemně aromatické. Letorosty jsou lysé.\n\nV horní části koruny, poblíž vrcholu, vyrůstají na jaře samčí šištice, které jsou 6-8 cm dlouhé. Samičí šištice jsou žlutozelené, dozrávají v srpnu až září, během října se na stromě rozpadají.\n\njedle obrovská od mládí roste velmi rychle a vytváří velké množství dřevní hmoty. Dožívá se stáří okolo 250-300 let, v evropských podmínkách obvykle méně.\n\nPreferuje hluboké, bohatší, aluviální půdy okolo vodních toků, může se však vyskytovat i na chudé půdě. Potřebuje polostín a nevadí jí mrazy. Na vlhké půdě patří k nejvyšším dřevinám v porostu, na suchých stanovištích zůstává v podúrovni.\n\nPůvodně jedle obrovská rostla pouze na západě Severní Ameriky, v oblasti od Vancouveru po severní Kalifornie, východně její areál zasahuje až Montaně. Nalezneme ji v nadmořské výšce od hladiny Tichého oceánu (zde se vyskytují největší jedinci), až po 1830 m n. m. v pohořích jako Kaskádové pohoří a Skalnaté hory, nejčastěji v hlubokých říčních údolích, roklích nebo na mírných svazích. Nevytváří monokulturu, je součástí smíšených a jehličnatých lesů.\nJedli obrovskou objevil David Douglas v roce 1825 a sám ji přivezl v roce 1831 do Anglie.\n\nLesnictví a výsadba v parcích (případně arboretech) je v současnosti hlavním důvodem výsady jedle obrovské v severní a střední Evropě. Nevyroste v zde však do takových výšek jako v Severní Americe. Ty nejstarší, které byly v Evropě vysazeny kolem roku 1831, do současnosti nedosáhly většinou výšek 50 m. V českých podmínkách se jeví jako slibná produkční dřevina, tvorbou dřevní hmoty daleko předstihující domácí hospodářské dřeviny. Jejímu většímu rozšíření v lesích však dosud brání náchylnost na napadení parazitickou houbou václavkou a dosavadní nevelký zájem dřevozpracujícího průmyslu o její dřevo.\n\nV dřevařském průmyslu se využívá jako zdroj vlákniny, řeziva a nepříliš kvalitního stavebního dříví. V parcích bývá pěstována jako okrasná dřevina, v USA je též oblíbeným vánočním stromkem. U domorodých obyvatel Ameriky měla hojné využití její silně aromatická pryskyřice, jíž se vymazávaly lodě a vnitřky budov. Stejně jako aromatické jehličí má vysoký obsah silic, a tedy i antiseptické a repelentní účinky. Z mladé kůry se získávalo růžové barvivo.\n\n\n\n \n"}
{"id": "773280", "url": "https://cs.wikipedia.org/wiki?curid=773280", "title": "Agni (odrůda révy vinné)", "text": "Agni (odrůda révy vinné)\n\nAgni (zkratka Ag) je moštová odrůda révy vinné (\"Vitis vinifera\"), určená k výrobě červených vín. Odrůda byla vyšlechtěna v roce 1973 v České republice, na Moravě, křížením odrůd \"André\" a \"Irsai Oliver\".\n\nRéva vinná (\"Vitis vinifera\") odrůda \"Agni\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech. Růst je středně bujný se vzpřímenými letorosty.\n\nList odrůdy je středně velký, čepel srdcovitá, bez vyznačených laloků či tří- až pětilaločnatá s mělkými horními bočními výkroji. Vrchní strana čepele listu je slabě puchýřnatá, hluboce vrásčitá, spodní je jemně štětinatá, řapíkový výkroj je otevřený, většinou klínovitý či lyrovitý s ostrým dnem, řapík listu je dlouhý, narůžovělý, stejně jako žilnatina listu v okolí řapíku.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem je malá, kulatá bobules voskovým povlakem. Barva bobule je modročerná, dužnina je bez zbarvení, rozplývavá, muškátové chuti. Hrozen je malý až středně velký (119 g), válcovitě-kuželovitý, hustý, na bázi s křidélky.\n\n\"Agni\" je raná až středně raná moštová odrůda révy vinné (\"Vitis vinifera\"), kříženec odrůd \"André\" a \"Irsai Oliver\" s pracovním názvem AN x IO PE-11/47, který vyšlechtil kolektiv šlechtitelů Jan Havlík, Ing. František Zatloukal a Ing. Ludvík Michlovský ve ŠSV Velké Pavlovice v roce 1973. Dále se pak pokračovalo se šlechtěním v ŠSV Perná. V ČR je udržovatelem odrůdy Ing. Miloš Michlovský, CSc., odrůda je právně chráněna.\n\nDo Státní odrůdové knihy České republiky byla odrůda zapsána roku 2001. V praxi se dosud pěstování odrůdy ve větším rozsahu nerozšířilo, menší, ověřovací výsadby jsou na Moravě, většinou v mikulovské podoblasti, roku 2010 to bylo 6 hektarů, tedy 0,01 % plochy vinic ČR, průměrné stáří vinic bylo roku 2010 asi 15 let.\n\nNázev odrůdy je volnou kombinací názvů rodičovských odrůd, možná je však inspirován védským božstvem ohně, Agni.\n\nRéví dobře vyzrává. Proti poškození zimními mrazy je odolná středně. Odrůdu je možno pěstovat na většině vedení bez nároků na specifický řez, zatížení se může pohybovat v rozsahu 8-10 oček na m2. Odrůda je vitální, vhodné podnože jsou T 5C, SO-4, Cr 2 a 125 AA. Plodnost odrůdy je vysoká, 9-15 t/ha (3,68 kg/keř), cukernatost moštu bývá 21-25 °NM a obsah kyselin 6,5-8 g/l.\n\nDoba rašení oček je velmi raná až raná, kvetení středně rané, raná až středně raná odrůda dozrává v první polovině září, sklízet se může až do počátku října, v dobrých letech lze dosáhnout i tvorby cibéb.\n\nOdrůda je pouze středně odolná vůči houbovým chorobám, citlivá je na plíseň révovou (\"Plasmopara viticola\"), v ročnících s vlhkým a teplým podzimním počasím a v hustých hroznech trpí plísní šedou (\"Botrytis cinerea\"), padlí révovému (\"Uncinula necator\") odolává středně dobře.\n\nNemá zvláštní požadavky na stanoviště či na typy půd, vhodné jsou půdy hlinitopísčité s dobrým vodním hospodařením. Málo vhodná je do poloh s častým výskytem jarních mrazíků. Pro svoji ranost je vhodná k pěstování v okrajových vinařských oblastech. Vhodné jsou přirozeně svahovité pozemky s dobrou expozicí, méně vhodné lokality s výsušnými půdami.\nAgni má poměrně vysoký obsah barviv a nevyžaduje proto příliš dlouhou maceraci hroznů. Vhodným typem vína je lehčí, chuťově jemné a zajímavě aromatické víno s nižším obsahem tříslovin. V průběhu macerace musíme kontrolovat, zda nedochází k extrakci hořkých chuťových látek z hroznů. Na rozdíl od většiny modrých odrůd může být vhodná reduktívní technologie v nerezových nádobách, bude pozitivně ovlivňovat udržení odrůdového muškátového aroma a svěžesti vína. Není vhodné biologické odbourávání kyseliny jablečné, mohlo by poškodit aromatický projev vína.\n\nOdrůdové víno je plné, zvláštního, pro červená vína nezvyklého typu s výrazným můškátovým aroma. Odrůda by se pravděpodobně mohla uplatnit při výrobě vín dezertních. Dosahuje vysoké cukernatosti v raném sortimentu registrovaných modrých moštových odrůd. Barva typických vín je nadprůměrně sytá, intenzívně červená, vůně výrazně muškátová, doplněná květinovými tóny, chuť je plná, příjemná, tříslovina velmi jemná. Ve vůni a chuti můžeme hledat muškát a exotické tóny. Odrůdová vína nejsou příliš vhodná k archivaci.\n\nVína se podávají k dezertům a k sýrům se zelenou plísní, rozhodně jsou zajímavá též samostatně, jako specifický typ červených muškátových vín.\n\n\n"}
{"id": "773283", "url": "https://cs.wikipedia.org/wiki?curid=773283", "title": "Mistrovství Evropy ve fotbale hráčů do 21 let 1984", "text": "Mistrovství Evropy ve fotbale hráčů do 21 let 1984\n\nMistrovství Evropy ve fotbale hráčů do 21 let 1984 bylo čtvrtým ročníkem tohoto turnaje. Vítězem se stala anglická fotbalová reprezentace do 21 let, která tak obhájila titul z minulého ročníku.\n\nCelkem 30 týmů bylo rozlosováno do osmi skupin po třech, resp. čtyřech týmech. Ve skupinách se utkal každý s každým doma a venku. Vítězové skupin následně postoupili do vyřazovací fáze hrané systémem doma a venku.\n\n"}
{"id": "773292", "url": "https://cs.wikipedia.org/wiki?curid=773292", "title": "Kirchdorf in Tirol", "text": "Kirchdorf in Tirol\n\nKirchdorf in Tirol je obec v Rakousku ve spolkové zemi Tyrolsko v okrese Kitzbühel.\n\nŽije zde 3 776 obyvatel (1. 1. 2011).\n\n\n"}
{"id": "773294", "url": "https://cs.wikipedia.org/wiki?curid=773294", "title": "Josef Zářecký", "text": "Josef Zářecký\n\nJosef Zářecký (27. listopadu 1919 – ???) byl český a československý politik Komunistické strany Československa a poúnorový poslanec Národního shromáždění ČSSR.\n\nVe volbách roku 1960 byl zvolen za KSČ do Národního shromáždění ČSSR za Východočeský kraj. V Národním shromáždění zasedal do konce volebního období parlamentu, tedy do voleb v roce 1964.\n\n"}
{"id": "773298", "url": "https://cs.wikipedia.org/wiki?curid=773298", "title": "Františka Závodská", "text": "Františka Závodská\n\nFrantiška Závodská (15. ledna 1915 - ???) byla slovenská a československá politička a poúnorová bezpartijní poslankyně Národního shromáždění ČSSR.\n\nVe volbách roku 1960 byla zvolena do Národního shromáždění ČSSR za Západoslovenský kraj jako bezpartijní kandidátka. V Národním shromáždění zasedala až do konce volebního období parlamentu, tedy do voleb v roce 1964.\n\n"}
{"id": "773300", "url": "https://cs.wikipedia.org/wiki?curid=773300", "title": "Kössen", "text": "Kössen\n\nKössen je obec v Rakousku ve spolkové zemi Tyrolsko v okrese Kitzbühel.\n\nŽije zde 4 193 obyvatel (1. 1. 2011).\n\n"}
{"id": "773301", "url": "https://cs.wikipedia.org/wiki?curid=773301", "title": "Michal Zelman", "text": "Michal Zelman\n\nMichal Zelman (8. září 1914 – 7. února 1975) byl slovenský a československý politik Komunistické strany Slovenska a poúnorový poslanec Národního shromáždění ČSSR.\n\nVe volbách roku 1960 byl zvolen za KSS do Národního shromáždění ČSSR za Západoslovenský kraj. V Národním shromáždění zasedal do konce volebního období parlamentu, tedy do voleb v roce 1964.\n\n"}
{"id": "773303", "url": "https://cs.wikipedia.org/wiki?curid=773303", "title": "Oberndorf in Tirol", "text": "Oberndorf in Tirol\n\nOberndorf in Tirol je obec v Rakousku ve spolkové zemi Tyrolsko v okrese Kitzbühel.\n\nŽije zde 2 015 obyvatel (1. 1. 2011).\n\n"}
{"id": "773304", "url": "https://cs.wikipedia.org/wiki?curid=773304", "title": "Václav Böhm", "text": "Václav Böhm\n\nVáclav Böhm (narozen kolem r. 1738 - zemřel po roce 1790 v Polsku) byl barokní sochař.\n\nTvorbu tohoto umělce je možné nalézt v Rakousku, na Moravě a na konci tvorby také v Polsku v okolí Poznaně. Jeho projev je velmi blízký tvorbě následovníků sochaře Georga Raphaela Donnera, který na území Moravy ovlivnil řadu sochařů v druhé polovině 18. století. Mezi dalšími sochaři navazující na klasicizující Donnerovo pojetí byl i Gottfried Fritsch, Ondřej Zahner, Jan Schubert, Josef Winterhalder st., František Ondřej Hirnle, František Kohl atd.\n\nJeho otec Martin Böhm byl vrchnostenským mlynářem v Drahotuších u Hranic, kde se také Václav nejspíše narodil.\n\nDva roky strávil v učení u hranického sochaře a řezbáře Františka Galláše. V Gallášově dílně se potkal s Janem Schubertem (1743–1773), který se stal jeho velkým souputníkem. Zhruba v 60. letech 18. století odešel do Vídně, kde zpočátku pracoval jako tovaryš a od roku 1759 studoval po šest let na vídeňské akademii. Během studií ho podporoval purkmistr z Hranic Jan Sukup, který se později oženil s jeho sestrou Annou. Během tohoto pobytu tvořil v kostele sv. Kříže ve Vídni a do vídeňského období můžeme řadit i výzdobu kostela sv. Linharta v Kdousově na Jemnicku.\n\nPo návratu z Vídně v roce 1765 se usadil v Lipníku nad Bečvou, kde mu bratr Jan pomáhal zařídit si svou sochařskou dílnu. V kostele sv. Jakuba Většího v Lipníku nad Bečvou se seznámil s dílem Gottfrieda Fritsche. Fritsch v tomto kostele realizoval hlavní oltář v letech 1749–1750, který později on sám v nástavci přebudoval v rozmezí let 1767–1769. Tuto zakázku mu zajistil jeho bratr Jan Böhm. Kostel sv. Jakuba Většího obsahuje další soubor děl tohoto autora, patří mezi něj dva boční oltáře, oltáře v přistavěných bočních kaplích, kazatelna a křtitelnice. Okolo roku 1766 vytvořil dva návrhy sochy sv. Jana Nepomuckého pro knížete Karla z Dietrichštejna. Zakázka byla zrealizována v méně nákladném provedení a na náklad dobrodinců. Původně stála na náměstí v Lipníku nad Bečvou, ale později byla přestěhována před bývalou piaristickou kolej. V obci Police v okrese Třebíč se nachází kamenná socha s námětem smrti sv. Františka Xaverského, kterou vytvořil pro řadové bratří Tovaryšstva Ježíšova. Mezi jeho důležitá díla patří výzdoba kostela sv. Jana a Pavla v Místku, kterou provedl v roce 1771 a získal za ni 500 zlatých. Další zakázku získal od svého bratra Jana, který se stal administrátorem fary v Hranicích. Výzdoba farního kostela Stětí sv. Jana Křtitele byla provedena v letech 1772–1773, vytváří zde dva oltáře se sochařskou výzdobou.\n\nOkolo roku 1773 tento klasicistně orientovaný sochař odešel z Moravy do Polska, kde se usadil ve Velkopolsku v Poznani. V letech 1783–1790 pracoval pro hraběte Maxmiliána Mielżyńského. Zde se věnoval výzdobě zámku a zámecké kaple v Pawłovicích u Lešna a výzdobě jednotlivých kostelů na panství hraběte. Mezi něž patřil i kostel sv. Stanislava biskupa ve velkopolském Żytowiecku, kostel Panny Marie a sv. Filipa Neri v Borku (Zdzieżu), kostel Nanebevzetí Panny Marie v Poniecu a jeho poslední tvorba by se měla nacházet v kostele Všech svatých v Kąkolewie.\n\nPoslední zmínky o jeho životě jsou velice kusé a jeho sochařská činnost na území Polska nebyla nijak více prozkoumána.\n\n\n\n"}
{"id": "773307", "url": "https://cs.wikipedia.org/wiki?curid=773307", "title": "Reith bei Kitzbühel", "text": "Reith bei Kitzbühel\n\nReith bei Kitzbühel je obec v Rakousku ve spolkové zemi Tyrolsko v okrese Kitzbühel.\n\nŽije zde 1 633 obyvatel (1. 1. 2011).\n\n\n"}
{"id": "773308", "url": "https://cs.wikipedia.org/wiki?curid=773308", "title": "Zeitgeist (rozcestník)", "text": "Zeitgeist (rozcestník)\n\nZeitgeist je německý výraz, který znamená přibližně „duch doby“. Výraz se používá ve více významech:\n\n"}
{"id": "773309", "url": "https://cs.wikipedia.org/wiki?curid=773309", "title": "Noc Šimona a Judy", "text": "Noc Šimona a Judy\n\nNoc Šimona a Judy (původně plánovaný název a poté podtitul zní Frasquita) je tříaktová komická opera českého skladatele Karla Kovařovice. Libreto napsal Karel Šípek podle známé Alarcónovy novely \"Třírohý klobouk\". Kovařovic operu zkomponoval v letech 1890–91 a premiéru měla v pražském Národním divadle 5. listopadu 1892.\n\nPo poměrném úspěchu \"Ženichů\" a menším ohlasu \"Cesty oknem\" Kovařovic v dalším díle opět pokračoval ve své francouzské hudební orientaci, již tentokrát zkombinoval se španělským lokálním koloritem. Humorista Karel Šípek (vlastním jménem Josef Peška) pro něj zpracoval na libreto populární novelu Pedra Antonia de Alarcóna \"Třírohý klobouk\" a navrhl i nový název.\n\nBezprostřední inspirací pro Kovařovicovo zpracování byla Bizetova \"Carmen\", hraná v Národním divadle poprvé roku 1884. Námět má s Bizetovou operou jistou podobnost, zvláště v postavě mladé, temperamentní a lehkomyslné hlavní hrdinky Frasquity, a i hudba (podle muzikologa Huberta Doležila) „až příliš následovala Bizetův vzor“. Podobně jako v \"Carmen\" je španělské prostředí charakterizováno řadou temperamentních a rytmicky výrazných tanců (bolero, fandango, sevillana). Vedle nezvyklého francouzského stylu, případně nepůvodnosti, vadila kritice zejména příliš lehké, byť řemeslně velmi zdatné a účinné zpracování, které se i ve vokálních útvarech opíralo především o taneční rytmy. Děj často zabíhal do fraškovitosti až grotesknosti a hudba ho v tom následovala. Některá čísla (sentimentální zpívané romance či komický kuplet sluhy) se blížila operetě a pouze v závěru, kdy si Frasquita a její manžel při konfrontaci prokáží vzájemnou lásku, nabývá hudba vážnějšího tónu. Proto u hudebních odborníků toto „co možná apartní a líbivě působivé“ dílo nenašlo ocenění. Více se líbilo publiku, zejména zásluhou představitelů Frasquity a corregidora, totiž subrety Johany Kavalárové a basisty Viléma Heše, kteří se předvedli i jako tanečníci.\n\nPrvní inscenace v Národním divadle (v sezóně 1892/1893) se dočkala pěti repríz, od té doby se tato Kovařovicova opera na jevišti neobjevila.\n\nKovařovic byl prvním skladatelem, který po vděčném námětu Alarcónovy novely sáhl. Svou jedinou operu s názvem \"Corregidor\" (\"Der Corregior\", 1896) na něj napsal známý skladatel písní Hugo Wolf. Dnes se však nejvíce hraje zpracování Manuela de Fally pod původním názvem \"Třírohý klobouk\" (El sombrero de tres picos, 1917).\n\nOdehrává se v Andalusii roku 1805.\n\n(Prostranství před Lukášovým mlýnem) Bývalý voják Lukáš zdědil po svém strýci biskupovi mlýn a přilehlou hospodu, kde nyní hospodaří se svou ženou Frasquitou, rodačkou z Navarry. Ve mlýně i v hospodě je vždy plno, a to především díky kráse mladé mlynářky. Jí právě připíjí jeden z hostů, strážmistr Miguel. Ale ctitelů je řada a mezi nimi přední místo svou neomalenou dotěrností zaujímá corregidor (vrchní sudí a krajský náčelník) don Eugenio Zuniga z blízkého velkého města, ač je stár, sešlý a navíc ženat. Lukášovi je corregidorova vášeň jen k smíchu – Frasquitě sice také, ale manželova sebejistota ji poněkud dráždí (scéna Miguela, Frasquity a Lukáše \"Již dovolte, bych číši zvedl\"). Miguel pak Lukáše přátelsky varuje – sám je ošklivý a hrbatý a má mladou, temperamentní ženu, nechať si dá pozor, aby brzy neměl parohy. Ale Lukáš se nestrachuje, našel neomylný prostředek: galantnosti ostatních přehlíží a před Frasquitou se tváří, jako by si její věrnost považoval za nejsamozřejmější věc na slunci. Zato ohledně vlastní věrnosti ji udržuje v nejistotě. A panu corregidorovi se oba manželé svorně vysmívají za zády.\n\nMleči odcházejí, muži se oddaně loučí s Frasquitou, ženy si na poblouznění svých manželů stěžují Lukášovi (sbor \"Slunce je na sklonu… Ach, séňo, séňo Frasquito\"). Miguel se loučí, po poslední noční službě ve městě bude jeho oddíl povolán na sever. Frasquita po něm posílá své vlasti vřelý pozdrav (recitativ \"I mně nadešla chvíle\" a árie \"Ten drahý kraj, mé nivy rodné\"). Když mlynářský pár osamí, ukazuje Frasquita Lukášovi list, který jí poslal corregidor, s prosbou o dostaveníčko. Domlouvají se, že Frasquita bude předstírat povolnost a Lukáš pak včasným objevením donu Eugeniovi jeho zálet v nejlepším překazí (dialog \"A nyní ku práci\" a duet \"Ty ukryješ se nahoře\").\n\nBlíží se chvíle schůzky. Frasquita narovnává hrozny a zpívá si (píseň \"V Barceloně na ulici\"). Corregidor přichází a mlynářka ho upejpavě, ale koketně přijímá: manžel prý spí. Ona sama prý již cítí k donu Eugeniovi náklonnost, jež by se jistě proměnila v lásku, kdyby opatřil jejímu příbuznému místo tajemníka u městského soudu. Corregidor po jistém zdráhání slibuje, ale než stačí od Frasquity získat odměnu, vyděsí ho příchod Lukáše. Corregidor napůl považuje vše za léčku, napůl přece chce věřit v mlynářčinu přízeň (dialog Frasquity a corregidora \"Krásná séňo, Bůh s vámi\" a duet \"Jak ovce chodím bludná\"). Mlynářský pár odchází uvítat průvod s farářem jdoucím požehnat jejich vinicím (sbor \"Nebes králi! Slitovníče!\").\n\nCorregidor prostřednictvím svého osobního sluhy (alguacila) Garduni zařídil, aby vesnický soudce (alkade) Juan Lopez povolal mlynáře dnes večer k výslechu ve vymyšlené věci a zdržel ho u sebe přes noc. Přichází průvod, jehož pobožný zpěv se brzy mění v povpěvek oslavující víno, jejž předzpěvuje Garduňa s kytarou (píseň \"Starý otec Noe\"). Poté vyzývají přítomní Frasquitu k tanci. Ta nejprve vyzve do kola corregidora, když však ten brzy zchvácen klesá, pokračuje s Lukášem v divoké sevillaně.\n\nKdyž se prostranství vyprázdní a začne se stmívat, přijde alguacilo Juana Lopeze, podnapilý Toňuello, a na základě úředního přípisu odvádí mlynáře na oslu s sebou. Znepokojená Frasquita se s manželem loučí (finále s písní Toňuela \"Ani muk, povídám!\" a duetem Lukáše a Frasquity \"Buď klidna, Frasquito, a nic se nestrachuj\").\n\n(Světnice ve mlýně) Frasquita u okna přede a neklidem myslí na Lukáše, z neznámého důvodu naléhavě povolaného k alkadovi (árie \"Však její bratr, jenž stál u ní\"). Přichází k ní corregidor – vypadá uboze, protože při cestě přes lávku spadl do mlýnského náhonu. Překvapená Frasquita mu pomáhá dovnitř a ptá se na osud svého muže. Don Eugenio prý přišel, aby jí a Lukášovi pomohl, dokonce přinesl dekret na tajemnické místo pro Frasquitina příbuzného, ale důvtipné mlynářce je brzy jasné, co se seběhlo. Chce corregidora vyhodit, ale když ten se nechce dát, chystá se mlynářka na cestu sama: Půjde za doňou Mercedes, corregidorovou manželkou, aby ona i celé město zvěděli o jeho lsti. Don Eugenio jí hrozí dvěma bambitkami, ale Frasquita ho uchlácholí předstíranou povolností, pak strhne se stěny pušku a rozčileně odchází, aby se na oslu rychle vypravila za svým mužem. Při jejím varovném výstřelu don Eugenio omdlí (dialog a duet \"Jak, vaše milost zde, v tento čas?… Lukáš by milosti na pomoc kvapil… Tak vše se splnit má… Ven, pane ven, sic tyto ruce\").\n\nTak svého pána nachází Garduňa. Slabého, promočeného a zchváceného corregidora uloží do ložnice a jeho šaty dá sušit na kamna (dialog \"Krev mi stydne v těle\" a duet \"de oheň rozdělám\"). Pak si sám mudruje o postavení panského alguacila: vše musí zařídit, všechny neúspěchy padnou na jeho bedra – ale přitom právě on má nadutého hlupáka i jeho úřad v hrsti (píseň \"Když rada drahá je\").\n\nVrací se Lukáš. Když přijel k Juanu Lopezovi, najednou nebyl žádný spěch a bylo mu vykázáno lůžko. Lukáš se však brzy vykradl a na svém oslu potají dojel zpět domů. Když uvidí corregidorovy šaty, když najde jeho dekret pro Frasquitina příbuzného, ba když uvidí klíčovou dírkou corregidora ve vlastní posteli, je přesvědčen o tom, že ho jeho žena podvedla. Jeho prvním impulsem je trhnout do ložnice a corregidora zabít – ale to by jen skončilo jeho vlastní popravou. Místo toho si obléká jeho šaty a jde donu Eugeniovi oplatit stejnou mincí u doni Mercedes, jeho choti (monolog \"Mlýn otevřen! Bdí dosud Frasquita?\" a árie \"Ba na mou duši\").\n\nSkrytý Garduňa přivádí corregidora: vzduch je čistý. Ale novinkou, že Lukáš kvapil – v jeho šatech! – za jeho ženou, je don Eugenio rozladěn. Posílá Garduňu rychle za mlynářem a sám ho hodlá následovat, ač si na to musí obléci mlynářovy šaty (monolog \"Mé síly vyčerpány jsou!\" a píseň \"O srdce lidské – mladé v každém věku\"). Náhle do síně vrazí Juan Lopez, Toňuelo a jim v patách Frasquita. Muži se vrhnou na osobu, v níž tuší Lukáše, mlynářka ho brání. Teprve po pár ranách se corregidor vzchopí a dává se poznat. Vypráví stručně, co se seběhlo, a všichni – ač každý z jiných pohnutek – vyrážejí ke corregidorovu domu (scéna \"Zde ho máme, darebu\" a kvartet \"Již rychle za ním, rychle v sled\").\n\n(Náměstí v jihošpanělském městě před domem corregidorovým) Je půlnoc, ponocný vyzpěvuje (\"Zdrávas panno čistá\"). Ke dvěřím domu přispěchají Frasquita, corregidor, Juan Lopez a Toňuelo. Na prahu naleznou Garduňu: v domě mu neotevřeli a ani nově příchozí přes všechno tlučení nepochodí lépe (scéna \"Cíl dosažen! Díky Bohu!\"). Lomoz přivolá ponocného. Ten považuje corregidora za opilého Lukáše, což potvrdí z balkonu komorná Rosita: milostpán corregidor se už před hodinou vrátil a je s chotí v ložnici. Tato zpráva rozčílí dona Eugenia i Frasquitu a jejich hluk zase ještě více rozzlobí ponocného, který na rušitele nočního klidu volá městskou stráž (scéna \"Co se zde děje, proč ten hluk?\"). Všichni sousedé se probouzejí a se zájmem sledují dění na ulici (sbor \"Co se stalo, jaký hluk a křik?\"). Přichází stráž v čele s Miguelem a současně se objevuje doňa Mercedes. Ani ona se ke svému muži nezná a odevzdává ho pochopům (zpěv Mercedes \"Má noc své právo, běda kdo je ruší\"). Ale vidouc Frasquitin nářek nad nevěrným manželem, sděluje jí, že vetřelce ihned poznala a dala zatknout – již jej pochopové přivádějí.\n\nMercedes Lukáše odevzdává Frasquitě, ten však se svou ženou nechce nic mít, neboť je stále přesvědčen o její nevěře. Jak se v jejím loži ocitl pan corregidor? To Frasquita nemůže vysvětlit a ani don Eugenio neví, co by veřejně řekl, až Garduňa podá vysvětlení toho, co se v noci stalo. Ačkoli jeho vyprávění umně vynechává vše, co by jeho pánu škodilo na cti, posluchači si to dovedou bez potíží domyslet (Garduňovo vyprávění \"Což pán svého někdy opustím?\"). Lukáš však o tom hlavním stále není přesvědčen.\n\nFrasquita se hájí a přivádí dva svědky: jsou to dvě oslice, jedna, na níž se Lukáš z vězení vracel domů, a druhá, na níž naopak ona spěchala za ním. V půli cesty, kde se mlynář zastavil na cigaretu, se potkaly a zahýkáním se pozdravily, i když sami jezdci se nepoznali (Frasquitino vyprávění \"Když dnešní nocí temnou\"). Lukáš uvěří, bere svou choť do náruče a žádá doňu Mercedes o odpuštění. Ta mu je uděluje a manželovy protesty rázně zkrotí (zpěv \"Aj, hleďme, zdali věřit mám\"). Corregidor ji schlíple následuje do domu a Lukáš s Frasquitou na oslech odjíždějí za pozdravů lidu (sbor \"Nechť mír a klid vám opět dýše\").\n\n"}
{"id": "773311", "url": "https://cs.wikipedia.org/wiki?curid=773311", "title": "Klášter Souvigny", "text": "Klášter Souvigny\n\nKlášter Souvigny (francouzsky \"Prieuré de Souvigny\") je klášter v obci Souvigny ve francouzském departementu Allier v srdci bývalé provincie Bourbonnais. Ve středověku byl klášter jedním z pěti nejstarších dceřiných klášterů kláštera v Cluny a významným poutním místem.\n\nK založení došlo mezi lety 915-920, kdy Aymer Bourbonský věnoval klášteru v Cluny pozemek, na kterém se začalo stavět převorství. Po úmrtí dvou významných opatů Maiola a jeho nástupce svatého Odila, kteří byli v klášterním kostele pohřbeni, se klášter stal významným poutním místem. Jejich gotické náhrobní desky se sochami se dochovaly.\nHrob svatého Maiola se stal cílem poutníků jak urozených, jako byl již francouzský král Hugo Kapet, tak mnoha nešťastníků postižených tzv. ohněm sv. Antonína.. Kostel zasvěcený svatým apoštolům Petrovi a Pavlovi je dlouhý 84 metrů a široký 16 metrů. Byl vystavěn v románském slohu v letech 1088 - 1114. Musel pojmout větší množství věřících, a proto došlo k jeho rozšíření na pětilodní baziliku se dvěma transepty, chórem a ochozem katedrálního typu podle vzoru klášterního kostela Cluny III. Stavba byla několikrát přestavěna, hlavně regotizována v 15.století. Kostel měl původně tři věže, dochovaly se jen dvě západní bez dvou horních pater. \n\nKlášter i kostel byly zdevastovány během francouzské revoluce po roce 1789. Kostel byl obnoven a navrácen své funkci roku 1852, roku 1919 byl prohlášen za národní historickou památku. Z vnitřního zařízení se dochovalo cenné torzo tzv. \"Kalendáře ze Souvigny\". Je to osmihranný kamenný románský sloup z konce 12. století, zdobený reliéfy s postavami zvěrokruhu mezi ornamenty. Pozoruhodné jsou rovněž varhany, které pocházejí z roku 1783.\n\nBourbonští vévodové si zvolili převorství za svou rodinnou nekropoli, hroby byly umístěny v kapli. Mezi pohřbenými jspu Ludvík II. Bourbonský s manželkou Annou, Jan I. Bourbonský, Karel I. Bourbonský s chotí Anežkou, Jan II. Bourbonský, Petr II. Bourbonský s chotí Annou a dcerou Zuzanou a Karel III. Bourbonský. Kamenné náhrobní tumby se sochami byly poničeny za francouzské revoluce, ale dochovaly se. Do kamene je roku 1453 vytesali sochaři Jacques Morel a Pierre Antoine le Moiturier. \n\nKlášter byl přestavěn roku 1432 v renesančním slohu. Dochovala se část konventu s rajským dvorem a zahradou, vstupní křídlo s fortnou a kapitulní síň.\n"}
{"id": "773314", "url": "https://cs.wikipedia.org/wiki?curid=773314", "title": "Vojtěch Zemánek", "text": "Vojtěch Zemánek\n\nVojtěch Zemánek (22. dubna 1923 - ???) byl český a československý politik a poúnorový bezpartijní poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1960 byl zvolen do Národního shromáždění ČSSR za Severomoravský kraj jako bezpartijní kandidát. Mandát obhájil ve volbách v roce 1964. V Národním shromáždění zasedal až do konce jeho funkčního období v roce 1968.\n\nK roku 1968 se profesně uvádí jako vedoucí montážní čety z obvodu Vsetín.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Vsetín), kde setrval do konce volebního období, tedy do voleb v roce 1971.\n\n"}
{"id": "773316", "url": "https://cs.wikipedia.org/wiki?curid=773316", "title": "Aksana", "text": "Aksana\n\nŽivilė Raudonienė (* 29. dubna 1982) je litevská fitness modelka, kulturistka a profesionální wrestlerka. Momentálně působí ve WWE v show SmackDown pod jménem Aksana a je trénována ve vývojovém středisku Florida Championship Wrestling (FCW). Získala tři medaile v amatérské kulturistické soutěži (2 krát stříbrná, 1 krát bronzová).\n\nPracovala jako úspěšná kulturistka, fitness modelka a osobní trenérka a v roce 2009 vyhrála soutěž FBB Arnold Classic Contest. Od roku 1996 takto pracovala ve své rodné Litvě a o rok později šla do první fitness soutěže. A to jako sedmnáctiletá, tím se stala nejmladší účastnicí mistrovství IFBB European Fitness.\n\nSvůj oficiální WWE debut udělala Askana 5. srpna jako členka rosteru \"SmackDown\". Jak se sama popsala generálnímu manažerovi Theodorovi Longovi, tak je face (kladná wrestlerka). Po dobu několika měsíců měla nejvíce zákulisních segmentů právě s ním. 22. srpna na epizodě \"Raw\" ona a další divy a superstars gratulovala Kofi Kingstonovi a Evanovi Bourne (známí jako \"Air Boom\") k vítězství WWE Tag Team titulů. O týden později se na \"SmackDownu\" stala speciální rozhodčí v zápase mezi Beth Phoenix a Natalyou proti Alicie Fox a Kelly Kelly.\n\n23. září se objevila v zákulisním segmentu s Johnem Laurinaitisem, Markem Henry, Triple H a Christianem. O měsíc později byla v zákulisí po dlouhé době opět s Teddym, tentokrát se do rozhovoru zapojil i Hornswoggle. 31. října v epizodě \"Raw\" se objevila ve svém prvním zápase v hlavním rosteru. Byl to Halloweenský Divas battle royal a vítězka se utká o Divas titul na pay-per-view Survivor Series. Zde byla Aksana ale neúspěšná a byla eliminována od Bella Twins. Na Survivor Series 2011 se stala jednou z divas okolo ringu v lumberjillním zápase o Divas titul mezi Beth Phoenix a Nikki Bellou, kde ji Nikki porazila a vyhrála Divas šampionát.\n\nNa konci show Tribute to the Troops se Aksana přidala k ostatním superstars a zdravila diváky v publiku. 28. prosince na \"NXT Redemption\" měla zákulisní segment s Maxine. Aksana jí ukazovala zprávu kterou poslal Maxinin přítel Derrick Bateman na mobil Teddyho Longa ve které bylo napsáno že se chce stát součástí rosteru \"SmackDown\" ale chtěl, aby Maxine zůstala v \"NXT\". Když se Maxine zeptala jestli jí k tomuto přinutil Johnny Curtis, ona odpověděla že se jen snažila pomoci. 27. ledna 2012 udělala Aksana na \"SmackDownu\" svůj ringový debut když porazila Natalyu. Po zápase na ní ale Natalya zaútočila, zachránila ji ale Tamina. Následující týden se spojila s Taminou v týmovém zápase proti Beth Phoenix a Natalye. 16. února na \"WWE Superstars\" Aksana porazila v zápase Maxine. Další týden na \"Raw\" se společně s Kelly Kelly postavila proti Bella Twins. 19. března přišla Aksana k ringu podpořit Kofiho Kingstona a R-Truth v zápase proti Dolph Zigglerovi a Jacku Swaggerovi. Tam si začala nadávat s Vickie Guerrero. Dostaly se až do ringu kde se začaly prát a wrestleři se je pokoušeli zastavit.\n\nV dubnu debutoval na \"SmackDownu\" nováček Antonio Cesaro a Aksana ho představila Teddymu Longovi který zrovna pracoval jako \"uklízečka\" a neměl na to slov. Následující týden Aksana Cesara políbila před Teddyho očima, tím pravděpodobně skončil jejich vztah, také prošla heelturnem (zápornou wrestlerkou) a to již podruhé za svou kariéru. 11. května Aksana debutovala s novým lookem. Později ten večer Antonio porazil Alexe Rileyho a Aksana řekla Teddymu, že jejich vztahu je konec kvůli jejímu heel turnu. Ještě jednou políbila Antonia a nechala Teddyho v slzách.\n\nŽivilė původně bydlela v New York City, nyní ale žije v Tampě na Floridě. Narodila se na Alytus v Litvě a vyrůstala v malé rodině. Před tím než začala s wrestlingem byla úspěšná profesionální kulturistka.\n\nJako manažerka\n\n\n"}
{"id": "773318", "url": "https://cs.wikipedia.org/wiki?curid=773318", "title": "Josef Zima", "text": "Josef Zima\n\nJosef Zima (8. dubna 1924 - ???) byl český a československý politik a poúnorový bezpartijní poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1960 byl zvolen do Národního shromáždění ČSSR za Východočeský kraj jako bezpartijní kandidát. Mandát obhájil ve volbách v roce 1964. V Národním shromáždění zasedal až do konce jeho funkčního období v roce 1968.\n\nK roku 1968 se profesně uvádí jako předseda JZD z obvodu Dobruška.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Dobruška), kde setrval do konce volebního období, tedy do voleb v roce 1971.\n\n"}
{"id": "773319", "url": "https://cs.wikipedia.org/wiki?curid=773319", "title": "Jessica Kordová", "text": "Jessica Kordová\n\nJessica Kordová, nepřechýleně Jessica Korda (* 27. února 1993 Bradenton, Florida) je americká profesionální golfistka českého původu, která hraje v americké LPGA Tour.\n\nGolf začala hrát v dětství, kdy ji trénoval otec Petr Korda. Na US Open 2008 skončila na 19. místě. Otec jí na turnaji dělal kedyho (nosiče bagu s holemi).\n\nOd roku 2011 se věnuje golfu profesionálně, v tomto roce hrála 15 turnajů. První vítězství mezi profesionály v kariéře získala v únoru 2012 na turnaji Women's Australian Open a připsala si prémii 165 tisíc dolarů.\n\nNarodila se roku 1993 ve floridském Bradentonu do rodiny českého tenisty a bývalé světové dvojky Petra Kordy a tenistky Reginy Kordové, rozené Rajchrtové.\n\nDo patnácti let reprezentovala Českou republiku. Poté se rozhodla ponechat americké občanství a od tohoto věku nastupuje za Spojené státy. Mezi důvody rozhodnutí uvedla celoživotní trvalý pobyt ve Spojených státech a šanci nastoupit za USA v Solheim Cupu. Součástí amerického družstva se pak stala v roce 2013.\n\nSdělila: \"„Pocházím z Česka, mám tam rodinu, ale já osobně se cítím jako Američanka.“\"\n\n\n\n"}
{"id": "773321", "url": "https://cs.wikipedia.org/wiki?curid=773321", "title": "Gunhilda Vendská", "text": "Gunhilda Vendská\n\nGunhilda Vendská je jméno napůl legendární dánské královny, manželky Svena Vidlího vouse († 1014).\n\nSága \"Heimskringla\" vypráví o tom, že Sven se s žádostí o pomoc proti námezdním bojovníkům Jomsvikingům obrátil na Burislava, krále Vendů. Součástí vyjednávání bylo i to, že se Sven ožení s Burislavovou dcerou Gunhildou, zatímco Burislav se ožení se Svenovou sestrou Tyri. Gunhilda pak měla Svenovi porodit syny Haralda a Knuta. Toto líčení zčásti odpovídá historickým záznamům.\n\n\n\n\n\nZ uvedených dat historici sestavili několik alternativních hypotéz. Gunhilda může být identická s další legendární Svenovou manželkou jménem Sigrid Storråda. To by znamenalo, že žena ze ság jménem Gunhilda byla vdova po Eriku Vítězném, jak shrnuli někteří historici. Je také možné, že Gunhilda je jen výtvorem legend nezakládajícím se na Svenově polské manželce.\n"}
{"id": "773322", "url": "https://cs.wikipedia.org/wiki?curid=773322", "title": "Alicia Fox", "text": "Alicia Fox\n\nVictoria Elizabeth Crawfordová (* 30. června 1986) je americká modelka a profesionální wrestlerka známá pod mononymem Alicia Fox. Aktuálně pracuje u WWE v rosteru RAW.\n\nPřed tím než se stala wrestlerkou, pracovala jako modelka. S WWE podepsala smlouvu v roce 2006 a debutovala v červenci v Ohio Valley Wrestling (OVW), vývojovém středisku WWE. 20. října ten samý rok se stala OVW ženskou šampionkou, následující den ale titul ztratila. Další rok byla přesunuta do Florida Championship Wrestling (FCW), dalšího vývojového střediska, kde vystupovala pravidelně až do roku 2009.\n\nVe SmackDownu debutovala v červnu 2008 pod jménem Alicia Fox s gimmickem svatební plánovačky. V listopadu byla přestěhována do ECW kde byla manažerkou DJ Gabriela. V rámci příběhu se vrátila zpátky do SmackDownu. Po zbytek roku 2009 se snažila získat Divas championship, vždy ale neúspěšně. Když se v květnu 2010 stala manažerkou Zacka Rydera, podařilo se jí poprvé stát Divas šampionkou. Fox držela titul do 15. srpna. Koncem roku 2010 se objevila jako \"Pro\" na třetí sezónu show NXT pro rookie Maxine. Do SmackDownu se vrátila v dubnu 2011.\n\nMá mladší sestru Christinu. Předtím než se stala profesionální wrestlerkou, byla modelkou a s WWE podepsala smlouvu poté, co ji John Laurinaitis viděl v módním katalogu.\n\nZakončovací chvaty \n\nByla manažerkou\n\nTheme song\n\n"}
{"id": "773323", "url": "https://cs.wikipedia.org/wiki?curid=773323", "title": "Wieteke Cramerová", "text": "Wieteke Cramerová\n\nWieteke Harmanna Cramerová (* 13. června 1981 Lemmer, Frísko) je bývalá nizozemská rychlobruslařka.\n\nV nizozemské reprezentaci působila od sezóny 1997/1998, v letech 1998 a 1999 se umístila šestá na juniorském mistrovství světa, v roce 2000 získala na tomto šampionátu stříbrnou medaili. V celkovém hodnocení Světového poháru 2000/2001 skončila na dlouhých tratích 3 km/5 km na devátém místě. V této sezóně rovněž vybojovala bronzovou medaili na Mistrovství Evropy 2001 a dojela pátá v závodě na 5000 m na Mistrovství světa na jednotlivých tratích. Následující sezóny již nebyly pro ni tak úspěšné s výjimkou sezóny 2003/2004, kdy na evropském šampionátu 2004 skončila čtvrtá a na Mistrovství světa ve víceboji získala bronzovou medaili. Posledním větším mezinárodním úspěchem bylo vítězství v celkovém hodnocení Světového poháru 2006/2007 ve stíhacím závodě družstev, kde byla členkou nizozemského týmu. Poté startovala především na domácích závodech, do posledního většího závodu nastoupila v únoru 2009.\n"}
{"id": "773324", "url": "https://cs.wikipedia.org/wiki?curid=773324", "title": "Lužickosrbská oblast osídlení", "text": "Lužickosrbská oblast osídlení\n\nJako Lužickosrbská oblast osídlení se všeobecně označuje prostor na východě Saska a jihu Braniborska (historické Horní a Dolní Lužice), ve kterém je západoslovanský lid Lužických Srbů autochtonní (původní,domácí). Toto území bylo v minulých stoletích následkem asimilace, germanizace a nadměrnou těžbou hnědého uhlí stále zmenšováno. Dnes je lužickosrbské území vymezeno úředně vládami států Sasko a Braniborsko. Podíl Lužických Srbů se dále podle spolkových a zemských zákonů nesmí přezkoumávat, například při sčítání lidu.\n\nOficiálně je uznána tzv. \"tradiční oblast osídlení\" \"(angestammtes Siedlungsgebiet)\" která je definována podle státních zákonů a ustanovení států Sasko a Braniborsko. V Sasku je oblast vymezena podle zákona o právech Srbů v Sasku \"(Gesetz über die Rechte der Sorben im Freistaat Sachsen)\". Vymezení hranic je stále z velké části založeno na statistikách Arnošta Muky z roku 1880. Tato praxe odpovídá proklamaci, že stát Sasko chce zachovávat a chránit srbskou oblast osídlení, přestože v některých částech tradiční oblasti osídlení, zejména ve východní části zemského okresu Zhořelec, je lužickosrbský jazyk v každodenním životě sotva přítomen.\n\nNaproti tomu Braniborský Zákon o právech Lužických Srbů (Vendů) - \"(Gesetz zur Ausgestaltung der Rechte der Sorben (Wenden))\" vyžaduje od komunit, které chtějí patřit do tradiční oblasti osídlení, aby vykázaly „kontinuální jazykovou a kulturní srbskou (vendskou) tradici pokračující až do současnosti.“ Toto ustanovení kritizováno je zastánci Lužických Srbů a obhájci práv menšin, protože předpokládá dobrou vůli většinové komunity vůči menšinovým Lužickým Srbům a pro některé Lužické Srby je také obtížné předložit důkaz o kontinuální tradici kvůli asimilační politice a útlaku prováděnému v minulosti Pruskem a Německem.\n\nObce a sdružení v oblasti osídlení jsou zodpovědné za podporu a rozvoj lužickosrbského jazyka a kultury, například za dvojjazyčné dopravní značení, značení na budovách a přítomnost lužickosrbského jazyka na veřejnosti. Bilinguální názvy a značení jsou již předepsány. V praxi však toto nařízení kromě jádrové oblasti osídlení (viz níže) není provedeno důsledně.\n\nOblast v současné době zahrnuje následující obce nebo jejich části:\n\n\nDnes je možno přihlásit se k srbskému národu podle spolkových a zemských zákonů svobodně a nesmí se přezkoumávat, například sčítání lidu (v minulosti tomu tak nebylo, například trestání dětí bitím za promluvení v mateřském jazyce - pramen osobní výpověď jedné respondentky - 40.léta 20.století). Dodnes v některých ohledech přetrvávající disproporce v lužickosrbsko-německých vztazích. Na území Lužic bylo do nedávné doby považováno za neslušné, promluvil-li Lužický Srb v přítomnosti občana německé národnosti lužickosrbsky. V tomto směru bylo dosaženo větší tolerance, ale přesto sejde-li se v radě jedné obce (nechci ji jmenovat) 12 zastupitelů, z nichž 2 jsou Němci, jednací řeč je německá, protože oni s jinou jednací řečí nesouhlasí, protože lužickou srbštinu neovládají. Také znalost jazyka je vyžadována jednostranně. Občané lužickosrbské národnosti v oficiálně dvojjazyčném území musí umět německy, po občanech německé národnosti znalost lužické srbštiny vyžadována není. (pramen - vlastní pobyty u Lužici, zde získané informace)\n\nDnešní lužickosrbská oblast osídlení je malou částí této oblasti. Srbské historické území se rozprostíralo v polovině 9. století na západě od řeky Sály a na východě po řeky Bobr a Kwisa. Kraj, který srbské kmeny mezi 6. a 10. stoletím obydlily a ovládly, obsahoval celkem asi 40 000 kilometrů čtverečních. Slovansko-srbské kmeny se usídlily v kraji mezi lety 531 po rozpadu říše Durinků a do roku 620, do vytvoření první zapadoslovanské velké Sámovy říše. V této a následující době vyvine se v tomto Slovany osídleném kraji jednota srbských kmenů, které se ale s dalším vývojem kulturně a politicky rychle diferencovaly a od začátku 9. století se rozpadly na vícero kmenů. \n\nSeverně od lužického valu bydleli Lužičané se svým hustě osídleným střediskem mezi řekami Brěšća (Berste) a jejími přítoky na západě a Sprévou na východě. Nejvíce sídlišť tohoto kmene se koncentrovalo jednak v okolí řek Brěšće (Berste) a Žraki (Schrake)-Dobry, tak i v horních Blatech (německy Spreewald, dolnosrbsky Blota) v okolí Chotěbuze (německy Cottbus, dolnosrbsky Chośebuz). Okolo tohoto sídlištního jádra existovala další sídliště například při Malém Halštrově, severně a východně od Grabina (německy Finsterwalde), při Neuendorfském jezeře a při Gojacu (německy Goyatz), jakož i v okolí Bezkova. Také malá oblast osídlení ležela u Baršče (německy Forst). Podle pramenů v 9. století byl v kraji pouze jeden kmen - Lužičané, v kraji pozdější Dolní Lužice. Podle pramenů bavorského zeměpisce obsáhla sídliště Lužičanů do 9. století celý kraj mezi řekami Dubja (německy Dahme) a lesním pásmem při řece Bobr.\n\nJižně od Lužičanů, kteří byli po geografické stránce odděleni, ležel velmi hustě obydlený kraj kmene Milčanů. Milčansko se rozprostíralo v 9. století v asi 20 km širokém pásu mezi Kamencem a Biskopicemi na západě a Běłym Šepcem na východě. Asi od 10. století se sídliště rozšířila až do Lužických hor, do severní hole (hola je zvláštní výraz pro borovicovo-březový les, nacházející se na písčitých půdách) a do končin západně od Kamence (německy Kamenz) a Biskopic (německy Bischofswerda), k Połčnicy (německy Pulsnitz) a k střední Wjazońcy (jedná se o řeku). Také sídelní skupina okolo Mužakowa (německy Bad Muskau) zůstala izolována.\n\nDalší srbské kmeny byly například Surbi na západě. Dále Slubjeni, Žarované, Bjezunčené, Nižané (mezi Pernem a Míšní), Glomači-Dalemnici (mezi řekami Wulkeje Rědory (německy Groß Röder) a Freiberskeje Modły). Ještě i Nižičenné, Sciticini, Uolauki, Zliuvini, Koledičeni, Susloné, Chytyčené a další.\n\nDr.Arnošt Muka prováděl mezi lety 1884-1886 výzkum mezi Lužickými Srby (viz literatura) a vytvořil také daleko podrobnější a přesnější mapu, která je k dispozici v tištěné podobě ve Společnosti přátel Lužice, ale bohužel není k dispozici v digitální podobě.\n\nIdeální rozsah jazykového území všech užívaných alternativ jazyka zobrazuje přiložená mapa. Nejsilnější zachování jazyka užívaného v každodenním životě je v nyní zejména v obcích katolické Horní Lužice, severozápadně od Budyšína. Jsou to místa: Ralbice \"(Ralbitz)\", Ralbice-Róžant \"(Rosenthal)\", Worklecy \"(Räckelwitz)\", Nebelčicy \"(Nebelschütz)\", Chrosčice \"(Crostwitz)\", Pančicy-Kukow \"(Panschwitz-Kuckau)\", Radwor \"(Radibor)\", Wotrow \"(Ostro)\", Baćon \"(Storcha)\", Hrubjelčicy \"(Grubschütz)\".\n\n"}
{"id": "773332", "url": "https://cs.wikipedia.org/wiki?curid=773332", "title": "Marcel Sakáč", "text": "Marcel Sakáč\n\nMarcel Sakáč (* 23. září 1947 Levoča, Československo) je československý hokejový brankář, který v nejvyšší hokejové lize hrál během základní základní vojenské služby za Duklu Jihlava, jinak byl kmenovým hráčem Slovanu Bratislava. Reprezentoval Československo na několika mistrovství světa. Během sportovní kariéry vystudoval na Právnické fakultě UK Bratislava (JUDr.) a FTVŠ UK Bratislava, zde získal trenérskou mezinárodní licenci. Je otcem Marcela, který se stejně jako otec věnoval hokeji.\n\nJako chlapec začínal s hokejem v Popradu, v dorosteneckém věku odešel do Bratislavy, jeho první sezónou byla v roce 1966-67, po další sezóně narukoval na dva roky do Dukly Jihlava. Jeho další prvoligová hokejová kariéra je již spjata pouze se Slovanem Bratislava. V nejvyšší soutěži odehrál celkem 15 ligových sezón, což představovalo 447 utkání.\n\nV reprezentaci odehrál pouze 22 zápasů, přesto se může pochlubit 2 tituly mistra světa (jako 3. brankář) a dvěma stříbrnými medailemi.\n\nByl jedním z posledních brankářů, který chytal až do zavedení povinné ochrany hlavy bez brankářské masky. Na MS 1971 mu pořadatelé zakázali chytat, tak si půjčil od spoluhráčů přilbu a v té chytal. Po šampionátu si nechal zhotovit od kamaráda dva kryty hlavy, jeden na reprezentační zápasy a druhý do ligové soutěže. V těchto maskách odchytal celou hokejovou kariéru. Dodnes je vlastní, přestože americký sběratel mu za ně nabízel částku 20 tis. USD.\n\nO nebezpečnosti hokejového brankáře svědčí i to, že jedna střela Sakáčovi vyrazila 14 zubů, zlomený nos měl cca 8x, na hlavě má kolem 150 stehů. Nejhorší zranění, které ale utrpěl, byla zlomenina nadočnicového oblouku, který měl vražený dovnitř.\n\nPo skončení hráčské kariéry působil v zahraničí, konkrétně v Rakousku, Německu a Itálii jako hokejový expert.\nV sezóně 1986/87 trénoval italský HC Eppan Pirates.\nJe zakladatelem první slovenské hokejové akademie. Pracoval ve Slovanu Bratislava, jako vedoucí výpravy působil u slovenské reprezentace dvacetiletých na MS 2001 v Moskvě, trénoval brankáře v Piešťanech.\n\nJe autorem monografie „Tajomstvo tréningu hokejového brankára na ľade“.\n\n"}
{"id": "773335", "url": "https://cs.wikipedia.org/wiki?curid=773335", "title": "Melina Perez", "text": "Melina Perez\n\nMelina Nava Perez (* 9. března 1979) je americká profesionální wrestlerka. Nejvíce známá je pro svoje působení ve WWE pod mononymem Melina.\n\nK nezávislému profesionálnímu wrestlingu se připojila v roce 2000, ještě před podepsání smlouvy s WWE v roce 2004. Zpočátku byla manažerkou týmu MNM. Pod jejím vedením tento tým získal titul Tag Team šampiónů, stejně jako později Johnny Nitro získal Intercontinental championship. Svůj WWE debut udělala v roce 2005. Stala se třikrát Women's šampionkou a dvakrát Divas šampionkou. Kvůli vypršení smlouvy byla z WWE propuštěna 5. srpna 2011.\n\nJe mexického původu. Hovoří anglicky a španělsky.\n\nMá dlouhodobý vztah s Johnem Henniganem, dříve známým jako Johnny Nitro, nyní John Morrison. Po jednom z jejich rozchodu byla v krátkodobém vztahu s Dave Batistou který tvrdil, že jejich vztah začal až po tom, co se rozvedl se svou manželkou.\n\n13. dubna 2008 se objevila společně s Mickie James, Laylou a Kelly Kelly v epizodě Celebrity Fit Club Boot Camp. Svůj herecký debut udělala ve vedlejší roli, dívky Devin, ve filmu Serial Buddies. 23. června 2011 vystupovala v jedné epizodě YouTube show Zacka Rydera, \"Z! True Long Island Story\". Dnes Melina moderuje show jménem After Buzz.\n\nZakončovací chvaty: \n\nJako manažerka:\n\nManažeři:\n\nPřezdívky:\n\nTheme Songy:\n"}
{"id": "773339", "url": "https://cs.wikipedia.org/wiki?curid=773339", "title": "Mistrovství Evropy ve fotbale hráčů do 21 let 1986", "text": "Mistrovství Evropy ve fotbale hráčů do 21 let 1986\n\nMistrovství Evropy ve fotbale hráčů do 21 let 1986 bylo pátým ročníkem tohoto turnaje. Vítězem se stala španělská fotbalová reprezentace do 21 let.\n\nCelkem 29 týmů bylo rozlosováno do osmi skupin po třech, resp. čtyřech týmech. Ve skupinách se utkal každý s každým doma a venku. Vítězové skupin následně postoupili do vyřazovací fáze hrané systémem doma a venku.\n\n"}
{"id": "773341", "url": "https://cs.wikipedia.org/wiki?curid=773341", "title": "Mořkov hlavní trať", "text": "Mořkov hlavní trať\n\nMořkov hlavní trať je železniční zastávka a nákladiště v obci Mořkov na trati číslo 323 spojující Ostravu (její hlavní nádraží) s Valašským Meziříčím. Od roku 2009, kdy byl kvůli následkům povodní zastaven provoz na železniční trati Hostašovice – Nový Jičín (a tamní železniční zastávce „Mořkov“), je jedinou železniční zastávkou v Mořkově. Situovaná je v jižních partiích obce v objektu na adrese Nádražní 262, nacházející se v nadmořské výšce 400 m n. m. (podle turistického značení však 407 m n. m.).\n\nZastávka je jednokolejná s odbočnou manipulační kolejí, která byla využívána pro nakládku železničních vagónů dřevem ze zdejší pily. Nádražní budova, jež je umístěna severně od kolejiště, prošla rekonstrukcí, naopak nákladiště, umístěné jižně od kolejiště, ztratilo po zrušení pily svou funkci. Zastávka tak slouží k dopravní obsluze obce Mořkov a jako výchozí stanice pro turistické cesty do podhůří Beskyd. Od zastávky vedou turistické trasy:\n\nOd 12. prosince 2010 je navíc v zastávce vytvořen přestupní bod mezi meziměstskou autobusovou dopravou a železniční dopravou v rámci Ostravského dopravního integrovaného systému (ODIS).\n\n\n"}
{"id": "773342", "url": "https://cs.wikipedia.org/wiki?curid=773342", "title": "Po Si-laj", "text": "Po Si-laj\n\nPo Si-laj (čínsky: 薄熙来, pinyin: Bo Xilai) (* červenec 1949, Peking) je členem Komunistické strany Číny (KSČ), bývalým tajemníkem výboru v Čchung-čchingu a členem politbyra Komunistické strany Číny. V letech 2003–2004 zastával post guvernéra provincie Liao-ning. Od roku 2004 do listopadu 2007 byl ministrem obchodu Čínské lidové republiky. V září 2013 byl za přijímání úplatků a zneužívání své moci odsouzen na doživotí.\n\nPo Si-laj je synem Po I-poa, místopředsedy ústředního poradního výboru komunistické strany a jednoho z osmi zakladatelů Komunistické strany Číny.\n\nDo popředí se dostal díky spojenectví s generálním tajemníkem Ťiang Ce-minem, který mu dopomohl k politickému vzestupu na post starosty pobřežní ekonomické osy Ta-lienu a následně guvernéra provincie Liao-ning. Po Silajův politický vzestup byl podle deníku The Epoch Times úzce spjatý s jeho účastí na politické kampani tajemníka Ťiang Ce-mina, proti příznivcům duchovní metody Fa-lun-kung.\n\nPoté, co byl obviněn z účasti na genocidě Fa-lun-kungu u španělského soudu, byl odsunut z vedení v Pekingu do Čchung-čchingu, kde působil jako tajemník výboru v Čchung-čchingu. Zde organizoval velké kampaně proti organizovanému zločinu, pokoušel se o obnovení rovnostářských sociálních programů pro městské dělnické třídy a zahájil kampaně za oživení éry kulturní revoluce, takzvané \"rudé kultury\".\n\nBěhem svého úřadování v Čchung-čchingu získal za svůj „Čchung-čchingský model\" ocenění z Pekingu. U hongkongských obyvatel s kampaní neuspěl. Je považován za jednoho z nových vůdců 5. generace čínského vedení, která představuje \"novou levici\" čínské politiky, která zahrnuje konzervativní maoisty, stejně jako sociální demokraty zklamané rostoucích nerovností v příjmech.\n\nPo Si-laj v Čchung-čchingu často mluvil o potřebě vrátit se k revolučním ideálům z dob Mao Ce-tunga. Nechal postavit novou sochu Mao Ce-tunga a masově šířil jeho citáty a vyzýval studenty, aby trávili část letních prázdnin na brigádě na polích.\n\nJednu ze svých kampaní v Čchung-čchingu nazval \"zpívej rudě, znič černé\", což znamenalo podporu zpěvů revolučních písní a boj proti organizovanému zločinu.\n\nČchung-čching byl před příchodem Po Si-laje známý rozšířenou korupcí a kriminalitou. Zátah proti mafiím řídil jeho pobočník Wang Li-ťün, který zahájil mohutnou operaci, kdy v celách skončily tisíce lidí z bohatých vrstev. Dvanáct z nich, včetně bývalého policejního náměstka, bylo popraveno.\n\nPůvodně proklamovaný boj s organizovaným zločinem se nakonec ukázal jako kampaň na odstranění jeho politické opozice a získání jejího kapitálu poté, co budou uvězněni. Příběh jednoho z postižených nedávno popsal deník Financial Times. Li Ťün patřil ve městě k nejbohatším developerům. Od armády se mu podařilo koupit pozemek, na kterém chtěl postavit luxusní bytový komplex. Poté se na něj obrátili z radnice, aby jim pozemek předal, protože město tam chce mít park. Li odmítl. O několik měsíců později byl zatčen a mučen. Šest dní a nocí byl přivázán ke kovové židli a udržován při vědomí elektrickými šoky a bitím. Nakonec byl propuštěn s tím, že musí zaplatit pokutu.\n\n\"Hlavním cílem těch kampaní bylo oslabení a zničení podnikatelů,\" říká profesor Tchung Č'-wej, který pro pekingskou vládu vypracoval zprávu o protikriminální kampani. Podle něj Po potřeboval zdroje na financování svých sociálních projektů, jako byla výstavba levného bydlení pro dělníky.\n\nOdborník na Čínu David Kelly stanici Hlas Ameriky řekl, že pokud jde o vládu zákona, byly metody používané v Čchung-čchingu v rámci Po Si-lajova halasně prodávaného boje proti organizovanému zločinu krokem zpět. Mj. proto, že se obviněným často odpírala práva na řádnou obhajobu a málo se přihlíželo k jejich svědectví. Přičemž je možné, že obviňováni byli i nevinní. Jen aby to dobře vypadalo v celkových číslech.\n\nPo Si-laje ve Španělsku zažalovalo patnáct obětí pronásledování, které podaly v období 2003 až 2007 žaloby proti pěti komunistickým pohlavárům na základě španělského zákona, který umožňuje jednotlivcům zahájit soukromé trestní stíhání (acciones populares).\n\n11. listopadu 2009 přijal po dvou letech vyšetřování španělský soudce Ismael Moreno žalobu za genocidu a mučení. Mezi obviněnými figuruje pět vysokých představitelů Komunistické strany Číny, kteří se mají zodpovídat za svou roli při pronásledování duchovní praxe Fa-lun-kung. Poprvé soud uznal kampaň proti Fa-lun-kungu za odpovídající definici genocidy z právního hlediska. Mezi obviněnými byli kromě Po Si-laje také Ťiang Ce-min - bývalý čínský prezident a bývalý generální tajemník Komunistické strany Číny, Luo Kan - bývalý ředitel Úřadu 610, Ťia Čching-lin - čtvrtý nejvýše postavený člen strany a Wu Kuan-čeng - předseda interního disciplinárního výboru strany.\n\nJako bývalý ministr obchodu údajně sehrál také klíčovou roli v nelegálních obchodech na poli transplantací lidských orgánů společně s Wang Li-ťünem. Po je označován za člena skupiny, která se nejaktivněji podílela na represivních kampaních proti Fa-lun-kungu.\n\nČínský premiér Wen Ťia-pao několikrát naznačil, že si nepřeje, aby na jeho místo usedl šéf komunistické strany ve městě Čchung-čching Po Si-laj. Podle uniklých amerických diplomatických depeší zveřejněných na Wikileaks, usiloval Po Si-laj o post vicepremiéra v době, kdy byl ministrem obchodu. Deník The Epoch Times uvedl, že Wen Ťia-pao se podle depeše na 17. sjezdu strany rozhodl jej místo do postu vicepremiéra umístit na pozici tajemníka strany v městě Čchung-čchingu.\n\nTelevize New Tang Dynasty zveřejnila informaci, že čínský premiér Wen Ťia-pao podle zprávy uveřejněné na Wikileaks prohlásil, že Po Si-laj poškozuje v zahraničí dobré jméno Číny.\n\n15. března 2012 státní tisková agentura Nová Čína oznámila, že čínské vedení Po Si-laje z vedení komunistické strany Čchung-čchingu odvolalo. Podle deníku Financial Times a redaktora Českého rozhlasu Milana Slezáka se jedná o jeho patrně definitivní konec ve vysoké politice. Podle světových médií byl hlavním důvodem jeho odvolání skandál jeho pobočníka Wang Li-ťüna, který se pokusil zběhnout do USA a strávil jeden den na americkém konzulátu v Čcheng-tu. Deník The Epoch Times uvádí, že Poovo odvolání je vyústěním boje mezi dvěma mocenskými frakcemi uvnitř komunistické strany.\n\nPo Si-laje nahradil na postu stranického tajemníka města Čchung-čchingu Čang Te-ťiang, čínský vicepremiér a ekonom vzdělaný v Severní Koreji.\n\nPodle zdrojů agentury Reuters souvisí odvolání politika Po Si-laje z předního postavení v Komunistické straně Číny s loňskou smrtí britského obchodníka Neila Heywooda ve městě Čchung-čching. Podle Reuters byla do Britovy smrti zapletena manželka Po Si-laje advokátka Ku Kchaj-laj.\n\nDeník The Guardian uvedl, že odvolání Po Si-laje je první veřejný rozpor uvnitř stranických struktur.\n\n1. března 2012 - Deník Velká Epocha zveřejnil informace o tom, že policejní ředitel Wang Li-ťün odevzdal na velvyslanectví USA americkému velvyslanci informace o spiknutí tajemníka Po Si-laje a šéfa policejních sil Čou Jung-kchanga, kteří údajně připravují v ČLR převrat. Čínský disidentský server Boxun napsal, že Wang Li-ťüna vyšetřují v Pekingu. Pravděpodobně již předal informace o spiknutí Čou Jung-kchanga a Po Si-laje, kteří chtěli zabránit nástupu Si Ťin-pchinga.\n\n4. března 2012 - Deník Velká Epocha zveřejnil informace od anonymního zdroje popisující obsah předaných dokumentů. Podle tohoto anonyma dokumenty zahrnují důkazy, že Po Si-laj a člen stálého výboru politbyra Ústředního výboru ČKS Čou Jung-kchang chtěli odstranit Si Ťin-pchinga, budoucího předsedu politbyra a chopit se moci. Spiknutí bylo údajně podpořeno vedením komunistické strany, tedy frakcí bývalého předsedy komunistické strany Ťiang Ce-mina.\n\n19. března 2012 - Internetoví mikrobloggeři na Weibo.com tvrdí, že v noci z 19. na 20. března došlo k pokusu o převrat (puč). V Pekingu se objevilo velké množství armádních vozů. Neoznačené armádní složky údajně zrána obsadily všechna důležitá místa vládního komplexu v Čung-nan-chaj i jinde v Pekingu. Puč pravděpodobně odstartovala aféra Po Si-laje, jenž byl podle portálu Mingjing News chráněncem člena devítičlenného Stálého výboru politbyra komunistické strany Čou Jung-kchanga, který kontroluje policii a bezpečnostní složky. Kvůli Po Si-lajovi se rozhořel boj mezi nejmocnějšími členy politbyra Čou Jung-kchangem a generálním tajemníkem Chu Ťin-tchaem, který kontroluje armádu a na jehož straně stojí také premiér Wen Ťia-pao. Některá média hovoří o střelbě v centru Pekingu, pohybech obrněných vozidel v metropoli i záhadné nehodě Ferrari, v němž měl zahynout syn člena vlády.\n\n31. března 2012 čínské úřady rázně zasáhly proti čínské internetové komunitě. Podle čínské státní tiskové agentury Sin-chua bylo zatčeno 1 065 lidí a vymazáno 208 000 „škodlivých“ zpráv. v souvislosti s údajnou produkcí a propagací fám. Následně Sin-chua informace vymazala a uvedla že bylo zatčeno šest lidí a dočasně zavřeno šestnáct webových portálů. Kvůli nevysvětlenému odvolání vysokého straníka Po Si-laje totiž čínská společnost na internetu spekuluje, co za překvapivým krokem stojí. Dva hlavní čínské mikroblogové portály Sina Weibo a Tencent QQ, z nichž každý má asi 300 milionů uživatelů, znemožnily lidem psát od soboty do 3. dubna ráno na internetu komentáře a další texty.\n\n\n\"The Epoch times (CZ)\"\n"}
{"id": "773343", "url": "https://cs.wikipedia.org/wiki?curid=773343", "title": "Mickie James", "text": "Mickie James\n\nMickie Laree James (* 31. srpna 1979), lépe známá jen jako Mickie James, je americká profesionální wrestlerka a country zpěvačka v současné době pracující pro WWE - konkrétně trénuje mladé divas v NXT a je součástí Smackdown Live.\n\nNejvíce známá je pro svoje působení ve World Wrestling Entertainment. Mickie začala svoji kariéru v roce 1999 jako manažerka v nezávislém okruhu kde vystupovala pod jménem Alexis Laree. Trénovala v několika střediskách aby zlepšila své wrestlerské dovednosti. V červnu 2002 začala pracovat pro TNA a získala si národní pozornost.\n\nV říjnu 2005 podepsala smlouvu s WWE a byla umístěna do storyline s legendou Trish Stratus ve které Mickie hrála její posedlou fanynku, stalkerku - tato storyline trvala skoro rok. Mickie získala slávu a na WrestleManii 22 vyhrála svůj první WWE Women's titul. Svůj druhý titul, Divas, získala na Night of Champions v roce 2009. Z WWE byla propuštěna 22. dubna 2010 a vrátila se zpátky do TNA.\n\nJejí první album Strangers&Angels bylo vydáno 18. května 2010 na iTunes. Dne 2. prosince 2010 vydala Mickie song \"Hardcore Country\", který také použila jako svůj theme song v TNA. Pro své druhé album se spojila s kampaní Kickstarter která bude album finančně podporovat. V současné době na tomto album pracuje, mělo by vyjít někdy v roce 2012.\n\nZakončovací chvaty:\n\nJako manažerka:\n\nPřezdívky:\n\nTheme songy:\n"}
{"id": "773349", "url": "https://cs.wikipedia.org/wiki?curid=773349", "title": "Sigrid Storråda", "text": "Sigrid Storråda\n\nSigrid Storråda neboli Sigrída Hrdá, Saum–Aesa (, , slovansky Svatoslava) je jméno královny, která se objevuje v severských ságách jako manželka švédského krále Erika Vítězného a poté dánského krále Svena Vidlího vouse. Ačkoliv jí ságy připisují nordický původ, je Sigrid někdy považována za polskou nebo pomořanskou princeznu. Její existence je některými vědci zpochybňována, například Birgittou Fritzovou.\n\nSigrid se objevuje v mnoha ságách napsaných celé generace po popisovaných událostech, o kterých jinak není žádný důkaz. Není jisté, zda byla skutečnou osobou, či zda je výsledkem spojení osudů několika žen nebo zcela fiktivní postavou.\n\n\"Heimskringla\" popisuje Sigrid jako krásnou, ale pomstychtivou dceru mocného švédského šlechtice Skagula Tosteho. Jako vdova po Erikovi Vítězném vlastnila význačné pozemky a žila společně se synem Olofem, když se král Vestfoldu Harald Grenske ucházel o její ruku. Nechala Haralda i dalšího svého nápadníka Vissavalda z Garðaríki po hostině upálit ve velké síni, aby odradila další zájemce o manželství s ní.\n\nO její ruku dále žádal norský král Olaf Trygvasson, ale za podmínku si určil, aby konvertovala ke křesťanství. Sigrid mu řekla: \"Neodloučím se od víry, kterou přede mnou udržovali mí předci.\" Olaf ji ve vzteku uhodil rukavicí, načež Sigrid chladně reagovala: \"To může jednoho dne znamenat tvou smrt.\"\n\nSigrid poté chtěla utvořit koalici Olafových nepřátel. Zajistila spojenectví Švédska a Dánska, když se provdala za ovdovělého dánského krále Svena Vidlího vouse. Sven svou sestru Tyri provdal za vendského krále Burislava, otce své první manželky Gunhildy. Tyri utekla a provdala se za Olafa, čímž jen rozdmýchala konflikt mezi Olafem a svým bratrem, zatímco Sigrid štvala Svena proti svému bývalému nápadníkovi. To vedlo k bitvě u Svoldu, ve které Olaf zahynul.\n\nDánský historik Saxo Grammaticus opakuje tyto informace a píše, že vdova po Eriku Vítězném Syritha se provdala za Svena Vidlího vouse poté, co odmítla Olafa Trygvassona.\n\n\n\n\n\nNa základě těchto dat došli historici k několika hypotézám. Jedna z nich pokládá Sigrid ze ság za polskou princeznu\" 'Świętosławu\"', dceru Měška I. a Doubravky, která se vdala za Erika a poté za Svena a byla matkou Erikova syna Olofa a Svenových synů Haralda a Knuta. \"Sigrid\" by v tom případě bylo její nově přijaté jméno nebo jméno, které si vymysleli autoři ság, kteří její slovanské jméno neznali nebo neuměli napsat. Podle této hypotézy by také mohla být identická se Svenovou první legendární manželkou Gunhildou. Sigrid také může být pouze fiktivní postavou.\n"}
{"id": "773351", "url": "https://cs.wikipedia.org/wiki?curid=773351", "title": "György Cserhalmi", "text": "György Cserhalmi\n\nGyörgy Cserhalmi (* 17. února 1948, Budapešť) je maďarský herec.\n\nVyrůstal v Debrecíně v rodině operních pěvců. Po maturitě studoval na Divadelní a filmové akademii, kterou absolvoval v  roce 1971. První angažmá získal v debrecínském divadle Csokonai. Prošel několika oblastními divadly, byl i členem Národního divadla v Budapešti. Před filmovou kamerou se tento charismatický herec objevil již na počátku 70. let 20. století. Jeho filmografie je velmi obsáhlá. Do širšího povědomí se zapsal rolí Oresta ve snímku režiséra Miklóse Jancsó \"Elektro, má lásko\" z roku 1974. Výraznější role vytvořil i ve snímcích významného maďarského filmaře Istvána Szabó \"Mefisto\" (1981) a \"Hanussen\" (1988).\n\nOd poloviny 80. let se objevoval i ve snímcích slovenských tvůrců \"Iná láska\" (1985), \"Let asfaltového holuba\" (1990), \"Něha\" (1991).\n\nČeským divákům je znám zejména z filmů \" Pevnost\" (1994) a \"Želary\" (2003).\nZa roli Ewalda ve filmu Drahomíry Vihanové \" Pevnost\" byl nominován na Českého lva.\n\n\n"}
{"id": "773354", "url": "https://cs.wikipedia.org/wiki?curid=773354", "title": "Shelly Martinez", "text": "Shelly Martinez\n\nShelly Leonor Martinez (* 9. února 1980) je mexicko-americká modelka, herečka, profesionální wrestlerka a manažerka. Nejvíce známá je pro svou práci s World Wrestling Entertaiment (WWE) kde působila v rosteru ECW pod jménem Ariel a s Total Nonstop Action (TNA) pod jménem Salinas.\n\nJejí wrestlingový debut nastal v prosinci 2000. Pracovala hlavně na nezávislém okruhu v Jižní Kalifornii pod jménem Desire . V červenci 2002 se spojila s Threat a vyhrály EWF Tag Team Championship. V dubnu 2005 podepsala smlouvu s WWE a byla přidělena do jejich vývojového střediska, Ohio Valley Wrestling (OVW). Zde používala jméno Shelly a dělala manažerku několika wrestlerům včetně Aaron Stevens, Paul Burchill a Seth Skyfire. Později, v polovině roku 2006, byla přesunuta do ECW s gimmickem vykladačky karet. Dělala manažerku Kevinovi Thornovi a začala používat jméno Ariel. V polovině roku 2007 byla z WWE propuštěna. Ještě ten samý rok podepsala smlouvu s TNA a začala být známa se jménem Salinas. TNA opustila v září 2008.\n\nMimo wrestlingu se Shelly věnuje modelingu a herectví. Byla soutěžící v reality show \"Hledání další Elviry\" a také se objevila v několika filmech. Hrála v \"The Notorious Jewel De'Nyle & Shelly Martinez\", mírně pornografickém videu po boku Jewel De'Nyle.\n\nJe zastánkyní lékařské marihuany a aktivistkou za práva zvířat. Umí mluvit plynule španělsky a anglicky.\n\nZakončovací chvaty\n\nDalší chvaty\n\nJako manažerka\n"}
{"id": "773355", "url": "https://cs.wikipedia.org/wiki?curid=773355", "title": "Bačkory", "text": "Bačkory\n\nBačkory jsou typem lehké a pohodlné domácí obuvi.\n\nVzhledem k tomu, že bačkory jsou nošeny pouze uvnitř budov, nejsou určeny pro chození v mokrém či nečistém prostředí a také nejsou používány na nerovný terén či dlouhé vzdálenosti. Navrhovány jsou jednodušší a měkčí než například vycházková obuv, která má ochrannou a podpůrnou funkci. Vyrábí se obvykle z lehkých a poddajných materiálů, z měkké kůže, tkaniny, plsti a úpletů. Podrážka je většinou tenká, měkká a bez vysokého podpatku.\n\nOd pantoflí, které jsou také druhem domácí obuvi, se liší zejména tím, že mají patu a často jsou kotníčkové.\n\n"}
{"id": "773362", "url": "https://cs.wikipedia.org/wiki?curid=773362", "title": "Rudolf Zíma", "text": "Rudolf Zíma\n\nRudolf Zíma (1. dubna 1917 - ???) byl český a československý politik Komunistické strany Československa, poúnorový poslanec Národního shromáždění ČSSR a poslanec Sněmovny lidu Federálního shromáždění za normalizace.\n\nVe volbách roku 1960 byl zvolen za KSČ do Národního shromáždění ČSSR za Severočeský kraj. Mandát obhájil ve volbách v roce 1964. V Národním shromáždění zasedal až do konce jeho funkčního období v roce 1968.\n\nK roku 1968 se profesně uvádí jako zámečník z obvodu Louny.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Louny). Mandát obhájil ve volbách v roce 1971 a v parlamentu setrval do konce volebního období, tedy do voleb v roce 1976.\n"}
{"id": "773365", "url": "https://cs.wikipedia.org/wiki?curid=773365", "title": "Josef Zmrzlík", "text": "Josef Zmrzlík\n\nJosef Zmrzlík (12. srpna 1924 - ???) byl český a československý politik Komunistické strany Československa a poúnorový poslanec Národního shromáždění ČSSR.\n\nVe volbách roku 1960 byl zvolen za KSČ do Národního shromáždění ČSSR za Severomoravský kraj. V Národním shromáždění zasedal do konce volebního období parlamentu, tedy do voleb v roce 1964.\n\n"}
{"id": "773366", "url": "https://cs.wikipedia.org/wiki?curid=773366", "title": "Jaroslav Žampa", "text": "Jaroslav Žampa\n\nJaroslav Žampa (7. dubna 1927 - ???) byl český a československý politik a poúnorový bezpartijní poslanec Národního shromáždění ČSSR.\n\nVe volbách roku 1960 byl zvolen do Národního shromáždění ČSSR za hlavní město Praha jako bezpartijní kandidát. Podílel se na projednání nové ústavy ČSSR z roku 1960. V Národním shromáždění zasedal do konce volebního období parlamentu, tedy do voleb v roce 1964.\n\n"}
{"id": "773367", "url": "https://cs.wikipedia.org/wiki?curid=773367", "title": "Ústav pro českou literaturu Akademie věd České republiky", "text": "Ústav pro českou literaturu Akademie věd České republiky\n\nÚstav pro českou literaturu AV ČR, v. v. i., je veřejná výzkumná instituce se sídlem v Praze, zřízená Akademií věd České republiky s cílem provádět vědecký výzkum české literatury, přispívat k využití jeho výsledků a zajišťovat výzkumnou infrastrukturu. Jeho činnost zahrnuje literární historii a teorii, lexikografii, editologii, textologii, bibliografii a další literárněvědné disciplíny. Vydává časopis \"Česká literatura\", provozuje knihovnu a několik internetových databází (Slovník české literatury po roce 1945 on-line, Česká elektronická knihovna, Digitalizovaný archiv časopisů, Bibliografie české literární vědy aj.) Je pokračovatelem Ústavu pro českou literaturu Československé akademie věd a umění, vzniklého v září 1948.\n\nÚstav pro českou literaturu AV ČR, v. v. i. je vědecký ústav, který zajišťuje základní výzkum české literatury od počátků do současnosti. Podle platné zřizovací listiny z 28. června 2006 byl zřízen s cílem uskutečňovat vědecký výzkum v oblasti české literatury, přispívat k využití jeho výsledků a zajišťovat infrastrukturu výzkumu. Věnuje se literární historii a teorii, literárněvědné lexikografii, editologii, textologii, bibliografii a jiným oborům literární vědy.\n\nPodle výroční zprávy za rok 2010 je jediným neuniverzitním pracovištěm v ČR, které provádí základní literárněvědný výzkum. Je hlavní institucí literárněvědné bohemistiky ve světovém měřítku.\n\nÚČL vedle vědecké činnosti zřizuje a udržuje informační zdroje, přístupné pro širokou veřejnost. Patří k nim:\nÚČL vydává dvouměsíčník \"Česká literatura\". Ročníky 1953-2000 jsou přístupné prostřednictvím projektu Kramerius AV ČR. Vydává rovněž knižní publikace v několika edicích (Edice K, Dokumenty, Theoretica & historica, Varianty)\n\nNa konci roku 2010 byl ÚČL jedním z patnácti předních českých vědeckých ústavů, zahrnutých do Mezinárodního auditu vědy, výzkumu a inovací v ČR vedeného společností Technopolis. Výsledná zpráva zmínila unikátní a fundamentální roli ÚČL ve výzkumu české literatury a literární kultury. Ocenila velké úsilí, které ústav věnuje zpřístupnění získaných znalostí elektronicky prostřednictvím internetu, jako unikátní a vynikající z hlediska kvality a rozsahu. Na závěr uvedla, že ÚČL je střediskem mimořádného významu jak pro Českou republiku, tak pro zahraniční bohemisty.\n\nZaložení výzkumného ústavu pro českou literaturu se začalo připravovat na půdě Československé akademie věd a umění v roce 1946, krátce po založení Ústavu pro jazyk český. Organizační řád byl schválen v červnu 1947, Ústav pro českou literaturu začal pracovat 1. září 1948. Roku 1953 byl začleněn do Československé akademie věd a v roce 1993 do Akademie věd České republiky.\n"}
{"id": "773368", "url": "https://cs.wikipedia.org/wiki?curid=773368", "title": "Třída Danae", "text": "Třída Danae\n\nTřída Danae (jinak též třída D) byla třída lehkých křižníků Royal Navy, přijatých do služby v letech 1918–1922. Třídu tvořilo celkem osm jednotek. Křižníky se účastnily druhé světové války, jedna byla v bojích ztracena a další dvě byly potopeny jako vlnolamy během vylodění v Normandii. Zbytek byl po válce sešrotován.\n\nBritské královské námořnictvo se, v průběhu první světové války, rozhodlo objednat nové lehké křižníky, které by byly zvětšenou a lépe vyzbrojenou verzí třídy \"C\" (nesly o jeden 152mm kanón a čtyři 533mm torpédomety více). Stavba prvních tří jednotek byla objednána v roce 1916, v roce následujícím byly objednány další tři a roku 1918 posledních šest. Celkem tedy 12 jednotek. Konec světové války znamenal ukončení prací na křižnících \"Daedalus\", \"Daring\", \"Desperate\" a \"Dryad\", takže jich nakonec bylo dokončeno osm. Křižníky HMS \"Danae\", HMS \"Dauntless\", HMS \"Dragon\", HMS \"Delhi\", HMS \"Dunedin\", HMS \"Durban\", HMS \"Despatch\" a HMS \"Diomede\" do služby vstoupily v letech 1918–1922.\n\nPo dokončení tvořilo hlavní výzbroj křižníků šest kanónů ráže 152 mm, lafetovaných po jednom. Všechny byly umístěny v ose lodě, dva na přídi, dva ve středu trupu a dva na její zádi. Mezi komíny byly dále umístěny dva 76mm kanóny, přičemž křižníky také nesly čtyři trojhlavňové 533mm torpédomety. Ve dvacátých letech byly 76mm kanóny nahrazeny třemi ráže 102 mm. Během války byla především zesilována jejich protiletadlová výzbroj. Pohonný systém tvořila dvě turbínová soustrojí a šest kotlů. Lodní šrouby byly čtyři. Nejvyšší rychlost dosahovala 29 uzlů.\n\nKřižníky třídy \"Danae\" byly nasazeny v druhé světové válce. Jedinou totální válečnou ztrátou se stal \"Dunedin\", potopený 24. listopadu 1941 německou ponorkou \"U 124\".\n\nZa války rovněž křižníky této třídy získaly svého jediného zahraničního uživatele v podobě polského námořnictva. Tomu byly předány jednotky \"Danae\" a \"Dragon\", provozované jako ORP \"Conrad\" a ORP \"Dragon\". Zatímco \"Conrad\" válku přečkal a byl roku 1948 vrácen do Velké Británie, \"Dragon\" byl během invaze do Normandie těžce poškozen torpédem vypuštěným německou miniponorkou typu Neger a následně potopen jako součást vlnolamu. Jako vlnolam byl během této operace potopen rovněž \"Durban\", ovšem zde to bylo od počátku plánováno.\n\nZbylá pětice \"Danae\", \"Dauntless\", \"Delhi\", \"Despatch\" a \"Diomede\" válku přežila a byly v letech 1946–1948 sešrotována.\n\n\n"}
{"id": "773369", "url": "https://cs.wikipedia.org/wiki?curid=773369", "title": "Gnome-Rhône 14M", "text": "Gnome-Rhône 14M\n\nGnome-Rhône 14M byl předválečný francouzský vzduchem chlazený dvouhvězdicový čtrnáctiválcový letecký motor, který byl poháněl řadu typů francouzských (a i několika německých) letadel ještě během druhé světové války. Drobnou technickou zajímavostí koncepce tohoto motoru je, že se v oné době jednalo o jeden z mála krátkozdvihových leteckých motorů (tj., že hodnota vrtání válce je větší, než zdvih — poměr L/D byl 0,95).\n\nTento motor na základě zakoupené licence v Československu vyráběla firma Walter a.s., továrna na automobily a letecké motory v Praze — Jinonicích pod názvem Walter 14M Mars v letech 1937 až 1940.\n\n\nData pocházejí ze sovětské publikace \"Авиационные моторы военных воздушных сил иностранных государств\" (\"Letecké motory vojenských vzdušných sil cizích států\").\n\nDvouhvězdicový čtrnáctiválcový čtyřdobý zážehový přeplňovaný letecký motor chlazený vzduchem, opatřený reduktorem s převodem 1,416 667 (17÷12). Reduktor je souosý s klikovým hřídelem. Motor je uzpůsoben pro montáž různých typů stavitelných levotočivých vrtulí. Přeplňování zajišťuje jednostupňový odstředivý kompresor, pohon od klikového hřídele přes jednorychlostní převod do rychla (multiplikátor). Rozvod OHV řízený vačkovým kotoučem, dva ventily na válec (výfukové ventily chlazené sodíkem). Klikový hřídel se dvěma klikami, skládaný, třídílný, s protizávažími. Je uložen ve dvojici válečkových ložisek (na obou koncích, ale není uložen mezi oběma klikami, tj. mezi hvězdicemi). Zapalování zdvojené (se dvěma svíčkami v každém válci), plně stíněné, zajišťují je dvě magneta typu R.B. P14BE. Mazání tlakové oběžné se suchou klikovou skříní (tj. olej je z motoru odsáván do samostatné olejové nádrže). Tři zubová olejová čerpadla (jedno tlakové a dvě odsávací). Provozní tlak oleje 5 kg.cm². Příprava palivové směsi vertikálním karburátorem Bronzavia 110LC. Karburátor má automatickou výškovou korekci a samočinnou regulaci bohatosti směsi podle okamžitých provozních podmínek. Předepsaným palivem je ethylizovaný letecký benzín s oktanovým číslem nejméně 85.\n\n\n\n"}
{"id": "773370", "url": "https://cs.wikipedia.org/wiki?curid=773370", "title": "Pavol Žilinský", "text": "Pavol Žilinský\n\nPavol Žilinský (* 11. března 1933) byl slovenský a československý politik Komunistické strany Slovenska a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1960 byl zvolen za KSS do Národního shromáždění ČSSR za Západoslovenský kraj. Mandát obhájil ve volbách v roce 1964. V Národním shromáždění zasedal až do konce jeho funkčního období v roce 1968.\n\nK roku 1968 se profesně uvádí jako předseda JZD z obvodu Pezinok.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Pezinok), kde setrval do konce volebního období, tedy do voleb v roce 1971.\n\n"}
{"id": "773374", "url": "https://cs.wikipedia.org/wiki?curid=773374", "title": "Soupiska AC Milán v ročníku 2001/2002", "text": "Soupiska AC Milán v ročníku 2001/2002\n\nBěhem sezóny odešli:\n\nFrancesco Coco - FC Barcelona\nBěhem sezóny přišli:\n\nMarco Simone - AS Monaco\n\nUmit Davala - Galatasaray Istanbul\n\nIbrahim Ba - Olympique Marseille\n"}
{"id": "773375", "url": "https://cs.wikipedia.org/wiki?curid=773375", "title": "WWE Raw", "text": "WWE Raw\n\nWWE Raw (také stylizováno jako Monday Night Raw) je sportovní zábavní televizní pořad od WWE, který se ve Spojených státech vysílá na USA Network. Show ve Spojených státech debutovala 11. ledna 1993 na USA Network. Zde se vysílala do roku 2000 do té doby, než byla přesunuta na televizní kanál TNN, později Spike TV. V roce 2005 se přesunula opět na USA Network. Již od své první epizody v roce 1993 se Raw vysílá každý pondělní večer. Show \"Raw\" je díky své bohaté historii všeobecně vnímána jako nejlepší program od společnosti WWE, má vysoké ratingy a týdenní tříhodinové vysílání.\n\nJe to pátá nejdéle běžící týdenní wrestlingová show v historii. Nejdéle běžící wrestlingové show jsou WCW Saturday Night (28 let), WCW WorldWide (26 let), Wrestling at the Chase (24 let) a World of Sport (20 let).\n\nOd své první epizody byla show \"WWE Raw\" vysílána ve 197 různých arénách v 165 městech a velkoměstech v 9 různých národech (Spojené státy, Kanada, Spojené království, v roce 2005 Afghánistán, v roce 2006 Irák pro speciální Tribute to the Troops, v roce 1997 Německo, v roce 2005 Japonsko, v roce 2007 Itálie a v roce 2011 Mexiko). Show se v současné době vysílá s tří týdenním zpožděním v Jižní Africe na soukromém vysílání E.tv v neděli večer v 17:00. Po své 1000. epizodě, která byla odvysílána 23. července 2012, se show \"Raw\" změnila v tříhodinové vysílání které dříve platilo pouze pro speciální epizody.Od 19.7 má RAW vlastní roster po rozdělení značek.\n\nBěhem 1000. epizody \"Raw\", debutovala jako nová úvodní znělka skladba \"Tonight is the Night\" od Jima Johnstona, zatímco \"The Energy\" od Shinedown slouží jako druhá znělka. Od 16. listopadu 2009 do 23. července 2012 byla úvodní znělka pro \"Raw\" \"Burn It to the Ground\" od Nickelback. Před tímto songem sloužila skladba \"...To Be Loved\" od Papa Roach a byla užívána od 9. října 2006 a \"Across The Nation\" od The Union Underground od 1. dubna 2002 do 2. října 2006. Rapová verze \"Thorn In Your Eye\" od Scotta Iana ze skupiny Anthrax byla úvodní znělka od roku 1998 do 25. března 2002.\n\nOd 10. března 1997 byla dvouhodinová show \"Raw\" rozdělena do dvou částí: \"Raw Is War\" a \"Raw Zone\", jedna část trvala jednu hodinu. Nicméně, od 1. října 2001 se první část změnila na \"Raw\" a druhá na \"Raw Zone\". 17. května 2012 WWE a USA Network oznámili, že se \"Raw\" bude pravidelně každý týden vysílat tři hodiny.\n\n\n"}
{"id": "773376", "url": "https://cs.wikipedia.org/wiki?curid=773376", "title": "Mořkov (železniční zastávka)", "text": "Mořkov (železniční zastávka)\n\nMořkov je nákladiště a železniční zastávka na trati číslo 326 spojující Hostašovice s Novým Jičínem, na níž byl po povodních, které oblast postihly v roce 2009, přerušen – a posléze i ukončen – provoz. Zastávka je situována v západní části obce Mořkov v těsném sousedství železničního přejezdu, na němž se křižuje železniční trať číslo 326 se silnicí II/483. Zastávka je jednokolejná ve směru sever–jih s jednopatrovou nádražní budovou zděnou z červených cihel umístěnou na východní straně od kolejiště. Z jihu do zastávky vstupuje (napojením na východní kolej) železniční vlečka z místní pily vzniklé v roce 1935.\n\n"}
{"id": "773377", "url": "https://cs.wikipedia.org/wiki?curid=773377", "title": "Ervín Adamec", "text": "Ervín Adamec\n\nErvín Adamec (1. července 1909 - ???) byl český a československý politik Československé strany socialistické a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1964 byl zvolen za ČSS do Národního shromáždění ČSSR za Severomoravský kraj. V Národním shromáždění zasedal až do konce volebního období parlamentu v roce 1968.\n\nK roku 1968 se profesně uvádí jako strojní zámečník z obvodu Bílovec.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Bílovec), kde setrval do konce volebního období, tedy do voleb v roce 1971.\n\n"}
{"id": "773379", "url": "https://cs.wikipedia.org/wiki?curid=773379", "title": "Fred Smith", "text": "Fred Smith\n\nJméno a příjmení Fred Smith má více osobností:\n\n"}
{"id": "773380", "url": "https://cs.wikipedia.org/wiki?curid=773380", "title": "Vladimír Andrlík", "text": "Vladimír Andrlík\n\nVladimír Andrlík (1. září 1926 - ???) byl český a československý politik a poúnorový bezpartijní poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1964 byl zvolen do Národního shromáždění ČSSR za Jihomoravský kraj jako bezpartijní kandidát. V Národním shromáždění zasedal až do konce volebního období parlamentu v roce 1968.\n\nK roku 1968 se profesně uvádí jako předseda JZD z obvodu Kuřim.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Kuřim), kde setrval do konce volebního období, tedy do voleb v roce 1971.\n\n"}
{"id": "773382", "url": "https://cs.wikipedia.org/wiki?curid=773382", "title": "Domácí pec", "text": "Domácí pec\n\nPece vytápěné dřevem byly od dob starého Egypta vyráběny nejprve jako jámy v zemi, později z hlíny a z pálených hliněných cihel. Kdysi byla pec, pekárna na chleba nedílnou součástí každé chalupy a její stavba byla poměrně složitým procesem. V současnosti se pece vyrábí z moderních žáruvzdorných šamotových (hlinito-křemičitanových) materiálů na bázi lupků – vysoké hutnosti a malé poréznosti.\n\nModerní pece pro komfortní využití do domácností až po pece do pizzerií se vyrábí tvarováním vysoce jakostních materiálů do speciálních forem s následným sušením a vypalováním tvarovek za vysokých teplot. Pec postavená z těchto tvarovek je konstrukčně jednodušší než klasicky stavěná pec cihlová, je rychleji postavená a pro roztopení pece je potřeba kratší čas. Roztopení pece poznáme snadno - vnitřní klenba je čistá, všechny saze uvnitř shoří – pec se nikdy nemusí čistit jako trouba. Po shrnutí ohně na stranu a vymetení dna pece začínáme péct nejdříve pizzy, následně maso, zeleninu, zapékat různé pokrmy, dále péci chleba, různé slané i sladké pečivo a na závěr se dá zbytkové teplo využít k sušení. Stěny pecí z těchto materiálů velmi dobře absorbují teplo a naakumulované jej dlouhodobě sálají. Sálající měkké teplo dokonale prostupuje a zdravým způsobem upravuje veškeré potraviny. Principem úpravy pokrmů v peci, je tepelné opracování potravin sálavým teplem na pokrm ze všech stran. Nahřátá pec dokáže sálat teplo i několik hodin a při mírném přitápění může být nahřátá i několik dní (např. celý víkend) a to nám umožňuje přípravu různých pokrmů na jedno zatopení, protože různá jídla vyžadují různou teplotu potřebnou pro úpravu.\n"}
{"id": "773384", "url": "https://cs.wikipedia.org/wiki?curid=773384", "title": "Vojtech Antal", "text": "Vojtech Antal\n\nVojtech Antal (28. srpna 1910 Hrušov – 18. září 1990 Banská Bystrica\n) byl slovenský a československý politik Komunistické strany Slovenska a poúnorový poslanec Národního shromáždění ČSSR a Sněmovny lidu Federálního shromáždění.\n\nÚčastnil se Slovenského národního povstání. Peter Jilemnický ho ztvárnil ve svém románu \"Kronika\" jako postavu \"Gondáše\". Absolvoval Státní horárskou školu v Liptovském Hrádku a Vysokou školu lesnickou a dřevařskou ve Zvoleně. Působil pak jako ředitel lesních závodů na různých místech Slovenska. V letech 1956–1960 byl ředitelem Krajské správy lesů v Banské Bystrici a v letech 1960–1972 ředitelem Státních lesů v Banské Bystrici.\n\nVe volbách roku 1964 byl zvolen za KSS do Národního shromáždění ČSSR za Středoslovenský kraj. V Národním shromáždění zasedal až do konce volebního období parlamentu v roce 1968.\n\nK roku 1968 se profesně uvádí jako podnikový ředitel z obvodu Brezno.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Brezno), kde setrval do konce volebního období, tedy do voleb v roce 1971.\n\n"}
{"id": "773385", "url": "https://cs.wikipedia.org/wiki?curid=773385", "title": "Pavol Baran", "text": "Pavol Baran\n\nPavol Baran (23. ledna 1925 - ???) byl slovenský a československý politik Komunistické strany Slovenska a poúnorový poslanec Národního shromáždění ČSSR a Sněmovny lidu Federálního shromáždění.\n\nV letech 1962-1962 se uvádí jako kandidát či člen Ústředního výboru Komunistické strany Slovenska. 13. sjezd KSČ ho také zvolil za kandidáta Ústředního výboru Komunistické strany Československa.\n\nVe volbách roku 1964 byl zvolen za KSS do Národního shromáždění ČSSR za Východoslovenský kraj. V Národním shromáždění zasedal až do konce volebního období parlamentu v roce 1968.\n\nK roku 1968 se profesně uvádí jako předseda JZD z obvodu Levoča.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Levoča), kde setrval do konce volebního období, tedy do voleb v roce 1971.\n\n"}
{"id": "773387", "url": "https://cs.wikipedia.org/wiki?curid=773387", "title": "Hôpital Necker-Enfants malades", "text": "Hôpital Necker-Enfants malades\n\nHôpital Necker-Enfants malades je nemocnice v Paříži. Nachází se v 15. obvodu. Nemocnice je součástí lékařské fakulty Univerzity Paris-Descartes. V roce 2010 byla spojena s Hôpital Saint-Vincent-de-Paul do jednoho nemocničního centra. Část nazvaná Enfants malades je specializovaná pediatrická nemocnice, která slouží jako významné národní pracoviště. Přes 20 % dětských pacientů pochází mimo Paříž a region Île-de-France z ostatních oblastí Francie a ze zahraničí. Nemocnice Necker je určena dospělým pacientům. Nemocnice provede každoročně 300 000 vyšetření a má 865 lékařů a 3000 dalších osob lékařského a administrativního personálu.\n\nNemocnici Necker založila v roce 1778 Suzanne Necker, manželka Jacquese Neckera, ministra financí Ludvíka XVI., pod názvem \"Hospice de charité des paroisses de Saint-Sulpice et du Gros-Caillou\" (Charitativní hospic farností Saint-Sulpice a Gros-Caillou). Měla 120 lůžek a byla umístěna v klášteře benediktinek. V roce 1802 získala svůj dnešní název.\n\n\"Hôpital des Enfants malades\" (Nemocnice nemocných dětí) vznikl v roce 1801 z rozhodnutí generální nemocniční rady (Conseil général des hospices) jako dětská nemocnice obojího pohlaví do věku 15 let. Oficiálně byla otevřena v roce 1802 na místě bývalého sirotčince \"Maison de l'Enfant Jésus\". Měla 250 lůžek a stala se první specializovanou pediatrickou nemocnicí na světě. Děti zde byly rozděleny podle nemoci a pohlaví do velkých sálů po 30 až 40 lůžkách. Personál tvořili dva lékaři, jeden chirurg, lékárník a osm studentů, 6 dozorců a 33 zdravotních sester. V roce 1850 se počet lůžek zvýšil na 600.\n\nObě nemocnice byly sloučeny ve 20. letech 20. století, ale zachovaly si rozdělení specializace na dětské a dospělé pacienty.\n\nBudovy nemocnice v roce 1966 rekonstruoval architekt André Wogenscky, žák Le Corbusiera. V roce 2008 byly budovy nemocnice Enfants malades zbořeny, aby byly nahrazeny novou. Protože se jednalo o stavby ze 17. a 18. století, setkal se projekt s protesty okolních obyvatel i památkářů. V roce 2009 byla otevřena nová budova se 450 lůžky pro matky s dětmi za 180 miliónů €. V roce 2010 byla k nemocnici přečleněn Hôpital Saint-Vincent-de-Paul.\n\nNemocnice má v dějinách lékařství několik prvenství. V roce 1816 zde René Théophile Hyacinthe Laënnec vynalezl fonendoskop. Dne 4. prosince 1859 Eugène Azam, Paul Broca a Eugène Follin zde provedli operaci tumoru pod hypnotickou anestezií podle metody Jamese Braida. V letech 1893-1894 Auguste Chaillou a Louis Martin aplikovali s úspěchem 300 dětem sérum proti záškrtu z Pasteurova ústavu. V roce 1952 Jean Hamburger a Louis Michon zde provedli první transplantaci orgánů ve Francii, jednalo se o transplantaci ledviny. V roce 1999 Alain Fischer a Marina Cavazzana-Calvo zde provedli první Genová terapie.\n\n"}
{"id": "773389", "url": "https://cs.wikipedia.org/wiki?curid=773389", "title": "Jozef Belas", "text": "Jozef Belas\n\nJozef Belas (1. prosince 1920 – 14. říjen 1974) byl slovenský a československý generál, politik Komunistické strany Slovenska a poúnorový poslanec Národního shromáždění ČSSR a Sněmovny lidu Federálního shromáždění.\n\nV průběhu Slovenského národního povstání bojoval v řadách partyzánského oddílu Čapajev, následně vstoupil do čs. zahraniční armády tedy I. čs. armádního sboru. V dubnu 1947 se stal nadporučíkem z povolání. V letech 1949-1953 vystudoval Vojenskou politickou akademii V. I. Lenina v Moskvě a byl povýšen 15. ledna 1953 na majora. 13. února 1954 je povýšen na podplukovníka. V letech 1955-1956 působí jako zástupce náčelníka Organizačně-instruktorské správy na Hlavní politické správě. 6. května 1962 byl povýšen na plukovníka a zastává post náčelníka politického oddělení, při Vyšším leteckém učilišti v Košicích. Ve volbách roku 1964 byl zvolen za KSS do Národního shromáždění ČSSR za Východoslovenský kraj. V Národním shromáždění zasedal až do konce volebního období parlamentu v roce 1968.Jozef Belas byl ženatý s Valentinou Belasovou, která pocházela ze Sovětského svazu měl dvě děti. Manželka Valentina se stala 23. srpna 1968 obětí lynče, kdy z ní byly strhány šaty a ona byla po Košicích pronásledována rozhořčeným davem. Dav ji lynčoval za to, že strhávala protisovětské plakáty.\n\nK roku 1968 se profesně uvádí jako důstojník ČSLA z obvodu Humenné. V květnu 1971 ho prezident republiky povýšil do hodnosti generálmajora. Uvádí se tehdy jako náčelník vojenskopolitické fakulty Bratislava a zástupce náčelníka-rektora Vojenské akademie Antonína Zápotockého.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Humenné), kde setrval do konce volebního období, tedy do voleb v roce 1971.\n\n"}
{"id": "773390", "url": "https://cs.wikipedia.org/wiki?curid=773390", "title": "Irácká republika (1958-1968)", "text": "Irácká republika (1958-1968)\n\nIrácká republika vznikla v roce 1958 po svržení monarchie a zavraždění irácké královské rodiny.\n\nVláda byla podporovaná armádou před arabským nacionalistickým hnutím Baas. Ta ovšem provedla v roce 1968 státní převrat a dostala se k moci. Hlavními vůdci převratu byly Hassan al-Bakr a Saddam Hussein.\n"}
{"id": "773392", "url": "https://cs.wikipedia.org/wiki?curid=773392", "title": "František Bodnár", "text": "František Bodnár\n\nFrantišek Bodnár, též Ferenc Bodnár (* 4. listopadu 1931), byl slovenský a československý politik Komunistické strany Slovenska maďarské národnosti a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1964 byl zvolen za KSS do Národního shromáždění ČSSR za Východoslovenský kraj. V Národním shromáždění zasedal až do konce volebního období parlamentu v roce 1968. Patřil mezi 10 etnických Maďarů zvolených v roce 1964 do Národního shromáždění.\n\nK roku 1968 se profesně uvádí jako předseda JZD z obvodu Moldava nad Bodvou.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Moldava nad Bodvou), kde setrval do konce volebního období, tedy do voleb v roce 1971.\n\n"}
{"id": "773394", "url": "https://cs.wikipedia.org/wiki?curid=773394", "title": "Miloš Brunner", "text": "Miloš Brunner\n\nMiloš Brunner (21. června 1932 – prosinec 2012 Klatovy) byl český a československý politik Československé strany socialistické a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1964 byl zvolen za ČSS do Národního shromáždění ČSSR za Západočeský kraj. V Národním shromáždění zasedal až do konce volebního období parlamentu v roce 1968.\n\nK roku 1968 se profesně uvádí jako zootechnik z obvodu Klatovy.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Klatovy), kde setrval do konce volebního období, tedy do voleb v roce 1971.\n\nPo roce 1989 se angažoval i v komunální politice. Neúspěšně kandidoval v letech 1994 a 2002 do zastupitelstva Klatov (nejprve za Liberální stranu národně sociální, v roce 2002 za Českou stranu národně sociální).\n\n"}
{"id": "773395", "url": "https://cs.wikipedia.org/wiki?curid=773395", "title": "Pražský komorní orchestr", "text": "Pražský komorní orchestr\n\nPKO - Pražský komorní orchestr, zkráceně PKO, (anglicky PKO - Prague Chamber Orchestra) je velké komorní hudební těleso, které vychází z typu orchestru období vídeňského klasicismu.\n\nPrávě iniciativa hudebníků coby interpretačních individualit psala historii PKO již od jeho zrodu v roce 1951, kdy z podnětu hráčů prvních pultů Symfonického orchestru Československého rozhlasu v Praze (Václav Stoupa - violoncello, František Hertl - kontrabas a Vladimír Hanousek - housle) vzniklo třicetičlenné těleso, jež by adekvátnějším způsobem odpovídalo novým dramaturgickým představám soustředěným tehdy zejména na interpretaci starší české hudby, jak již dokládá zcela první nahrávka PKO z října 1951, \"Orchestrální kvartet\" Karla Stamice. Hned příštího roku se orchestr svou účastí na prestižním festivalu Pražské jaro zařadil mezi naše nejžádanější soubory, k čemuž přispíval též čím dál zřetelnější ústup od plného orchestrálního obsazení při interpretaci starší hudební literatury. První zájezd PKO absolvoval na podzim 1956 do rakouského Lince, o rok později již zahrál 31 koncertů na prvním turné v Itálii a první zámořské turné nasměrovalo orchestr v roce 1959 do Jižní Ameriky (Venezuela, Kolumbie, Chile, Argentina a Brazílie).\n\nRostoucí závazky tělesa čím dál víc kolidovaly s požadavky angažmá v rozhlasovém orchestru, což roku 1965 logicky vyústilo v osamostatnění PKO. Po pádu komunistického režimu pak hráči v roce 1991 vzali provoz orchestru do svých rukou prostřednictvím podniku PKO - agentura, spol. s r. o.\n\nMezi českými orchestry má PKO zcela výsadní postavení a i ve světě se obdobná tělesa vyskytují jen velmi zřídka. Hra bez dirigenta představuje především zcela odlišnou kvalitu orchestrální sounáležitosti, kdy se každý hráč vztahuje ne k dirigentově taktovce, ale tělesu jako celku, a protože jsou všichni v roli interpretů hudby komorní, figuruje toto slovo v názvu orchestru naprosto oprávněně i přes rozsáhlejší nástrojové obsazení, jež vychází z praxe vrcholného klasicismu, tj. konce 18. století, a tvoří ho vícenásobně obsazený smyčcový čtyřhlas (11 houslí, 4 violy, 4 violoncella a 2 kontrabasy) doplněný zdvojeným dechovým sextetem (flétny, hoboje, klarinety, fagoty, lesní rohy, trubky) a tympány.\n\nHrát s PKO je pro mnoho sólistů lákavou příležitostí vyzkoušet si kromě interpretace vlastního partu i řízení orchestru. Tento způsob práce, v minulosti zcela běžný, však není vlastní každému sólovému hráči, a tehdy se úlohy koordinátora orchestru ujímá koncertní mistr. V PKO má klíčový význam jako umělecký vedoucí, který dává hře celého ansámblu definitivní podobu a jeho výběru proto všichni v orchestru přisuzují opravdu mimořádnou důležitost. V současné době PKO vede koncertní mistr Radim Kresta, člen Klavírního kvarteta Josefa Suka.\n\nPlné čtyři pětiny všech svých vystoupení orchestr uskutečňuje na zahraničních koncertních pódiích. Vedle častých zájezdů po Evropě a účastí na hudebních slavnostech v Biarritzu či na Rheingau Festival nebo Mozartfest Würzburg podniká rovněž rozsáhlá turné po celé Evropě, Asii i v zámoří. Ke konci roku 2013 orchestr eviduje přes 2 200 zahraničních koncertů. Mezi nejčastěji navštěvované destinace patří Německo (105x), Rakousko (57x), Itálie (49x), Švýcarsko (28x). Orchestr se představil i ve velmi exotických destinacích jako např. Brunej, Ekvádor, Mongolsko, Sýrie, Uruguay a Vietnam. Nejčastěji dosud slyšelo publikum orchestr na koncertech v USA (630x), Německu (345x), Itálii (297x), Rakousku (135x) a Španělsku (126x). Náročnost koncertních turné vystihuje nejdelší absolvovaný zájezd kolem USA v roce 1977, kdy orchestr odehrál během třech měsíců 70 koncertů.\n\nRepertoárové možnosti tohoto uskupení se tedy otevírají především v hudbě klasicismu (Haydn, Mozart, rané skladby Beethovenovy), zasahují však i do epochy vrcholného baroka (Bach, Händel, Vivaldi). Odpovídající nástrojové obsazení se ovšem vyskytuje rovněž v dílech raného romantismu (Mendelssohn, Schubert) a velmi často také v hudbě 20. století (Britten, Honegger, Prokofjev, Stravinskij).\n\nZcela samostatnou kapitolu tvoří pochopitelně hudba starých českých mistrů představovaná takovými jmény či rody, jako jsou Michna, Zelenka, Stamic, Benda, Dušek, Mysliveček, Vaňhal, Koželuh, Vranický, Rejcha, Jírovec, Voříšek a další. Značnou pozornost věnuje PKO samozřejmě hudbě Antonína Dvořáka, Leoše Janáčka a Bohuslava Martinů, hraje ale i řadu soudobých autorů, z nichž mnozí píší orchestru přímo na tělo.\n\nZa padesát let své existence orchestr nahrál bezpočet titulů pro Supraphon, Denon, BMG, Decca, Telarc i další značky a v jeho rozsáhlé diskografii nechybí ani řada významných ocenění, jako je Zlatá deska Supraphonu (1987) za milion prodaných nahrávek, Wiener Flötenuhr (1974) za nahrávky Mozartových houslových koncertů s Josefem Sukem a Liborem Hlaváčkem či Grand Prix du Disque od Académie Charles Cros (1982) nahrávka Concertina pro klavír a orchestr Arthura Honeggera v interpretaci Borise Krajného a Pražského komorního orchestru řízeného Stanislavem Macurou. \n\nDlouhý seznam sólistů, s nimiž měl orchestr tu čest hrát, zahrnuje tak zvučná jména jako Emil Gilels, Paul Badura-Skoda, Arturo Benedetti Michelangeli, Rudolf Buchbinder, Salvatore Accardo, Henryk Szeryng, Maxim Vengerov, Vadim Repin, Mischa Majsky, Jessye Norman, Barbara Hendricks, Heinrich Schiff, Uto Ughi, Boris Pergamenščikov, Stefan Vladar nebo Beaux Arts Trio. Z českých špičkových interpretů to jsou například Josef Suk mladší, Zuzana Růžičková, Ivan Moravec, Boris Krajný, Zdeněk Tylšar, Václav Hudeček, Michal Kaňka, Radek Baborák nebo Pavel Šporcl. PKO je rovněž oprávněně pyšný na velmi plodnou spolupráci s vycházejícími hvězdami koncertního nebe, jako jsou violoncellistka Monika Leskovar, houslistka Mirijam Contzen, klarinetista Paul Meyer, či trumpetisté Sergej Nakarjakov a Gábor Boldoczki.\n\nV této souvislosti je třeba připomenout, že zejména v nahrávacím studiu se PKO bez ohledu na svůj název i převažující způsob interpretace hudební literatury rozhodně nevyhýbá ani práci pod taktovkou dirigenta, jak dokazuje neobyčejně úspěšná spolupráce s Václavem Neumannem a Gerdem Albrechtem či dlouhodobý projekt kompletní nahrávky Mozartových symfonií pod vedením Sira Charlese Mackerrase.\n\n"}
{"id": "773396", "url": "https://cs.wikipedia.org/wiki?curid=773396", "title": "Josef Bureš", "text": "Josef Bureš\n\nJosef Bureš (15. července 1926 - ???) byl český a československý politik a poúnorový bezpartijní poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1964 byl zvolen do Národního shromáždění ČSSR za Severočeský kraj jako bezpartijní kandidát. V Národním shromáždění zasedal až do konce volebního období parlamentu v roce 1968.\n\nK roku 1968 se profesně uvádí jako zootechnik JZD z obvodu Žatec.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Žatec), kde setrval do konce volebního období, tedy do voleb v roce 1971.\n\n"}
{"id": "773397", "url": "https://cs.wikipedia.org/wiki?curid=773397", "title": "Mořkovský vrch", "text": "Mořkovský vrch\n\nMořkovský vrch je kopec v Podbeskydské pahorkatině, vypínající se do výšky 427,1 m n. m. severozápadně od obce Mořkov a jižně od obce Životice u Nového Jičína (hranice obou katastrů probíhá napříč vrcholem). Na pastvinách na jeho západních podvrcholových svazích roste:\nNa vrcholu je umístěna základnová stanice (BTS) společností O Czech Republic a T-Mobile.\n"}
{"id": "773399", "url": "https://cs.wikipedia.org/wiki?curid=773399", "title": "Seznam legendárních vládců Dánska", "text": "Seznam legendárních vládců Dánska\n\nToto je seznam legendárních dánských vládců, předchůdců Gorma Starého.\n\n\n"}
{"id": "773400", "url": "https://cs.wikipedia.org/wiki?curid=773400", "title": "Jiří Burian (politik KSČ)", "text": "Jiří Burian (politik KSČ)\n\nJiří Burian (3. ledna 1921 – ???) byl československý politik Komunistické strany Československa (zpočátku zvolený na Slovensku ale české národnosti), ministr zemědělství vlády ČSSR, poúnorový poslanec Národního shromáždění ČSSR a poslanec Sněmovny lidu Federálního shromáždění a České národní rady za normalizace.\n\nVe vládě Jozefa Lenárta byl v letech 1963–1967 ministrem zemědělství (oficiálně ministr zemědělství, lesního a vodního hospodářství, od 10. listopadu 1965 ministr zemědělství a lesního hospodářství a od 11. dubna 1967 ministr zemědělství a výživy). Ve své funkci musel řešit mimo jiné důsledky katastrofálních povodní na jižním Slovensku roku 1965. V dubnu 1964 měl hlavní projev na VI. sjezdu Jednotných zemědělských družstev v Praze.\n\nVe volbách roku 1964 byl zvolen za KSČ do Národního shromáždění ČSSR za Západoslovenský kraj. V Národním shromáždění zasedal až do konce volebního období parlamentu v roce 1968.\n\nK roku 1968 se profesně uvádí jako tajemník Krajského výboru KSS z obvodu Vráble.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Vráble), kde setrval do konce volebního období, tedy do voleb v roce 1971. Od roku 1969 zasedal také v České národní radě. Mandát získal opět ve volbách roku 1971, volbách roku 1976 a volbách roku 1981 a v ČNR zasedal až do konce volebního období, tedy do voleb roku 1986.\n\n"}
{"id": "773402", "url": "https://cs.wikipedia.org/wiki?curid=773402", "title": "Estridsenové", "text": "Estridsenové\n\nEstridsenové byl rod, který v letech 1047-1412 vládl Dánsku. Zakladatelem rodu byl Sven II. Dánský, který byl synem norského jarla Ulfa Torgilssona a Estrid Svendsdatter, dcery Svena Vidlího vouse a sestry Knuta Velikého. Příbuzenství s předchozími dánskými králi odvozoval od své matky Estrid, odtud tedy jméno rodu.\n\nPotomci Valdemara I., který se stal jediným dánským králem v roce 1157, se označují jako Valdemarové.\n\nValdemar IV. Dánský, poslední mužský člen rodu, zemřel 24. října roku 1375. V okamžiku jeho smrti z jeho šesti potomků byla naživu již jen jediná jeho dcera, nejmladší Markéta. Dánské stavy se sešly v Odensee, aby vybraly nového dánského krále. Velmožové měli volit mezi synem starší dcery Valdemara IV. Ingeborg, meklenburským vévodou Albrechtem a Markétiným synem Olafem, dědicem norského trůnu. Další možností byla nová dynastie.\n\nVolba nakonec přinesla vítězství Olafovi a Markétě. Za krále Dánska byl tedy v roce 1376 vybrán Markétin syn jako Olaf II. s Markétou jako regentkou. Tou zůstala i po Olafově předčasné smrti. Byla posledním vládnoucím zástupcem rodu.\n\n\n\n\n"}
{"id": "773405", "url": "https://cs.wikipedia.org/wiki?curid=773405", "title": "Dave Greenslade", "text": "Dave Greenslade\n\nDave Greenslade (* 18. ledna 1943) je britský klávesista. Hrál ve své vlastní skupině Greenslade a dalších skupinách jako Colosseum, If a Thunderbirds Chris Farlowea.\n\nNarodil se ve Woking, Surrey, Anglie. K jeho dílu patří \"Cactus Choir\", \"The Pentateuch of the Cosmogony\" a \"Music from the Discworld\". Dále to je hudba k televizním seriálům Television BBC \"Gangsters\" (1975–1978), \"Bird of Prey\" (1982–1984) a \"A Very Peculiar Practice\" (1986).\n\nDave Greenslade stále působí ve skupině Colosseum, která se v roce 1971 rozpadla a znovu dala dohromady v roce 1994.\n\n\n\n\n\n"}
{"id": "773407", "url": "https://cs.wikipedia.org/wiki?curid=773407", "title": "Miloš Čech", "text": "Miloš Čech\n\nMiloš (Amandus) Čech (15. dubna 1855, Liteň – 1. ledna 1922, Varnsdorf) byl starokatolický kněz, administrátor Starokatolické církve, spisovatel a publicista. Byl mladším bratrem spisovatele Svatopluka Čecha.\n"}
{"id": "773410", "url": "https://cs.wikipedia.org/wiki?curid=773410", "title": "Joachim Gauck", "text": "Joachim Gauck\n\nJoachim Gauck (* 24. ledna 1940 Rostock) je německý politik, který v letech 2012–2017 zastával úřad prezidenta Spolkové republiky Německo. Tento bývalý evangelicko-luterský pastor a kazatel proslul především svým bojem za občanská a základní lidská práva v dobách Německé demokratické republiky.\n\nJako pastor působil v evangelických sborech v městě Lüssow (od roku 1967) a následně v rodném Rostocku, kde byl od roku 1971. V roce 1990 odešel na vlastní žádost z úřadu pastora, a to v souvislosti s nástupem do funkce veřejného činitele (viz níže).\n\nPo znovusjednocení Německa působil v letech 1990 až 2000 jako ředitel Úřadu spolkového zmocněnce pro dokumenty dřívější tajné policie (Stasi), již v době jeho působení na tomto úřadě širokou veřejností zvaného „Gauckův úřad“ (\"Gauck-Behörde\").\n\nV roce 2010 kandidoval poprvé na úřad německého spolkového prezidenta, ale přes širokou podporu ze strany veřejnosti a politických stran (SPD a Svazu 90/Zelených) jej nevelkým rozdílem porazil Christian Wulff, kandidát vládní koalice. Po Wulffově rezignaci na prezidentský úřad v únoru 2012 se německá vláda shodla s opozicí, že na jeho místo bude navržen právě Joachim Gauck.\n\nDo funkce spolkového prezidenta byl Gauck zvolen 18. března 2012 v prvním kole. Je prvním prezidentem Spolkové republiky, který pochází z bývalé NDR.\n\nJako první německý spolkový prezident navštívil v roce 2012 v rámci své oficiální návštěvy České republiky památník v Lidicích, což je pamětníky vyhlazení Lidic i českými politiky a veřejností vnímáno jako vstřícné gesto. Ve dnech 5. až 7. května 2014 vykonal na pozvání prezidenta Miloše Zemana první státní návštěvu německého spolkového prezidenta v České republice od jejího vzniku.\n\nV červnu 2016 oznámil Gauck ve svém úředním sídle, zámku Bellevue v Berlíně, že při volbách spolkového prezidenta v roce 2017 ve Spolkovém shromáždění \"(Bundesversammlung)\" nebude znova kandidovat.\n\nV roce 1959 se oženil s Gerhildou Radtkeovou, s níž má čtyři děti. Od roku 1991 žijí manželé odděleně. Od roku 2000 je jeho partnerkou německá novinářka Daniela Schadtová (nar. 1960).\n\n"}
{"id": "773418", "url": "https://cs.wikipedia.org/wiki?curid=773418", "title": "Denis Savard", "text": "Denis Savard\n\nDenis Joseph Savard (* 4. února 1961 v Gatineau, Québec) je bývalý kanadský hokejový útočník. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nV roce 1980 byl draftován v prvním kole ze 3. místa týmem Chicago Blackhawks. Byl vybrán jako nejvyšší hráč v historii Blackhawks, dokud organizace v roce 2007 draftoval útočníka Patricka Kaneho z první místa. Před draftem hrával tři roky v juniorské lize QMJHL za klub Montreal Juniors. Během působení v juniorské soutěži vyhrál trofeje Michel Bergeron Trophy a Michel Brière Memorial Trophy. První sezónu v profesionální lize NHL načal v ročníku 1980/81 a hned v prvním zápase si připsal tři asistence. Za první odehranou sezónu jako nováček si připsal 75 bodů ze 76 odehraných zápasů. Za svou hráčskou kariéru hrával za další dva kluby v NHL. Za Blackhawks hrával v období 1980-90. Za druhý tým hrával v období 1994-97 za klub Montreal Canadiens, se kterým v sezóně 1992/93 získal Stanley Cup. Jeho třetí klub, za který hrál byl Tampa Bay Lightning, kde strávil jeden a půl sezóny (1993-95).\n\n29. června 1990 byl vyměněn do týmu Montreal Canadiens za obránce a budoucí kapitána týmu Chrise Cheliose a druhé kole draftu (Mike Pomichter). I když v poslední sezóně s Canadiens získal Stanley Cup, klub mu neprodloužil smlouvu a stal se volným hráčem. V létě roku 1993 podepsal smlouvu jako volný hráč s klubem Tampa Bay Lightning, kde hrával 1 ½ období. 6. dubna 1995 byl vyměněn do Chicaga, za šesté kolo draftu v roce 1996 (touto volbou byl vybrán Xavier Delisle). V organizaci Blackhawks ukončil svou hráčskou kariéru, v klubu kde v NHL začínal. V nejprestižnější lize NHL odehrál celkem v základní části 1196 zápasů, ve kterých vstřelil 473 branek a na 865 nahrál, celkem získal 1338. V historii klubu Blackhawks je třetím nejlepším hráčem v bodování, po Bobby Hullovi a Stanu Mikitovi. Během své kariéry nastřádal pětkrát přes více než 100 bodů a sedmkrát se mu podařilo nastřílet více než 30 gólů. Jeho osobní rekord v bodování za jednu odehranou sezónu byla 1987/88, ve které nasbíral 131 bodů a v nastřelených gólech sezóna 1985/86, jenž vstřelil 47 branek. V playoff odehrál 169 zápasů, kde zaznamenal 66 branek a 109 asistencí celkem 175 bodů.\n\nKrátce po odchodu z hráčské kariéry začal v prosinci 1997 trénovat Chicago Blackhawks, kde působil jako asistent hlavnímu trenérovi Craigu Hartsburgnovi. Později spolupracoval s Dirkem Grahamem, Lornem Mollekenem, Alponem Suhonenem a Brianem Sutterem. 27. listopadu 2006 byl jmenován prozatímní hlavní trenér Blackhawks, Trent Yawney který vedl mužstvo, byl propuštěn za neuspokojivé výsledky. V Blackhawks zůstal nadále na pozici hlavního trenéra v sezóně 2007/08 a prodloužil smlouvu na dva roky. Za poslední sezónu v klubu 2008/09 odtrénoval čtyři zápasy. 16. října 2008 byl nahrazen na místo hlavního trenéra týmu, místo něho nastoupil bývalí trenér klubu Colorado Avalanche, Joel Quenneville. S klubem Blackhawks odtrénoval 147 zápasů s bilancí 65-66-16.\n\nTrenérská bilance\n\n\n\nKlubové rekordy Chicago Blackhawks\n\n\n"}
{"id": "773421", "url": "https://cs.wikipedia.org/wiki?curid=773421", "title": "Jaroslav Šimsa", "text": "Jaroslav Šimsa\n\nJaroslav Šimsa (12. října 1900 Praha – 8. února 1945 Koncentrační tábor Dachau) byl český publicista a filosof, aktivní zejména v prostředí Československé YMCA. Byl studentem Emanuela Rádla a Josefa Lukla Hromádky a stoupencem názorů Tomáše Garrigua Masaryka. Ideologicky byl angažovaným křesťanem a socialistou.\n\nJaroslav Šimsa vyrůstal v chudé katolické rodině bez otce. Proto si od mládí musel přivydělávat, zprvu jako ministrant a roznášením novin, později už si vydělával psaním, zejména do Národního osvobození. Po maturitě přestoupil do evangelické církve. Krátký čas působil ve Skautech práce, později byl jednou z nejvýraznějších osobností v Lize lesní moudrosti, kterou v letech 1926–1928 vedl jako náčelník. Zde také společně s Miloslavem Vavrdou založil vydavatelství Les, kde vychází woodcrafterská literatura. Pracoval v soukromém archivu T. G. Masaryka a krátce po svatbě s Marií Kohoutkovou (1906–1988) vstoupil do YMCA, kde pracoval v letech 1929 ve vydavatelském oddělení, v letech 1933–1938 na pozici sekretáře Akademické YMCA a pak jako programový sekretář YMCA. V témže období také pracoval jako redaktor Křesťanské revue.\n\nPo začátku nacistické okupace se aktivně podílel na II. odboji, například spoluzakládal petiční výbor Věrni zůstaneme. Dne 27. února 1940 v sedm hodin ráno byl ovšem zatčen gestapem na základě udání, že je v kontaktu s Edvardem Benešem. Od té doby byl Němci vězněn. Pod dohledem gestapa byla i jeho manželka, která se musela pravidelně hlásit v Petschkově paláci. Nejprve byl vězněn v Praze na Karlově náměstí, pak v koncentračním táboře v Terezíně a přes dva roky v Mnichově. V roce 1943 došlo ve Stuttgartu k soudu s obviněnými ze Šimsova okruhu. Jemu samotnému nebyla vina prokázána, nicméně zůstal i nadále ve vazbě. Po soudu jej eskortovali přes Ulm, do koncentračního tábora v Terezíně, pak byl krátce vězněn v Praze na Pankráci a nakonec byl převezen do koncentračního tábora v Dachau. Tady se na začátku roku 1945 nakazil skvrnitým tyfem a ten se také stal příčinou jeho úmrtí (skonal dne 8. února 1945 v noci v 03.30 hodin).\n\nI ve vězení psal, jeho vězeňská tvorba byla později několikrát vydána, díky Česko-německému fondu budoucnosti také v němčině.\n\nV roce 1946 mu byl in memoriam udělen Československý válečný kříž 1939 a v roce 1992 řád Tomáše Garrigua Masaryka I. třídy.\n\nPamětní deska \"Obětem 2. světové války\" je umístěná ve vestibulu paláce YMCA (v budově na adrese: Na Poříčí 1041/12; 110 00 Praha 1 – Nové Město). Pamětní deska připomíná tři sekretáře organizace YMCA, kterými byli: Rudolf Mareš (1909–1944), Jaroslav Šimsa (1900–1945) a Jaroslav Valenta (1911–1942), kteří zemřeli v letech nesvobody 1939 až 1945 a kteří se účastnili protinacistického odboje.\n\n\n"}
{"id": "773422", "url": "https://cs.wikipedia.org/wiki?curid=773422", "title": "Julien Coupat", "text": "Julien Coupat\n\nJulien Coupat (* 4. června 1974, Bordeaux, Francie) je francouzský politický filosof a levicový aktivista. \n\nV letech 2008-2009 byl perzekvován pro podezření z členství v údajné teroristické skupině zabývající se přípravou násilného svržení status quo. Pro nedostatek důkazů byl v dubnu 2009 osvobozen. Na jeho podporu se vyslovil i známý italský intelektuál Giorgio Agamben.\n\n"}
{"id": "773433", "url": "https://cs.wikipedia.org/wiki?curid=773433", "title": "Ta-tchung", "text": "Ta-tchung\n\nTa-tchung () je městská prefektura v Čínské lidové republice, kde patří k provincii Šan-si. Celá prefektura má rozlohu 14 195 čtverečních kilometrů a v roce 2010 v ní žilo přes tři miliony obyvatel, z toho zhruba půldruhého milionu přímo ve městě.\n\nU Ta-tchungu se nachází Jün-kang, jeskynní komplex zapsaný na seznam Světového dědictví UNESCO.\n\nTa-tchung leží zhruba 300 kilometrů od Pekingu v nadmořské výšce přes 1000 metrů nad mořem. Prefektura je nejsevernější v provincii Šan-si. Na západě hraničí s prefekturou Šuo-čou, na jihu s prefekturou Sin-čou, na východě s provincií Che-pej (konkrétněji s její prefekturou Čang-ťia-kchou) a na severu s Vnitřním Mongolskem.\n\nPřes jádro Ta-tchungu vede železniční trať Peking – Pao-tchou. Na samotném jihu prefektury (přes Ling-čchiou) vede železniční trať Peking – Jüan-pching.\n\n"}
{"id": "773434", "url": "https://cs.wikipedia.org/wiki?curid=773434", "title": "Stráž (Šumava)", "text": "Stráž (Šumava)\n\nStráž (německy \"Postberg\") je 1307 m vysoká hora na Kvildských pláních v pohoří Šumava. Nachází se v katastrálním území Bučina u Kvildy zhruba 4,5 km jižně od obce Kvilda a 0,6 km od státní hranice s Německem.\n\nStráž je výrazný suk na hlavním šumavském hřebeni, po němž vede evropské rozvodí mezi Severním a Černým mořem. Vrcholová část je kupovitá. K severu a jihu ze Stráže vybíhá hřbet na němž vystupují vrcholy Holý vrch a Siebensteinkopf.\n\nNa vrchol Stráže nevedou turistické stezky, pouze jižním svahem prochází červená turistická trasa č. 0148 mezi Bučinou a Pramenem Vltavy, která je součástí Šumavské pěší magistrály. Z turistického rozcestníku \"Pod Stráží\" (1260 m) je geodetický bod na vrcholu 300 m severovýchodně. Stráž leží na území NP Šumava, na jejím západním svahu je I. zóna NP Pramen Vltavy. Smrčiny v okolí vrcholu a na svazích jsou značně poškozeny kůrovcovou kalamitou a orkánem Kyrill a z mýtin se otevírají výhledy.\n\nAsi 670 m jihozápadně od vrcholu, nedaleko hranice s Německem, se nachází vedlejší vrchol Stráž – JZ vrchol, vysoký 1261 m.\n\n"}
{"id": "773435", "url": "https://cs.wikipedia.org/wiki?curid=773435", "title": "Theodore von Kármán", "text": "Theodore von Kármán\n\nTheodore von Kármán (11. května 1881 Budapešť – 7. května 1963 Cáchy) byl americký termodynamik židovského původu.\n\nNarodil se jako Szőllőskislaki Kármán Tódor v rodině Mořice Kármána a Heleny Konnové; jedním z jeho předků byl pražský rabín Jehuda Löw ben Becalel. Vystudoval technickou univerzitu v Budapešti, posléze emigroval do Německa a nakonec do USA, kde působil jako profesor na Kalifornský technický instiut (Caltech) v Pasadeně. Od roku 1951 působil jako ředitel oddělení pro letecký výzkum NATO a od roku 1960 jako první prezident Mezinárodní astronautické akademie. Zabýval se teoretickými otázkami letů raket. Byl jedním ze zakladatelů americké astronautiky, ve 30. a 40. letech vychoval stovky specialistů. Po 2. světové válce se podílel na pátrání po německých raketových odbornících a zkomponoval představu využití letectva ve 3. světové válce.\n\n\n"}
{"id": "773445", "url": "https://cs.wikipedia.org/wiki?curid=773445", "title": "Post-metal", "text": "Post-metal\n\nPost-metal je hudební žánr, který je směsí post-rocku a heavy metalu .\n\nNejjednodušší způsob jak definovat post-metal je spojení post-rocku a heavy metalu. Typickými post-metalovými nástroji jsou dvě až tři kytary, basová kytara, syntezátory, bicí a zpěvák. existuje množství čistě instrumentálních post-metalových skupin jako např. Pelican či Russian Circles.\n\nMezi post-metalové skupiny patří například:\n"}
{"id": "773454", "url": "https://cs.wikipedia.org/wiki?curid=773454", "title": "IG", "text": "IG\n\nSpojení písmen I a G může mít různé významy:\n\n\n"}
{"id": "773456", "url": "https://cs.wikipedia.org/wiki?curid=773456", "title": "Arzl im Pitztal", "text": "Arzl im Pitztal\n\nArzl im Pitztal je obec v Rakousku ve spolkové zemi Tyrolsko v okrese Imst.\n\nŽije zde 2969 obyvatel (1. 1. 2011).\n\n\n"}
{"id": "773457", "url": "https://cs.wikipedia.org/wiki?curid=773457", "title": "JN", "text": "JN\n\nSpojení písmen J a N může mít různé významy:\n"}
{"id": "773459", "url": "https://cs.wikipedia.org/wiki?curid=773459", "title": "KJ", "text": "KJ\n\nSpojení písmen K a J může mít různé významy:\n"}
{"id": "773461", "url": "https://cs.wikipedia.org/wiki?curid=773461", "title": "RG", "text": "RG\n\nSpojení písmen R a G může mít různé významy:\n\n"}
{"id": "773464", "url": "https://cs.wikipedia.org/wiki?curid=773464", "title": "Haiming (Tyrolsko)", "text": "Haiming (Tyrolsko)\n\nHaiming je obec v Rakousku ve spolkové zemi Tyrolsko v okrese Imst. Leží mezi městy Telfs a Imst v údolí Oberinntall. K 1. lednu 2011 zde žilo 4349 obyvatel, k 1. lednu 2018 pak 4659 obyvatel.\n\nObec se skládá z šesti částí: Brunau, Haiming, Haimingerberg, Ochsengarten, Ötztal-Bahnhof a Schlierenzau. Zatímco samotný Haiming leží na okraji Tschirgantského sesuvu a dominuje mu zemědělství, v části Ötztal-Bahnhof (v ústí údolí Ötztal) vznikla rozlehlá průmyslová a obytná zóna. Tato dvojakost je vyjádřena i v obecním znaku z roku 1984, jenž v rudém poli obsahuje tři zlaté klasy, jejichž stébla jsou zakryta černým ozubeným kolem.\n\n\n"}
{"id": "773466", "url": "https://cs.wikipedia.org/wiki?curid=773466", "title": "Drone metal", "text": "Drone metal\n\nDrone metal také známý jako drone doom metal nebo power ambient, je nejvíce minimální a pomalá variace doom metalu. Hlavně inspirovaný noise a ambientní hudbou. Jeho charakteristickými znaky jsou nízké, zkreslené kytary a basové tóny, melodie je vzácná, a stopy jsou obvykle dlouhé, obvykle trvají od 10 do 30 minut. Některé alba obsahují pouze jednu píseň. Stejně jako funeral-doom metal, drone metal je založený na temných a smutných náladách.\n\nZa průkopníka žánru je považována seattleská kapela Earth. Mezi další kapely hrající drone metal se řadí např. Khlyst (USA), Khanate (USA), Sunn O))) (USA), Boris (Japonsko), 5ive (USA), Thou (USA), Nadja (Kanada), Wormphlegm (Finsko), Menace Ruine (Kanada), Pelican (USA), Burning Witch (USA), <nowiki>Sunn ■]</nowiki>]] (Spojené království), (((...))) (Indonésie), Eagle Twin (USA), Like Drone Razors Through Flesh Sphere (Španělsko), Uncertainty Principle (Spojené království), Moonn (Polsko), Yhdarl (Belgie).\n\n"}
{"id": "773467", "url": "https://cs.wikipedia.org/wiki?curid=773467", "title": "Nauški", "text": "Nauški\n\nNauški ( ) je sídlo městského typu v Burjatsku v Ruské federaci. V roce 2010 zde žilo bezmála tři a půl tisíce obyvatel, kterých zde postupně ubývá (4 167 v roce 1989, 3 575 v roce 2002, 3 409 v roce 2010).\n\nNauški leží v rajónu Kjachta zhruba 25 kilometrů na západ od jeho centra, Kjachty. V těsné blízkosti na západ od města na řece Selenze se nachází hranice s Mongolskem, hlavní město Burjatska Ulan-Ude leží téměř dvě stě kilometrů na severoseverovýchod a jezero Bajkal leží přímo na sever.\n\nNauški je poslední a tedy hraniční ruskou stanicí na Transmongolské magistrále, další je Süchbátar v Mongolsku.\n"}
{"id": "773478", "url": "https://cs.wikipedia.org/wiki?curid=773478", "title": "UY", "text": "UY\n\nSpojení písmen U a Y může mít různé významy:\n\n"}
{"id": "773484", "url": "https://cs.wikipedia.org/wiki?curid=773484", "title": "VA", "text": "VA\n\nSpojení písmen V a A může mít různé významy:\n"}
{"id": "773486", "url": "https://cs.wikipedia.org/wiki?curid=773486", "title": "Charles E. Brown (fotograf)", "text": "Charles E. Brown (fotograf)\n\nCharles E. Brown (20. ledna 1896, Wimbledon, Londýn – 9. října 1982, Storrington, West Sussex, Anglie) byl profesionální letecký fotograf pracující pro noviny \"United Kingdom newspapers\", letecký průmysl a na volné noze jako komerční fotograf s oficiální akreditací jako válečný zpravodaj. Jeho letecký archiv 30 000 snímků je uchován v muzeu RAF v Hendonu od roku 1978.\n\nKe svým 14. narozeninám dostal malý fotoaparát a v roce 1911 zachytil nouzové přistání balonu v londýnském Southfieldsu. Fotografie vzduchoplavce v potížích byla zveřejněna v Daily Mirror a noviny Charlesi Brownovi za ni zaplatili poplatek ve výši půl anglické guiney. Výtvarný redaktor Daily Mirror Hannen Swaffer se poté Charlese Browna dotázal, zda by nechtěl zvážit svou kariéru v novinách jako fotograf. Když v 16 letech opustil školu, naučil se pracovat s fotografickými postupy, vyvolávat filmy a zvětšovat fotografie v temné komoře deníku pod vedením Bernarda Alferiho.\n\nV roce 1915 požádal o vyslání do fotografické sekce Royal Naval Air Service, ale byl odmítnut. Poté pokračoval v práci pro Daily Mirror ve Spojeném království a nakonec byl povolán do 532. divize Royal Engineers jako sanitář ve Wrexham, Wales. Po absolvování testů z fotografie u Royal Engineers dne 10. srpna 1918 začal spolupracovat s Royal Air Force při jejich londýnském fotografickém centru. Po ukončení vojenské služby 17. ledna 1919 se znovu vrátil do redakce Daily Mirror.\n\nPo válce Daily Mirror opustil a založil svou vlastní nezávislou tiskovou agenturu. Specializoval se na cestování, včetně propagačních materiálů a médií a také na železniční fotografii a v roce 1924 vznikl snímek, na kterém chlapec mluví se strojvedoucím společnosti Southern Railway (Jižní železnice) lokomotivy třídy King Arthur na 4. nástupišti stanice Waterloo Station. Fotografie byla používána na železničních plakátech po dobu dalších deseti let s heslem \"South for Sunshine\" (\"Na jih za Sluncem\").\n\nPo úspěchu s tímto plakátem se mu otevřely cesty ke spolupráci své nezávislé tiskové agentury s oborem rozvíjejícího se letectví v 20. a 30. letech. Pracoval pro nejdůležitější výrobce letadel Fairey Aviation Company, de Havilland a Supermarine a pomáhal těmto společnostem prodávat nová letadla. Získal zakázky přímo od ministerstva letectví a admirality pro Fleet Air Arm. To mu umožnilo fotografovat pro Royal Air Force, letadla ze vzduchu a na základnách RAF.\n\nV roce 1940 byly jeho firemní prostory na londýnské Fleet Street bombardován během bleskové války a mnoho skleněných negativů bylo zničeno. Práce během válečných let spočívala na zakázkách pro časopis \"Aeronautics\". Spolupráce s magazínem \"Flying\" v USA se kryla se vzácnou nabídkou a podporou firmy Kodachrome, která poskytla filmy Ektachrome.\n\n"}
{"id": "773491", "url": "https://cs.wikipedia.org/wiki?curid=773491", "title": "VE", "text": "VE\n\nSpojení písmen V a E může mít různé významy:\n\n\n"}
{"id": "773493", "url": "https://cs.wikipedia.org/wiki?curid=773493", "title": "VG", "text": "VG\n\nSpojení písmen V a G může mít různé významy:\n\n"}
{"id": "773495", "url": "https://cs.wikipedia.org/wiki?curid=773495", "title": "VN", "text": "VN\n\nSpojení písmen V a N může mít různé významy:\n\n\n\n"}
{"id": "773497", "url": "https://cs.wikipedia.org/wiki?curid=773497", "title": "Mikuláš Čanda", "text": "Mikuláš Čanda\n\nMikuláš Čanda (13. února 1932 – 2. srpna 1979) byl slovenský a československý politik Komunistické strany Slovenska ukrajinské (rusínské) národnosti a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1964 byl zvolen za KSS do Národního shromáždění ČSSR za Východoslovenský kraj. V Národním shromáždění zasedal až do konce volebního období parlamentu v roce 1968.\n\nK roku 1968 se profesně uvádí jako brusič kovů z obvodu Stará Ľubovňa.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Stará Ľubovňa), kde setrval do konce volebního období, tedy do voleb v roce 1971.\n\n"}
{"id": "773499", "url": "https://cs.wikipedia.org/wiki?curid=773499", "title": "VX (rozcestník)", "text": "VX (rozcestník)\n\nSpojení písmen V a X může mít různé významy:\n"}
{"id": "773501", "url": "https://cs.wikipedia.org/wiki?curid=773501", "title": "Polsko na Letních olympijských hrách 1976", "text": "Polsko na Letních olympijských hrách 1976\n\nPolsko na Letních olympijských hrách 1976 v Montrealu reprezentovalo 207 sportovců, z toho 180 mužů a 27 žen. Nejmladší účastnicí byl plavec Ryszard Żugaj (19 let, 7 dní), nejstarší pak lukostřelkyně Irena Szydłowska (48 let, 182 dnů) . Reprezentanti vybojovali 26 medailí, z toho 7 zlatých, 6 stříbrných a 13 bronzových.\n\n"}
{"id": "773503", "url": "https://cs.wikipedia.org/wiki?curid=773503", "title": "Imsterberg", "text": "Imsterberg\n\nImsterberg je obec v Rakousku ve spolkové zemi Tyrolsko v okrese Imst. Náleží pod soudní okres Imst.\n\nV roce 2019 (k 1. lednu) zde žilo 801 obyvatel.\n\nObec Imsterberg se skládá z několika osad, které se rozprostírají na svazích masivu Venet v nadmořské výšce 844 m (724–1074 m), naproti Imstu, jižně od řeky Inn. Jeho rozloha je 10,8602 km².\n\n\n\nPrvní písemná zmínka pochází z roku 1382. V roce 1427 jsou obce Imsterberg a Imsterau uváděny jako soudní místa Imstu. V roce 1629 byla obec v rámci placení daní rozdělena mezi Au a Berg. V roce 1811 byla založena politická obec Imsterberg a byla pod bavorskou okupací.\n\nV období druhé světové války americké tanky zaútočily na německé pozice v obci. Při útoku byly téměř všechny domy zničeny. Po válce v rámci obnovy byly přestavěny.\n\nV Imserbergu jsou památkově chráněny:\n\n\nChráněné kaple jsou osadě:\n\n\nV Imsterau je kaple 14 pomocníků v nouzi\n\nMimo zemědělství a soukromých palíren má velký hospodářský význam v tyrolská vodní elektrárna v Imstu, která byla postavena v letech 1953–1956. K elektrárně vede 12 km dlouhý tlakový tunel, který odbočuje z Innu v Prutz, s výškovým rozdílem 145 m.\n\nObec je napojena na železniční síť se zastávkou Imsterberg v obci Imsterau.\n\n"}
{"id": "773506", "url": "https://cs.wikipedia.org/wiki?curid=773506", "title": "Jenbach", "text": "Jenbach\n\nJenbach je obec v Rakousku ve spolkové zemi Tyrolsko v okrese Schwaz.\n\nŽije zde 6 867 obyvatel (1. 1. 2011).\n\n"}
{"id": "773508", "url": "https://cs.wikipedia.org/wiki?curid=773508", "title": "Konrád Míšeňský", "text": "Konrád Míšeňský\n\nKonrád Míšeňský, též Konrád z Wettinu ( \"Konrad von Meißen\" a také \"Konrad der Große\", † 5. února 1157) byl míšeňský a lužický markrabě pocházející z rodu Wettinů.\n\nPo smrti markraběte Jindřicha II. Míšeňského roku 1123 vypukl spor o nového markraběte. Římský císař Jindřich V. Sálský dosadil na tento post svého spojence Wiprechta z Grojče, císařův odpůrce, saský vévoda Lothar vybral jako svého kandidáta právě Konráda. Wiprecht se pokusil s českou pomocí Míšeňsko, pevně držené Konrádem, ovládnout, avšak neuspěl a další plány zhatila jeho smrt v roce 1124. Když v roce 1125 zemřel Jindřich V. a novým římsko-německým králem se stal Lothar, již nic nestálo Konrádovi v cestě v držbě Míšeňska. Jakožto Lotharův spojenec se zúčastnil jeho tažení do Čech proti knížeti Soběslavovi, které skončilo jejich porážkou v bitvě u Chlumce. Když na konci roku 1135 zemřel poslední Wiprechtův potomek bezdětný, zdědil po něm Konrád všechny jeho statky, včetně Lužického markrabství, čímž značně zvýšil moc wettinského rodu. Konrád zemřel v únoru 1157 a byl pohřben v augustiniánském klášteře Petersberg u Halle. Dědictví mezi sebe rozdělilo pět jeho synů.\n"}
{"id": "773510", "url": "https://cs.wikipedia.org/wiki?curid=773510", "title": "Jerzens", "text": "Jerzens\n\nJerzens je obec v Rakousku ve spolkové zemi Tyrolsko v okrese Imst.\n\nŽije zde 1 076 obyvatel (1. 1. 2015).\n\n"}
{"id": "773512", "url": "https://cs.wikipedia.org/wiki?curid=773512", "title": "Josef Černý (poslanec ČSS 1964–1976)", "text": "Josef Černý (poslanec ČSS 1964–1976)\n\nJosef Černý (29. října 1909 Veleň - ???) byl český a československý politik Československé strany socialistické a poúnorový poslanec Národního shromáždění ČSSR a poslanec Sněmovny lidu Federálního shromáždění za normalizace.\n\nV letech 1934–1935 studoval obor elektrotechnika na průmyslové škole v Praze. V období let 1934–1956 pracoval v podniku Meopta v Modřanech. Od roku 1956 pracoval na úseku místního hospodářství, později jako vedoucí Krajského radiotelevizního střediska v Středočeském kraji. Byl členem Ústředního výboru Odborového svazu státních orgánů a místního hospodářství. K roku 1968 se profesně uvádí jako ředitel podniku z obvodu Říčany.\n\nOd roku 1960 byl členem Ústředního výboru Československé strany socialistické a od roku 1964 zasedal v předsednictvu ÚV ČSS. V 60. letech taky zastával funkci předsedy Krajského výboru Národní fronty.\nVe volbách roku 1964 byl zvolen za ČSS do Národního shromáždění ČSSR za Středočeský kraj. V Národním shromáždění zasedal až do konce volebního období parlamentu v roce 1968.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Říčany). Mandát získal i ve volbách v roce 1971 (volební obvod č. 20 - Kolín, Středočeský kraj) a v parlamentu setrval do konce volebního období, tedy do voleb v roce 1976.\n\n"}
{"id": "773515", "url": "https://cs.wikipedia.org/wiki?curid=773515", "title": "Josef Černý (poslanec KSČ 1964–1971)", "text": "Josef Černý (poslanec KSČ 1964–1971)\n\nJosef Černý (5. února 1922 - ???) byl český a československý politik Komunistické strany Československa a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1964 byl zvolen za KSČ do Národního shromáždění ČSSR za Středočeský kraj. V Národním shromáždění zasedal až do konce volebního období parlamentu v roce 1968.\n\nK roku 1968 se profesně uvádí jako ředitel závodu z obvodu Příbram.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Příbram), kde setrval do konce volebního období, tedy do voleb v roce 1971.\n\n"}
{"id": "773518", "url": "https://cs.wikipedia.org/wiki?curid=773518", "title": "Karrösten", "text": "Karrösten\n\nKarrösten je obec v Rakousku ve spolkové zemi Tyrolsko v okrese Imst.\n\nŽije zde 684 obyvatel (1. 1. 2012).\n\n"}
{"id": "773519", "url": "https://cs.wikipedia.org/wiki?curid=773519", "title": "Václav Červený (politik)", "text": "Václav Červený (politik)\n\nVáclav Červený (16. srpna 1905 Praha – 12. února 1986 Praha) byl český a československý politik Československé strany lidové a poúnorový poslanec Národního shromáždění ČSSR a Sněmovny lidu Federálního shromáždění.\n\nPo maturitě na Akademickém gymnáziu v Praze vystudoval tamtéž v letech 1924–1928 Vysokou školu obchodní. V letech 1928–1931 zastával post tajemníka \"Společnosti pro hospodářské a kulturní styky s Černomořím a Orientem\". V letech 1931–1948 byl ředitelem \"Akciové společnosti pro zahraniční obchod TORGOSLAV\". V období let 1949–1951 působil coby obchodní ředitel a zástupce předsedy akciové společnosti \"Merkuria\". V roce 1951 byl z politických důvodů propuštěn. V letech 1951–1958 byl pracovníkem podniku \"Řemeslnické potřeby\", posléze Krajské odbytové a zásobovací základny místního hospodářství v Praze. Už před válkou se politicky angažoval. V roce 1938 vstoupil do ČSL. Od roku 1953 byl členem Ústředního výboru ČSL, v letech 1958–1970 členem předsednictva ÚV ČSL. V období let 1953–1960 byl také členem komise ÚV ČSL pro hospodářství a politiku, od roku 1956 předseda Městského výboru ČSL v Praze. Zastával významné posty v stranickém tisku. V letech 1958–1963 byl totiž ekonomickým náměstkem ředitele a v letech 1963–1968 ředitelem \"Vydavatelství a nakladatelství Lidové demokracie\".\n\nVe volbách roku 1964 byl zvolen za ČSL do Národního shromáždění ČSSR za Východočeský kraj. Mandát nabyl až dodatečně v březnu 1965 po doplňovacích volbách vypsaných poté, co zemřel poslanec Jaromír Berák. Uvádí se tehdy jako ředitel nakladatelství a vydavatelství \"Lidová demokracie\" v Praze. V roce 1958 mu bylo uděleno za státní vyznamenání Za vynikající práci. V Národním shromáždění zasedal až do konce volebního období parlamentu v roce 1968.\n\nK roku 1968 se profesně uvádí jako náměstek ministra zahraničního obchodu z obvodu Rychnov nad Kněžnou.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Rychnov nad Kněžnou), kde setrval do konce volebního období, tedy do voleb v roce 1971.\n\nV roce 1968 zastupoval ČSL ve vládní komisi pro přípravu federalizace Československa. Roku 1971 odešel do důchodu.\n\n"}
{"id": "773521", "url": "https://cs.wikipedia.org/wiki?curid=773521", "title": "Václav Červený", "text": "Václav Červený\n\nJméno a příjmení Václav Červený má více nositelů:\n\n"}
{"id": "773523", "url": "https://cs.wikipedia.org/wiki?curid=773523", "title": "Längenfeld", "text": "Längenfeld\n\nLängenfeld (Laengenfeld) je obec v Rakousku ve spolkové zemi Tyrolsko v okrese Imst.\n\nŽije zde 4379 obyvatel (1. 1. 2011). Zajímavostí jsou zde hlavně proslulé solné lázně, největší svého typu v celé střední Evropě. Součástí komplexu je i 4hvězdičkový hotel. Lázně jsou stavěny tak, aby tu byl nádherný výhled na celé alpské pohoří. Hojně navštěvované je i roztomilé centrum městečka s dominantním kostelem a obchůdky se suvenýry.\n\nV letech 2014 a 2015 se zde konal Evropský pohár juniorů ve sportovním lezení, kterého ze zúčastnila také česká reprezentace.\n\n"}
{"id": "773526", "url": "https://cs.wikipedia.org/wiki?curid=773526", "title": "Největší Ital všech dob", "text": "Největší Ital všech dob\n\nNejvětší Ital všech dob, v originále \"Il più grande italiano di tutti i tempi\", byla televizní show, kterou v roce 2010 vysílala italská veřejnoprávní stanice Rai 2. Po vzoru formátu BBC Great Britons hledala největší osobnosti italské historie. Hlasování probíhalo na internetu.\n\n\n\n"}
{"id": "773528", "url": "https://cs.wikipedia.org/wiki?curid=773528", "title": "Marta Čubová", "text": "Marta Čubová\n\nMarta Čubová (* 8. července 1931) byla slovenská a československá politička, poúnorová bezpartijní poslankyně Národního shromáždění ČSSR a poslankyně Sněmovny lidu Federálního shromáždění na počátku normalizace.\n\nVe volbách roku 1964 byla zvolena do Národního shromáždění ČSSR za Východoslovenský kraj jako bezpartijní kandidátka. V Národním shromáždění zasedala až do konce volebního období parlamentu v roce 1968.\n\nK roku 1968 se profesně uvádí jako mistrová z obvodu Poprad.\n\nPo federalizaci Československa usedla roku 1969 do Sněmovny lidu Federálního shromáždění (volební obvod Poprad), kde setrvala do konce volebního období, tedy do voleb v roce 1971.\n\n"}
{"id": "773529", "url": "https://cs.wikipedia.org/wiki?curid=773529", "title": "Hurriganes", "text": "Hurriganes\n\nHurriganes byla finská rocková skupina. Aktivní byla v letech 1971–1984, a pak znovu v roce 1988. Od roku 1998 vystupuje bubeník a zpěvák Henry „Remu“ Aaltonen v různých sestavách pod jménem Remu & Hurriganes. Nejoblíbenější byli Hurriganes v letech 1974–1980\n\nPůvodními členy byli bubeník a zpěvák Henry „Remu“ Aaltonen, basista a zpěvák Hugo Christer „Cisse“ Häkkinen a kytarista Ilkka „Ile“ Kallio. Kallia nahradil na jaře 1972 Pekka „Albert“ Järvinen. Od roku 1979 se ve skupině vystřídala řada dalších hudebníků. V původních sestavách, buď s Kalliem, nebo Järvinenem skupina hrála ještě v 80. letech.\n\nCisse Häkkinen zemřel v roce 1990 na cirhózu jater a Albert Järvinen o rok později na infarkt myokardu.\n\nRoku 2007 natočil Jukka-Pekka Siili o skupině film \"Ganes\".\n\n"}
{"id": "773537", "url": "https://cs.wikipedia.org/wiki?curid=773537", "title": "Posel Smrti", "text": "Posel Smrti\n\nPosel smrti je česká adventura z roku 2003. Později vyšel druhý a třetí díl (za kterými však stojí jiné studio).\n\nZa hrou stojí české studio Unknown Identity. Hra vyšla v roce 2003. Jedná se o klasickou adventuru a vyznačuje se mrazivou atmosférou s hororovými a detektivními prvky. Hra je kompletně česky nadabována.\n\nMladý šlechtic Samuel Gordon odjel z panství Gordonů Black Mirror (v Anglii) poté, co při požáru zahynula jeho žena Cathrin. Po dvanácti letech ho do Black Mirror ale přivádí úmrtí jeho dědečka Williama. Babička Viktorie a detektiv Collier se domnívají, že jde o sebevraždu. Samuel tomu ale nevěří a pátrá na vlastní pěst po vrahovi svého dědečka.\n\nV příběhu se objevuje „duchařský“ prvek kletby rodu Gordonů, která postihuje pouze mužské potomky rodu Gordonů, Zakladatel této kletby je Mordred. Při Samuelově pátrání se stávají další podezřelá úmrtí (například doktor Herman, Vick…). Samuela pátrání po kletbě, pomocí „Klíčů duší“, zavedou na farnost Warmhill, do pitevny doktora Hermana, stok pod panstvím a do jiných lokací.\n\nHra končí tím, že Samuel zjišťuje, že trpí kletbou rodu Gordonů, a tak sám, aniž by to věděl, spáchal kruté vraždy (jeho duševní chorobou, vyvolanou kletbou, byla schizofrenie). Samuel je přesvědčen, že kletbu lze ukončit jedině jeho smrtí. Samuel Gordon tedy spáchá sebevraždu.\n\n\n\n\n\n\n\n\nV Česku byla hra přijata velmi kladně, kdy se hodnocení pohybovala mezi 80 a 90% procenty. Hra si dokonce vysloužila označení nejlepší česká adventura vůbec.\n\nV zahraničí hra obdržela spíše průměrná hodnocení pohybující se u 60%. Hráči však hru hodnotili většinou pozitivně a dávali jí hodnocení pohybující se u 80%.\n\n\n"}
{"id": "773539", "url": "https://cs.wikipedia.org/wiki?curid=773539", "title": "Mayrhofen", "text": "Mayrhofen\n\nMayrhofen je obec v Rakousku ve spolkové zemi Tyrolsko v okrese Schwaz. Poprvé se obec Mayrhofen vyskytuje v urbáři salzburské diecéze, který byl sepsán kolem roku 1200.\n\nŽije zde 3 833 obyvatel (1. 1. 2011).\n\n\n"}
{"id": "773540", "url": "https://cs.wikipedia.org/wiki?curid=773540", "title": "Umělecké dílo", "text": "Umělecké dílo\n\nUmělecké dílo je člověkem záměrně vytvořený objekt, jehož primární (ne nutně jedinou) funkcí je funkce estetická, tj. funkce budit estetickou libost a vytrhávat vnímatele (recipienta) z automatizovaného chápání skutečnosti, aniž by dílo samo nutně plnilo nějaké další, pragmatické funkce (naučnou, zábavní, ekonomickou).\n\nUmělecké dílo je velmi široký pojem: zahrnuje díla literární, výtvarná, hudební, sochařská, dramatická, filmová atd. Podle uměleckého druhu, do něhož dané umělecké dílo patří, a podle média, které využívá, a smyslů, na něž působí, můžeme odlišovat např. audiovizuální dílo, které zaměstnává lidský zrak i sluch (film nebo videoklip), vizuální dílo (např. obraz), audiální dílo (píseň) atd.\n\nUmělecké dílo má vždy dvojí charakter: má určitou formu (výraz) a smysl (význam); zatímco forma je do velké míry apriori dána, smysl (význam) uměleckého díla vzniká spíše až v aktu recepce: každý vnímatel vnímá umělecké dílo jinak (tzv. konkretizace).\n\nPodstatným kritériem uměleckého díla je v první řadě záměrnost (nebylo vytvořeno náhodou – některé proudy teorie umění dokonce mluví o tzv. autorském záměru, intentio auctoris); dílo bylo vytvořeno člověkem jako smysly vnímatelný objekt – v teorii umění se tento objekt také nazývá artefakt (v opozici k tzv. estetickému objektu, tedy vjemu, pro nějž je artefakt výchozím bodem).\n\nDále je podstatná jeho autonomie: umělecké dílo není definovatelné žádným účelovým (pragmatickým) užitím, zároveň však systémově některé pragmatické – zvl. sociální – funkce plní (často např. posilují národní identitu, stmelují určitý kolektiv atd.).\n\nPro umělecké dílo je typická určitá forma (umělecká forma), není však rozhodující. Umělecká forma je dána estetickou normou, a je tudíž relativní (co určitá epocha považuje za uměleckou formu, jiná epocha za uměleckou nepovažuje). „Uměleckou formu“ může mít také kýč či brak, a naopak nová díla, revoltující a revoluční, se jakékoli tradiční umělecké formě programově vyhýbají – tím ovšem spíš jen vytvářejí estetickou formu novou.\n"}
{"id": "773541", "url": "https://cs.wikipedia.org/wiki?curid=773541", "title": "Mieming", "text": "Mieming\n\nMieming je obec v Rakousku ve spolkové zemi Tyrolsko v okrese Imst.\n\nŽije zde 3 445 obyvatel (1. 1. 2011).\n\n\n"}
{"id": "773542", "url": "https://cs.wikipedia.org/wiki?curid=773542", "title": "Ladislav Egri", "text": "Ladislav Egri\n\nLadislav Egri, též László Egri (* 30. ledna 1932), byl slovenský a československý politik Komunistické strany Slovenska maďarské národnosti a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1964 byl zvolen za KSS do Národního shromáždění ČSSR za Západoslovenský kraj. V Národním shromáždění zasedal až do konce volebního období parlamentu v roce 1968. Patřil mezi 10 etnických Maďarů zvolených v roce 1964 do Národního shromáždění.\n\nV roce 1961 byl zvolen do předsednictva slovenské organizace Československého svazu mládeže. V roce 1962 se zmiňuje coby účastník zasedání Ústředního výboru Komunistické strany Slovenska. K roku 1968 se profesně uvádí jako zástupce ředitele Strojní a traktorové stanice z obvodu Sládkovičovo.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Sládkovičovo), kde setrval do konce volebního období, tedy do voleb v roce 1971.\n\n"}
{"id": "773546", "url": "https://cs.wikipedia.org/wiki?curid=773546", "title": "Kostel svatého Benedikta z Nursie (Ringsted)", "text": "Kostel svatého Benedikta z Nursie (Ringsted)\n\nKostel sv. Benedikta, dánsky \"Sankt Bendts Kirke\" je evangelicko-luteránský kostel v Ringstedu na dánském ostrově Zéland, zasvěcený svatému Benediktovi z Nursie. Původně románská bazilika vystavěná kolem roku 1170 jako opatský kostel benediktinského opatství Ringsted bylo v letech 1182 až 1341 pohřebištěm dánských králů a královen. Klášter v 19. století shořel. Kostel patří mezi historicky i architektonicky nejvýznamnější duchovní stavby Dánského království a zároveň je nejstarším dochovaným kostelem ve Skandinávii postaveným z režného zdiva.\n\nPůvodní kostel postavený okolo roku 1080 nahradila roku 1170 nová stavba v románském stylu]. Kostel byl původně zasvěcen svaté Marii. V roce 1157 byly do zdejší nové kaple přeneseny kosti svatého Knuta Lavarda, se svolením Knutova syna, krále Valdemara I. V roce 1170 byl kostel zasvěcen Benediktovi z Nursie.\n\nPožár v roce 1806 zničil klášter v Ringstedu a poškodil i kostel. Západní stěna byla stržena a nahrazena empírovou fasádou a vnější zdi pokryty cementem. Mezi lety 1899 a 1910 v kostele proběhla velká rekonstrukce pod vedením dánského architekta H. B. Storcka, který se rozhodl kostel obnovit v původním románském stylu.\n\n\n"}
{"id": "773547", "url": "https://cs.wikipedia.org/wiki?curid=773547", "title": "Vomp", "text": "Vomp\n\nVomp je obec v Rakousku ve spolkové zemi Tyrolsko v okrese Schwaz. První písemná zmínka o obci Vomp pochází z roku 930.\n\nŽije zde 4 638 obyvatel (1. 1. 2011).\n\n\n"}
{"id": "773550", "url": "https://cs.wikipedia.org/wiki?curid=773550", "title": "Achenkirch", "text": "Achenkirch\n\nAchenkirch je obec v Rakousku ve spolkové zemi Tyrolsko v okrese Schwaz. První zmínka o obci Achental pochází z roku 1313. V roce 1971 byla přejmenována na současný název Achenkirch.\n\nŽije zde 2 162 obyvatel (1. 1. 2011).\n\n"}
{"id": "773552", "url": "https://cs.wikipedia.org/wiki?curid=773552", "title": "Třída Caledon", "text": "Třída Caledon\n\nTřída Caledon byla třída lehkých křižníků Royal Navy, zařazených do služby v roce 1917. Byla to pátá ze sedmi tříd lehkých křižníků souhrnně označovaných jako třída \"C\". Všechny čtyři postavené jednotky se účastnily první světové války, jeden byl ztracen v roce 1918 a tři nasazeny ještě za druhé světové války. V ní byl ztracen druhý křižník. Zbylý pár byl po válce vyřazen a sešrotován.\n\nStavba čtveřice křižníků byla objednána v prosinci 1915. Křižníky HMS \"Caledon\", HMS \"Calypso\", HMS \"Cassandra\" a HMS \"Caradoc\" byly do služby zařazeny v roce 1917.\n\nOproti předchozí třídě měly křižníky zesílenou torpédovou výzbroj. Nesly pět 152mm kanónů, dva 76mm kanóny a osm 533mm torpédometů. \"Caledon\" byl v roce 1943 přestavěn na protiletadlový křižník. Novou výzbroj tvořilo šest 102mm kanónů, deset 40mm kanónů, třináct 20mm kanónů. Křižníky poháněly dvě turbíny Parsons. Nejvyšší rychlost dosahovala 29 uzlů. Lodní šrouby byly dva.\n\nVšechny čtyři jednotky se účastnily první světové války. \"Caledon\" a \"Calypso\" se 17. listopadu 1917 účastnily druhé bitvy u Helgolandské zátoky. \"Cassandra\" byla po skončení první světové války vyslána do Baltského moře, kde se stala součástí intervenčních sil proti bolševikům. Dne 5. prosince 1918 ve Finském zálivu najela na minu a potopila se.\n\nTři přeživší jednotky byly nasazeny v druhé světové válce. \"Calypso\" byl 12. června 1940 potopen italskou ponorkou \"Bagnolini\" jižně od Kréty. \"Caledon\" byl v roce 1943 přestavěn na protiletadlový křižník. \"Caradoc\" sloužil od roku 1943 v druhé linii. \"Caledon\" a \"Caradoc\" válku přečkaly a krátce po válce byly sešrotovány.\n\n\n"}
{"id": "773556", "url": "https://cs.wikipedia.org/wiki?curid=773556", "title": "Aschau im Zillertal", "text": "Aschau im Zillertal\n\nAschau im Zillertal je obec v Rakousku ve spolkové zemi Tyrolsko v okrese Schwaz. První písemná zmínka pochází z roku 1309, kdy byla známá pod svým původním názvem Aschowe (Eschenau).\n\nŽije zde 1 613 obyvatel (1. 1. 2011).\n\n\n"}
{"id": "773558", "url": "https://cs.wikipedia.org/wiki?curid=773558", "title": "WS", "text": "WS\n\nSpojení písmen W a S může mít různé významy:\n\n\n"}
{"id": "773560", "url": "https://cs.wikipedia.org/wiki?curid=773560", "title": "Jozef Fekete", "text": "Jozef Fekete\n\nJozef Fekete, též József Fekete (12. srpna 1926 - ???), byl slovenský a československý politik Komunistické strany Slovenska maďarské národnosti, poúnorový poslanec Národního shromáždění ČSSR a poslanec Sněmovny lidu Federálního shromáždění za normalizace.\n\nVe volbách roku 1964 byl zvolen za KSS do Národního shromáždění ČSSR za Západoslovenský kraj. V Národním shromáždění zasedal až do konce volebního období parlamentu v roce 1968. Patřil mezi 10 etnických Maďarů zvolených v roce 1964 do Národního shromáždění. V roce 1965 jako zástupce jižních okresů Slovenska řešil situaci po katastrofálních povodních onoho roku.\n\nK roku 1968 se profesně uvádí jako ředitel velkovýkrmny z obvodu Dunajská Streda.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Dunajská Streda). Mandát obhájil ve volbách v roce 1971, volbách v roce 1976, volbách v roce 1981 a volbách v roce 1986. V parlamentu setrval do ledna roku 1990. V zákonodárských sborech Československa tak zasedal kontinuálně po 26 let.\n\nV roce 1986 mu Alois Indra udělil Řád Vítězného února. V prosinci 1989 po sametové revoluci ztratil vedoucí posty ve Federálním shromáždění a v lednu 1990 pak přišel i o poslanecký post v rámci procesu Kooptace do Federálního shromáždění.\n\n"}
{"id": "773565", "url": "https://cs.wikipedia.org/wiki?curid=773565", "title": "Mils bei Imst", "text": "Mils bei Imst\n\nMils bei Imst je obec v Rakousku ve spolkové zemi Tyrolsko v okrese Imst.\n\nŽije zde 553 obyvatel (1. 1. 2011).\n\n\n"}
{"id": "773568", "url": "https://cs.wikipedia.org/wiki?curid=773568", "title": "Totò", "text": "Totò\n\nTotò, vlastním jménem Antonio Focas Flavio Angelo Ducas Comneno De Curtis di Bisanzio Gagliardi (15. února 1898 – 15. dubna 1967) byl italský komik, herec, zpěvák a autor písní. Hvězdou se stal již ve 40. letech 20. století, jeho kariéra kulminovala v letech padesátých, kdy natočil řadu filmů s vlastním uměleckým jménem v názvu. Byl šlechtického původu. V Itálii patří k nejpopulárnějším umělcům všech dob, čehož důkazem je, že v anketě Největší Ital všech dob (obdoba britských Great Britons či našeho Největšího Čecha) obsadil páté místo. Jeho komika navazovala na tradiční italskou commedii dell'arte. Byl obsazován i do vážných děl, v závěru jeho života si ho oblíbil například kontroverzní italský režisér Pier Paolo Pasolini.\n\n"}
{"id": "773569", "url": "https://cs.wikipedia.org/wiki?curid=773569", "title": "Marie Filipcová", "text": "Marie Filipcová\n\nMarie Filipcová (* 23. srpna 1927) byla česká a československá politička a poúnorová bezpartijní poslankyně Národního shromáždění ČSSR a Sněmovny lidu Federálního shromáždění.\n\nVe volbách roku 1964 byla zvolena do Národního shromáždění ČSSR za Severomoravský kraj jako bezpartijní kandidátka. V Národním shromáždění zasedala až do konce volebního období parlamentu v roce 1968.\n\nK roku 1968 se profesně uvádí jako členka JZD z obvodu Paskov.\n\nPo federalizaci Československa usedla roku 1969 do Sněmovny lidu Federálního shromáždění (volební obvod Paskov), kde setrvala do konce volebního období, tedy do voleb v roce 1971.\n\nV září 2007 se uvádí, že jistá Marie Filipcová z obce Stará Ves oslavila 80. narozeniny.\n\n"}
{"id": "773570", "url": "https://cs.wikipedia.org/wiki?curid=773570", "title": "Mötz", "text": "Mötz\n\nMötz je obec v Rakousku ve spolkové zemi Tyrolsko v okrese Imst.\n\nŽije zde 1236 obyvatel (1. 1. 2011).\n\nMötz leží v údolí řeky Inn mezi městy Imst a Telfs. Je položeno na sever od řeky in pod východním úbočím hory Grünbrerg (1497m n. m.). Z Mötz vede silnice k Mieminger Platz. V posledních desetiletích se zvýšil počet obyvatel vlivem imigrace.\n\n\nÚzemí obce Mötz bylo, dle písemné záznamu, osídleno už ve 12. století. Dlouhou dobu bylo spojeno s Miemingem, samostatnou obcí se stala až po druhé světové válce. V Mötz byl v roce 1290 most přes řeku Inn, Mötz byl křižovatkou cest a říční dopravy.\nZnak znázorňuje čtyři spojené klády nad vodní hladinou, připomíná důležitost mostu přes řeku Inn a místo odkud byl náklad překládán na říční čluny.\n\n"}
{"id": "773571", "url": "https://cs.wikipedia.org/wiki?curid=773571", "title": "Lívia Fiľová", "text": "Lívia Fiľová\n\nLívia Fiľová (10. dubna 1923 – ???) byla slovenská a československá politička Komunistické strany Slovenska a poúnorová poslankyně Národního shromáždění ČSSR a Sněmovny lidu Federálního shromáždění.\n\nVe volbách roku 1964 byla zvolena za KSS do Národního shromáždění ČSSR za Západoslovenský kraj. V Národním shromáždění zasedala až do konce volebního období parlamentu v roce 1968.\n\nK roku 1968 se profesně uvádí jako instruktorka obuvnické modelárny z obvodu Partizánske.\n\nPo federalizaci Československa usedla roku 1969 do Sněmovny lidu Federálního shromáždění (volební obvod Partizánske), kde setrvala do konce volebního období, tedy do voleb v roce 1971.\n\n"}
{"id": "773582", "url": "https://cs.wikipedia.org/wiki?curid=773582", "title": "Absam", "text": "Absam\n\nAbsam je obec v Rakousku ve spolkové zemi Tyrolsko v okrese Innsbruck-venkov.\n\nŽije zde obyvatel.\n\nObec leží na okraji pohoří Karwendel nedaleko středověkého města Hall in Tirol a hlavního města země Insbruck v nadmořské výšce 632 m n. m. Nejvyšším bodem obce je hora Große Bettelwurf 2725 m n. m.\n\nV letech od roku 995 do roku 1005 je území poprvé zmiňováno v knihách kláštera Brixen jako Abazânes nebo Abazanes. Industrializace území začala nejdříve v oblasti Absamer, zejména v důsledku těžby soli v údolí Hall.\n\n"}
{"id": "773584", "url": "https://cs.wikipedia.org/wiki?curid=773584", "title": "Nassereith", "text": "Nassereith\n\nNassereith je obec v Rakousku ve spolkové zemi Tyrolsko v okrese Imst. K prvnímu lednu 2011 zde žilo 2070 obyvatel.\n\nNassereith leží v kotlině na trase z Imst k průsmyku Fern, v údolí řeky Gurglbach. Na západě se tyčí Lechtalské Alpy s horou Rauchberg. Údolím Gurglbach vede státní silnice B 189 z Imst do Telfs (bývalá Via Claudia Augusta), která se větví k průsmyku Fernapass a dále do Lermoos (státní silnice B 179).\n\n\nNassereith sousedí s obcemi:\n\n\nNa území obce se nacházejí mimo jiné tyto památky:\n\n\n"}
{"id": "773586", "url": "https://cs.wikipedia.org/wiki?curid=773586", "title": "Božena Fuková", "text": "Božena Fuková\n\nBožena Fuková (15. ledna 1935 – 18. května 2017) byla slovenská a československá ekonomka, politička Komunistické strany Slovenska a poúnorová poslankyně Národního shromáždění ČSSR a Sněmovny lidu Federálního shromáždění. Po srpnové okupaci v roce 1968 patřila mezi jediné čtyři poslance Národního shromáždění, kteří hlasovali proti smlouvě o „dočasném pobytu“ sovětských vojsk na území ČSSR. Pak za normalizace politicky pronásledována, do parlamentu se vrátila krátce roku 1990 nyní již jako bezpartijní poslankyně.\n\nVystudovala Vysokou školu ekonomickou v Bratislavě. Od ledna 1967 pracovala v Institutu řízení v Praze a byla členkou týmu okolo Oty Šika, který se zabýval ekonomickými reformami. Během pražského jara v roce 1968 patřila k představitelům reformního proudu v KSČ.\n\nVe volbách roku 1964 byla zvolena za KSS do Národního shromáždění ČSSR za Středoslovenský kraj. V Národním shromáždění zasedala až do konce volebního období parlamentu v roce 1968. K roku 1968 se profesně uvádí jako výzkumná pracovnice z obvodu Podbrezová. V říjnu 1968 patřila po invazi vojsk Varšavské smlouvy do Československa mezi čtyři poslance parlamentu, kteří odmítli hlasovat pro přijetí smlouvy o dočasném pobytu sovětských vojsk na území ČSSR. Bylo jí tehdy 33 let a měla malou dceru.\n\nPo federalizaci Československa usedla roku 1969 do Sněmovny lidu Federálního shromáždění (volební obvod Podbrezová), kde setrvala ale jen do října 1969, kdy byla zbavena mandátu. Kvůli svým postojům proti sovětské okupaci byla zbavena politických funkcí a propuštěna ze zaměstnání. Následně byla rovněž opakovaně vyslýchána Státní bezpečností.\n\nBěhem normalizace mohla vykonávat jen úřednickou práci jako účetní a referentka. Své názory neodvolala a udržovala přátelské kontakty s dalšími ze čtveřice odpůrců okupace (Gertruda Sekaninová-Čakrtová, František Kriegel). Po sametové revoluci byla v únoru 1990 zvolena do Sněmovny lidu Federálního shromáždění v rámci procesu kooptace do Federálního shromáždění, nyní jako bezpartijní kandidátka z obvodu Rakovník. Zde setrvala až do prvních svobodných voleb v roku 1990. V březnu 1990 se stala členkou komise pro odchod sovětských vojsk z Československa, kterou vedli Josef Macek a Michael Kocáb. Po volbách v roce 1990 působila až do rozdělení Československa v odboru pro styk s veřejností v Kanceláři Federálního shromáždění. Ponechala si občanství české i slovenské.\n\nV roce 2006 jí slovenský prezident Ivan Gašparovič udělil Řád Ľudovíta Štúra a v roce 2008 získala Vyznamenání Zlaté lípy od české ministryně obrany. V roce 2014 obdržela od Nadace Charty 77 Cenu Františka Kriegla. Dne 28. října 2014 ji český prezident Miloš Zeman udělil medaili Za zásluhy I. stupně. Jejím manželem byl novinář a básník Zdeněk Fuka (1927–2008, po roce 1968 rovněž pronásledovaný). Božena Fuková žila s rodinou v Praze. Zemřela v květnu 2017.\n\n"}
{"id": "773589", "url": "https://cs.wikipedia.org/wiki?curid=773589", "title": "Viliam Galaba", "text": "Viliam Galaba\n\nViliam Galaba (* 23. ledna 1933 Chyzerovce) byl slovenský a československý politik Komunistické strany Slovenska a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1964 byl zvolen za KSS do Národního shromáždění ČSSR za Západoslovenský kraj. V Národním shromáždění zasedal až do konce volebního období parlamentu v roce 1968. K roku 1968 se profesně uvádí jako podnikový ředitel z obvodu Levice.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Levice), kde setrval do konce volebního období, tedy do voleb v roce 1971.\n\nStátní bezpečnost od roku 1987 vedla ve své evidenci zájmových osob Viliama Galabu narozeného roku 1933.\n\n"}
{"id": "773591", "url": "https://cs.wikipedia.org/wiki?curid=773591", "title": "František Garaj", "text": "František Garaj\n\nFrantišek Garaj (16. července 1918 – ???) byl slovenský a československý politik Komunistické strany Slovenska a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1964 byl zvolen za KSS do Národního shromáždění ČSSR za Středoslovenský kraj. V Národním shromáždění zasedal až do konce volebního období parlamentu v roce 1968. K roku 1968 se profesně uvádí jako předseda ONV z obvodu Námestovo.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Námestovo), kde setrval do konce volebního období, tedy do voleb v roce 1971.\n\n"}
{"id": "773598", "url": "https://cs.wikipedia.org/wiki?curid=773598", "title": "Rudolf Géryk", "text": "Rudolf Géryk\n\nRudolf Géryk (10. července 1928 - ???) byl český a československý politik Komunistické strany Československa a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1964 byl zvolen za KSČ do Národního shromáždění ČSSR za Jihomoravský kraj. V Národním shromáždění zasedal až do konce volebního období parlamentu v roce 1968.\n\nK roku 1968 se profesně uvádí jako vedoucí tajemník Okresního výboru KSČ z obvodu Nezamyslice. Během pražského jara v roce 1968 se aktivně podílel na reformním procesu. Jako vedoucí tajemník OV KSČ v Prostějově vystoupil v lednu 1968 na plenárním zasedání ONV, kde prohlásil, že odchod Antonína Novotného z vedení KSČ není jediným a posledním produktem nové politiky strany. Konstatoval, že Československo nyní jako první socialistická země buduje socialismus nikoliv starým mocenským pojetím, ale na základě hlubokého demokratizačního procesu. Během dalších měsíců si zachoval své místo v OV KSČ, byť je tehdy řazen spíše k centristickým, nikoliv otevřeně reformním, funkcionářům.\n\nPo invazi vojsk Varšavské smlouvy do Československa ho jihomoravský Krajský výbor KSČ zařadil na seznam „představitelů a exponentů pravice“. V té době je uváděn stále jako vedoucí tajemník OV KSČ Prostějov.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Nezamyslice), kde setrval do prosince 1970, kdy rezignoval na poslanecký post.\n\n"}
{"id": "773600", "url": "https://cs.wikipedia.org/wiki?curid=773600", "title": "Zdeněk Gudrich", "text": "Zdeněk Gudrich\n\nZdeněk Gudrich (21. dubna 1921 - ???) byl český a československý politik Komunistické strany Československa a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1964 byl zvolen za KSČ do Národního shromáždění ČSSR za Severomoravský kraj. V Národním shromáždění zasedal až do konce volebního období parlamentu v roce 1968.\n\nK roku 1968 se profesně uvádí jako náměstek předsedy ONV z obvodu Rýmařov. Jako náměstek předsedy ONV v Bruntále se Zdeněk Gudrich zmiňuje již roku 1961.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Rýmařov), kde setrval do května 1971, kdy byl zbaven poslaneckého mandátu. Po invazi vojsk Varšavské smlouvy do Československa ho Ústřední výbor Komunistické strany Československa zařadil na seznam „představitelů a exponentů pravice“. V té době je stále uváděn jako náměstek předsedy ONV Bruntál.\n\n"}
{"id": "773601", "url": "https://cs.wikipedia.org/wiki?curid=773601", "title": "Brandberg (Tyrolsko)", "text": "Brandberg (Tyrolsko)\n\nBrandberg je obec v Rakousku ve spolkové zemi Tyrolsko v okrese Schwaz.\n\nŽije zde 348 obyvatel (1. 1. 2011).\n\n"}
{"id": "773602", "url": "https://cs.wikipedia.org/wiki?curid=773602", "title": "Viliam Hájíček", "text": "Viliam Hájíček\n\nViliam Hájíček (16. září 1913 – 30. června 1993) byl slovenský a československý politik Komunistické strany Slovenska a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1964 byl zvolen za KSS do Národního shromáždění ČSSR za Západoslovenský kraj. V Národním shromáždění zasedal až do konce volebního období parlamentu v roce 1968. K roku 1968 se profesně uvádí jako jeřábník z obvodu Jaslovské Bohunice.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Jaslovské Bohunice), kde setrval do května 1970, kdy rezignoval na poslanecký post.\n\n"}
{"id": "773606", "url": "https://cs.wikipedia.org/wiki?curid=773606", "title": "Bruck am Ziller", "text": "Bruck am Ziller\n\nBruck am Ziller je obec v Rakousku ve spolkové zemi Tyrolsko v okrese Schwaz. První písemná zmínka o obci Bruck (villa Prukke) pochází z roku 1187.\n\nŽije zde 993 obyvatel (1. 1. 2011).\n\n"}
{"id": "773607", "url": "https://cs.wikipedia.org/wiki?curid=773607", "title": "Rokole", "text": "Rokole\n\nRokole patří mezi poutní místa královéhradecké diecéze. Nachází se v podhůří Orlických hor.\n\nPoutní místo Rokole se nachází o samotě blízko levého břehu říčky Olešenky v Podorlické pahorkatině 9 km jihovýchodně od Náchoda, 6 km východně od Nového Města nad Metují a 8 km severovýchodně od Dobrušky.\n\nO příčině vzniku nejstarší kaple v Rokoli se vypráví zajímavý příběh otce a slepého syna:\n\nTolik o původu kaple dochovala zbožná legenda. Překvapivých vyléčení však bylo více, o několik dalších případech se píše v pamětní knize fary ve Slavoňově. Voda vracející zrak je však v kraji pověstná nejen v Rokoli, ale i v nedalekém Rezku.\nDřevěná kaple ale postupně zchátrala a až roku 1859 byla nahrazena zděným kostelíkem. Nad jeho oltářem je zavěšen milostný obraz Panny Marie – Královny s Ježíškem na klíně. Nápis na oltáři: „Nic bez tebe – nic bez nás“ vyjadřuje tzv. úmluvu lásky, kterou zde s Pannou Marií roku 1939 uzavřela první skupina českých kněží po vzoru Mariánské družiny P. Josefa Kentenicha v Schönstattě. (Rokolský kostelík se tím stal kolébkou, domovem a duchovním centrem schönstattského hnutí v českých zemích; zvláště od roku 1953, kdy tu byl umístěn trezorový svatostánek, se zde konají mariánské eucharistické adorace.)\n\nK poutnímu místu patří ještě poblíž stojící dřevěná „Loreta“ s obrazy sedmi bolestí Panny Marie.\n\nRoku 1874 byla naproti kaple (nyní přes asfaltovou komunikaci v zalesněném prostoru) vztyčena jednotlivá zastavení křížové cesty v podobě litinových reliéfů na nevysokých kamenných sloupcích. Počet přicházejících poutníků rostl, a proto nechal roku 1930 podnikatel František Přibyl na svahu nad silnicí postavit pseudogotický kostelík Panny Marie (se sochou Panny Marie s Ježíškem), který byl vysvěcen roku 1945 a roku 1969 byl upraven podle směrnic druhého vatikánského koncilu. K opravě svatyně došlo v roce 1988 a k přístavbě sakristie nákladem P. Petra Štěpánka roku 1993.\nV horní části areálu byla postavena a 19. července 1997 posvěcena první originální svatyňka v Čechách – kopie původní kapličky v Schönstattě. Je to 143. schönstattská kaplička na světě a nese ideál – poslání Betléma. Tři roky na to byl dobudován v její blízkosti provinční dům, kde v současné době žije asi 22 sester, většinou už starších a nemocných.\n\nOba areály jsou spojeny \"cestou manželů\", stezkou s 15 zastaveními se zamyšleními vztahujícími se k jednotlivým událostem od svatby, přes narození dětí a jejich výchovu, soužití s rodiči až po stárnutí.\n\nHlavní pouť v neděli po 8. září (narození Panny Marie), mše sv. se slouží vždy každou neděli od 15 hodin, od listopadu do konce února 1. neděli v měsíci a v lednu vždy jen 1. 1. (na Nový rok) od 15 hodin.\n\nZ Nového Hrádku se lze dostat pěšky po zelené turistické značce.\n\nAutobusovým spojením z Náchoda, Nového Města nad Metují nebo Dobrušky.\n\nŽelezniční spojení do Rokole neexistuje. Musí se na trati 026 (Týniště n.O. - Meziměstí) vystoupit v Novém Městě nad Metují a dále pokračovat autobusem směr Nový Hrádek a Náchod, případně v Opočně přestoupit na autobus do Dobrušky a dále (zase autobusem) ve směru Olešnice v Orlických horách nebo Nový Hrádek. Další možnost je dojet do Náchoda od Starkoče (trať 032 (Hradec Králové) - Jaroměř - Trutnov) a zde přestoupit na autobus směr Nový Hrádek a Nové Město nad Metují.\n\nAutem se lze dostat směrem od Nového Města nad Metují po silnici II/285 (obdobně od Dobrušky).\n\n\n"}
{"id": "773608", "url": "https://cs.wikipedia.org/wiki?curid=773608", "title": "Buch in Tirol", "text": "Buch in Tirol\n\nBuch in Tirol je obec v Rakousku ve spolkové zemi Tyrolsko v okrese Schwaz.\n\nŽije zde 2 568 obyvatel (1. 1. 2011).\n\n"}
{"id": "773609", "url": "https://cs.wikipedia.org/wiki?curid=773609", "title": "Jozef Hajmacher", "text": "Jozef Hajmacher\n\nJozef Hajmacher (9. listopadu 1925 - ???) byl slovenský a československý politik Komunistické strany Slovenska a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1964 byl zvolen za KSS do Národního shromáždění ČSSR za Východoslovenský kraj. V Národním shromáždění zasedal až do konce volebního období parlamentu v roce 1968. K roku 1968 se profesně uvádí jako tajemník Okresního výboru KSS z obvodu Bardejov.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Bardejov), kde setrval do konce volebního období parlamentu, tedy do voleb roku 1971.\n\n"}
{"id": "773611", "url": "https://cs.wikipedia.org/wiki?curid=773611", "title": "Eben am Achensee", "text": "Eben am Achensee\n\nEben am Achensee je obec v Rakousku ve spolkové zemi Tyrolsko v okrese Schwaz. První písemná zmínka o obci pochází z roku 1112.\n\nŽije zde 3168 obyvatel (1. 1. 2017).\n\n\n"}
{"id": "773613", "url": "https://cs.wikipedia.org/wiki?curid=773613", "title": "Anna Magnani", "text": "Anna Magnani\n\nAnna Magnani (7. března 1908 – 26. září 1973) byla italská herečka. Kromě řady jiných ocenění získala v roce 1955 Oskara za hlavní roli ve filmu \"The Rose Tattoo\".\n\nNarodila se v Římě a nikoliv v Egyptě, jak tvrdí někteří životopisci. Její otec nebyl znám, ale říkalo se o něm, že pocházel z Alexandrie v Egyptě. Sama Anna však tvrdila, že otec pocházel z italské Kalábrie, ačkoliv neznala jeho jméno. Anna vyrůstala v chudobě se svojí babičkou v Římě, poté co ji její matka opustila. Svoji kariéru začala budovat na Akademii dramatických umění v Římě.\n\nPrůlom v její herecké kariéře nastal s filmem režiséra Roberta Rosselliniho \"Roma città aperta\" („Řím, otevřené město“, 1945), který je obecně považován za první komerčně úspěšný film italského neorealismu. Anna a Rossellini byli mnoho let milenci, než se objevila Ingrid Bergman. S tou se Roberto Rossellini nakonec oženil. Anna Magnini je držitelkou Oscara za rok 1955, za roli ve filmu \"The Rose Tattoo\". Za tutéž roli získala rovněž cenu BAFTA a Zlatý glóbus. Jako jediná italská herečka se dostala do první desítky v anketě Největší Ital všech dob (italská mutace 100 největších Britů).\n\nV Itálii se stala hvězdou ve 40. letech 20. století, když hrála v řadě známých filmů přičítaných k italskému neorealismu: \"Roma città aperta\" (1945), \"Il bandito\" (1946), \"Amore\" (1948) a \"Bellissima\" režiséra Luchina Viscontiho z roku 1951. Tento úspěch ji katapultoval do Hollywoodu a její první americký film \"The Rose Tattoo\" z ní skutečně udělal hollywoodskou hvězdu. Úspěšným byl posléze i film \"Wild Is the Wind\" (nominována na Oscara) či \"'Tajemství Santa Vittorie\" (nominována na Zlatý glóbus).\n\n"}
{"id": "773614", "url": "https://cs.wikipedia.org/wiki?curid=773614", "title": "Ján Halász", "text": "Ján Halász\n\nJán Halász, též János Halász (* 15. listopadu 1928), byl slovenský a československý politik Komunistické strany Slovenska maďarské národnosti a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1964 byl zvolen za KSS do Národního shromáždění ČSSR za Západoslovenský kraj. V Národním shromáždění zasedal až do konce volebního období parlamentu v roce 1968. Patřil mezi 10 etnických Maďarů zvolených v roce 1964 do Národního shromáždění. V roce 1965 jako zástupce jižních okresů Slovenska řešil situaci po katastrofálních povodních onoho roku.\n\nK roku 1968 se profesně uvádí jako předseda JZD z obvodu Hurbanovo.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Hurbanovo), kde setrval do konce volebního období, tedy do voleb v roce 1971.\n\n"}
{"id": "773616", "url": "https://cs.wikipedia.org/wiki?curid=773616", "title": "Finkenberg", "text": "Finkenberg\n\nFinkenberg je obec v Rakousku ve spolkové zemi Tyrolsko v okrese Schwaz.\n\nŽije zde 1 520 obyvatel (1. 1. 2011).\n\n"}
{"id": "773617", "url": "https://cs.wikipedia.org/wiki?curid=773617", "title": "Axams", "text": "Axams\n\nAxams je obec v Rakousku ve spolkové zemi Tyrolsko v okrese Innsbruck-venkov.\n\nŽije zde 5 499 obyvatel (1. 1. 2011).\n\n\n"}
{"id": "773618", "url": "https://cs.wikipedia.org/wiki?curid=773618", "title": "Fügen (Zillertal)", "text": "Fügen (Zillertal)\n\nFügen je obec v Rakousku ve spolkové zemi Tyrolsko v okrese Schwaz.\n\nŽije zde 3 803 obyvatel (1. 1. 2011).\n\n"}
{"id": "773619", "url": "https://cs.wikipedia.org/wiki?curid=773619", "title": "Bezúhonnost", "text": "Bezúhonnost\n\nBezúhonnost je vlastnost člověka, fyzické osoby, která obecně znamená, že nebyla v minulosti odsouzena za trestný čin, případně označuje, že celkově vede řádný život, nepáchá ani přestupky, plní své zákonné povinnosti apod., nebo se může týkat například jen úmyslných trestných činů či trestných činů vztahujících se k určité činnosti. Různé právní předpisy pro různé profese či pro přiznání různých oprávnění stanoví přesnější kritéria bezúhonnosti. K prokazování bezúhonnosti slouží především rejstřík trestů a lze ji i znovu nabýt prostřednictvím tzv. zahlazení odsouzení.\n\nBezúhonnost je vyžadována mj. k vydání zbrojního průkazu, pro provozování živnosti, pro působení v některém z orgánů obchodních společností, družstev nebo nadací, stejně jako pro vykonávání některých státem garantovaných či kontrolovaných profesí, jako je např. advokát, notář, daňový poradce, insolvenční správce, policista, strážník obecní policie, státní zástupce nebo soudce, pedagog atd.\n"}
{"id": "773620", "url": "https://cs.wikipedia.org/wiki?curid=773620", "title": "Fügen", "text": "Fügen\n\nVýraz Fügen může mít více významů:\n\npříjmení:\n\n"}
{"id": "773624", "url": "https://cs.wikipedia.org/wiki?curid=773624", "title": "Fügenberg", "text": "Fügenberg\n\nFügenberg je obec v Rakousku ve spolkové zemi Tyrolsko v okrese Schwaz.\n\nŽije zde 1 349 obyvatel (1. 1. 2011).\n\n"}
{"id": "773626", "url": "https://cs.wikipedia.org/wiki?curid=773626", "title": "Gallzein", "text": "Gallzein\n\nGallzein je obec v Rakousku ve spolkové zemi Tyrolsko v okrese Schwaz.\n\nŽije zde 562 obyvatel (1. 1. 2011).\n\n"}
{"id": "773632", "url": "https://cs.wikipedia.org/wiki?curid=773632", "title": "František Hamouz", "text": "František Hamouz\n\nFrantišek Hamouz (15. srpna 1919 Brná nad Labem [\"podle jiného zdroje narozen v obci Chrášťany u Rakovníka\"] – 23. června 1985 Praha) byl český a československý politik Komunistické strany Československa, ministr a místopředseda vlád Československa, poúnorový poslanec Národního shromáždění ČSSR, poslanec Sněmovny lidu Federálního shromáždění za normalizace a diplomat.\n\nAbsolvoval obchodní akademii v Teplicích-Šanově a působil jako úředník v podniku Schicht v Ústí nad Labem. Pak byl povolán do podniku PZO Motokov, kde v letech 1951–1953 působil jako ústřední ředitel. V letech 1953–1954 zastával post náměstka ministra zahraničního obchodu. V letech 1954–1958 zastupoval Československo v Radě vzájemné hospodářské pomoci. V letech 1959–1963 byl prvním náměstkem ministra zahraničního obchodu. V letech 1963–1968 byl ministrem zahraničního obchodu ČSSR. Tuto funkci zastával v třetí vládě Viliama Širokého a vládě Jozefa Lenárta. Pak v první vládě Oldřicha Černíka a druhé vládě Oldřicha Černíka zastával v letech 1968–1969 post místopředsedy vlády. V třetí vládě Oldřicha Černíka v letech 1969–1970 pokračoval jako místopředseda vlády a navíc se vrátil na post ministra zahraničního obchodu ČSSR. V první vládě Lubomíra Štrougala a druhé vládě Lubomíra Štrougala už byl v letech 1970–1976 opět jen místopředsedou vlády.\n\nVe volbách roku 1964 byl zvolen za KSČ do Národního shromáždění ČSSR za Severočeský kraj. V Národním shromáždění zasedal až do konce volebního období parlamentu v roce 1968.\n\nK roku 1968 se profesně uvádí jako místopředseda vlády z obvodu Liberec-město. Jeho politická kariéra pokračovala a vyvrcholila po invazi vojsk Varšavské smlouvy do Československa. 26. září 1969 byl kooptován jako Ústředního výboru Komunistické strany Československa. 14. sjezd KSČ ho pak ve funkci potvrdil.\n\nV období let 1968–1973 byl stálým představitelem Československa v Radě vzájemné hospodářské pomoci. V letech 1976–1982 působil na postu velvyslance ČSSR v Německé demokratické republice. Roku 1969 mu byl udělen Řád práce a roku 1979 Řád Vítězného února.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Liberec-město). Mandát obhájil ve volbách roku 1971 a ve Federálním shromáždění setrval do konce volebního období parlamentu, tedy do voleb roku 1976.\n"}
{"id": "773638", "url": "https://cs.wikipedia.org/wiki?curid=773638", "title": "Molnija (nosná raketa)", "text": "Molnija (nosná raketa)\n\nMolnija ( ), index GRAU – 8K78, v modernizované verzi Molnija-M ( ), index GRAU – 8K78M, byla sovětská, resp. ruská čtyřstupňová nosná raketa z rodiny raket R-7. Ve verzi Molnija-M byla z kosmodromu Pleseck schopná vynést 2000 kg nákladu na dráhu přechodovou ke geostacionární (GTO), případně na dráhu se střední výškou 510 km.\n\nZkonstruována byla v konstrukční kanceláři OKB-1 v letech 1959–1960. Výrobcem byl CSKB-Progress v Samaře. Určena byla pro vypouštění meziplanetárních sond k Venuši a Marsu, později byla používána i k vynášení lunárních sond Luna 4 až 14. Známou se stala v souvislosti s vynášením družic Molnija na vysoce eliptické dráhy (apogeum ve výšce 40 000 km, oběžná doba 12 hodin, sklon dráhy 62–65°). Byla používána také k vynášení družic systému včasného varování řady Oko také na vysoce eliptické dráhy. Od roku 1964 byla používána modernizovaná verze Molnija-M s novým motorem čtvrtého stupně.\n\nPrvní start proběhl z kosmodromu Bajkonur 10. října 1960, z kosmodromu Pleseck 19. února 1970. Celkem bylo vypuštěno 40 raket Molnija, všechny z Bajkonuru a 279 raket Molnija-M, 53 z Bajkonuru, ostatní z Plesecku.\n\nDne 30. září 2010 vzlétla z Plesecku poslední nosná raketa Molnija-M. Po půlstoletí využívání byly rakety Molnija nahrazeny modernějšími raketami Sojuz 2 s urychlovacím blokem Fregat.\n"}
{"id": "773640", "url": "https://cs.wikipedia.org/wiki?curid=773640", "title": "Štefan Hančikovský", "text": "Štefan Hančikovský\n\nŠtefan Hančikovský (10. května 1925 - ???) byl slovenský a československý politik Komunistické strany Slovenska a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1964 byl zvolen za KSS do Národního shromáždění ČSSR za Východoslovenský kraj. V Národním shromáždění zasedal až do konce volebního období parlamentu v roce 1968. K roku 1968 se profesně uvádí jako předseda JZD z obvodu Sobrance.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Sobrance), kde setrval do konce volebního období parlamentu, tedy do voleb roku 1971.\n\n"}
{"id": "773641", "url": "https://cs.wikipedia.org/wiki?curid=773641", "title": "Seznam nejvyšších staveb v Olomouci", "text": "Seznam nejvyšších staveb v Olomouci\n\nSeznam nejvyšších staveb v Olomouci není úplný, neobsahuje stožáry a komíny a nacházejí se v něm jen budovy a věže vyšší 45 m. U některých staveb není dohledatelná výška (i když se jejich výška nad 45 m předpokládá), jsou tedy do seznamu zařazené na konec, bez pořadí. Je možné, že ani výšky 45 m nedosahují.\n\n"}
{"id": "773643", "url": "https://cs.wikipedia.org/wiki?curid=773643", "title": "Pivovar Bendery", "text": "Pivovar Bendery\n\nBenderský pivovar, a. s. (rusky: \"ЗАО «Бендерский пивоваренный завод»\") působí v moldavském městě Tighina/Bendery ležícím v separatistické Podněsterské moldavské republice. Pivovar produkuje od 80. let 20. století světlá piva značky Staraja kreposť (\"Старая Крепость\", česky: Stará pevnost) nazvané dle středověké Benderské pevnosti, nejvýznamnější památky Podněstří. Společnost kromě piva vyrábí nealkoholické nápoje a stáčí minerální vody.\n\nPrvní nevelký pivovar v Benderách vznikl roku 1860, ale brzy zřejmě zkrachoval, neboť v seznamu továren a závodů z roku 1887 není uveden. Benderský pivovar je opět uváděn ve výkazech z roku 1909. Během druhé světové války byl závod značně poškozen, výroba byla obnovena roku 1946. Zásadní změna nastala v roce 1969, kdy byl dokončen nový výrobní závod s mnohonásobně vyšší kapacitou. Výroba poté probíhala současně v obou provozech a kombinát Pivovar a sodovkárna Bendery (moldavsky: \"Фабрика де Бере ши бэутурь неалкооличе oр. Бендерь\") představoval jeden z nejvýznamnějších pivovarů v tehdejší Moldavské sovětské socialistické republice. Pivovar produkoval pivo značy Nistru (\"Нистру\", česky Dněstr) a po celém SSSR vyráběné Žiguljovské. V roce 1975 zde byla uvedena do provozu automatická stáčecí linka (první v Moldavské SSR) s kapacitou 10 000 lahví za hodinu. Velkou ránu rozvoji pivovaru přinesl ozbrojený konflikt mezi Moldavskem a Podněstřím. Nejtěžší boje probíhaly v Benderách a nový závod byl během nich těžce poškozen. Po skončení války se výrobu nepodařilo obnovit a zařízení bylo demontováno. Starý závod pracoval do konce 90. let. Produkoval vzhledem k poškození stáčecí linky pouze sudové pivo. Definitivní bankrot společnost vyhlásila roku 2006. O rok později firmu převzala ruská společnost Libra a podněsterská Ejm a podařilo se obnovit výrobu. Do provozu byla uvedena nová stáčecí linka, pivo se expeduje v PET láhvích o objemu 1,5 l.\n\n"}
{"id": "773644", "url": "https://cs.wikipedia.org/wiki?curid=773644", "title": "Ľudovít Hanúsek", "text": "Ľudovít Hanúsek\n\nĽudovít Hanúsek (17. února 1925 Pezinok – 12. října 1972) byl slovenský a československý politik Strany slobody a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1964 byl zvolen za Stranu slobody do Národního shromáždění ČSSR ve volebním obvodu č. 235 (Holíč) v Západoslovenském kraji. V Národním shromáždění zasedal až do konce volebního období parlamentu v roce 1968.\n\nBěhem pražského jara roku 1968 se ve Straně slobody začínala ozývat opozice proti dosavadnímu složení vedení. 3. května 1968 otiskl list \"Sloboda\" kritiku stávajícího vedení a specificky kritizoval Františka Štefánika, stávajícího vedoucího (generálního) tajemníka. 16. května 1968 přijalo vedení strany Štefánikovu rezignaci na post vedoucího tajemníka. Vedením strany byl pak pověřen Ľudovít Hanúsek a koncem května 1968 v této nové funkci potvrzen po zasedání ústředního výboru Strany slobody. K roku 1968 se profesně uvádí jako ústřední tajemník Strany slobody z obvodu Holíč.\n\nPo federalizaci Československa usedl roku 1969 do Sněmovny lidu Federálního shromáždění (opět za volební obvod Holíč). Ve volbách roku 1971 byl znovuzvolen, ale v následujícím roce zemřel.\n\n"}
{"id": "773646", "url": "https://cs.wikipedia.org/wiki?curid=773646", "title": "Ján Hanzlík", "text": "Ján Hanzlík\n\nJán Hanzlík (28. května 1910 - ???) byl slovenský a československý politik Komunistické strany Slovenska a poúnorový poslanec Národního shromáždění ČSSR a Sněmovny lidu Federálního shromáždění.\n\nV letech 1955-1968 se uvádí jako účastník zasedání Ústředního výboru Komunistické strany Slovenska. Na sjezdu KSS v roce 1966 vystupoval jako člen Ústřední kontrolní a revizní komise ÚV KSS.\n\nVe volbách roku 1964 byl zvolen za KSS do Národního shromáždění ČSSR za Západoslovenský kraj. V Národním shromáždění zasedal až do konce volebního období parlamentu v roce 1968. K roku 1968 se profesně uvádí jako tajemník Okresního výboru KSS z obvodu Zbehy u Bratislavy.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Zbehy), kde setrval do konce volebního období parlamentu, tedy do voleb roku 1971.\n\n"}
{"id": "773649", "url": "https://cs.wikipedia.org/wiki?curid=773649", "title": "Valéria Harasztiová", "text": "Valéria Harasztiová\n\nValéria Harasztiová, též Valéria Haraszti (* 29. ledna 1929), byla slovenská a československá politička Komunistické strany Slovenska maďarské národnosti a poúnorová poslankyně Národního shromáždění ČSSR a Sněmovny lidu Federálního shromáždění.\n\nVe volbách roku 1964 byla zvolena za KSS do Národního shromáždění ČSSR za Západoslovenský kraj. V Národním shromáždění zasedala až do konce volebního období parlamentu v roce 1968. Patřila mezi 10 etnických Maďarů zvolených v roce 1964 do Národního shromáždění.\n\nK roku 1968 se profesně uvádí jako dělnice z obvodu Štúrovo.\n\nPo federalizaci Československa usedla roku 1969 do Sněmovny lidu Federálního shromáždění (volební obvod Štúrovo), kde setrvala do konce volebního období, tedy do voleb v roce 1971.\n\n"}
{"id": "773652", "url": "https://cs.wikipedia.org/wiki?curid=773652", "title": "Jakob Anund", "text": "Jakob Anund\n\nJakob Anund (\"Anund Jakob\") byl švédským králem v letech 1022–1050. Podle ságy Heimskringla se narodil 25. července v roce 1008 nebo 1010.\n\nKdyž byl zvolen spoluvládcem Švédska, lidé měli problémy s jeho neskandinávským jménem a dali mu přízvisko \"Anund\", které náleželo těm, jejichž jména jim přišla příliš složitá (byl to i případ jiného švédského krále jménem Anund Gårdske). Podle \"Västgötalagenu\" se mu říkalo \"Kolbränna\" (\"spalovač uhlí\"), protože měl ve zvyku spalovat domy svých odpůrců.\n\nSnažil se udržet rovnováhu moci ve Skandinávii, proto ve dvacátých a třicátých letech 11. století podporoval Olafa II. Norského a Magnuse I. Norského proti dánskému králi Knutovi Velikému. V bitvě u Helgeå byli Anund a Olaf Knutem poraženi. Podle archeologických nálezů Knut razil mince v Sigtuně a někteří historici mají za to, že si na nějaký čas podrobil klíčová švédská území okolo jezera Mälaren.\n\nKdy se Magnus I. stal v roce 1042 také králem Dánska, Jakob ho až do jeho smrti v roce 1047 podporoval. Jeho vláda se odhaduje od roku 1022 do zhruba roku 1050, ale ohledně roku jeho smrti panují nejasnosti. Zřejmě byl naživu ještě v roce 1049.\n\nJeho manželkou byla Gunnhildr Sveinsdóttir. Někdy je manželství označováno jako bezdětné, někdy se jako jejich potomek uvádí dcera Gyda. Je možné, že Gyda byla dcera Anunda a jiné ženy a Gunnhildr byla její nevlastní matka. Okolo roku 1047 se Gyda vdala za dánského krále Svena II., který nějaký strávil v exilu u švédského dvora, ale brzy zemřela (v roce 1048 nebo 1049). Za Svena se poté provdala Jakobova vdova.\n\n\"Hervarar saga\" o Jakobovi nemá moc co říci:\n"}
{"id": "773653", "url": "https://cs.wikipedia.org/wiki?curid=773653", "title": "Transpoziční šifra", "text": "Transpoziční šifra\n\nTranspoziční šifra je základní kryptografická operace, její princip je v záměně pořadí písmen otevřeného textu. Tato operace musí být vykonána podle určitých pravidel, aby bylo možné text zpětně dešifrovat. Mezi jednoduché transpoziční šifry patří například psaní textu opačně.\n\nRail Fence šifra je forma transpoziční šifry, která dostala svoje jméno podle způsobu, kterým je kódovaná. V Rail Fence šifře se původní text (plaintext) píše sestupně na \"koleje\" jdoucí za sebou. Když se dostaneme na poslední \"kolej\" imaginárního plotu, pokračujeme dále směrem nahoru. Zpráva se potom čte v řádcích. Například použijeme tři \"koleje\" a zprávu \"BYLI JSTE ODHALENI. HNED UTECTE\", šifra se zapíše takto:\nPotom se to čte takto:\n\nV route šifře se nejdříve původní text (plaintext) zapíše do mřížky daných rozměrů, potom se čte podle vzoru uvedeného v klíči. Na ukážku použijeme stejný text, který jsme použili při rail fence šifře.\nZa klíč můžeme zvolit „pravotočivou spirálu dovnitř, začínající z pravého horního rohu“. Dostaneme takto zašifrovaný text:\n\nV sloupcové transpozici je zpráva psaná v řádcích přesně určené délky a následně je čtená sloupec po sloupci a řádky jsou vybírané v zakódovaném pořadí. Šířka řádků a uspořádání sloupců jsou obvykle definované klíčem. Pro příklad použijeme jako klíčové slovo \"STOLEK\", jeho délka je 6 (tedy délka řádků je 6) a uspořádání je definované abecedním pořadím písmen v klíči. V tomto případe to bude uspořádání \"5 6 4 3 1 2\".\nV souměrné sloupcové transpoziční šifře jsou zbývající místa vyplněna nulami (náhodnými písmeny), v nesouměrné sloupcové transpoziční šifře jsou zbývající místa ponechána prázdná. Nakonec zprávu čteme po sloupcích v pořadí, které je dané klíčem. Pro příklad použijeme jako klíč slovo \"STOLEK\" a zprávu \"BYLI JSTE ODHALENI. HNED UTECTE\". V souměrné sloupcové transpozici to zapíšeme takto:\nNa konci jsme přidali 4 náhodné písmena (QKJE). Zašifrovaný text potom čteme takto:\nJHHEJ SANCE IDITK LONUQ BTLET YEEDE\nV nesouměrné sloupcové transpozici sloupec nedoplníme, bude to vypadat takto:\nNásledná šifra bude vypadat takto:\nNa dešifrování musí příjemce vypočítat délku sloupce dělením délky zprávy délkou klíče. Následně může napsat zprávu do sloupce, potom přeuspořádat sloupce podle klíče. Taková sloupcová transpozice se běžně používala jako část komplexnějších šifer v 50.letech.\n\nJednoduchá sloupcová transpozice může být napadena hádáním možné délky sloupce. Napíšeme zprávu v uspořádaných sloupcích (ale v nesprávném pořadí, protože neznáme klíč) a potom hledáme vhodný anagram. Proto vytvořili silnější dvojitou transpozici, která byla často používaná. Je to jednoduché sloupcová transpozice aplikovaná dvakrát. Stejný klíč můžeme použit pro obě transpozice, nebo můžeme použit dva odlišné klíče.\nJako příklad můžeme vzít výsledek nesouměrné sloupcové transpozice z předcházejícího výsledku a realizovat druhé zašifrování s jiným klíčem, např. \"JABLKO\", který dává uspořádání \"3 1 2 5 4 6\":\nŠifra bude vypadat takto:\nV době první světové války používala dvojitou sloupcovou transpoziční šifru německá armáda. Šifrovací systém vymyslel Francouz Übchi, avšak francouzský úspěch se stal obecně známým. Po jeho publikaci v Le Matin Němci 18. listopadu 1914 přešli na nový systém.\nBěhem druhé světové války byla dvojitá transpoziční šifra používaná skupinami holandských gard, francouzských makistů, britských SOE, kteří měli na starosti řízení tajných operací v Evropě. Byla též využívaná agenty amerických OSS a jako nouzová šifra pro německou armádu a námořnictvo.\nAž do objevení VIC šifry byla dvojitá transpozice všeobecně považovaná za nejsložitější šifrování, které agent může spolehlivě používat v těžkých podmínkách.\n\nJe to varianta sloupcové transpozice, kterou navrhl Émile Victor Théodore Myszkowski roku 1902 a požaduje klíčové slovo se střídavými písmeny. Jak se opakují písmena klíčového slova tak se zapisují následující znaky v abecedním pořadí. Jako příklad si zvolíme za klíčové slovo \"FLASKA\", tedy permutace bude \"3 5 1 6 4 2\". V Myszkowskiho transpozici opakující se písmena klíčového slova jsou číslované stejně. Pro klíčové slovo \"FLASKA\" to bude zapsané takto \"2 4 1 5 3 1\" .\nText v sloupcích s různými čísly je přepisovaný směrem dolů, ale s opakujícími se písmeny je přepisovaný zleva doprava, tedy šifra bude vypadat následovně:\n\nV narušené transpozici jsou jisté pozici v mřížce zakryté a nepoužité když se vyplní nešifrovaný text. Toto přerušení se pravidelně formátuje a činí dešifrování složitější.\n\nJinou formu transpoziční šifry používá mřížka, tedy kartička s otvory spíš než matematický algoritmus. Na délce určené velikostí mřížky je takto vytvořená transpozice velice nepravidelná, je ovšem nutné udržet utajení fyzického klíče. Mřížky byly navrženy roku 1550 a byly používány ještě i v prvních měsících první světové války.\n\nPokud transpozici nepostihla frekvence individuálních symbolů, jednoduchá transpozice byla lehko odkrytá dešifrováním pomocí počítání frekvence. Jak šifrovaný text ukazuje frekvenční rozdělení velmi podobné nešifrovanému textu, je to pravděpodobně transpozice. Toto potom může být často napadené anagramem – posouváním částí šifrovaného textu dokola, potom hledáním sekcí které vypadají jako anagram nějakých slov a řeší anagramy. Od té doby co byli objeveny anagramy, odhalili informaci o transpozičním formátovaní a mohly být následně rozšířené. Jednodušší transpozice též často trpí tím, že klíče velmi blízké správným klíčům odhalí dlouhé sekce zřetelného nešifrovaného roztroušeného textu. V důsledku toho šifry můžu být zranitelné algoritmy s postupným přibližováním se k optimu jako např. genetické algoritmy. Detailní opis dešifrované německé transpoziční šifry můžete nalézt v kapitole 7 z Herbert Yardley's \"The American Black Chamber\".\n\nTranspozice je často kombinována s jinými technikami. Například jednoduchá substituční šifra kombinovaná se sloupcovou transpozicí se vyhne slabosti obou transpozicí. Nahrazením vysoko frekventovaných symbolů vysoko frekventovaným nešifrovaným textem znaků neodhalí kus nešifrovaného textu z důvodu transpozice. Anagram transpozice nepracuje z důvodu substituce. Technika je obzvlášť silná když se kombinuje s frakcionací (viz níže). Nevýhoda je, že takovéto šifry jsou o mnohem více pracné a více náchylné na chyby jako jednoduché šifry.\n\nTranspozice je obzvlášť efektivní, když je použitá s frakcionací – to jest, předběžný stupeň který dělí každý nešifrovaný text na několik šifrovaných symbolů. Například, abeceda nešifrovaného textu může být napsaná do mřížky a potom každý znak ve zprávě nahrazený jeho souřadnicemi. Jiná metoda frakcionace je jednoduše konvertovat zprávu do Morseovy abecedy se symbolem pro mezery stejným jako tečky a čárky. Když je taková rozdělená zpráva převedená, komponenty individuálních znaků se ve zprávě stanou široko rozdělené. Takto dosahují difúzi Clauda E. Shannona. Příklady šifer, které kombinují frakcionaci a transpozici obsahuje bifid šifra, trifid šifra, ADFGVX šifra a VIC šifra. Jiná volba může být nahrazení každého znaku s jeho binárním vyjádřením, transpozicí tohoto a potom konvertováním nového binárního řetězce do příslušného ASCII znaku. Slučování zakódovaného procesu na binární řetězec víckrát před změnou na ASCII znaky může pravděpodobně způsobit, že to bude těžší na rozluštění. Mnoho moderních blokových šifer používá častěji komplexní formy transpozice týkající se tohoto jednoduchého nápadu.\n"}
{"id": "773655", "url": "https://cs.wikipedia.org/wiki?curid=773655", "title": "Alibernet", "text": "Alibernet\n\nAlibernet (zkratka Al) je středně pozdní až pozdní moštová odrůda révy vinné (\"Vitis vinifera\"), určená k výrobě červených vín. Odrůda byla vyšlechtěna v roce 1950 ještě v bývalém Sovětském svazu, v Oděse, křížením odrůd \"Alicante Henri Bouschet\" a \"Cabernet Sauvignon\".\n\n\"Alicante Henri Bouschet\" je odrůda původu \"Vitis vinifera\", kříženec odrůd \"Grenache Noir\" a \"Petit Bouschet\", vyšlechtěná roku 1855 francouzem Henri Bouschetem. Na této odrůdě, kromě toho, že je to barvířka a tuto vlastnost úspěšně předala i nové odrůdě, je zajímavý i původ názvu. V literatuře je často poznamenáno …“nese jméno španělského města Alicante, proč, není jasné“… Inu patrně proto, že jedním ze synonym odrůdy \"Grenache Noir\" je právě \"Alicante\", autor křížení patrně netušil, že se jednou skutečně bude pěstovat i v oblasti Alicante.\n\nRéva vinná (\"Vitis vinifera\") odrůda \"Alibernet\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech. Růst je středně bujný až bujný, se vzpřímenými až polovzpřímenými letorosty. Vrcholky letorostů a mladé lístky jsou zelené s vínově červeným nádechem, slabě ochmýřené. Jednoleté réví je hnědé, s tmavšími uzly.\n\nListy jsou středně velké až velké, tří- až pětilaločné se středně hlubokými, otevřenými horními bočními výkroji, které jsou ve tvaru „U“ či lyrovité, někdy se zoubkem. Tvar čepele je okrouhlý až čtvercový. Vrchní strana čepele listu je slabě až středně puchýřnatá, zvlněná, spodní středně hustě chloupkatá. Řapíkový výkroj je lyrovitý, u báze ostrý, otevřený, řapík listu je krátký, silněji načervenalý. Sytá zeleň přechází koncem vegetace do sytě červeného zbarvení.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem je malá až středně velká (13-16 mm, 1,4 g), kulatá až oválná bobule s celoplošným voskovým povlakem. Barva bobule je temně modrá, krvavě červeně zbarvená je i dužnina (odrůda je barvířka), která je pevná, šťavnatá, kabernetové až višňově-trnkové chuti. Dužina obsahuje 2-3 semena. Hrozen je středně velký (13-16 x 7-12 cm, v průměru 150 g, ale až 280 g), konický, křídlatý, řídký se středně dlouhou, silnou, často rozvětvenou stopkou.\n\n\"Alibernet\" je moštová odrůda révy vinné (\"Vitis vinifera\"), která vznikla roku 1950 křížením odrůd \"Alicante Henri Bouschet\" a \"Cabernet Sauvignon\". Autorem křížení jsou P.K. Ajvazjan a E.N. Dokučajevová, proběhlo ještě v dobách bývalého Sovětského svazu, v Ukrajinském vědeckovýzkumném ústavu vinohradnictví a vinařství V.E. Tairova v Oděse. Vinařský ústav na Vysoké škole zemědělské - zahradnická fakulta v Lednici na Moravě, ji k pěstování introdukoval (Prof. Ing. Vilém Kraus).\n\nPěstuje se na malých plochách ve státech bývalého Sovětského svazu, ale i na Slovensku a v menší míře v České republice. Do Státní odrůdové knihy České republiky byla odrůda zapsána roku 1975, od téhož roku je registrována i na Slovensku. Ojediněle se pěstuje na jižní Moravě, převážně ve Velkopavlovické podoblasti, na malých plochách ji najdeme také ve slovenských jižních vinařských oblastech. Roku 2010 byla odrůda v ČR pěstována na 18 hektarech, průměrné stáří vinic roku 2010 bylo 9 let, podíl odrůdy ve vinicích ČR byl 0,08 % roku 2004, na vinicích v SR téhož roku pak 0,63 %. Udržovatelem odrůdy je v ČR Šlechtitelská stanice vinařská, s.r.o. Polešovice.\n\n\"Alibernet\" v ČR posloužil jako rodičovská odrůda při šlechtění odrůd \"Neronet\" a \"Rubinet\".\n\nNázev odrůdy je kombinací názvů rodičovských odrůd. Další, lokálně používaná synonyma odrůdy jsou : \"Алиберне, Одесский черный\" (Rusko), \"Odesskij Červenyj, Oděskij Čornyj\", šlechtitelský název je \"Semjanets 1-17-4\".\n\nRéví vyzrává z 80-90 %, plodnost dřeva je 70-85 %, počet hroznů na výhon 1,3-1,6, na plodonosný 1,7-1,9. Proti poškození mrazy je odrůda poměrně dobře odolná (do -22 °C). Pro úrodné hlinité půdy se používají podnože SO-4, T 5C a 125 AA. Na podnoži K 5BB má odrůda velmi bujný růst a velmi řídké, méně kvalitní hrozny. Vyhovuje jí střední i vysoké vedení s řezem na středně dlouhé tažně, 7 až 8 oček na metr čtvereční. Plodnost je vyšší, 10-14 t/ha při cukernatosti moštu 15-18 °NM a obsahu kyselin 9,5-12 g/l (v černomořských podmínkách se udává cukernatost 18,3-23 g/100 ml při aciditě 5,8-9,7 g/l). Při sníženém výnosu a dobrém ročníku lze očekávat vyšší jakost sklizně.\n\nDoba rašení oček a doba květu je raná až středně pozdní, zaměkání bobulí začíná v ČR koncem srpna až začátkem září. Vegetační cyklus odrůdy trvá 160-165 dní při sumě aktivních teplot (SAT) 3000-3200 °C, v Oděse dozrává na přelomu září a října, u nás v první polovině října.\n\nProti napadení plísní révovou (\"Plasmopara viticola\") je odrůda středně odolná, plísní šedou (\"Botrytis cinerea\") a padlím révovým (\"Uncinula necator\") příliš netrpí.\n\nMá-li být dosahováno vysoce jakostních, aromatických, tmavě červených vín, musí se využít nejlepší polohy a půdy. \"Alibernet\" patří medzi odrůdy, náročné na stanoviště. Ideální jsou svahovité pozemky s jižní nebo jihozápadní expozicí. Hodí sa pouze do teplejších oblastí. Vyžaduje půdy dobře zásobené živinami, dostatečně záhřevné a s dobrým vodním hospodařením.\n\nVíno může dosahovat velmi dobré jakosti a může být dostatečně plné pouze při menším objemu sklizených hroznů a v dobrých ročnících. Z vyšších sklizní je řídké, méně barevné, s nepříjemně vysokým obsahem kyselin a s drsnými tříslovinami. V příznivých ročnících a na dobých polohách může dosáhnout vysoce jakostních aromatických tmavočervených vín s kabernetovým aroma. Odrůda je používaná do cuvée, jimž dodává barvu a kabernetové aroma. Proto je vhodná spíše pro dotváření barvy kabernetových odrůd, u jiných odrůd je třeba dbát na zvýšenou opatrnost při zachovávání původního charakteru vína.\n\nOdrůda se u nás užívá i k výrobě odrůdových vín, takové typické víno je potom velmi tmavě červené s výraznou kabernetovou vůní, chuť je drsnější, travnatá, v horších ročnících s vyšší kyselinkou a s vyšším obsahem tříslovin, z kvalitních hroznů je víno středně plné až plné a vyzrává až do neutrální hebkosti. Ve vůni a chuti můžeme hledat černý rybíz, kabernetové tóny, čokoládu. Vína jsou vhodná k archivaci. Odrůdová vína jsou, podobně jako vína odrůdy \"Cabernet Sauvignon\", vhodná k pokrmům ze zvěřiny. V černomořské oblasti se z odrůdy vyrábějí i dezertní a šumivá vína.\n\n\n"}
{"id": "773656", "url": "https://cs.wikipedia.org/wiki?curid=773656", "title": "Josef Hečko", "text": "Josef Hečko\n\nJosef Hečko (19. listopadu 1907 Vyšní Lhoty - 28. listopadu 1969 Praha) byl český a československý odbojář, politik Komunistické strany Československa, poúnorový funkcionář Svazarmu a poslanec Národního shromáždění ČSSR a Sněmovny lidu Federálního shromáždění.\n\nČlenem KSČ byl od roku 1932. Ve 30. letech 20. století bojoval jako člen Interbrigád ve španělské občanské válce. Byl zde raněn a vrátil se do Československa. Za druhé světové války působil nejprve v domácím (Ostravsko) a od roku 1939 v zahraničním komunistickém odboji v Sovětském svazu. Jako člen paradesantní brigády se na konci války zapojil do Slovenského národního povstání. Od roku 1949 se podílel na budování Československé armády (nejdřív náčelník politické správy a pak náčelník kádrové správy MNO), v níž dosáhl hodnosti generálporučíka. V roce 1954 ho armáda vyslala do Koreje jako člena československé delegace pro dohled nad dodržováním příměří. Po roce 1945 byl také pověřen funkcí vedoucího tajemníka Okresního výboru KSČ v Českém Těšíně, později i předsedou Okresního národního výboru. Byl mu udělen Řád Vítězného února, Řád práce, Řád rudé hvězdy, Řád rudé zástavy, Řád republiky a další vojenská vyznamenání.\n\nNa II. sjezdu Svazarmu v červnu 1961 byl zvolen předsedou této organizace. Ve funkci byl potvrzen i na III. sjezdu v březnu 1966 a setrval v ní do roku 1968, kdy odešel do penze. 12. sjezd KSČ ho zvolil za kandidáta Ústředního výboru Komunistické strany Československa. 13. sjezd KSČ ho ve funkci potvrdil.\n\nVe volbách roku 1964 byl zvolen za KSČ do Národního shromáždění ČSSR za Severomoravský kraj. V Národním shromáždění zasedal až do konce volebního období parlamentu v roce 1968.\n\nK roku 1968 se profesně uvádí jako důchodce z obvodu Český Těšín.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Český Těšín), kde setrval do své smrti v listopadu 1969. V oficiální posmrtné vzpomínce na zasedání Federálního shromáždění se jeho názory popisují následovně: „byl oddán myšlenkám marxismu-leninismu a proletářského internacionalismu a byl upřímným přítelem Sovětského svazu, což prokázal nejenom celým svým životem, ale v minulém roce v boji proti kontrarevoluci“.\n\n"}
{"id": "773661", "url": "https://cs.wikipedia.org/wiki?curid=773661", "title": "Ždánidla", "text": "Ždánidla\n\nŽdánidla (německy \"Steindlberg\") jsou 1309 m vysoká hora na severozápadní Šumavě, v Železnorudské hornatině. Nacházejí se 2,5 kilometrů západně od Prášil a 1,5 km od státní hranice s Německem.\n\nŽdánidla jsou suk ve tvaru nesouměrné kupy na východní rozsoše hlavního šumavského hřebene, východně od Plesné. Vrcholová část je plochá, nejvyšším bodem je malá skalka stojící 150 m od geodetického bodu. Na svazích jsou četné rozptýlené balvany, místy skály z pararul a granodioritů.\n\nNa vrchol Ždánidel nevedou turistické stezky, pouze sedlem Zlatý stoleček (1196 m n. m., 830 m západně od vrcholu) prochází červená značka z Prášil na jezero Laka. Jelikož Ždánidla leží v I. zóně Národního parku Šumava, není přístup na vrchol dovolen. Smrčiny v okolí vrcholu byly nejprve poškozeny kůrovcovou kalamitou a po zásahu orkánem Kyrill je celý vrchol téměř odlesněn.\n\n\n"}
{"id": "773662", "url": "https://cs.wikipedia.org/wiki?curid=773662", "title": "Rybnišťský velký rybník", "text": "Rybnišťský velký rybník\n\nRybnišťský velký rybník nebo také Velký rybník ( ) je rybník, který se nachází u obce Rybniště, asi 3 km jihovýchodně od Krásné Lípy. Má rozlohu 36 ha. Má plochu povodí 10,5 km²,\ndlouhodobý průměrný roční úhrn srážek v povodí je 925 mm, dlouhodobý průměrný roční průtok je 130 l/s. Maximální výška hráze ze vzdušní strany je 4,3 metru, minimální šířka koruny hráze je též 4,3 m, kóta normální hladiny rybníka je 448,77 m a délka hráze v koruně je 280 metrů. Má objem 390 000 m³ vody.\n\nRybníkem protéká potok Lužnička, která je levým přítokem Mandavy. Teoretické zdržení vody v rybníce je 30 až 37 dní.\n\nSeverní břeh je lesnatý a podél jižního břehu vede železniční trať. Na severozápadě vytváří dlouhou zátoku.\n\nVyužívá se především k chovu ryb. Jedná se o mimopstruhový revír 441 065 – Velký rybník je ve správě Českého rybářského svazu - Severočeského územního svazu. K hrázi rybníka je přístup z Ladečky. Rybník je součástí přírodní rezervace Velký rybník. Rybník je zdrojem technologické vody pro Velveta Varnsdorf a.s. a Teplárna Varnsdorf a.s.\n\nPrvní doloženou zmínku o rybníku lze najít na mapě saského zeměměřiče Georga Oedera z roku 1571, kde má rybník jméno \"Pelmensdorffer Teich\". \"Pelmensdorff\" je název pozdějšího \"Obergrundu\", čili \"Horního Podluží\". Jako \"Belmsdorfer Teich\" je rybník uveden na listině z roku 1573, pojednávající o prodeji Šlejnického panství. Listina je uložena ve Státním oblastním archívu v Děčíně-Podmoklech. Rybník je dále zobrazen na Müllerově mapě Čech z roku 1720. V 19. století se v teplých zimách v rybníku těžil led jak pro potřeby českých, tak i saských měst. Dokumenty uvádí těžbu ledu v letech 1884 a 1898. Rybník v roce 1972 prodalo Státní rybářství národnímu podniku Velveta. K rybářství rybník sloužil dále, obhospodařovalo jej Státní rybářství v Chlumci nad Cidlinou. V 60. letech 20. století byl rybník částečně využíván jako kachní farma. V roce 1994 došlo vlivem vysoké teploty vody (okolo 29 °C) k hromadnému úhynu ryb. Důvodem úhynu bylo snížení obsahu kyslíku ve vodě a spotřebování jeho zbytku mikroorganismy. V 90. letech 20. století bylo povoleno provozování vodních sportů.\n\n"}
{"id": "773663", "url": "https://cs.wikipedia.org/wiki?curid=773663", "title": "Ariana (odrůda révy vinné)", "text": "Ariana (odrůda révy vinné)\n\nAriana (zkratka Ar) je středně pozdní až pozdní moštová odrůda révy vinné (\"Vitis vinifera\"), určená k výrobě červených vín. Odrůda byla vyšlechtěna v České republice, v Perné na Moravě, křížením odrůd (\"Ryzlink rýnský\" x \"Svatovavřinecké\") x \"Zweigeltrebe\".\n\nRéva vinná (\"Vitis vinifera\") odrůda \"Ariana\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech. Růst je středně bujný se vzpřímenými letorosty.\n\nList odrůdy je středně velký, tmavozelený, tvar čepele kruhovitý, tří- až pětilaločný s velmi mělkými až mělkými horními bočními výkroji. Vrchní strana čepele listu je zprohýbaná, středně puchýřnatá, spodní je hustě štětinatá. Řapíkový výkroj je lyrovitý, otevřený až lehce překrytý s průsvitem, řapík je středně dlouhý, narůžovělý až červenorůžový, stejně jako žilnatina v okolí řapíku.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem je středně velká, kulatá bobule se středně silnou slupkou. Barva bobule je modročerná, dužnina je bez zbarvení, rozplývavá, plné chuti. Hrozen je středně velký (172 g), hustý, kuželovitý, rozvětvený se středně dlouhou až delší, narůžovělou, někdy rozvětvenou stopkou.\n\n\"Ariana\" je moštová odrůda révy vinné (\"Vitis vinifera\"), kříženec odrůd (\"Ryzlink rýnský\" x \"Svatovavřinecké\") x \"Zweigeltrebe\" s pracovním označením PE-9/19. Vyšlechtili ji p. František Zatloukal a p. Ing. Ludvík Michlovský ve Šlechtitelské stanici vinařské v Perné u Mikulova.\n\nV ČR je odrůda zastupována firmou Vinselekt Michlovský Rakvice a je právně chráněna. Do Státní odrůdové knihy České republiky byla odrůda zapsána v roce 2001. Udržovatelem odrůdy je p. Ing. Miloš Michlovský, CSc. V ČR zatím odrůda není významněji rozšířena. Zastoupení ve vinicích ČR bylo roku 2010 menší než 0,01 %, roku 2007 byla pěstována na 3,1 ha. Je vhodná k pěstování v obou vinařských oblastech ČR, v Čechách i na Moravě. Na Moravě je místy, víceméně pokusně, pěstována malopěstiteli jako stolní odrůda.\n\nAriana je ženské jméno řeckého původu, varianta jména Ariadné. Vzniklo složením slov „ari“ a „andámo“, ve volném překladu „velmi líbivá, ctihodná“.\n\nProti poškození zimními mrazy je odolná středně. Hodí se pro většinu vedení, snáší i krátký řez, ale osvědčilo se vedení s řezem na dlouhý vodorovný tažeň, vhodné jsou podnože SO-4, Cr 2 a 125 AA. Jedná sa o velmi plodnou odrůdu, je vhodné nižší zatížení oček. Plodnost je vyšší až vysoká, 10-15 t/ha (2,5 až 4 kg/keř) při cukernatosti 17-20 °NM a obsahu kyselin 8-10 g/1, ve zkouškách pro registraci bylo v tříletém průměru dosaženo výnosu 14,5 t/ha při průměrné cukernatosti 19° NM.\n\nDoba rašení oček je středně pozdní (mezi odrůdami \"Veltlínské zelené\" a \"Ryzlink rýnský\"), kvete středně pozdně, zaměká středně pozdně. Sklizňová zralost nastává začátkem až v první polovině října.\n\nProti napadení houbovými chorobami je odrůda méně až středně odolná, citlivá je zejména k plísni šedé (\"Botrytis cinerea\").\n\nVyžaduje svahovité pozemky s jižní, jihovýchodní či jihozápadní expozicí. Na půdu má vyšší nároky. Nesnáší suché půdy, optimální jsou půdy hlinité až hlinito-písčité, dostatečně záhřevné. Předpokladem kvality je i dostatečná vododržnost půdy.\nTechnologie zpracování hroznů je velmi závislá na kvalitě suroviny. Pro nedostatečně vyzrálé hrozny se volí kratší doba macerace (6-8 dní), ta umožní vyrobit výrazně aromatické, chuťově jemné, jakostní víno. Přívlastky vyžadují delší dobu macerace. Vhodné je dosažení minimálně 13 obj. % alkoholu, víno je potom vhodné pro zrání v sudech. V obou kategoriích vín je nutná jablečno-mléčná fermentace, ta zjemní chuť a zvýrazní aroma červeného ovoce.\n\nAriana je vhodná pro výrobu velmi zajímavých odrůdových vín. Charakter vín připomíná vyzrálá vína odrůdy Zweigeltrebe. Víno je tmavě rubínové až granátové barvy, plné, harmonické, sametově hebké, dostatečně barevné, velmi dobré kvality s jemným obsahem tříslovin. Zráním získává na kvalitě. Ve vůni a chuti můžeme hledat peckovité ovoce, třešně a višně. Odrůdová vína jsou vhodná ke střednědobé archivaci.\n\nMladší odrůdová vína s ovocnými tóny jsou vhodná k červeným masům a sýrům s bílou plísní. Vyzrálejší vína skvěle doplňují hovězí maso a divočinu, i v pikantnějších úpravách a také sýry s modrou plísní\n\n\n"}
{"id": "773665", "url": "https://cs.wikipedia.org/wiki?curid=773665", "title": "František Picka", "text": "František Picka\n\nFrantišek Picka (12. května 1873 Strašice – 18. října 1918 Praha) byl český varhaník, dirigent, sbormistr a hudební skladatel.\n\nOtec skladatele byl učitelem a varhaníkem v Lochovicích. Od něj získal základní hudební vzdělání a již v 11 letech zastupoval jako varhaník otce. Studoval na Varhanické škole v Praze u Františka Skuherského a Karla Steckra a vedle toho i hru na klavír u Jindřicha Káana.\n\nPo studiu byl v Praze varhaníkem, korepetitorem a sbormistrem. Měl krásný hlas a příležitostně vystupoval i jako zpěvák. V roce 1894 byl krátce dirigentem operety. V letech 1894-1897 působil jako ředitel kůru v kostele sv. Jakuba a od roku 1897 až do své smrti, v dominikánském kostele sv. Jiljí. Byl korepetitorem v \"Pivodově pěvecké škole\" a hudebním referentem časopisu \"Dalibor\".\n\nV roce 1900 se z popudu šéfa opery Národního divadla Karla Kovařovice stal sbormistrem operního sboru Národního divadla a po dvou letech i třetím dirigentem. Nejprve řídil činoherní orchestr a baletní představení. Od roku 1903 dirigoval i opery. Komponoval scénickou hudbu pro činoherní představení a za dobu svého působení v Národním divadle složil okolo 100 titulů. Nejúspěšnější se stala hudba k vánoční hře Karla Maška Betlém, která byla později použita i pro rozhlasovou úpravu. Ve spolupráci s režisérem Jaroslavem Kvapilem zkomponoval hudbu téměř ke všem tehdejším inscenacím her Williama Shakespeara. Národní divadlo rovněž uvedlo ve dvou inscenacích jeho jedinou operu \"Malíř Rainer\".\n\nJako skladatel se nejvíce prosadil v oblasti církevní hudby. Zkomponoval 7 latinských mší, českou mši, requiem, 2 Te Deum, cykly \"Umučení Kristovo\" a \"Hebdomas sancta (Svatý týden)\" a mnoho dalších drobnějších skladeb. Chrámovou hudbou se zabýval i teoreticky. Ve spise \"O nynějším stavu hudby církevní vůbec a v Praze zvláště\" se postavil ostře proti konzervativním snahám zvrátit přirozený vývoj chrámové hudby. O propagaci hudby v širší veřejnosti se zasloužil knihou \"Operní skladatelé a jejich díla\".\n\n31. května 1897 se oženil s vdovou Antonií, rozenou Linhartovou (1872-??), se kterou měl tři děti (z nich jeden syn, naroz. 1895, byl pravděpodobně Františkem Pickou dodatečně legitimizován). Rodina žila na pražském Starém Městě.\n\n\n\n\n\nZkomponoval rovněž řadu skladeb pro klavír a drobnější skladby pro komorní obsazení. Úplný seznam skladeb je v práci Ludmily Markové (viz Literatura).\n\n\n"}
{"id": "773670", "url": "https://cs.wikipedia.org/wiki?curid=773670", "title": "Milan Hladký", "text": "Milan Hladký\n\nMilan Hladký (7. listopadu 1925 Zborov nad Bystricou – 24. února 2013) byl slovenský a československý architekt, urbanista, bývalý politik Komunistické strany Slovenska, poúnorový poslanec Národního shromáždění ČSSR a Sněmovny lidu Federálního shromáždění, primátor Bratislavy a ministr vlády SSR.\n\nOd roku 1951 působil jako pedagog na SVŠT v Bratislavě. V letech 1962–1964 byl hlavním architektem města Bratislavy. V letech 1964–1969 zastával post primátora Bratislavy. Za jeho působení v čele slovenské metropole byla roku 1966 vypsána soutěž na urbanistické řešení zástavby čtvrti Petržalka s předpokládanou populací 100 000 obyvatel. Šlo o největší podobnou zakázku v slovenských dějinách. Vlastní výstavba nové Petržalky probíhala až v 70. letech.\n\nV letech 1963–1970 se uvádí jako účastník zasedání Ústředního výboru Komunistické strany Slovenska. Na sjezdu KSS v roce 1966 vystupoval jako člen ÚV KSS a do této funkce ho zvolil i mimořádný sjezd KSS v roce 1968. XIII. sjezd KSČ ho zvolil za člena Ústředního výboru Komunistické strany Československa. Vysočanský sjezd KSČ v srpnu 1968 ho ve funkci potvrdil. Na členství v ÚV KSČ rezignoval v lednu 1970.\n\nVe volbách roku 1964 byl zvolen za KSS do Národního shromáždění ČSSR za Západoslovenský kraj. V Národním shromáždění zasedal až do konce volebního období parlamentu v roce 1968. K roku 1968 se profesně uvádí jako primátor Bratislavy z obvodu Bratislava-Staré Mesto.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Bratislava-Staré Město), kde setrval do února 1970, kdy rezignoval na poslanecký post. Získal i vládní post v slovenské vládě Štefana Sádovského a Petera Colotky, v níž v roce 1969 působil jako ministr výstavby a techniky SSR.\n\nStátní bezpečnost ho evidovala jako svého důvěrníka (krycí jméno \"Hanula\").\n\nV roce 1970 byl vyloučen z KSČ. Důvodem byly zejména postoje při invazi vojsk Varšavské smlouvy do Československa, kdy vedení Bratislavy okupaci odsoudilo. Později působil jako vedoucí ateliéru v Urbanistickém institutu pro rajónové plánování v Bratislavě. Ještě v roce 2002 Milan Hladký vzpomínal na své působení v čele Bratislavy.\n\n"}
{"id": "773676", "url": "https://cs.wikipedia.org/wiki?curid=773676", "title": "Předmětová a oborová didaktika", "text": "Předmětová a oborová didaktika\n\nPředmětová a oborová didaktika je značně diferencovaná. Vedle didaktik konkrétních vyučovacích předmětů (didaktika fyziky, didaktika informatiky, didaktika německého jazyka, didaktika dějepisu aj.) se lze setkat s didaktikami oborů či širších vzdělávacích oblastí (didaktika přírodních věd, didaktika uměleckých předmětů aj.).\n\nDidaktiky předmětové a oborové a didaktiky jednotlivých druhů a stupňů škol bývají někdy souhrnně označovány jako didaktiky speciální.\n\nPatří společně s oborovou didaktikou mezi pedagogické disciplíny popisující a objasňující procesy a učení. Měla by tak vést ke zkvalitňování výuky samotného předmětu. Zabývá se procesy vyučování a učení s ohledem na předmětovou příslušnost a specifičnost. Termín „předmětová didaktika“ se podle potřeby nahrazuje termínem specifikujícím, o kterou didaktiku předmětu se jedná. Vznikají tak tedy například tyto spojení: \"didaktika informatiky\", \"didaktika fyziky\", \"didaktika tělesné výchovy\".\n\nPředmětová didaktika se zabývá problémy výuky v konkrétních vyučovacích předmětech a zpravidla je chápána jako jejich metodika. Utvářejí se ve vazbě na příslušné vyučovací předměty a v podmínkách daných kurikulem školního vzdělávání.\n\nVymezení pojmu oborová didaktika není doposud ustálené. Jeho výklady se pohybují v rozmezí od poměrně úzce pojímané metodiky (pravidla správného vyučování v určitém oboru) až po komplexní pojetí oborové didaktiky jako aplikované vědy založené na základním výzkumu. Pro současný vývoj je charakteristické směřování ke komplexnímu pojetí oborových didaktik.\n\nOborovou didaktiku lze chápat jako vědu zprostředkovávající svůj obor směrem k nejrůznějším adresátům. Přitom je však třeba poznamenat, že nezprostředkovávají veškeré oborové obsahy, nýbrž vybírají a zpracovávají především ty, které se ukazují jako užitečné z hlediska vyučování a učení, tj. přispívají k rozvoji znalostí, dovedností, kompetencí, postojů a jiných dispozic žáků na určitém stupni a typu školy. K tomu systematicky využívají poznatků dalších disciplín, např. pedagogiky a obecné didaktiky, pedagogické a vývojové psychologie a dalších. V tomto smyslu mají oborové didaktiky interdisciplinární charakter.\n\nTento typ didaktiky se profiluje jako relativně autonomní vědní disciplína, jejichž předmětem je celý proces komunikace v příslušném oboru a jemu odpovídající vzdělávací složka.\n\nProtože se oborová didaktika věnuje průniku mezi určitou oblastí lidského poznávání, může být označována například za \"mezioborovou didaktiku, metadidaktiku\", nebo \"obecnou oborovou didaktiku\". Její pojmenování se tedy liší především podle autorů.\n\n\nVzhledem k tomu, že se (oborová) didaktika rozvíjí v těsném sepětí s učitelským vzděláváním, bývá chápána také jako profesní věda pro učitele, která zaměřuje svůj teoretický a praktický zájem na situace vyučování a učení v oboru, na jejich cíle a podmínky.\n\nRozpracovávány jsou také didaktiky jednotlivých druhů a stupňů škol, např. didaktika primární školy, didaktika sekundární školy a další.\n\n"}
{"id": "773677", "url": "https://cs.wikipedia.org/wiki?curid=773677", "title": "Rachel Bromwichová", "text": "Rachel Bromwichová\n\nRachel Bromwichová (1915 – 15. prosince 2010) byla britská akademička. Zaměřovala se na středověkou velšskou literaturu, byla emeritním přednášejícím Keltských jazyků a literatury na Anglosaském, severském a keltském oddělení v Cambridge až do své smrti. Mezi její nejvýznamnější úspěchy patří studium velšské literatury \"Trioedd Ynys Prydein\", její edice Velšských triád.\n\nBromwichová se narodila jako Rachel Amosová v Hove v Anglii v roce 1915. Její otec Maurice Amos byl anglický právní expert, který pracoval jako poradce v oblasti mezinárodní práva pro egyptskou vládu. Její matku pocházela ze Skotska a byla vyznámím kvakerka. Rodina se často stěhovala, až se v roce 1925 usadila v Cumbrii. V roce 1934 Rachel Amosová začala navštěvovat Newnham College v Cambridge, kde studovala starou angličtinu a později se přesunula na oddělení zaměřená na Střední velštinu. V roce 1938 se přesunula na Velšskou universitu v Bangoru a studovala u Ifora Williamse. Amosová se velmi zajímala o středověkou velšskou literaturu, zejména o Artušovskou legendu; Velšské triády začala studovat na podnět Williamse. Jako univerzitní učitelka spojila přísně akademické zásady s obrovskou osobní přívětivostí, byla vždy připravena sdílet své znalosti se svými studenty, přičemž se podrobně zajímala i o jejich plány do budoucna. Byl jí udělen titul D.Litt. na University of Wales za přínos velšskému akademickém světu. V roce 1939 se vdala za Johna Bromwiche, se kterým měla syna Briana.\n\nNa univerzitě Rachel Bromwichová zkoumala středověkou literaturu a velšský jazyk. V roce 1963 publikovala \"Trioedd Ynys Prydein\", významnou edici Velšských triád. Třetí, důkladně přepracované vydání vyšlo v roce 2005. Toto dílo často využívají akademici, ačkoli to je s ohledem na úzkou specializaci textu až překvapující. Je to díky rozsáhlému poznámkovému aparátu, rejstříku a širokému záběru postav velšské mytologie a legend. \n\nJejím dalším významným příspěvkem akademickému světu je řada knih a článků o Dafydd ap Gwilym, vynikajícím velšském básníkovi. Výsledky svého bádání z velké části shrnula v \"Aspektech poezie Dafydda ap Gwilyma\" (\"Aspects of the Poetry of Dafydd ap Gwilym\") (Cardiff, 1985). Společně s D. Simonem Evansem vytvořila edici hlavního středověkého velšského příběhu \"Culhwch a Olwen\", a to jak ve velštině (1988), tak v angličtině (1992).\n\n\n"}
{"id": "773679", "url": "https://cs.wikipedia.org/wiki?curid=773679", "title": "Voices: WWE The Music, Vol. 9", "text": "Voices: WWE The Music, Vol. 9\n\nVoices: WWE The Music, Vol. 9 je hudební album vydané WWE ve Spojených státech a Kanadě 29. ledna 2009, Austrálii 24. ledna a ve Spojeném království 13. dubna 2009. Album měly původně tvořit hned 3 CD, nicméně se WWE rozhodla jen pro jedno.\n\nPracovní název alba byl \"WWE Anthology II\" a původně se mělo jednat o pokračování alba z roku 2002 \"Anthology\". Album se dostalo na 11. místo v žebříčku Billboard 200.\n\nVšechny sklady byly složeny, napsány a produkovány Jimem Johnstonem kromě skladby \"What's Up?\" která byla napsána a složena Ronem Killingsem (R-Truth).\n"}
{"id": "773680", "url": "https://cs.wikipedia.org/wiki?curid=773680", "title": "Malá Mokrůvka", "text": "Malá Mokrůvka\n\nMalá Mokrůvka ( ) je 1330 m vysoká hora na střední Šumavě, na Šumavských pláních. Vrchol se nachází na českém území u ohybu hranice mezi Českou republikou a Bavorskem, 1,7 km východně od Březníku.\n\nMalá Mokrůvka má podobu kupovitého suku na hlavním šumavském hřebeni, po němž vede evropské rozvodí mezi Severním a Černým mořem.\n\nZnačené turistické stezky na Malou Mokrůvku nevedou, a jelikož je součástí I. zóny NP Šumava, je přístupná pouze po hraničním chodníku, který byl pro turisty oficiálně přístupný v období od 15. 7. do 15. 11. Geodetický bod (klasický patník a červenobílá tyč), označující vrchol, není z tohoto chodníku viditelný a je vzdálen 56 metrů na sever.\n\n\nMalá Mokrůvka na sumava-modravsko.cz\n"}
{"id": "773687", "url": "https://cs.wikipedia.org/wiki?curid=773687", "title": "Alberto Del Rio", "text": "Alberto Del Rio\n\nAlberto Del Rio, občanským jménem Alberto Rodríguez (* 25. května 1977) je mexický profesionální wrestler, momentálně působící ve společnosti World Wrestling Entertainment (WWE). Je bývalý dvojnásobný šampión WWE, dvojnásobný World Heavyweight šampión a jednonásobný United States šampión. Je také vítězem Royal Rumble z roku 2011 a Money in the Bank z roku 2011. Před zahájení práce s WWE používal Alberto v ringu jméno Dos Caras, Jr. a zápasil hlavně v Mexiku a Japonsku. \n\nJe členem nejznámější mexické wrestlerské rodiny Carasů.\n\nDel Rio debutoval 25.Června 2010 v show Smackdown, kde konfrontoval Reye Mysteria. Porazil jej v zápase a v rámci příběhu jej zranil. Následovala šňůra dominance a neporazitelnosti, která trvala až do října, kdy se ve Smackdownu vrátil Mysterio a Del Ria poprvé porazil. V roce 2011 vyhrál Royal Rumble a stal se tak účastníkem hlavního taháku Wrestlemanie 27, kde zápasil o World Heavy weight titul proti Edgeovi. V tomto zápase však neuspěl.\n\nNa Money In The Bank 2011 Del Rio vyhrál kufřík Money in the bank, který mu umožňoval kdykoli a kdekoli získat zápas o WWE Titul. Ještě v tu samou noc se pokusil kufřík zpeněžit na CM Punkovi, který porazil Johna Cenu, ovšem neúspěšně. Kufřík zpeněžil až na Summerslamu 2011. Po Summerslamu začal vést spor s Johnem Cenou o WWE titul. Na Night Of Champions 2011 Del Rio obhajoval svůj titul proti Cenovi, avšak neúspěšně. Cena vyhrál titul a následně jej opět ztratil na Hell in a Cell 2011, kde obhajoval proti Del Riovi a CM Punkovi. Titul vyhrál právě Del Rio. Na Survivor Series 2011 Del Rio titul opět ztratil, tentokrát jej porazil CM Punk, který tímto ziskem titulu nastartoval nejdelší panování s WWE titulem v moderní éře (Survivor Series 2011 – Royal Rumble 2013). Del Rio od svého debutu v roce 2010 ztvárňoval heel charakter, avšak na show TLC 2012 prošel face turnem, když se spojil v tag team matchi s Mizem a Brooklyn brawlerem proti heel stable 3MB. Tento zápas Del Rio s jeho spojenci vyhráli.\n\nVelmi úspěšným pro Del Ria byl rok 2013. 8.Ledna ve Smackdownu vyzval na Last man standing match o World Heavy weight titul tehdejšího šampiona, Big Showa. Del Rio tento zápas vyhrál a stal se tak novým WH šampionem. Na Royal Rumble svůj titul proti Big Showovi úspěšně obhájil. To samé se stalo na placené akci Elimination Chamber. Na této akci se také uskutečnil Elimination chamber match, jehož vítěz se utkal s Del Riem na Wrestlemanii 29 o WH titul. Vítězem zápasu byl Jack Swagger, který v zápase porazil Randyho Ortona, Daniela Bryana, Chrise Jericha, Kanea a Marka Henryho. Začal vést s Del Riem feud o WH titul, který měl vyvrcholit na WM 29. Del Rio zde titul úspěšně obhájil, avšak následující den v show RAW titul ztratil. Del Rio měl zápas opět se Swaggerem, kterého sice porazil, ale v zápase byl v rámci příběhu zraněn, čehož využil tehdejší držitel Money in the bank kufříku, Dolph Ziggler, který kufřík úspěšně zpeněžil a stal se novým WH šampionem. Del Rio měl následně opět zápasit o titul na placené akci Extreme Rules 2013 proti Dolphu Zigglerovi a Jacku Swaggerovi v ladder matchi, ale Ziggler se před akcí zranil, takže nebyl schopen svůj titul obhajovat. Místo toho se na Extreme Rules uskutečnil I Quit match – Del Rio VS Swagger, přičemž podmínkou tohoto zápasu bylo, že vítěz vyzve na příští placené akci Payback Dolpha Zigglera o WH titul. Del Rio zvítězil a na placené akci Payback dokázal porazit i Dolpha Zigglera a získat zpátky WH titul. Po výhře Del Rio prošel heel turnem, když měl promo, ve kterém řekl, že bez ohledu na to, co si fanoušci myslí, si zaslouží být šampionem. Došlo tak zároveň k tzv. Double crossu, takže nejen, že Del Rio prošel heel turnem, ale jeho dosavadní heel soupeř Dolph Ziggler prošel face turnem. Utkali se spolu ještě jednou na další placené akci Money in the bank, kde byl Ziggler blízko k výhře, ale jeho přítelkyně (v rámci příběhu) AJ Lee, tehdejší Divas šampionka do zápasu zasáhla, praštila Del Ria se svým titulem a zapříčinila tak Zigglerovu diskvalifikaci, takže Del Riovi titul zůstal. 15.Srpna se v show RAW uskutečnil singles zápas Del Rio VS Rob Van Dam. Del Riův manažer, Ricardo Rodriguez, se snažil Del Riovi pomoci, ale omylem tím zapříčinil Del Riovu prohru. Po zápase Del Rio Rodrigueze napadl a začal vystupovat sám. \n\nDalším vyzyvatelem pro Del Ria o WH titul byl Christian. Ten ve Smackdownu krátce před Summerslamem porazil v triple threat zápase Roba Van Dama a Randyho Ortona, čímž si zápas o WH titul vysloužil. Na Summerslamu Del Rio opět titul obhájil. Na Night of Champions Del Rio obhájil titul proti Robu Van Damovi, avšak nečistým způsobem – nechal se sám diskvalifikovat, aby si titul udržel. Na další placené akci Battleground měl Del Rio rematch s Van Damem o WH titul. Šlo o Hardcore match, kde Del Rio zvítězil čistě. Jeho dalším vyzyvatelem se stal navrátilec John Cena, kterého ale tentokrát porazit nedokázal a na Hell in a Cell 2013 Del Rio titul ztratil. Pokoušel se jej znovu získat na Survivor Series, avšak neúspěšně. Del Rio se postupně začínal vytrácet.\n\nKvůli zákulisnímu incidentu byl Del Rio v Červenci 2014 propuštěn z WWE. Údajně měl Del Rio fyzicky napadnout jednoho zaměstnance WWE, který měl na Del Ria rasistické poznámky. Když jej Del Rio požádal o omluvu, nedostalo se mu jí a tak dal zaměstnanci facku. Den na to mu bylo sděleno, že byl suspendován za neprofesionální chování, s čímž sám Del Rio souhlasil. Nicméně další den se dozvěděl, že byl propuštěn, jelikož společnost WWE nechtěla být vnímána negativně. Del Rio začal zápasit na nezávislé scéně pod jménem Alberto El Patron. Získal několik titulů v různých společnostech (ROH, Lucha Underground) a zároveň se stal wrestlerem s největším počtem získaných titulů na světě. Na nezávislé scéně zápasil téměř rok, než absolboval svůj návrat do WWE v říjnu 2015.\n\nNa placené akci Hell in a Cell 2015 z 25. října 2015 se uskutečnil US Open challenge match. Tehdejší US šampion, John Cena, si totiž bral dvouměsíční volno a proto se očekávalo, že titul ztratí. Objevovalo se mnoho spekulací, kdo by Cenovým oponentem mohl být. Objevovala se jména jako Daniel Bryan, Samoa Joe, Finn Bálor a další, nakonec výzvu přijal právě Del Rio za doprovodu Zeba Coltera, se kterým utvořil Del Rio alianci zvanou Mexamerica. Del Rio dokázal Cenu porazit a stal se tak novým US šampionem. Následující noc, 26.Října měl Del Rio v show RAW zápas proti Nevilleovi, který vyhrál, čímž se dostal do hlavního taháku večera – Fatal 4-Way matche, jehož vítěz se utká s WWE WH šampionem Sethem Rollinsem o titul. Del Rio zápasil o příležitost k titulu s Romanem Reignsem, Kevinem Owensem a Dolphem Zigglerem. Nakonec však vyhrál Roman Reigns.\n\nZakončovací chvaty\n\nOstatní chvaty\n\nManažeři\n\nTheme Song\n\nÚspěchy\n"}
{"id": "773689", "url": "https://cs.wikipedia.org/wiki?curid=773689", "title": "Leopold Hofman", "text": "Leopold Hofman\n\nLeopold Hofman (15. listopadu 1913 České Budějovice - 18. ledna 1990 České Budějovice) byl český a československý odbojář, politik Komunistické strany Československa, poválečný pracovník bezpečnostních složek komunistického režimu, blízký známý Klementa Gottwalda a poúnorový velitel speciální jednotky na ochranu ústavních činitelů. V 50. letech vězněný v důsledku stalinských čistek, později rehabilitován a opět ve veřejných funkcích, poslanec Národního shromáždění ČSSR a Sněmovny lidu Federálního shromáždění. Po roce 1968 politicky pronásledován, signatář Charty 77.\n\nJeho otec František Hofman byl klempířem v železničních dílnách, matka Klára rozená Plosová byla dělnicí v továrně na tabák. Rodina žila na předměstí Českých Budějovic. Otec byl aktivista sociální demokracie a DTJ, později přešel do KSČ. V roce 1923 se rodiče rozvedli a Leopolda pak vychovával nevlastní otec. Leopold Hofman absolvoval měšťanskou školu a nastoupil do učení\nna zubního technika u Otty Reinische v Českých Budějovicích. Od roku 1932 byl členem KSČ. Ve 30. letech 20. století bojoval jako člen Interbrigád ve španělské občanské válce. V roce 1939 ustoupil do Francie, kde se zapojil do československých exilových jednotek. Ve Francii působil v komunistickém odboji a tajně odjel do Protektorátu. 28. listopadu 1941 byl v Praze-Vršovicích zatčen a půl roku vězněn na Pankráci a od května 1942 v koncentračním táboře Mauthausen. Zde byl osvobozen v květnu 1945 americkou armádou.\n\n19. května 1945 se vrátil do Prahy. Jeho první cesta vedla na sekretariát ÚV KSČ, kde ho přijal Rudolf Slánský. Vedení strany ho pověřilo nástupem do bezpečnostních složek. Stal se aktivním členem Komise pro vnitřní národní bezpečnost. Od června 1945 pak byl pověřen organizačním zajištěním vzniku Sboru národní bezpečnosti. Později byl přeložen na 2. oddělení zemského velitelství SNB, kde setrval do dubna 1948. Publikoval články v listech \"Obrana lidu\" a \"Partyzán\". Roku 1946 mu byl udělen Československý válečný kříž 1939 a získal i další vojenská vyznamenání. V roce 1949 získal Řád Vítězného února. V březnu 1946 zastupoval Československo na kongresu interbrigadistů v Bělehradě. Během únorového převratu v roce 1948 byl členem jednotek, které podle plánů KSČ měly při vyostření situace provést zatčení všech ministrů, kteří předtím podali demisi (plán nakonec nebyl realizován). Zúčastnil se ale zásahu proti studentskému pochodu na podporu prezidenta Beneše.\n\nPo převratu se stal velitelem oddílů \"SNB Hrad\" určených pro ochranu stranických a státních představitelů. Když ale počátkem roku 1951 došlo k zatčení jeho spojence Josefa Pavla, pozice Hofmana byla oslabena a musel téhož roku opustit hradní jednotku. Měl přitom velmi blízké vztahy s Klementem Gottwaldem. 30. června 1951 byl zatčen. Státní bezpečnost ho tehdy popisuje jako člena tajné protistátní trockistické skupiny, do níž měl patřit i Otto Šling a Marie Švermová. Byl pak ve vazbě terčem nátlaku a fyzického násilí. V červnu 1953 se přiznal ke smyšleným obviněním. Podle některých pramenů byl v září 1953 odsouzen na tři roky vězení a setrval zde (po odečtení vyšetřovací vazby) do prosince 1954. Podle jiných zdrojů byl propuštěn z vazby již v srpnu 1953. Postupně se vracel do veřejných a politických funkcí. Od listopadu 1953 pracoval v aparátu Krajského národního výboru v Českých Budějovicích. V roce 1956 mu bylo vráceno členství v KSČ. Stal se postupně členem českobudějovické okresní revizní komise, členem Okresního výboru KSČ, předsedou Krajského výboru Svazu protifašistických bojovníků a členem předsednictva Ústředního výboru Svazu protifašistických bojovníků. Byl i členem Krajského výboru KSČ. Roku 1958 se stal předsedou představenstva \"Krajského svazu výrobních družstev\".\n\n13. sjezd KSČ ho zvolil za člena Ústřední kontrolní a revizní komise Ústředního výboru Komunistické strany Československa. V roce 1963 mu byl udělen Řád práce, v roce 1965 Řád rudé hvězdy a v roce 1968 Řád republiky.\n\nVe volbách roku 1964 byl zvolen za KSČ do Národního shromáždění ČSSR za Jihočeský kraj. V Národním shromáždění zasedal až do konce volebního období parlamentu v roce 1968.\n\nK roku 1968 se profesně uvádí jako předseda představenstva \"Krajského svazu výrobních družstev\" a člen ÚKRK ÚV KSČ z obvodu Humpolec.\n\nPo invazi vojsk Varšavské smlouvy do Československa ho Ústřední výbor Komunistické strany Československa zařadil na seznam „představitelů a exponentů pravice“. V té době je uváděn jako člen KV KSČ, pověřen řízením PKV.\n\nPo federalizaci Československa usedl ještě roku 1969 do Sněmovny lidu Federálního shromáždění (volební obvod Humpolec), kde setrval do května 1970, kdy byl zbaven poslaneckého mandátu. V dubnu 1970 byl zbaven i funkce člena Ústřední kontrolní a revizní komise ÚV KSČ. V květnu 1970 byl podruhé vyloučen z KSČ. 8. června 1970 ho zaregistrovala Správa StB v Českých Budějovicích jako nepřátelskou osobu s krycím označením \"KANOVNÍK\". Sledovala zejména jeho kontakty s Josefem Pavlem. Působil jako zaměstnanec Českého svazu výrobních družstev. Žil v Českých Budějovicích a na chalupě v obci Střížov. Podepsal Chartu 77.\n\n"}
{"id": "773691", "url": "https://cs.wikipedia.org/wiki?curid=773691", "title": "Jiří Šíma (sinolog)", "text": "Jiří Šíma (sinolog)\n\nJiří Šíma (* 7. ledna 1943 Praha) je český sinolog a mongolista. Je zakladatelem občanského sdružení Klub přátel Asie, Společnosti přátel Mongolska a Malého asijského muzea. V minulosti působil v Mongolsku jako velvyslanec a vedoucí vědecký pracovník Orientálního ústavu ČAV.\n\nKdyž dostudoval na střední jazykové škole, absolvoval v letech 1959–1965 obor sinologie a etnografie s folkloristikou na Filozofické fakultě Univerzity Karlovy. Dále byl jako první český student vyslán ke studiu mongolistiky a sinologie na Mongolskou státní univerzitu v Ulánbátaru. V roce 1964 zde obhájil diplomovou práci. V roce 1965 pracoval jako asistent na katedře etnografie a folkloristiky FFUK. O šest let později získal na Karlově univerzitě v Praze titul PhDr. a v roce 1988 obhájil dizertaci v Mongolsku na téma Československo-mongolské vztahy. V Akademii věd Mongolska mu byla udělena vědecká hodnost DrSc..\n\nV letech 1966–1969 pracoval jako překladatel-tlumočník na československém velvyslanectví v Číně. V letech 1990–1992 byl posledním mimořádným a zplnomocněným velvyslancem České a Slovenské federativní republiky v Mongolsku. V letech 1969–1990 a opět v letech 1992–1995 pracoval v Orientálním ústavu ČSAV. Dále externě učil na Filozofické fakultě Univerzity Karlovy na katedrách českého jazyka pro cizince, etnografie a folkloristiky a věd spojených se zeměmi Asie a Afrika a na Mezinárodní čínské škole v Praze. Do roku 1995 zastával post vedoucího oddělení Východní Asie Orientálního ústavu.\n\nAčkoli byl roku 1968 jedním ze zakladatelů Společnosti československo-mongolského přátelství, v letech „normalizace“ nesměl být jejím členem. Roku 1990 inicioval založení a stal se prvním a dlouholetým předsedou (nyní čestným předsedou) Společnosti přátel Mongolska, pomáhal zakládat i Česko-čínskou a Česko-vietnamskou společnost. Členem předsednictva o.s. Kontinenty a o.s. Česko-vietnamské společnosti, řádný člen České orientalistické společnosti a Česko-čínské společnosti. Po odchodu z Orientálního ústavu založil Klub přátel Asie Pražská jurta, v němž rozvíjí kulturní, vědecké a cestovatelské aktivity, vyučuje češtinu, mongolštinu a čínštinu. Je soudním překladatelem a tlumočníkem mongolštiny a čínštiny.\n\nDále působí od roku 2005 v obci Ledce na Kladensku, kde založil muzeum, které v chronologickém pořádku představuje historii poznávání Asie a vybraných asijských zemí našimi předky a současníky od Uralu až po Vietnam. Jeho součástí je i regionální Pamětní síň obce Ledce a bývalých lázní Šternberk.\n\nVe své vědecké práci se soustřeďuje zejména na vzájemné poznávání a kulturu Mongolů a Čechů od dob minulých do současnosti. Dále se zasloužil o distribuci základních jazykových příruček (Česko-mongolský a mongolsko-český slovník, Česko-mongolská konverzace) a knížek mongolštiny. Od roku 1990 je šéfredaktorem časopisu Informační bulletin Společnosti přátel Mongolska, publikoval kolem 500 vědeckých, odborných a popularizačních statí, má rozsáhlou přednáškovou činnost. Překládá moderní a lidovou literaturu z mongolského originálu a mongolské filmy. Je členem pracovní skupiny Orientalia Bohemica v Orientálním ústavu. Zabýval se editorskou prací, inicioval a distribuoval v letech 1977 – 1995 Bibliografickou edici. V roce 1995 byl členem redakční rady Nového Orientu, 1990 založil Informační bulletin Společnosti přátel Mongolska a od 1993 spoluvydává Zpravodaj České orientalistické společnosti.\n\nAbsolvoval několik stáží v Mongolsku. Zúčastňoval se světových mongolistických kongresů (kromě prvního). Mongolsko navštívil více než stokrát i jako překladatel delegací a poradce filmů apod. V roce 1996 jako vedoucí Mise dobré vůle. Věnuje se přednáškové a popularizační činnosti. V letech 1998–2000 pracoval v Mongolsku jako ředitel česko-mongolské CK. V roce 1998 jej mongolský prezident vyznamenal Řádem přátelství Najramdal a Řádem Polární hvězdy.\n\nD.-k.:\n\n\nD.-č./sb.:\n\nPřeklady:\n\nL.:\n\n"}
{"id": "773693", "url": "https://cs.wikipedia.org/wiki?curid=773693", "title": "The Bella Twins", "text": "The Bella Twins\n\nBrianna Monique Garcia a Stephanie Nicole Garcia (* 21. listopadu 1983) jsou dvojčata a americké profesionální wrestlerky. Jsou wrestlingový tým pod jmény Brie Bella a Nikki Bella, souhrnně označované jako The Bella Twins. Nejvíce známé jsou pro svoje působení ve WWE v letech 2008–2015. Brie je bývalá šampionka. Nikki je také bývalou šampionkou s nejdelším držením titulu po dobu 301 dní (o 4 dny více než AJ Lee). O svůj titul přišla ve prospěch Charlotte. \n\nPředtím, než byly dvojčata přemístěny do hlavního rosteru WWE, zápasily Bellas ve Florida Championship Wrestling kde byly cvičeny Tomem Prichardem. Brie debutovala ve SmackDownu v srpnu 2008. Debutovala jako první, později se však přišlo na to, že Nikki byla vždy pod ringem a když už Brie neměla síly, její sestra jí pomohla tak, že se vyměnily. Od té doby zápasili jako tým. V listopadu 2008 měli vztah s The Colóns (Carlito a Primo). Později byly sestry zapojeny do příběhu s Johnem Morrisonem a The Mizem a na začátku roku 2009 i s Danielem Bryanem. V dubnu 2011 Brie porazila Eve Torres a získala tak Divas titul a 23. dubna 2012 Nikki porazila Beth Phoenix a vyhrála ten samý titul.vroce 2012 ho ztratila nad laylou v show extreme rules. V únoru 2016 v show ,Dobré ráno Ameriko\" Brie Bella oznámila že skončí svou kariéru wrestlerky. A to proto že se svým manželem Danielem Bryanem už dlouhodobě touží po dětech. Ten samý rok si její sestra Nikki Bella poranila záda a musela podstoupit operaci. Vrátit by se měla po Wrestlemanii 32.\n\nBrianna a Nicole Garcia se narodily v Scottsdale, Arizona a vyrůstaly v San Diegu v Kalifornii. Pochází z rodiny mexického a italského původu. Až do vysoké školy hrály fotbal a potom začaly s modelingem, herectvím a propagační prací. Svoje první televizní vystoupení udělaly v reality show od Fox jménem Meet My Folks. Na základě této show byly sestry pozvány aby se staly \"World Cup Twins for Budweiser\" a byly vyfoceny jak drží pohár World Cup. V roce 2006 se účastnily soutěže Diva Search ale byly eliminovány mezi prvními. Dvojčata se objevily také v hudebním videoklipu od Atreyu, \"Right Side of the Bed\".\n\nZakončovací chvaty\n\nOstatní chvaty\n\nJako manažerky\n\nTheme Song\n3 \"Beautiful Life) Brie bella \n\n"}
{"id": "773700", "url": "https://cs.wikipedia.org/wiki?curid=773700", "title": "Kienzle Uhren", "text": "Kienzle Uhren\n\nKIENZLE Uhren GmbH je jeden z nejstarších Německých výrobců hodinových strojů. Firma byla založena v roce 1822 v Schwenningenu, hlavní sídlo firmy je od roku 2002 v Hamburku.\n\nFirma byla založena německým hodinářem Johannem Schlenkerem a jeho syny Christian-Johannem a Erhardem pod jménem Deutsche Uhrenfabrik. Zpočátku firma pouze obchodovala a spolupracovala převážně s různými výrobnami typických kukaček (tzv. \"„Lackschilduhre“\") ve Schwartzwaldu.\n\nAle již od roku 1855 jsou jejich hodiny pro ponocné prodávány po celém světě.\n\nV roce 1883 se vnuk Karl Johannes Schlenker a jeho švagr Jakob Kienzle, který se oženil s Agathe Schlenkerovou, rozhodli přejmenovat společnost na Schlenker & Kienzle. Ta se specializovala na výrobu regulátorů hodin a budíků. Všechny tyto hodiny byly vyrobeny ručně s vysokou přesností a každý rok vyrobili přibližně 20 000 kusů. \n\nV Chomutově byla v objektu bývalého mlýna roku 1887 otevřena druhá továrna. Roku 1893 dosáhla společnost masivní velikosti a vyrobila více než 160 000 hodin různých typů a provedení.\n\nJakob Kienzle si roku 1897 koupil práva svého bratra a v té době zaměstnával přibližně 400 lidí.\n\nV roce 1900 Kienzle již vyrábí kapesní hodinky, hodiny, regulátory, hodinky převážně pro ženy a první rychloměry používané v rodícím se automobilovém průmyslu. Kienzle také představil první plně automatické razítkovací hodiny, které byly brzy používané v tisících továrnách po celém světě.\nPo roce 1907 byly otevřeny pobočky v Paříži, Londýně, Miláně. Počala výroba levných náramkových hodinek, roční produkce činí asi 2 miliony kusů a firma zaměstnává asi 1700 lidí.\n\nKienzle přejmenoval firmu na Kienzle Uhrenfabriken GmbH a roku 1929 se sloučil s firmou \"Thomas Haller\". Roku 1931 prezentoval tzv. \"„Strapazier-Armbanduhr“\", ty se díky své robustní konstrukci a prodeji čítajícím přes 25 miliónů kusů staly velmi populárním produktem. O rok později vyvíjí osmidenní letecké hodiny do kokpitu. Koncem třicátých let 19. století začíná Kienzle vyrábět dva typy stolních hodin ve vyšší cenové kategorii (hodiny se zvěrokruhem a hodiny se světovým časem).\n\nPo druhé světové válce firma vyrábí mimo jiné i parkovací automaty zvané \"„Volksautomatik“\". V šedesátých letech 20. století je Kienzle vůdčí firmou na německém trhu. V roce 1972 uvádí na trh vůbec první solárně dobíjené quartzové hodinky \"„Heliomat“\". Ty jsou v následujících letech následovány LED hodinkami a prvními cestovními quartzovými hodinami.\n\nNa počátku devadesátých let firma produkuje nejodolnější hodinky na světě, které vydrží tlak ve vodě až do hloubky 12 000 metrů a první rádiem řízený budík s analogicky nastavovaným časem.\n\nZnačka byla roku 1997 prodána na základě dědictví Hong-Kongské firmě Highway Holdings Ltd.. Ale již po pěti letech se v roce 2002 značka Kienzle vrací do Německa po zřízení Kienzle AG. Od té doby je hlavní sídlo v Hamburku a firma se vrací do starých kolejí. Společnost nakupuje celosvětové obchodní a distribuční práva, začíná vyvíjet a vyrábět tři nové kolekce hodinek v různých cenových kategoriích se značkou Kienzle 1822.\n\nV italském Miláně byla roku 1933 založena pobočka distribuující produkty německé firmy Kienzle na italském území.\nDíky nepřetržitým změnám modního stylu začalo italské Kienzle používat své vlastní zkušenosti a rozšířilo produktovou řadu. Kolekce jsou fúzi německé kvality, italské tvořivosti a designu. Některé hodinky jsou výhradně pro Italský trh. \n\n"}
{"id": "773702", "url": "https://cs.wikipedia.org/wiki?curid=773702", "title": "Obsteig", "text": "Obsteig\n\nObsteig je obec v Rakousku ve spolkové zemi Tyrolsko v okrese Imst.\n\nŽije zde 1160 obyvatel (1. 1. 2011).\n\n"}
{"id": "773705", "url": "https://cs.wikipedia.org/wiki?curid=773705", "title": "Zatížení", "text": "Zatížení\n\nZatížení (označováno F, f) je fyzikální vliv, který vyvolává v konstrukci napětí, přetváří ji nebo s ní pohybuje. Zatížení rozdělujeme na silová (působící bodové, liniové, plošné a objemové síly) a nesilová zatížení (deformace způsobená sedáním konstrukce, vynucené posuny, volné kmitání či teplotní změny).\n\nZ hlediska statického návrhu rozdělujeme zatížení na stálá (vlastní tíha konstrukce, nenosné stavební prvky), zatížená užitná (dříve \"nahodilá\"; jde o zatížení osobami, zařízením konstrukce, skladovaným materiálem, dopravními prostředky, větrem, sněhem…) a mimořádná (nárazy, výbuchy).\n\n\nPro definici zatížení na stavební konstrukce se v současnosti po celé Evropě používá Eurokód 1 – (ČSN) EN 1991: \"Zatížení konstrukcí\".\n"}
{"id": "773708", "url": "https://cs.wikipedia.org/wiki?curid=773708", "title": "Gerlos", "text": "Gerlos\n\nGerlos je obec v Rakousku ve spolkové zemi Tyrolsko v okrese Schwaz.\n\nŽije zde 784 obyvatel (1. 1. 2011).\n\n"}
{"id": "773711", "url": "https://cs.wikipedia.org/wiki?curid=773711", "title": "Gerlosberg", "text": "Gerlosberg\n\nGerlosberg je obec v Rakousku ve spolkové zemi Tyrolsko v okrese Schwaz.\n\nŽije zde 469 obyvatel (1. 1. 2011).\n"}
{"id": "773712", "url": "https://cs.wikipedia.org/wiki?curid=773712", "title": "Rosa Mendes", "text": "Rosa Mendes\n\nMilena Leticie Roucka je kanadská profesionální wrestlerka, manažerka a bývalá modelka z Česka a Kostariky. Momentálně pracuje pro WWE pod jménem Rosa Mendes v rosteru SmackDown.\n\nStudovala obchodní univerzitu v Britské Kolumbii, ale poté odešla, aby se věnovala modelingové kariéře. Vyhrála několik soutěží včetně Piel Dorada v roce 2004. Také vystupovala v několika reklamách.\n\nV polovině roku 2006 se účastnila soutěže Diva Search. I přes to, že skončila čtvrtá, byla najata WWE a začala trénovat v Ohio Valley Wrestling (OVW) pod jménem Roucka. Dne 19. září 2007 se stala OVW Women's šampionkou a držela si titul po dobu pěti měsíců, tedy do 20. února 2008. Příští měsíc byla Roucka přesunuta do Florida Championship Wrestling (FCW), dalšího tr0ninkového střediska WWE.\n\nV listopadu 2008 se začala objevovat v Raw, kde se spojila s Beth Phoenix a Santinem Marellou. Následující říjen byla přesunuta do ECW a začala mít vztah se Zackem Ryderem, který se popsal jako její velký obdivovatel (pouze v rámci příběhu). Potom se stala jeho manažerkou. Pár se vrátil do Raw v únoru 2010 a Mendes byla v dubnu přesunuta do SmackDownu. V listopadu Mendes získala titul královny FCW a držela jej až do února 2011. Rosa měla po přesunutí do Smackdownu feud s Laycool. Chtěla se stát součástí jejich týmu, ale po tom, co se ji vysmály a odmítly ji, se Rosa stala face a měla proti nim několik zápasů. Rosa 25. 2. 2011 v show Smackdown porazila Laylu.\n\nKe konci roku 2011 se začala objevovat u tag teamu Primo a Epico. Manažerkou teamu Primo a Epico byla po dobu dvou let. Úspěšně je 15. ledna 2012 dovedla k zisku tag team titulů. Tato trojice se několikrát utkala s týmem Natalya, Hornswoggle a The Great Khali, nebo také s Cameron, Naomi, Brodus Clayem a Tensai. V dubnu 2013 byla stažena z televizních obrazovek, aby si vyřešila své osobní problémy. Po dvou měsících se vrátila zpět. Objevila se 25. července v epizodě NXT, kde ale nezápasila.\n\nV srpnu 2013 se objevila jako face po boku The Miz. Poté se 7. října vrátila jako heel, kde byla v týmu s Alicia Fox a Aksana proti Total divas (Natalya, Jojo, Eva Marie). Tento zápas prohráli. Poté měla feud s Total divas. Feud vyvrcholil 24. listopadu 2013 v rámci show Survivor Series 2013. Šlo o zápas Total divas (Natalya, Eva Marie, JoJo, Cameron, Naomi, Brie Bella, Nikki Bella) vs True divas (Rosa Mendes, Alicia Fox, Tamina Snuka, AJ Lee, Summer Rae, Kaitlyn, Aksana). Rosa v zápasu eliminovala Cameron, ale její tým prohrál zápas celkově. Následující noc v show RAW se uskutečnil opět stejný zápas, který její tým opět prohrál. V první show Main Event 2014 tvořila tým s Alicia Fox proti Cameron a Naomi. Zápas prohrály. Dne 24.3. 2014 Vickie Guerrero v show RAW oznámila pro Wrestlemanii 30 velký zápas o divas titul. Mezi 14 oznámenými divas byla i Rosa. Na Wrestlemanii 30, ale titul nezískala. Bylo potvrzeno, že od 7. září 2014 bude Rosa Mendes novou účastnicí třetí série reality show Total Divas.\n\nRosa se na obrazovky po delší pauze vrátila 23. června 2014 po boku Stephanie McMahon, kde měla společně s Laylou a Aliciou Fox pomoci eliminovat Vickie Guerrero. Dne 8. července 2014 se objevila na show Main Event spolu s ostatními Total Divas v handicap zápase proti Nikki Belle, který vyhrály. V show Superstars se 17. července utkala proti Naomi, zápas ale prohrála. Poté se objevila po boku Stephanie McMahon v show Raw 21. července 2014, kde společně s Aliciou Fox, Cameron a Evou Marie porazily Nikki Bellu v handicap zápase. Dne 1. 2014 srpna v show Smackdown se utkala v zápase s AJ, který prohrála. Rosa se 2. září 2014 objevila jako face v show Main Event, kde v týmu s Natalyí prohráli proti Layle a Summer Rae. Natalya se stala mentorem Rosy, která ji pomáhala začlenit se zpět do WWE po jejím pobytu v odvykacím centru. Společně v týmu spolu dále svedly několik zápasů.\n\nRosa se na obrazovky vrátila 23. listopadu jako Fandangova nová tanečnice a společně debutovali s novým theme songem a salsa gimmickem. Rosa Fandanga doprovázela po jeho boku až do 13. dubna 2015, kdy se s ní Fandango rozešel. Hned poté se stala manažerkou Adama Rose a vytvořili spolu milenecký pár. V květnu 2015 bylo potvrzeno, že Rosa Mendes a Cameron nebudou dále součástí show Total Divas.\n\nV roce 2004 vyhrála soutěž \"Piel Dorada\" což je jedna z největších jihoamerických soutěží krásy. Následující rok vyhrála \"Hawaiian Tropic's Ms. Indy 500\" na Havaji. Také si zahrála roli Isabel Díaz ve snímku \"Most Wanted\".\n\nMilena je české a kostarické národnosti. Její otec Jiří Roučka je Čech a matka Elisa Gonzalez pochází z Kostariky. Má mladší sestru Chantal. Vyrůstala ve Vancouveru. Je vyškolená v kickboxu, Muay Thai a brazilském jiu-jitsu. O Trish Stratus říká, že je to její inspirace. 2. září 2009 řekl wrestler Dave Batista, že s Rosou chodil. Od ledna 2013 Milena začala pracovat na projektu MUSCLEMANIA a stále dosahuje úspěšných výsledků.V unoru 2016 se jí narodila dcera. \n1) Hell Makeover (Swinging Neckbreaker)\n\n2) Peligrosa (Spinning Side Slam)\n1. Sidewalk Slam\n\n2. Cross-armed Surfboard\n\n3. Cross-armed Camel Clutch\n\n4. Snap Suplex\n\n5. Low Dropkick\n\n6. Flying Clothesline\n\n7. Multiple Facebusters\n\n8. Hair-pull Whip\n\n9. Mat Slam\n\n10. Thesz Press\n\n11. Snapmare a Shoot Kick\n\nJako manažerka\n\n"}
{"id": "773713", "url": "https://cs.wikipedia.org/wiki?curid=773713", "title": "Chrastná (Vlastislav)", "text": "Chrastná (Vlastislav)\n\nChrastná je osada obce Vlastislav v okrese Litoměřice, zhruba 8 km západně od Lovosic. Od Vlastislavi leží 1 km jihozápadním směrem, pod lesem na severovýchodním úbočí vrchu Třešňovka (414 m). Přes osadu a lesnaté sedlo mezi Třešňovkou a vrchem Plešivec (477 m) prochází červeně značená turistická trasa, spojující Vlastislav s Děkovkou. Ke dni 10. února 2012 bylo v Chrastné evidováno celkem 8 domů, z čehož 6 čísel popisných a 2 čísla evidenční.\n\nPrvní zmínka o vsi (\"Chrazna\") pochází z roku 1184.\n\n"}
{"id": "773716", "url": "https://cs.wikipedia.org/wiki?curid=773716", "title": "Hainzenberg", "text": "Hainzenberg\n\nHainzenberg je obec v Rakousku ve spolkové zemi Tyrolsko v okrese Schwaz.\n\nŽije zde 678 obyvatel (1. 1. 2011).\n\n"}
{"id": "773719", "url": "https://cs.wikipedia.org/wiki?curid=773719", "title": "Třída Ceres", "text": "Třída Ceres\n\nTřída Ceres byla třída lehkých křižníků Royal Navy, zařazených do služby v letech 1917–1918. Byla to šestá ze sedmi tříd lehkých křižníků souhrnně označovaných jako třída \"C\". Byly to poslední britské lehké křižníky, zařazené do služby během první světové války. Všech pět postavených jednotek se účastnilo bojů první a druhé světové války. Ve druhé válce byly tři jednotky ztraceny. Zbylé dvě byly po válce sešrotovány.\n\nStavba pětice křižníků byla objednána v dubnu 1916. HMS \"Cardiff\", HMS \"Ceres\", HMS \"Coventry\", HMS \"Curacoa\" a HMS \"Curlew\" byly do služby zařazeny v letech 1917–1918.\n\nPrvotní výzbroj i pancéřování křižníků se shodovaly s předcházející třídou \"Caledon\". Lodě nesly pět 152mm kanónů, dva 76mm kanóny a osm 533mm torpédometů. Hlavní změnou bylo soustředění dvou 152mm kanónů na přídi, přičemž druhý byl ve vyvýšené pozici. To si vynutilo překonstruování hlavní nástavby. Křižníky poháněly dvě turbínová soustrojí. Nejvyšší rychlost dosahovala 29 uzlů. Lodní šrouby byly dva.\n\nV letech 1935–1936 byly křižníky \"Coventry\" a \"Curlew\" upraveny na protiletadlové křižníky, přičemž v roce 1940 byla dokončena podobná úprava křižníku \"Curacao\". Přestavbě křižníků \"Cardiff\" a \"Ceres\" zabránilo vypuknutí války. Veškerá dosavadní výzbroj byla sejmuta a jejich hlavní zbraní se staly nové dvouúčelové 102mm kanóny. \"Coventry\" a \"Curlew\" jich měly deset, přičemž je doplňovalo šestnáct 40mm kanónů a osm 12,7mm kulometů. \"Curacoa\" byl dokončen v mírně odlišné podobě. Jeho výzbroj v době potopení tak tvořilo osm 102mm kanónů, šest 40mm kanónů, pět 20mm kanónů a osm 12,7mm kulometů.\n\nVšechny křižníky se účastnily první i druhé světové války. Tři z nich byly během války ztraceny. \"Curlew\" potopila 26. května 1940 německá letadla během jeho nasazení v Norsku. \"Curacoa\" se 2. října 1942 severně od Irska srazil s pasažérskou lodí \"Queen Mary\" a následně se potopil. \"Coventry\" potopily 14. září 1942 poblíž obleženého Tobruku italské letouny.\n\n\"Ceres\" a \"Cardiff\" válku přečkaly a byly v roce 1946 vyřazeny.\n\n\n"}
{"id": "773721", "url": "https://cs.wikipedia.org/wiki?curid=773721", "title": "Výprosa", "text": "Výprosa\n\nVýprosa (lat. \"precarium\") je smluvní typ upravující přenechání věci k užití jinému, podobající se výpůjčce, liší se od ní ale tím, že není předem dohodnuta doba ani účel bezplatného vypůjčení věci. \"Půjčitel\" tak může po tzv. \"výprosníkovi\" (prekaristovi) požadovat vrácení věci kdykoli.\n\nPrekarium existovalo už v římském právu, původně ještě jako neprávní vztah, protože půjčitel neměl vůči prekaristovi žádné povinnosti, později již došlo díky zásahům praetora ke změně chápání a výprosa začala být pojímána jako klasická smlouva, reálný kontrakt nepojmenovaný. Upravena byla také v § 974 všeobecného zákoníku občanského, ovšem opět ne jako smlouva, ale jen jako nezávazný akt vypůjčení věci. Do českého práva se výslovně vrátila prostřednictvím nového občanského zákoníku, kde je obsažena v § 2189–2192, ačkoli i dříve se vyskytovala v judikatuře soudů.\n\nVe starém českém právu byla výprosa (od „vyprositi“) odúmrť, kterou si výprosník vyprosil od krále (panovníka), přičemž však pojem výprosa byl v jistém slova smyslu identický s termínem „výsluha“ a výrazy „vysloužiti“ a „vyprositi“ byly používány promiscue: „ktož jest vyprosil a vyslúžil…“, „…zboží, které jest vyprošeno … anebo ten, ktož jest to vyslúžil…“ „…dědiny, které jsou na králi vyslouženy neb vyprošeny“. V lenním právu (u královských manství) to bylo později upraveno tak, že kdo obdržel výprosu a během jednoho roku se nedostal do úplné držby, tomu mohl král výprosu opět odejmout. Tak se dalo udělit v podstatě cokoliv (třeba i úřad, vysocí královští úředníci si už za svého života vyprošovali úřady i pro své potomky) a pro zamezení tohoto nešvaru bylo v Praze v roce 1497 přijato usnesení, že kdo by úřad získal od krále takovýmto způsobem, ten by ztratil nejenom čest, ale i statek a život.\n"}
{"id": "773725", "url": "https://cs.wikipedia.org/wiki?curid=773725", "title": "Hart im Zillertal", "text": "Hart im Zillertal\n\nHart im Zillertal je obec v Rakousku ve spolkové zemi Tyrolsko v okrese Schwaz.\n\nŽije zde 1 484 obyvatel (1. 1. 2011).\n"}
{"id": "773726", "url": "https://cs.wikipedia.org/wiki?curid=773726", "title": "Oetz", "text": "Oetz\n\nOetz je obec v Rakousku ve spolkové zemi Tyrolsko v okrese Imst.\n\nŽije zde 2265 obyvatel (1. 1. 2011).\n\n\n"}
{"id": "773728", "url": "https://cs.wikipedia.org/wiki?curid=773728", "title": "Rietz (Tyrolsko)", "text": "Rietz (Tyrolsko)\n\nRietz je obec v Rakousku ve spolkové zemi Tyrolsko v okrese Imst.\n\nŽije zde 2278 obyvatel (1. 1. 2011).\n\n"}
{"id": "773729", "url": "https://cs.wikipedia.org/wiki?curid=773729", "title": "Alexandr Josef Sułkowski", "text": "Alexandr Josef Sułkowski\n\nAlexandr Josef Sułkowski (15. března 1695 – 21. května 1762) byl polský šlechtic, říšský kníže a kníže bílský pocházející z rodu Sułkowských.\n\nUvažuje se o jeho původu jako levobočka polského krále Augusta II. V roce 1752 odkoupil od Fridricha Viléma Haugwitze svobodné stavovské panství Bílsko. Téhož roku získal od císaře Františka Štěpána Lotrinského titul říšského knížete. V roce 1754 mu bylo Bílsko povýšeno na knížectví. Po jeho smrti se rod rozdělil na bílskou a velkopolskou větev.\n"}
{"id": "773731", "url": "https://cs.wikipedia.org/wiki?curid=773731", "title": "Polsko na letních olympijských hrách", "text": "Polsko na letních olympijských hrách\n\nPolsko na letních olympijských hrách startuje od roku 1912. Toto je přehled účastí, medailového zisku a vlajkonošů na dané sportovní události.\n"}
{"id": "773732", "url": "https://cs.wikipedia.org/wiki?curid=773732", "title": "Brockenbahn", "text": "Brockenbahn\n\nBrockenbahn je úzkorozchodná železniční trať v pohoří Harz. Vede ze stanice Drei Annen Hohne na trati Nordhausen - Wernigerode údolím říčky Kalte Bode na Brocken, nejvyšší vrchol celého pohoří. Vlaky tažené převážně parními lokomotivami na devatenácti kilometrech délky překonají převýšení 582 metrů. Provoz byl zahájen v roce 1898, od roku 1993 je vlastníkem a provozovatelem trati společnost \"Harzer Schmalspurbahnen GmbH\" (HSB). V zimním období jsou pro odklízení sněhu využívány rovněž dieselové lokomotivy řady 199.8.\n\n"}
{"id": "773734", "url": "https://cs.wikipedia.org/wiki?curid=773734", "title": "Sillian", "text": "Sillian\n\nSillian je obec v Rakousku ve spolkové zemi Tyrolsko v okrese Lienz.\n\nŽije zde 2 073 obyvatel (1. 1. 2011). Nejstarší zmínka o obci pochází z doby okolo roku 1000, kdy je uváděna pod názvem \"Silan\".\n\n\n"}
{"id": "773737", "url": "https://cs.wikipedia.org/wiki?curid=773737", "title": "Roppen", "text": "Roppen\n\nRoppen je obec v Rakousku ve spolkové zemi Tyrolsko v okrese Imst. Leží 5 km jihovýchodně od města Imst mezi ústími Pitze a Ötztaler Ache do Innu. Sousedí s obcemi Arzl im Pitztal, Haiming, Jerzens, Karres, Karrösten, Sautens, Tarrenz a Umhausen.\n\nNázev obce byl zmíněn v dokumentech poprvé v roce 1260 jako \"Roupen\", ale osídlení začalo před asi 3000 lety, o čemž svědčí nálezy v oblasti Burschl.\n\nNejslavnější osobností městečka byl biskup Johannes Raffl (1858–1927).\n\n"}
{"id": "773738", "url": "https://cs.wikipedia.org/wiki?curid=773738", "title": "Fluorid barnatý", "text": "Fluorid barnatý\n\nFluorid barnatý (BaF) je anorganická sloučenina. Jedná se o pevnou látku tvořenou bílými až bezbarvými krystaly. V přírodě se vyskytuje v podobě minerálu frankdicksonitu. Stejně jako další rozpustné sloučeniny barya je toxický.\n\nPevná forma přijímá fluoritovou strukturu za normálních podmínek a při vysokém tlaku strukturu chloridu olovnatého.V plynném skupenství je molekula BaF nelineární, úhel F–Ba–F má velikost asi 180°.\n\nFluorid barnatý je průhledný v oblasti od ultrafialového záření po infračervené záření (od 150–200 nm až po 11–11,5 μm a může být použit jako materiál pro optické součástky jako jsou objektivy. Je používán v oknech pro infračervenou spektroskopii.Jeho transmitance při 200 nm je poměrně nízká (0,60), ovšem při 500 nm se zvyšuje na 0,96–0,97 a nemění se až do hodnoty 9 μm, kde se začíná snižovat (0,85 při 10 μm a 0,42 při 12 μm).Index lomu se při 700 nm až 5 μm pohybuje kolem hodnoty 1,46.\n\n"}
{"id": "773744", "url": "https://cs.wikipedia.org/wiki?curid=773744", "title": "Marie Holatová", "text": "Marie Holatová\n\nMarie Holatová (22. července 1921 – ???) byla česká a československá politička Komunistické strany Československa a poúnorová poslankyně Národního shromáždění ČSSR, Sněmovny lidu Federálního shromáždění a České národní rady.\n\nVe volbách roku 1964 byla zvolena za KSČ do Národního shromáždění ČSSR za Severomoravský kraj. V Národním shromáždění zasedala až do konce volebního období parlamentu v roce 1968.\n\nK roku 1968 se profesně uvádí jako mistrová pletárny n. p. LOANA z obvodu Valašské Meziříčí. V databázi je nyní uváděna jako bezpartijní poslankyně.\n\nPo federalizaci Československa usedla roku 1969 jako bezpartijní do Sněmovny lidu Federálního shromáždění (volební obvod Valašské Meziříčí), kde setrvala do konce volebního období, tedy do voleb v roce 1971. V letech 1969–1971 rovněž zasedala v České národní radě.\n\n"}
{"id": "773747", "url": "https://cs.wikipedia.org/wiki?curid=773747", "title": "Hippach", "text": "Hippach\n\nHippach je obec v Rakousku ve spolkové zemi Tyrolsko v okrese Schwaz.\n\nŽije zde 1 371 obyvatel (1. 1. 2011).\n\n"}
{"id": "773748", "url": "https://cs.wikipedia.org/wiki?curid=773748", "title": "Arrondissement Compiègne", "text": "Arrondissement Compiègne\n\nArrondissement Compiègne (fr. \"Arrondissement de Compiègne\") je správní územní jednotka ležící v departementu Oise a regionu Hauts-de-France ve Francii. Člení se dále na 5 kantonů a 156 obcí.\n\nod roku 2015:\n\npřed rokem 2015:\n"}
{"id": "773749", "url": "https://cs.wikipedia.org/wiki?curid=773749", "title": "Arrondissement Laon", "text": "Arrondissement Laon\n\nArrondissement Laon (fr. \"Arrondissement de Laon\") je správní územní jednotka ležící v departementu Aisne a regionu Hauts-de-France ve Francii. Člení se dále na 9 kantonů a 278 obcí.\n\nod roku 2015:\n\npřed rokem 2015:\n"}
{"id": "773750", "url": "https://cs.wikipedia.org/wiki?curid=773750", "title": "Václav Hrabal", "text": "Václav Hrabal\n\nVáclav Hrabal (21. ledna 1920 – ???) byl český a československý právník, politik Československé strany socialistické, ministr spravedlnosti vlády České socialistické republiky a poúnorový poslanec Národního shromáždění ČSSR, Sněmovny lidu Federálního shromáždění a České národní rady.\n\nVe volbách roku 1964 byl zvolen za ČSS do Národního shromáždění ČSSR za Severomoravský kraj. V Národním shromáždění zasedal až do konce volebního období parlamentu v roce 1968.\n\nK roku 1968 se profesně uvádí jako soudce krajského soudu z obvodu Ostrava-střed. Koncem roku 1968 se zapojil do diskuzí o finální podobě státoprávního uspořádání Československa a neúspěšně navrhoval vyřešit i státoprávní postavení Moravy.\n\nPo federalizaci Československa získal vládní post. Ve vládě Stanislava Rázla byl v roce 1969 ministrem spravedlnosti České socialistické republiky. Roku 1969 také usedl do Sněmovny lidu Federálního shromáždění (volební obvod Ostrava-střed), kde setrval do konce volebního období, tedy do voleb v roce 1971. Ve stejném období zasedal i v České národní radě.\nZa jeho ministrování podepsal tisíce návrhů na zrušení rehabilitačních rozsudků týkajících se politických odsouzenců.\n\n"}
{"id": "773751", "url": "https://cs.wikipedia.org/wiki?curid=773751", "title": "Kaltenbach (Zillertal)", "text": "Kaltenbach (Zillertal)\n\nKaltenbach je obec v Rakousku ve spolkové zemi Tyrolsko v okrese Schwaz.\n\nŽije zde 1 225 obyvatel (1. 1. 2011).\n\n"}
{"id": "773752", "url": "https://cs.wikipedia.org/wiki?curid=773752", "title": "Rocksteady Studios", "text": "Rocksteady Studios\n\nRocksteady Studios je britská firma zabývající se vývojem a tvorbou videoher se sídlem v Londýně. Byla založena v roce 2004 Seftonem Hillem a Jamiem Walkerem. V roce 2009 byla na Spike Video Game Awards vyhlášena vývojářským studiem roku.\n\n"}
{"id": "773754", "url": "https://cs.wikipedia.org/wiki?curid=773754", "title": "Arrondissement Montdidier", "text": "Arrondissement Montdidier\n\nArrondissement Montdidier (fr. \"Arrondissement de Montdidier\") je správní územní jednotka ležící v departementu Somme a regionu Hauts-de-France ve Francii. Člení se dále na čtyři kantony a 132 obce.\n\n"}
{"id": "773757", "url": "https://cs.wikipedia.org/wiki?curid=773757", "title": "Pill", "text": "Pill\n\nPill je obec v Rakousku ve spolkové zemi Tyrolsko v okrese Schwaz.\n\nŽije zde 1 059 obyvatel (1. 1. 2011).\n\n"}
{"id": "773758", "url": "https://cs.wikipedia.org/wiki?curid=773758", "title": "Arrondissement Péronne", "text": "Arrondissement Péronne\n\nArrondissement Péronne (fr. \"Arrondissement de Péronne\") je správní územní jednotka ležící v departementu Somme a regionu Hauts-de-France ve Francii. Člení se dále na osm kantonů a 169 obcí.\n\n"}
{"id": "773760", "url": "https://cs.wikipedia.org/wiki?curid=773760", "title": "Arrondissement Saint-Quentin", "text": "Arrondissement Saint-Quentin\n\nArrondissement Saint-Quentin (fr. \"Arrondissement de Saint-Quentin\") je správní územní jednotka ležící v departementu Aisne a regionu Hauts-de-France ve Francii. Člení se dále na pět kantonů a 126 obcí.\n\nod roku 2015:\n\npřed rokem 2015:\n"}
{"id": "773761", "url": "https://cs.wikipedia.org/wiki?curid=773761", "title": "Maxmilián Icha", "text": "Maxmilián Icha\n\nMaxmilián Icha (12. září 1915 - 12. prosince 1974) byl český a československý politik Komunistické strany Československa a poúnorový poslanec Národního shromáždění ČSSR, Sněmovny lidu Federálního shromáždění a České národní rady.\n\nVe volbách roku 1964 byl zvolen za KSČ do Národního shromáždění ČSSR za Severomoravský kraj. V Národním shromáždění zasedal až do konce volebního období parlamentu v roce 1968.\n\nK roku 1968 se profesně uvádí jako inspekční elektrikář z obvodu Ostrava-Zábřeh.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Ostrava-Zábřeh), kde setrval do prosince 1970, kdy rezignoval na poslanecký mandát. Ve stejné době zasedal i v České národní radě.\n\n"}
{"id": "773762", "url": "https://cs.wikipedia.org/wiki?curid=773762", "title": "Ramsau im Zillertal", "text": "Ramsau im Zillertal\n\nRamsau im Zillertal je obec v Rakousku ve spolkové zemi Tyrolsko v okrese Schwaz.\n\nŽije zde 1 582 obyvatel (1. 1. 2011).\n\n"}
{"id": "773763", "url": "https://cs.wikipedia.org/wiki?curid=773763", "title": "Arrondissement Senlis", "text": "Arrondissement Senlis\n\nArrondissement Senlis (fr. \"Arrondissement de Senlis\") je správní územní jednotka ležící v departementu Oise a regionu Hauts-de-France ve Francii. Člení se dále na 9 kantonů a 133 obce.\n\nod roku 2015:\n\npřed rokem 2015:\n"}
{"id": "773764", "url": "https://cs.wikipedia.org/wiki?curid=773764", "title": "Ried im Zillertal", "text": "Ried im Zillertal\n\nRied im Zillertal je obec v Rakousku ve spolkové zemi Tyrolsko v okrese Schwaz.\n\nŽije zde 1 232 obyvatel (1. 1. 2011).\n\n"}
{"id": "773765", "url": "https://cs.wikipedia.org/wiki?curid=773765", "title": "Arrondissement Soissons", "text": "Arrondissement Soissons\n\nArrondissement Soissons (fr. \"Arrondissement de Soissons\") je správní územní jednotka ležící v departementu Aisne a regionu Hauts-de-France ve Francii. Člení se dále na pět kantonů a 159 obcí.\n\nod roku 2015:\n\npřed rokem 2015:\n"}
{"id": "773766", "url": "https://cs.wikipedia.org/wiki?curid=773766", "title": "Štefánia Jakubcová", "text": "Štefánia Jakubcová\n\nŠtefánia Jakubcová (* 20. ledna 1935) byla slovenská a československá politička a poúnorová bezpartijní poslankyně Národního shromáždění ČSSR a Sněmovny lidu Federálního shromáždění.\n\nVe volbách roku 1964 byla zvolena do Národního shromáždění ČSSR za Středoslovenský kraj jako bezpartijní kandidátka. V Národním shromáždění zasedala až do konce volebního období parlamentu v roce 1968.\n\nK roku 1968 se profesně uvádí jako skladnice z obvodu Kysucké Nové Mesto.\n\nPo federalizaci Československa usedla roku 1969 do Sněmovny lidu Federálního shromáždění (volební obvod Kysucké Nové Mesto), kde setrvala do konce volebního období, tedy do voleb v roce 1971.\n\n"}
{"id": "773767", "url": "https://cs.wikipedia.org/wiki?curid=773767", "title": "Polsko na zimních olympijských hrách", "text": "Polsko na zimních olympijských hrách\n\nPolsko na zimních olympijských hrách startuje od roku 1924. Toto je přehled účastí, medailového zisku a vlajkonošů na dané sportovní události.\n"}
{"id": "773769", "url": "https://cs.wikipedia.org/wiki?curid=773769", "title": "Arrondissement Vervins", "text": "Arrondissement Vervins\n\nArrondissement Vervins (fr. \"Arrondissement de Vervins\") je správní územní jednotka ležící v departementu Aisne a regionu Hauts-de-France ve Francii. Člení se dále na čtyři kantony a 130 obcí.\n\nod roku 2015:\n\npřed rokem 2015:\n"}
{"id": "773770", "url": "https://cs.wikipedia.org/wiki?curid=773770", "title": "Vjačeslav Druzjaka", "text": "Vjačeslav Druzjaka\n\nVjačeslav Druzjaka, ukrajinsky В’ячеслав Михайлович Друзяка (*16. května 1940, obec Stanislav Bilozerského okresu Chersonské oblasti, Ukrajina), současný ukrajinský lyrický básník, překladatel, muzikant, dirigent, skladatel, hudební pedagog a publicista.\n\nNarodil se v rodině námořníka Mychajla Druzjaky (*1912, †1979) a učitelky Lidie (*1919, †2009), rozené Nečypurenkové. Má jednoho sourozence mladšího bratra Oleksandra (*1949).\n\nMaturoval na střední škole ve Stanislavě (1957), kde jeho učitelem ukrajinštiny a ukrajinské literatury byl ředitel školy a spisovatel Kosť Holoboroďko (*1899, †1973). Absolvoval Nikopolské pedagogické učiliště (1960) a, po základní vojenské službě (1960–1963), také Kyjevskou státní konservatoř (1968) v oboru knoflíkový akordeon ve třídě profesora Ivana Aleksějeva (*1923, †1992) a v oboru sborové dirigování ve třídě profesora Pavla Muravského.\n\nJeště jako student Nikopolského pedagogického učiliště začal v únoru 1959 pracovat tam jako koncertní mistr. Pak působil jako dirigent a učitel hry na knoflíkový akordeon a sborového dirigování v Lipecku (1968–1970) v Ruské federaci, v Mykolajivě (1970–1972) a v Oděse (1972–1997) na Ukrajině.\n\nPrvní básně napsal ještě jako student střední školy, ale začal je publikovat teprve v r. 1989.\n\nČlen Národního svazu spisovatelů Ukrajiny (1999), České asociace ukrajinistů (2000) a společností „Ukrajinská iniciativa“ v České republice, zakládající člen „Sdružení Čechů z Bohemky a jejich přátel“ při občanském sdružení Exulant (2000).\n\nOd r. 1997 bydli s manželkou v Milovicích (okres Nymburk, Středočeský kraj).\n\nAutor sbírek básní „\"Vikno lymanu\"“ (1995), „\"Stepovyj vsesvit\"“ (1997), „\"V obijmach radosti i žurby\"“ (2007), „\"Ukrajina – mij biľ i nadija\"“ (2010), četných básní, poem a poetických překladu z ruštiny, angličtiny a češtiny v časopisech, sbornících a na Internetu, článků, interviewů a hudby k vlastním písním a k básním-písním Pavla Hirnyka, Antona Michajlevského, Lavrentije Nahorného, Viktora Naruševyče, Boryse Olijnyka, Oleha Olijnykiva, Bohdana Sušynského, Valerije Trochliba aj. Kolem 20 jeho písní často zní v ukrajinském rozhlase a v televizi a některé na rozhlasových stanicích Svobodná Evropa a Hlas Ameriky.\n\nJe znám jako pěvec jižně ukrajinské přírody, rodného kraje a slavné kozácké historie Ukrajiny, ale nevynechává také tragické událostí v životě svého národa, zejména, hladomor-holocaust 1932–1933, píše o současné ukrajinské emigraci do východní a západní Evropy, braní mateřskou řeč apd. Např. v poemě „\"Genocyd\"“ (2005), čes. „\"Genocida\"“ popsal hladomor 1932–1933 v české obci Bohemka v Mykolajivské oblasti na Ukrajině, odkud pochází jeho manželka-múza Marie Druzjaková-Pluhařová.\n\nPřekládá dílo básníků, kteří jsou mu blízcí duchovně. Mezi ně patři Jan Neruda (*1834, †1891), Jaroslav Vrchlický (*1853, †1912), Ivan Bunin (*1870, †1953), české básníky z ukrajinské Volyně Jan Pospíšil (*1921, †1994) a Antonie Hřibovská (*1914, †2002) a také Howard Elliott Ashman (*1950, †1991), Vladimír Domrin (*1934, †1985), Viktor Dzjuba (*1936, †2004), Volodymyr Byčkovskij, Viktor Mamontov, Viktor Naruševyč, Valerij Trochlib, Stanislav Stryženjuk aj.\n\nV r. 2000 vyšlo jeho první hudební album „\"Žuravlyni mriji\"“(„\"Jeřábí sny\"“) čítající 13 písni. Hudbu k jeho básním-písním psali skladatele Volodymyr Sysojev, Pavlo Rjabošapka, Oleksandr Bevz a Svitlana Perepelova.\n\n\n\n\n"}
{"id": "773771", "url": "https://cs.wikipedia.org/wiki?curid=773771", "title": "Věroslav Jedlička", "text": "Věroslav Jedlička\n\nVěroslav Jedlička (27. března 1923 - ???) byl český a československý politik Československé strany socialistické, poúnorový poslanec Národního shromáždění ČSSR a poslanec Sněmovny lidu Federálního shromáždění a České národní rady za normalizace.\n\nVe volbách roku 1964 byl zvolen za ČSS do Národního shromáždění ČSSR za Jihomoravský kraj. V Národním shromáždění zasedal až do konce volebního období parlamentu v roce 1968.\n\nK roku 1968 se profesně uvádí jako místopředseda ČNR z obvodu Modřice a finanční ekonom odboru zemědělství Jihomoravského KNV.\n\nPo federalizaci Československa roku 1969 usedl do Sněmovny lidu Federálního shromáždění (volební obvod Ostrava-střed), kde setrval do konce volebního období, tedy do voleb v roce 1971. V letech 1969-1971 zasedal i v České národní radě. Ve volbách v roce 1971 a volbách v roce 1976 mandát obhájil a v ČNR setrval až do konce volebního období, tedy do voleb v roce 1981.\n\n"}
{"id": "773772", "url": "https://cs.wikipedia.org/wiki?curid=773772", "title": "Arrondissement Die", "text": "Arrondissement Die\n\nArrondissement Die (fr. \"Arrondissement de Die\") je správní územní jednotka ležící v departementu Drôme a regionu Rhône-Alpes ve Francii. Člení se dále na devět kantonů a 104 obcí.\n\n"}
{"id": "773774", "url": "https://cs.wikipedia.org/wiki?curid=773774", "title": "Ťin-čchang", "text": "Ťin-čchang\n\nŤin-čchang ( , pchin-jinem \"Jīnchāng\") je městská prefektura v Čínské lidové republice, kde patří k provincii Kan-su. Celá prefektura má rozlohu 8 896 čtverečních kilometrů a v roce 2007 v ní žil necelý půlmilion obyvatel.\n\nŤin-čchang leží ve středu provincie Kan-su, západě od Žluté řeky. Na severu hraničí s Vnitřním Mongolskem, na západě s prefekturou Čang-jie a na východě s prefekturou Wu-wej.\n\nŤin-čchang má stanici na 377. kilometru železniční tratě Lan-čou – Sin-ťiang.\n"}
{"id": "773777", "url": "https://cs.wikipedia.org/wiki?curid=773777", "title": "Josef Jenka", "text": "Josef Jenka\n\nJosef Jenka (16. května 1923 - 22. srpna 1969) byl český a československý politik Komunistické strany Československa a poúnorový poslanec Národního shromáždění ČSSR a Sněmovny lidu Federálního shromáždění.\n\nPo volbách roku 1964 byl zvolen za KSČ do Národního shromáždění ČSSR za Severočeský kraj. Mandát nabyl až dodatečně v prosinci 1964 po doplňovacích volbách v obvodu Ústí nad Labem-jih vypsaných poté, co rezignoval poslanec Stanislav Vlček. V Národním shromáždění zasedal až do konce volebního období parlamentu v roce 1968.\n\nK roku 1968 se profesně uvádí jako technik z obvodu Ústí nad Labem-jih.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Ústí nad Labem-jih), kde setrval do své smrti v srpnu 1969. Profiloval se jako odborník na otázky chemického a petrochemického průmyslu.\n\n"}
{"id": "773778", "url": "https://cs.wikipedia.org/wiki?curid=773778", "title": "Akantolýza", "text": "Akantolýza\n\nAkantolýza je ztráta mezibuněčných spojů mezi keratinocyty v horní vrstvě pokožky. Vytvoří se puchýř naplněný mezibuněčnou tekutinou s uvolněnými keratinocyty. Najdeme ji například u vzácného onemocnění Pemphigus vulgaris.\n"}
{"id": "773779", "url": "https://cs.wikipedia.org/wiki?curid=773779", "title": "Štefan Junás", "text": "Štefan Junás\n\nŠtefan Junás (9. dubna 1924 – 23. dubna 1990) byl slovenský a československý politik Komunistické strany Slovenska a poúnorový poslanec Národního shromáždění ČSSR a Sněmovny lidu Federálního shromáždění.\n\nV letech 1961–1977 se uvádí jako účastník zasedání Ústředního výboru Komunistické strany Slovenska.\n\nVe volbách roku 1964 byl zvolen za KSS do Národního shromáždění ČSSR za Západoslovenský kraj. V Národním shromáždění zasedal až do konce volebního období parlamentu v roce 1968. K roku 1968 se profesně uvádí jako politický pracovník Krajského výboru KSS z obvodu Topoľčany.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Topoľčany), kde setrval do konce volebního období parlamentu, tedy do voleb roku 1971.\n\n"}
{"id": "773784", "url": "https://cs.wikipedia.org/wiki?curid=773784", "title": "Jaroslav Kalkus", "text": "Jaroslav Kalkus\n\nJaroslav Kalkus (16. dubna 1920 – 5. dubna 2013) byl český a československý politik Komunistické strany Československa, poúnorový poslanec Národního shromáždění ČSSR a poslanec Sněmovny lidu Federálního shromáždění za normalizace.\n\nVe volbách roku 1964 byl zvolen za KSČ do Národního shromáždění ČSSR za Jihočeský kraj. V Národním shromáždění zasedal až do konce volebního období parlamentu v roce 1968.\n\nK roku 1968 se profesně uvádí jako ředitel státního statku z obvodu Jindřichův Hradec. K roku 1981 se zmiňuje coby ředitel \"Velkovýkrmen Třeboň\".\n\nPo federalizaci Československa usedl roku 1969 do Sněmovny lidu Federálního shromáždění (volební obvod Jindřichův Hradec). Mandát obhájil ve volbách roku 1971, volbách roku 1976, volbách roku 1981 a volbách roku 1986. V parlamentu zasedal až do ledna roku 1990, kdy ho KSČ odvolala z postu poslance v rámci výměny složení parlamentu po sametové revoluci (kooptace do Federálního shromáždění 1989-1990).\n\nJeště v roce 2009 mu KSČM přála k jeho životnímu jubileu. Tehdy se uváděl jako bytem v Třeboni.\n\n"}
{"id": "773787", "url": "https://cs.wikipedia.org/wiki?curid=773787", "title": "Jatomi", "text": "Jatomi\n\nJatomi (, \"Jatomi-ši\") je japonské město, které se nachází na západě prefektury Aiči na pobřeží zátoky Ise. Současná hranice města vznikla v roce 2006, kdy došlo k připojení obce Džúšijama.\n\n"}
{"id": "773789", "url": "https://cs.wikipedia.org/wiki?curid=773789", "title": "Richard Durand", "text": "Richard Durand\n\nRichard Durand (vlastním jménem Richard van Schooneveld) je nizozemský DJ a producent trancu.\n\nDurand zahájil svoji kariéru v roce 2005 a byl Tiëstem označen jako jeho 'Tip For The Top in 2007' v časopise DJ Magazine. V tom samém roce se umístil v hlasování v DJ Magazine Top 100 DJs.\n\nMezi jeho prvotní tvorbu se řadí tech trance singly \"Make Me Scream\" a \"Slipping Away\", které vyšly u hudebního vydavatelství Terminal 4, ale skutečný úspěch slavil až s remixy Tiëstových singlů \"Lethal Industry\", \"Flight 643\" a \"Break My Fall\", a reworky písní od The Prodigy \"Smack My Bitch Up\" a od Snow Patrol \"Chasing Cars\", díky kterým ho začali hrát DJové jako Armin van Buuren, Paul van Dyk, Ferry Corsten, Judge Jules a Eddie Halliwell.\n\nV roce 2008 Durand remixoval píseň od Fragmy \"Toca's Miracle\" a od Armina van Buurena \"In And Out Of Love\". Jeho sólová produkce zahrnuje singl \"Weep\" spolu se zpěvačkou Skin ze Skunk Anansie jako vokalistkou.\n\nV roce 2009 remixoval \"Madagascar\" od Art of Trance a poté následovalo jeho debutové album \"Always The Sun\", které také obsahuje tři singly \"Into Something\", \"Always The Sun\" a \"No Way Home\".\n\n\n\n\n\n\n"}
{"id": "773790", "url": "https://cs.wikipedia.org/wiki?curid=773790", "title": "Nad Rakouskou loukou", "text": "Nad Rakouskou loukou\n\nNad Rakouskou loukou je 1373 m vysoká hora ležící v pohoří Šumava na česko-rakouské hranici. Je třetím nejvyšším vrcholem na české straně Šumavy. Nachází se 7,5 km jihovýchodně od Nového Údolí; z české strany přísluší ke katastru obce Nová Pec. V mapách není pojmenován (na mapě KČT je zmíněn jako \"západní předvrchol Plechého\"). Jméno Nad Rakouskou loukou odvodili autoři projektu Tisícovky Čech, Moravy a Slezska podle sedla ležícího na východ směrem k Plechému.\n\nNad Rakouskou loukou je plochý vrchol Plešského hřbetu na hlavním šumavském hřebeni, po němž vede evropské rozvodí mezi Severním a Černým mořem.\n\nPřes horu Nad Rakouskou loukou přechází červeně značená hřebenová stezka č. 0148 z Nového Údolí do Zadní Zvonkové – tzv. Šumavská pěší magistrála. Vrchol je v nejvyšším bodě cesty mezi sedly Trojmezí a Rakouská louka.\n"}
{"id": "773793", "url": "https://cs.wikipedia.org/wiki?curid=773793", "title": "Robert Todd Carroll", "text": "Robert Todd Carroll\n\nRobert Todd Carroll , Ph.D. (18. května 1945 – 25. srpna 2016) byl americký akademik, spisovatel a skeptik. Napsal několik knih a skeptických esejí, ale známým se stal zejména po otevření své webové stránky \"Skeptic's Dictionary\" v roce 1994, kterou udržoval až do své smrti.\n\n"}
{"id": "773794", "url": "https://cs.wikipedia.org/wiki?curid=773794", "title": "Alberto Hemsi", "text": "Alberto Hemsi\n\nAlberto Hemsi (27. května 1898, Kasaba – 8. října 1975, Paříž) byl hudební skladatel a muzikolog.\n\nVěnoval se důkladné dokumentaci sefardských písní, jejich melodických charakteristik a jejich místě v sefardské kultuře. Sbíral jednotlivé písně přímo v terénu, mezi zpěváky, zapisoval je, porovnával a analyzoval.\n"}
{"id": "773799", "url": "https://cs.wikipedia.org/wiki?curid=773799", "title": "Robert Carroll", "text": "Robert Carroll\n\nJméno a příjmení Robert Carroll nese více osobností:\n"}
{"id": "773804", "url": "https://cs.wikipedia.org/wiki?curid=773804", "title": "Marie Eleonora z Lichtenštejna", "text": "Marie Eleonora z Lichtenštejna\n\nMarie Eleonora z Lichtenštejna, roz. hraběnka z Oettingen-Spielbergu (7. července 1745 – 26. listopadu 1812, Vídeň) byla česká šlechtična německého původu, manželka knížete Karla Boromejského z Lichtenštejna.\n\nNarodila se dne 7. července 1745 v hraběcí rodině z Oettingen-Spielbergu. V mládí často pobývala jak ve Švábsku, kde měli Oettingenové své rodové hrabství, tak i ve Vídni.\n\nV patnácti letech si ji císařovna Marie Terezie vybrala jako svou dvorní dámu. Jelikož byla jednou z dam u dvora rakouské panovnice, byl její život řízen přísným dvorním protokolem. Tento protokol se týkal také sňatků, přičemž ty domlouvaly příslušní lidé na císařském dvoře nebo sama císařovna. Jako manžel byl Marii Eleonoře vybrán kníže Karel Boromej Josef z Lichtenštejna, s nímž se podle všeho znala od vidění. Svatba se konala dne 30. března 1761 ve Vídni a Eleonora si tím upevnila svoje postavení u dvora. V té době totiž Lichtenštejnové patřili k důležitým osobnostem rakouské politiky, přičemž na přelomu 16. a 17. století bylo jejich postavení tak silné, že roku 1608 byli povýšeni do knížecího stavu. Karel Boromej navíc patřil k nejdůležitějším osobám u dvora Josefa II.\n\nManželé poté střídavě pobývali ve Vídni a v Moravském Krumlově. Spolu měli sedm potomků, z nichž šest se dožilo dospělosti. Ti se stali zakladateli sekundogenitury Lichtenštejnů, která si za své sídlo zvolila právě zámek v Moravském Krumlově. Marie Eleonora v Krumlově iniciovala řadu přestaveb. Nejprve nechala upravit zámek tak, aby mohl sloužit jako sídlo sekundogenitury, a poté následovaly úpravy okolí – zasypání příkopů u zámku, opravení cesty k pivovaru, zpřístupnění zámecké kaple poddaným. Kromě toho nechala u kostela Všech svatých založit rodovou hrobku (hlavní větev Lichtejštejnů měla svou hrobku ve Vranově u Brna). Ta byla vystavěna v době smrti Karla Boromejského a u vstupu se nachází dvojice erbů – na levé straně erb Lichtenštejnů a na pravé straně erb Oettingen-Spielbergů. Hrobka byla využívána až do roku 1908, kdy zemřel poslední příslušník moravskokrumlovské větve Lichtenštejnů.\n\nV 60. letech 18. století měla kněžna milostný románek s generálem jízdy hrabětem Karlem O'Donnellem, původem z Irska. Marie Eleonora byla v té době nejspíše velmi vyčerpána každodenním životem. Svého milence prý navštěvovala i na jeho panstvích na Moravě. V roce 1771 však O'Donnell zemřel a kněžna se znovu začala více věnovat dětem.\n\nMarie Eleonora také patřila mezi pětici kněžen, se kterým udržoval císař Josef II. přátelské kontakty. Ty se často scházely na zámku Schönbrunn či na Hofburgu. Zde s nimi často večeřel císař, který s nimi i rád debatoval. Dne 17. srpna 1762 císař při své cestě do Ruska navštívil Moravský Krumlov, což byla pro knížecí rodinu i pro měšťanstvo velká pocta. Po smrti své matky Marie Terezie se císař do Marie Eleonory zamiloval. Ta tím byla vyvedena z míry a odcestovala z Vídně do Krumlova. Císař jí sice posílal milostné dopisy, ale kněžna se rozhodla návrhy císaře odmítat. Její manžel Karel Boromej z Lichtenštejna zemřel roku 1789 a roku 1790 umírá také císař Josef II.\n\nMarie Eleonora zbytek života žila střídavě v Krumlově a ve Vídni, kde také dne 26. listopadu 1812 zemřela. Pochována po boku svého manžela v rodové hrobce v Moravském Krumlově.\n"}
{"id": "773813", "url": "https://cs.wikipedia.org/wiki?curid=773813", "title": "Erik Vítězný", "text": "Erik Vítězný\n\nEric Vítězný (\"Erik Segersäll\") (945 – asi 995) byl prvním švédským králem (970–995), o kterém existují hodnověrné informace. Vedou se debaty, zda ho vůbec lze považovat za krále Švédska, protože jeho syn Olof Skötkonung byl prvním, koho přijaly švédské kmeny v okolí jezer Mälaren a Vättern.\n\nNěkdy se Erik Vítězný označuje jako Erik V. či VI., což je moderní inovance z doby Erika XIV. (1560–68), který toto číslování přijal na základě fiktivních švédských dějin. Nevíme, zda před Erikem Vítězným vládlo Švédsku více panovníků toho jména, někteří historici se kloní k názoru, že tomu tak bylo, jiní zpochybňují spolehlivost zdrojů o jejich existenci. Číslování panovníků dále komplikuje existence vládců jménem Erik Stenkilsson, Erik Pohan a Erik Årsäll.\n\nErikovo původní území leželo v Upplandu a přilehlých oblastech. Přízvisko \"Vítězný\" si získal výhrou v bitvě u Fýrisvelliru, čímž odrazil invazi z jihu. Velikost Erikova království není známá. Mimo okolí jezera Mälaren mohlo sahat na jih Baltskému moři u Blekinge. Adam z Brém píše, že krátce také ovládl Dánsko poté, co porazil krále Svena Vidlího vouse.\n\nPodle \"Flateyjarbok\" byl úspěšný, protože se spolčoval se sedláky proti aristokratické třídě jarlů. Zřejmě založil město Sigtuna, kde se razily první švédské mince za jeho syna Olofa.\n\nErik Vítězný se objevuje v řadě severských ság. V různých příbězích vystupuje jako syn Björna Erikssona, jehož spoluvládcem je jeho bratr Olof Björnson. Jeho manželkou měla být Sigrid Storråda, se kterou se prý později rozvedl a dal Götaland jako léno. Podle \"Eymundovy ságy\" se podruhé oženil s ženou jménem Auð, dcerou Haakona Sigurdssona, vládce Norska.\n\nNež k tomu došlo, zemřel jeho bratr Olof a měl být zvolen nový spoluvladař. Švédové prý odmítli Erikova synovce Styrbjörna Silného. Styrbjörn od Erika získal 60 lodí a měl se živit jako viking. Stal se prý vládcem Jomsborgu a spojencem svého švagra, dánského krále Haralda Modrozuba. Styrbjörn se vrátil do Švédska s armádou, ale Harald a dánské vojsko se obrátili zpět. Erik vyhrál bitvu u Fýrisvelliru, podle \"Styrbjarnar þáttr Svíakappy\" po obětování bohu Ódinovi a slibu, že pokud vyhraje, za deset let se mu odevzdá.\n\nAdam z Brém podotýká, že Erik byl v Dánsku pokřtěn, ale zapomněl na křesťanskou víru poté, co se vrátil do Švédska.\n"}
{"id": "773815", "url": "https://cs.wikipedia.org/wiki?curid=773815", "title": "Jules T. Allen", "text": "Jules T. Allen\n\nJules T. Allen (* 13. září 1947, San Francisco, Kalifornie) je americký fotograf a profesor umění a fotografie na oddělení Art & Photography vysoké školy Queensboro Community College, City University of New York, kde učí již po dvě desetiletí.\n\nSdílí víru fotografky Diane Arbus, která uvádí: \"konkrétnější věc je obecnější\". Umělec Danny Dawson o něm prohlásil: \"Allen je obdarován jasným okem ve svém celoživotním díle postavené na základě zkušenosti černocha. Jeho snímky zobrazují bohatství života černochů s univerzálními vzorci. Jeho snímky inspirovaly novináře, vizuální umělce, hudebníky, dramatiky (Ntozake Shange), básníky (Sekou Sundiata) nebo filmové tvůrce (Manthia Diawara).\n\nAllenovy knihy \"Hats and HatNots\", \"Black Bodies\" a publikace z roku 2011 o životě v newyorském Gleason's Gym s názvem \"Double Up: Photographs by Jules Allen\", podobně jako současné práce na Marching Bands, Rhythmology and Veils & Masks sklízejí u kritiků úspěch. Často vystavoval v USA i v zahraničí, jeho díla jsou ve stálých muzejních sbírkách, je držitelem mnoha grantů a ocenění. Jeho fotografie jsou umístěny v muzejních sbírkách po celém světě. Jeho rozsáhlé obchodní a firemní práce jsou k vidění na obálkách mnoha světových publikací a magazínů, jako je například \"Business Week\" \"Forbes\" a \"Black Enterprise\", stejně jako řada spoluprací s firmami a významnými klienty v rámci hudebního průmyslu.\n\n\n\n\n\n"}
{"id": "773821", "url": "https://cs.wikipedia.org/wiki?curid=773821", "title": "Sambodrom", "text": "Sambodrom\n\nSambodrom je označení místa, kde probíhá slavnostní přehlídka brazilského karnevalu. Je to několik set metrů dlouhá ulice obklopená tribunami, z nichž diváci sledují průvod jednotlivých škol samby. Nejznámější je \"Sambódromo Marquês de Sapucaí\" v Rio de Janeiru, který projektoval Oscar Niemeyer a který pojme až 90 000 diváků.\n\n"}
{"id": "773824", "url": "https://cs.wikipedia.org/wiki?curid=773824", "title": "Handa (Aiči)", "text": "Handa (Aiči)\n\nHanda (, \"Handa-ši\") je japonské město, které se nachází v severní části poloostrova Čita na břehu zátoky Mikawa v jihozápadní části prefektury Aiči. Město je důležitým obchodním centrem.\n\nV oblasti současného města vznikly v roce 1889 obce Handa a Kamezaki a o rok později Narawa. V roce 1937 došlo ke spojení těchto obcí do jediného města. Od té doby zasáhla oblast dvě silná zemětřesení a jeden tajfun.\n\nVe městě sídlí potravinářská společnost Mizkan, která se zabývá mimo jiné výrobou octa, která má společně s produkcí saké a sojové omáčky v oblasti dlouholetou tradici. Po druhé světové válce se město stalo centrem těžkého průmyslu.\n\n\n\n"}
{"id": "773828", "url": "https://cs.wikipedia.org/wiki?curid=773828", "title": "Rizner", "text": "Rizner\n\nRizner je příjmení, které může označovat:\n\n"}
{"id": "773831", "url": "https://cs.wikipedia.org/wiki?curid=773831", "title": "Laura del Solová", "text": "Laura del Solová\n\nLaura del Solová, nepřechýleně Laura del Sol, rodným jménem Laura Escofet Arce (* 27. listopadu 1961 Barcelona, Katalánsko) je španělská tanečnice flamenca a filmová herečka, která ztvárnila hlavní roli v Saurově snímku \"Carmen\" z roku 1983, čímž zahájila hereckou kariéru.\n\nSpolu se Saurou a tanečníkem Antoniem Gadesem solupracovala také na filmu \"Čarodějná láska\" (1986). Objevila se v debutu italského režiséra Giuseppe Tornatoreho nazvaného<br> \"Il Camorrista\".\n\n\n"}
{"id": "773832", "url": "https://cs.wikipedia.org/wiki?curid=773832", "title": "Rod Gilbert", "text": "Rod Gilbert\n\nRodrigue Gabriel Gilbert (* 1. července 1941 v Montreal, Québec) je bývalý kanadský hokejový útočník.\n\nBěhem juniorských let hrával v lize OHA za klub Guelph Biltmores. V sezoně 1959/60 dostal pozvánku do hlavního týmu New York Rangers, ale den poté uklouzl po odpadcích na ledu. Následkem pádu utrpěl zlomeninu pátého obratle. Doktoři se rozhodli odstranit kost z jeho levé nohy, kterou použili jako svazek čtvrtého, pátého a šestého obratle. Svou kariéru v Rangers začal poté, co ukončil juniorskou kariéru v Guelph Royals v průběhu sezóny 1960/61. Za poslední ročník v juniorské soutěži získal Red Tilson Trophy a Eddie Powers Memorial Trophy.\n\nNetrvalo dlouho a v domácí aréně Garden se mezi diváky Rangers stal oblíbeným hráčem, jeho kariéra šla vzhůru a hrával mezi hvězdami klubu. Nicméně v sezóně 1965/66 se opět objevily problémy s páteři a musel na operaci. To ho donutilo vynechat zbytek sezóny. Tuto operaci prováděl doktor Kazuo Yanagisawa. Do sestavy Rangers se vrátil v průběhu sezóny 1966/1967. 24. února 1988 odehrál svůj životní zápas ve své kariéře, v zápase proti týmu Montreal Canadiens vstřelil čtyři branky. Po tomto úspěchu byl nazýván \"nepřítel brankářů\". V roce 1972 se zúčastnil s kanadskou reprezentací turnaje Série století proti sovětské reprezentaci. V roce 1976 vyhrál trofej Bill Masterton Memorial Trophy, tuto trofej si zasloužil za vytrvalost v hokeji i přes jeho zdravotní problémy ze zády.\n\nNa začátku sezóny 1977/1978 se dostal do sporu s generálním manažerem Johnem Fergusonem kvůli své smlouvě. Do sestavy Rangers se vrátil až v závěru základní části, kdy stihl odehrál devatenáct zápasů. Téměř po devatenácti odehraných sezónách za Rangers ukončil kariéru, s týmem se mu nepodařilo získat Stanley Cup. 14. října 1979 vyřadili v Rangers jeho číslo 7 a stal se tak prvním hráčem, kterému bylo v tomto klubu číslo vyřazeno. Po odchodu z hokejového dění si otevřel poblíž 75. ulice na Manhattanu restauraci pod (svým) jménem \"Gilbert\".\n\n\n\n\nKlubové rekordy New York Rangers\n\n\n"}
{"id": "773843", "url": "https://cs.wikipedia.org/wiki?curid=773843", "title": "Mistrovství Evropy ve fotbale hráčů do 21 let 1988", "text": "Mistrovství Evropy ve fotbale hráčů do 21 let 1988\n\nMistrovství Evropy ve fotbale hráčů do 21 let 1988 bylo šestým ročníkem tohoto turnaje. Vítězem se stala francouzská fotbalová reprezentace do 21 let.\n\nCelkem 30 týmů bylo rozlosováno do osmi skupin po třech, resp. čtyřech týmech. Ve skupinách se utkal každý s každým doma a venku. Vítězové skupin následně postoupili do vyřazovací fáze hrané systémem doma a venku.\n\n"}
{"id": "773844", "url": "https://cs.wikipedia.org/wiki?curid=773844", "title": "Cristina Hoyosová", "text": "Cristina Hoyosová\n\nCristina Hoyosová, celým jménem Cristina Hoyos Panadero (* 13. června 1946 Sevilla, Andalusie) je španělská tanečnice flamenca, choreografka a herečka, která ztvárnila sama sebe v Saurově snímku z roku 1983 \"Carmen\".\n\nV dětství studovala tanec na akademii Adelity Domingové. Dvě dekády vystupovala s flamencovým tanečníkem Antoniem Gadesem. Poté, co účinkovala v představeních několika tanečních skupin v zahraničí, založila vlastní taneční soubor, se kterým debutovala roku 1988 v pařížském Rex Theatre. Vystupovala na zahajovacím a zakončovacím ceremoniálu Letních olympijských her 1992 v Barceloně.\n\nPodstoupila úspěšnou léčbu karcinomu prsu.\n\n\n"}
{"id": "773851", "url": "https://cs.wikipedia.org/wiki?curid=773851", "title": "Mistrovství Evropy ve fotbale hráčů do 21 let 1990", "text": "Mistrovství Evropy ve fotbale hráčů do 21 let 1990\n\nMistrovství Evropy ve fotbale hráčů do 21 let 1990 bylo sedmým ročníkem tohoto turnaje. Vítězem se stala sovětská fotbalová reprezentace do 21 let.\n\nCelkem 30 týmů bylo rozlosováno do osmi skupin po třech, resp. čtyřech týmech. Ve skupinách se utkal každý s každým doma a venku. Vítězové skupin následně postoupili do vyřazovací fáze hrané systémem doma a venku.\n\n"}
{"id": "773852", "url": "https://cs.wikipedia.org/wiki?curid=773852", "title": "Vladimír Veith", "text": "Vladimír Veith\n\nVladimír Veith (30. srpna 1954 Pardubice, Československo – březen 1997) byl československý hokejový útočník, který v nejvyšší československé hokejové lize kromě základní vojenské služby v Dukle Jihlava byl věrný jedinému oddílu, Tesle Pardubice. Jako dospělý reprezentoval Československo na jednom mistrovství světa, kde získal stříbrnou medaili.\n\nJeho prvoligová hokejová kariéra byla úzce spjata s oddílem, kde hokejově vyrůstal, s pardubickou Teslou. Již jako devatenáctiletý hráč se podílel na největším pardubickém úspěchu, historicky prvním titulu mistrů ligy. V následujících třech letech pardubický tým stál vždy na konci sezóny na stupních vítězů, dvakrát na druhém a jednou na třetím místě.\n\nNa svém prvním a současně posledním MS 1974 se střídal s Jiřím Kochtou v útoku po boku legendárního Václava Nedomanského a Jiřího Holíka. Přestože mu v té době bylo pouhých 20 let, další nominace na světový šampionát se nedočkal. Veith byl velký talent československého hokeje, jeho naděje se bohužel nenaplnily.\n\nPo splnění věkového limitu působil i v zahraničí, v německé a jugoslávské lize.\n\nV reprezentaci odehrál 30 zápasů, ve kterých vstřelil 10 gólů.\n\n3. září 2003 při otevření Síně slávy pardubického hokeje byl mezi mnohé pardubické legendy zařazen i Vladimír Veith.\n\n"}
{"id": "773853", "url": "https://cs.wikipedia.org/wiki?curid=773853", "title": "Karel Pauzer", "text": "Karel Pauzer\n\nKarel Pauzer (* 4. prosince 1936 v Praze) je český sochař, keramik, grafik a restaurátor.\n\nOd raného mládí ho zajímala příroda a za prázdninových pobytů na venkově kreslí a modeluje z hlíny. V keramické dílně rodiny Davidových ve Štěchovicích si vyzkoušel základní pracovní techniky již ve dvanácti letech a později si postavil ivlastní keramickou pec.\n\nV letech 1951-55 studoval na Vyšší škole uměleckého průmyslu na Vinohradech a na Průmyslové škole bytové tvorby na Žižkově. Roku 1955 byl přijat na VŠUP, obor stavební keramika, do sochařského ateliéru prof. Jana Kavana a seznámil se zde se svou ženou Hanou Purkrábkovou. Školu ukončil r. 1961 a po absolvování vojenské služby (1961-63) se účastní skupinových výstav mladých výtvarníků v letech 1966 až 1968, roku 1969 důležité výstavy Nová figurace (Mánes, Praha, Dům umění města Brna) a výtvarné akce Socha a město v Liberci.\nNa autorské výstavě (1969) ve Špálově galerii v Praze představuje reprezentativní soubor témat, která pak rozvíjí v následující tvorbě.\n\nPo roce 1970 je bez registrace v normalizačním Svazu výtvarných umělců zbaven možnosti vystavovat a v nedobrovolné izolaci proto v letech 1971 – 1989 pracuje jako restaurátor při záchraně plastik v oblasti severočeské hnědouhelné pánve. Koncem osmdesátých let se účastní řady proslulých neoficiálních výstav (Galerie H, Vojanovy sady, Forum 1988) a podílí se na sborníku \"„Šedá cihla“\", vydaném s podporou Jazzové sekce.\n\nRoku 1987 se stává členem Nové skupiny výtvarníků (členská výstava 1990, MK Praha), v roce 1990 obnovené Umělecké besedy (první výstava 1992, Mánes, Praha) a v roce 1991 sdružení výtvarníků Lipany (Galerie Fronta, Praha 1991).\n\nKarel Pauzer žije a pracuje v Brunšově.\n\nKarel Pauzer již od počátku své tvorby preferuje modelaci v keramické hlíně a sochám ponechává přirozenou barvu materiálu nebo je zvýrazňuje polychromií. Pro rozměrnější plastiky později využil i lehkost a pevnost syntetických pryskyřic (často ve spojení s keramickými materiály), méně často pracuje s cementem a kovem.\n\nJeho rané sochařské dílo zahrnuje řadu reliéfních plastik reagujících na dobové tendence strukturální abstrakce a existenciální skepse. V polovině 60. let se vrací k figuraci a vystavuje první expresivní podobenství inspirovaná nelítostným bojem o existenci, agresivitou a žravostí. Ve druhé polovině šedesátých let, kromě zvířecích a rostlinných plastik, tvoří polychromované sochy skládané z více komplementárních prvků, které víceméně volně citují některé přírodní útvary (vajíčko, bobule, škeble apod.)\n\nV metaforických zobrazeních zvířat sochař využívá často drasticky expresivních scén zdánlivě animálních, ve skutečnosti situací lidských. Nahota jeho zvířecích figur, napjaté svaly, odhalené bradavky a genitálie, mimika, zobrazené pozice a deformované proporce mají znepokojit, znejistit a přivést k hlubšímu zamyšlení. Pauzer nehledá povrchní popis banálních situací, a i když jeho zpodobení zvířat mohou připomínat gotické chrliče, manýristické zvířecí příšery nebo jsou pro vnější podobnost řazeny k tzv. české grotesce, jedná se vždy o ryze privátní reflexi světa, obrácenou více dovnitř než navenek. Jeho sochařská díla směřují k lidské duši, jejím běsům a zasutým instinktům, věčnému neklidu, pocitům ohrožení a odcizení.\n\nOd sedmdesátých let stejné téma rozvíjejí jeho grafické listy, tvořené obvykle kombinací leptu a akvatinty. Jsou charakteristické zdůrazněním objemu, ale též volnějším zobrazením figur a expresivitou, kterou modelace v hlíně neumožňuje.\n\nVelkoformátové kresby kombinované s akvarelem směřují k abstrakci, lze v nich však vystopovat původní přírodní prvky připomínající embryonální tkáně, buněčné kultury, vznikající život i jeho zmar.\n\nTaké v rozměrných biomorfních plastikách sochař svobodně používá jen struktur, stavby či mechaniky odvozené z přírody, ale skládáním jednotlivých elementů a výraznou barevností zdůrazňuje, že konstrukce soch je výsostně jeho vlastní lidský záměr. S lehkostí stvořitele a v nadsázce skládá surrealistické obří hnáty s pařáty, lezoucí rostliny, připevňuje hmyzí křídla na stonky, terče mechovek opatřuje panožkami, volně kombinuje klouby, tykadla, drápy, masožravé listy, jazyky, oči.\n\nRestaurátorské práce Karla Pauzera nejsou dostatečně dokumentovány v tisku a autor je nepovažuje v kontextu díla za významné.\n\n\n\n\n\n\n"}
{"id": "773855", "url": "https://cs.wikipedia.org/wiki?curid=773855", "title": "Armagnac", "text": "Armagnac\n\nArmagnac (gaskoňsky \"Armanhac\") je region o rozloze okolo 5000 km² v Gaskoňsku na jihozápadě Francie. Leží na území departementů Gers, Landes a Lot-et-Garonne, hlavním městem je Auch. Dělí se na Dolní Armagnac na severozápadě (zvaný také Černý Armagnac podle jílovité půdy) a Horní Armagnac na jihovýchodě (takzvaný Bílý Armagnac, protože leží na vápenci).\nVe starověku oblast obývali Auskové, od roku 602 byla součástí Akvitánského vévodství. V roce 960 založil Bernard I. dynastii hrabat z Armagnacu. Od 12. století území patřilo Angličanům, za stoleté války zde vznikla Armagnacká strana, podporující Karla Orleánského. Armagnacký rod vymřel roku 1497 a hrabství připadlo Karlovi IV. z Alençonu a pak Bourbonům, definitivně připojil Armagnac k Francii roku 1607 Jindřich IV. Francouzský jako součást provincie Guyenne. Samospráva hrabství byla zrušena po velké francouzské revoluci.\n\nRegion tvoří pahorkatina s mírným a vlhkým oceánským klimatem, protékají jím řeky Baïse a Gers. Pěstuje se pšenice, kukuřice a především víno, vyrábí se zde proslulá vinná pálenka nazvaná podle kraje armaňak.\n\n"}
{"id": "773857", "url": "https://cs.wikipedia.org/wiki?curid=773857", "title": "Hummus", "text": "Hummus\n\nHummus je studený pokrm levantského původu (oblast Libanonu a okolních států), kaše či dip z rozmačkané uvařené cizrny smíchané s tahinou (sezamovou pastou), olivovým olejem, citronovou šťávou, solí a česnekem. Je oblíbený zejména v oblasti Středního východu, v kuchyních původem z této oblasti se používá celosvětově.\n\nNázev hummus pochází z tureckého slova \"humus\", které zase pochází z arabského \"حمّص ḥummuṣ\", odvozeného z \"ḥimmaṣ\" – cizrna. Celý název pokrmu zní v arabštině \"حمّص بطحينة ḥummuṣ bi ṭaḥīna\" – cizrna s tahini. V hebrejštině se pokrm nazývá \"חומוס\" (chumus).\n\nZákladní složky hummusu – cizrna, sezam, citróny a česnek – jsou v oblasti původu hummusu konzumovány již po tisíciletí. Rozmačkaná studená cizrna se však na zdejším jídelníčku nevyskytovala až do doby vlády dynastie Abbásovců.\n\nNejstarší recept na pokrm podobný současnému hummusu (ovšem bez tahini a česneku) pochází ze 13. století z Egypta z knihy \n\"Kitāb al-Wusla ilā l-habīb fī wasf al-tayyibāt wa-l-tīb\". Nejstarší záznam o hummusu v současné podobě pochází z pozdního 19. století, v té době však zřejmě hummus nebyl znám nikde mimo Damašek.\n\nHummus má velký obsah železa, vitamínu C, kyseliny listové a vitamínu B6. Díky cizrně má vysoký obsah proteinů a vlákniny, což je zároveň dobře doplněno methioninem obsaženým v sezamu v tahini. Hummus má své uplatnění ve vegetariánské a veganské kuchyni, kde při konzumaci (typicky s pečivem) může sloužit jako celkový zdroj proteinů.\n\n"}
{"id": "773860", "url": "https://cs.wikipedia.org/wiki?curid=773860", "title": "Alžírsko na letních olympijských hrách", "text": "Alžírsko na letních olympijských hrách\n\nAlžírsko na letních olympijských hrách startuje od roku 1964. Toto je přehled účastí, medailového zisku a vlajkonošů na dané sportovní události.\n"}
{"id": "773861", "url": "https://cs.wikipedia.org/wiki?curid=773861", "title": "Alžírsko na zimních olympijských hrách", "text": "Alžírsko na zimních olympijských hrách\n\nAlžírsko na zimních olympijských hrách startuje od roku 1992. Toto je přehled účastí, medailového zisku a vlajkonošů na dané sportovní události.\n"}
{"id": "773864", "url": "https://cs.wikipedia.org/wiki?curid=773864", "title": "Angola na letních olympijských hrách", "text": "Angola na letních olympijských hrách\n\nAngola na letních olympijských hrách startuje od roku 1980. Toto je přehled účastí, medailového zisku a vlajkonošů na dané sportovní události.\n"}
{"id": "773865", "url": "https://cs.wikipedia.org/wiki?curid=773865", "title": "Rohrberg (Tyrolsko)", "text": "Rohrberg (Tyrolsko)\n\nRohrberg je obec v Rakousku ve spolkové zemi Tyrolsko v okrese Schwaz.\n\nŽije zde 536 obyvatel (1. 1. 2011).\n\n"}
{"id": "773866", "url": "https://cs.wikipedia.org/wiki?curid=773866", "title": "Schlitters", "text": "Schlitters\n\nSchlitters je obec v Rakousku ve spolkové zemi Tyrolsko v okrese Schwaz.\n\nŽije zde 1 400 obyvatel (1. 1. 2011).\n\n"}
{"id": "773871", "url": "https://cs.wikipedia.org/wiki?curid=773871", "title": "Schwendau", "text": "Schwendau\n\nSchwendau je obec v Rakousku ve spolkové zemi Tyrolsko v okrese Schwaz.\n\nŽije zde 1 593 obyvatel (1. 1. 2011).\n\n"}
{"id": "773872", "url": "https://cs.wikipedia.org/wiki?curid=773872", "title": "Benin na letních olympijských hrách", "text": "Benin na letních olympijských hrách\n\nBenin na letních olympijských hrách startuje od roku 1972. Toto je přehled účastí, medailového zisku a vlajkonošů na dané sportovní události.\n"}
{"id": "773873", "url": "https://cs.wikipedia.org/wiki?curid=773873", "title": "Stans (Tyrolsko)", "text": "Stans (Tyrolsko)\n\nStans je obec v Rakousku ve spolkové zemi Tyrolsko v okrese Schwaz.\n\nŽije zde 1 920 obyvatel (1. 1. 2011). První písemná zmínka o obci pochází z roku 827, místo však bylo osídleno již v prvním tisíciletí před naším letopočtem.\n\n\n"}
{"id": "773875", "url": "https://cs.wikipedia.org/wiki?curid=773875", "title": "JC", "text": "JC\n\nSpojení písmen J a C může mít různé významy:\n"}
{"id": "773877", "url": "https://cs.wikipedia.org/wiki?curid=773877", "title": "Botswana na letních olympijských hrách", "text": "Botswana na letních olympijských hrách\n\nBotswana na letních olympijských hrách startuje od roku 1980. Toto je přehled účastí, medailového zisku a vlajkonošů na dané sportovní události.\n"}
{"id": "773880", "url": "https://cs.wikipedia.org/wiki?curid=773880", "title": "VY", "text": "VY\n\nSpojení písmen V a Y může mít různé významy:\n"}
{"id": "773882", "url": "https://cs.wikipedia.org/wiki?curid=773882", "title": "Sankt Leonhard im Pitztal", "text": "Sankt Leonhard im Pitztal\n\nSt. Leonhard im Pitztal je obec v Rakousku ve spolkové zemi Tyrolsko v okrese Imst.\n\nŽije zde 1463 obyvatel (1. 1. 2011).\n\n"}
{"id": "773885", "url": "https://cs.wikipedia.org/wiki?curid=773885", "title": "Burkina Faso na letních olympijských hrách", "text": "Burkina Faso na letních olympijských hrách\n\nBurkina Faso na letních olympijských hrách startuje od roku 1972. Toto je přehled účastí, medailového zisku a vlajkonošů na dané sportovní události.\n"}
{"id": "773887", "url": "https://cs.wikipedia.org/wiki?curid=773887", "title": "Sautens", "text": "Sautens\n\nSautens je obec v Rakousku ve spolkové zemi Tyrolsko v okrese Imst.\n\nŽije zde 1417 obyvatel (1. 1. 2011).\n\n\n"}
{"id": "773891", "url": "https://cs.wikipedia.org/wiki?curid=773891", "title": "Burundi na letních olympijských hrách", "text": "Burundi na letních olympijských hrách\n\nBurundi na letních olympijských hrách startuje od roku 1996. Toto je přehled účastí, medailového zisku a vlajkonošů na dané sportovní události.\n"}
{"id": "773896", "url": "https://cs.wikipedia.org/wiki?curid=773896", "title": "YI", "text": "YI\n\nSpojení písmen Y a I může mít různé významy:\n\n"}
{"id": "773898", "url": "https://cs.wikipedia.org/wiki?curid=773898", "title": "Jan Soukup", "text": "Jan Soukup\n\nJméno a příjmení Jan Soukup se může vztahovat k následujícím osobnostem:\n\n\n"}
{"id": "773904", "url": "https://cs.wikipedia.org/wiki?curid=773904", "title": "YU", "text": "YU\n\nSpojení písmen Y a U může mít různé významy:\n\n"}
{"id": "773905", "url": "https://cs.wikipedia.org/wiki?curid=773905", "title": "YT", "text": "YT\n\nSpojení písmen Y a T může mít různé významy:\n\n\n"}
{"id": "773906", "url": "https://cs.wikipedia.org/wiki?curid=773906", "title": "YE", "text": "YE\n\nSpojení písmen Y a E může mít různé významy:\n\n"}
{"id": "773911", "url": "https://cs.wikipedia.org/wiki?curid=773911", "title": "ZA", "text": "ZA\n\nSpojení písmen Z a A může mít různé významy:\n\n"}
{"id": "773913", "url": "https://cs.wikipedia.org/wiki?curid=773913", "title": "Čad na letních olympijských hrách", "text": "Čad na letních olympijských hrách\n\nČad na letních olympijských hrách startuje od roku 1964. Toto je přehled účastí, medailového zisku a vlajkonošů na dané sportovní události.\n"}
{"id": "773915", "url": "https://cs.wikipedia.org/wiki?curid=773915", "title": "Soupiska AC Milán v ročníku 2002/2003", "text": "Soupiska AC Milán v ročníku 2002/2003\n\nBěhem sezóny odešli:\n\nCosmin Contra - Atlético Madrid\n\nMarco Borriello - FC Empoli\nBěhem sezóny přišli:\n\nAlessandro Nesta - Lazio Řím\n\nLeonardo - Flamengo\n"}
{"id": "773917", "url": "https://cs.wikipedia.org/wiki?curid=773917", "title": "Postní almužna", "text": "Postní almužna\n\nPostní almužna je pastorační akce katolické církve v ČR během doby postní. Věřící při ní do malé papírové schránky postupně vkládají obnos přibližně ve výši ceny požitku, který si odřekli. Lidé tak mohou to, co si odřekli během postu, věnovat v podobě peněžité postní almužny na pomoc potřebným. Takto získané prostředky se použijí prostřednictvím Charity v daném místě.\n\nJde o návrat ke starobylé postní tradici – almužně. Obdobné akce se již delší dobu konají i v jiných evropských zemích. Akce začíná na Popeleční středu, nebo o 1. neděli postní, trvá do konce postu, tedy 40 dní. (V olomoucké arcidiecézi je praxe odevzdání odližná, zde věřící krabičky přinášejí do svých farností již na Květnou neděli). Po této době se papírové schránky vyberou zpět a výtěžek předá Charitě. \n\nDo ročníku 2018 byl na dolní straně krabičky mini dotazník \"Vaše preference využití\". Při rozhodování místní Charity o využití pak bylo možné přihlédnout k \"zaškrtnutému\" účelu na dně schránek, šlo o zprávu, na jaký účel by si dárce přál peníze využít. Od ročníku 2019 dotazníček na krabičce není a pokud dárce chce vyjádřit své preference nebo podnět k pomoci, má do krabičky vložit papírek s touto informací. \n\nV přehledu dohodnutého využití pak místní Charita zašle zprávu diecézní Charitě. V České republice začala akce Postní almužna v roce 2009 v olomoucké arcidiecézi a brněnské diecézi, od roku 2010 se koná (s různou intenzitou) ve všech diecézích ČR.\n\n"}
{"id": "773918", "url": "https://cs.wikipedia.org/wiki?curid=773918", "title": "Samuel Gottscho", "text": "Samuel Gottscho\n\nSamuel Herman Gottscho (8. února, 1875 - 28. ledna, 1971 Jamaica, Queens, New York) byl americký fotograf architektury, krajiny a přírody.\n\nNarodil se 8. února, 1875 v newyorském Brooklynu. Svůj první fotoaparát dostal v roce 1896 první fotografii pořídil na poloostrově Coney Island. Od roku 1896 do roku 1920 fotografoval na částečný úvazek, specializoval se na domy a zahrady, měl rád přírodu, venkovský život a krajiny.\n\nPo návštěvě několika architektonických fotografických výstav se rozhodl zdokonalit a zlepšit svou práci a vyhledal několik architektů a zahradních architektů. Po třiadvaceti letech prodavače textilních doplňků se stal profesionálním komerčním fotografem. To bylo v jeho věku 50 let. Jeho zeť William Schleisner se přidal k jeho podnikání v roce 1935. Během této doby se jeho fotografie se objevily na obálkách magazínů \"American Architect and Architecture\", \"Architectural Record\". Jeho portréty a fotografie architektury se pravidelně objevovaly v článcích v New York Times. Jeho fotografie soukromých domů v New Yorku a předměstí Connecticutu se často objevovaly v časopisech o bytové dekoraci. Od počátku 40. let do pozdních 60. let pravidelně přispíval snímky volně rostoucích rostlin do článků v magazínech \"Times\".\n\nGottscho věřil, že svá nejlepší díla vytvořil ve věku 70 let. V roce 1967 za své botanické snímky získal od Newyorské botanické zahrady medaili \"Distinguished Service Medal\". Zemřel ve čtvrti Jamaica, Queens, New York.\n\nZhruba 29 000 z jeho snímků je ve sbírkách Gottscho-Schleisner národní knihovny Spojených států amerických. Navíc přes 40 000 děl je uloženo v Newyorském městském muzeu Museum of the City of New York a kde byla v listopadu 2005 otevřena výstava jeho díla s názvem \"The Mythic City: Photographs of New York by Samuel H. Gottscho, 1925-1940\". Třetí velký archiv jeho práce je v držení Avery Architectural and Fine Arts Library na Columbia University.\n\n\n"}
{"id": "773925", "url": "https://cs.wikipedia.org/wiki?curid=773925", "title": "Josef J. Pihert", "text": "Josef J. Pihert\n\nJosef J. Pihert (27. srpna 1845 Domoušice – 21. října 1911 Praha) byl český hudební skladatel a pedagog.\n\nV dětství zpíval v chlapeckém chrámovém sboru v Týnském chrámu pod vedením Albína Maška. Hudební vzdělání získal ve vojenské hudební škole \"Jana Pavlise\". V letech 1870–1872 navštěvoval Varhanickou školu v Praze. Stal se ředitelem kůru a městským kapelníkem v Hustopečích na Moravě a od roku 1875 byl ředitelem kůru v Nymburce. Přispíval svými články do českých novin a časopisů.\n\nV roce 1877 odešel do Chorvatska a působil jako biskupský kapelník v Senji. Byl sbormistrem pěveckého spolku \"Nehaj\" a velmi se zde zasloužil o propagaci české hudby. Roku 1883 se vrátil do Prahy a až do své smrti řídil hudební školu.\n\nByl neobyčejně plodný skladatel. Zkomponoval 287 původních skladeb a uvedl dalších 150 úprav národních písní a děl jiných skladatelů. Byl zaměřen spíše na lehčí žánry, jako na operety, frašky se zpěvem a salonní hudbu. Komponoval však také klasickou vážnou hudbu a hudbu pro chrámové účely. Byl i dobrým hudebním pedagogem. Publikoval školy zpěvu a hry na housle.\n\nZemřel v pražském chudobinci 21. října 1911.\n\nKromě toho zkomponoval pěvecká čísla do dalších 10 her se zpěvy.\n\n\n\n\n\n\n"}
{"id": "773928", "url": "https://cs.wikipedia.org/wiki?curid=773928", "title": "Mangold", "text": "Mangold\n\nMangold je zelenina pocházející původně ze Středomoří.\n\nMangold byl poprvé vědecky popsán v roce 1753 Carlem Linné jako \"Beta vulgaris\" var. \"cicla\".\n\nPodle dochovaných zápisů byl mangold před 300 lety ve střední Evropě nejoblíbenější zeleninou. Později jej však zatlačil do pozadí špenát, tehdy nově objevená zelenina, jež měla svůj domov kdesi v arabských končinách. Zmínka o mangoldu je už v knize prof. Č. Zíbrta – \"\"Staročeské umění kuchařské\"\", kde se autor zmiňuje, že jezuita Fr. Kropf uvádí ve svém spise z roku 1753 mezi oblíbenými zeleninami i mangold.\n\nTato rostlina obsahuje dostatek vitaminu C, který může klesnout neopatrným zpracováváním. Dále obsahuje vitamín A, B, E a minerální látky, jako je například vápník – až 2 %, železo, fosfor, draslík a hořčík. Jinak obsahuje asi 2,5 % bílkovin, 87 – 92 % vody a dále cukry, které mu dávají lehce nasládlou chuť.\n\nMangold je velmi účinný v prevenci nádorových onemocnění, posiluje nervový systém, pročisťuje krev a díky obsahu železa se doporučuje při chudokrevnosti. Jeho nevýhodou je, že může mít mírně projímavý účinek. Výtečné dietetické vlastnosti mangoldu dnes oceňují především v balkánských zemích, Švýcarsku i v západní Evropě. Příznivě působí proti kornatění cév. Mangold má oproti špenátu ořechovou příchuť a nikdy nechutná palčivě ani ostře. Nejčastěji se upravuje jako špenát. Obsahuje velké množství kyseliny šťavelové.\n\n"}
{"id": "773931", "url": "https://cs.wikipedia.org/wiki?curid=773931", "title": "Silz (Tyrolsko)", "text": "Silz (Tyrolsko)\n\nSilz je obec v Rakousku ve spolkové zemi Tyrolsko v okrese Imst.\n\nŽije zde 2582 obyvatel (1. 1. 2011). K obci patří lyžařské středisko Kühtai. Důležitým prostředkem příjmu je pro Silz turistický ruch.\n\n\n"}
{"id": "773941", "url": "https://cs.wikipedia.org/wiki?curid=773941", "title": "Seznam zemí na letních a zimních olympijských hrách", "text": "Seznam zemí na letních a zimních olympijských hrách\n"}
{"id": "773943", "url": "https://cs.wikipedia.org/wiki?curid=773943", "title": "Sölden", "text": "Sölden\n\nSölden je obec v Rakousku ve spolkové zemi Tyrolsko v okrese Imst. Nachází se v údolí Ötztal v nadmořské výšce 1368 m. Sölden je známé horské turistické a sportovní středisko, které je schopné pojmout 15 000 turistů a ročně pojme na dva milióny hostů. Je také známé z inauguračních závodů Světového poháru v alpském lyžování na ledovci Rettenbach.\n\nK prvnímu lednu 2011 zde žilo 4113 obyvatel.\n\nSölden je jedním z větších lyžařských středisek v Rakousku díky ledovci Rettenbach. Lyžařská sezona zde prakticky nekončí. Sölden nabízí množství tras jak pro začínající, tak i pro zkušené lyžaře.\n\nLyžařské terény jsou vybavené 35 typy výtahů, od lyžařských vleků po kabinové lanovky. Sölden nabízí 146 km lyžařských tras (62 km červených tras, 51 km modrých, 27 km černých a 6 km běžeckých tras).\n\nV poledne 3. dubna 2009 lavina strhla šest lyžařů. Svědci viděli lavinu na svahu hory Schalfkogel a informovali záchranné stanice. Zachranáři se nemohli dostat na místo tragédie z důvodu nepříznivého počasí. Nový pokus byl proveden za pomocí helikoptéry a po několika hodinách pátrání byly nalezeny ostatky těl.\n\n"}
{"id": "773945", "url": "https://cs.wikipedia.org/wiki?curid=773945", "title": "Martin Müller", "text": "Martin Müller\n\nMartin Müller (* 6. listopadu 1970) je bývalý český fotbalový obránce. Mimo Československa/ČR hrál půl roku v Japonsku za Vissel Kóbe.\n\nV lize hrál za RH Cheb, Petru Drnovice, SK Slavia Praha, FK Chmel Blšany, FC Viktoria Plzeň a 1. FK Příbram, v Japonsku za Vissel Kobe. V naší nejvyšší soutěži odehrál 323 utkání a dal 8 gólů. V Lize mistrů nastoupil ve 4 utkáních a v Poháru UEFA v 15 utkáních.\nJe také členem týmu Real TOP Praha, v jehož dresu se zúčastňuje charitativních zápasů a akcí.\n\n"}
{"id": "773954", "url": "https://cs.wikipedia.org/wiki?curid=773954", "title": "Olof Skötkonung", "text": "Olof Skötkonung\n\nOlof Skötkonung nebo také Olaf Eiríksson (asi 980–1022) byl švédský král zhruba v letech 995 až 1022, syn Erika Vítězného.\n\nJedno z mnoha vysvětlení jména \"Skötkonung\" je jeho odvození od švédského slova \"skatt,\" což může znamenat buď daně nebo poklad. To by mohlo být interpretováno tak, že Olof byl „poplatný/poddaný král“. Jiné vysvětlení staví na výkladu \"skatt\" jako pokladu a na tom, že Olof byl prvním švédským králem, který razil mince. Ceremonie vztahující se ke vlastnictví země spočívala v umístění kusu země do klína (švédsky \"sköte\") se nazývala \"scotting\", což se také může k Olafově přízvisku vztahovat. \"Sköte\" znamená klín i lůno, což může poukazovat na porod císařským řezem či na skutečnost, že Olof byl králem od svého narození.\n\nPodle Adama z Brém byl Sven Vidlí vous nucen bránit Dánsko proti Olofovi, který si nárokoval dánský trůn. Konflikt byl zažehnán, když se Sven oženil s Olofovou matkou a stali se z nich spojenci. Okolo roku 1000 se Olof a Sven dále spojili s norskými jarly Erikem a Svenem proti norskému králi Olafovi Tryggvasonovi. V bitvě u Svoldu Olaf Tryggvason zemřel a Olof poté získal část Trøndelagu a dnešní Bohuslän.\n\nOlof byl okolo roku 1008 v Husaby pokřtěn misionářem Sigfridem a podle Adama z Brém byl sice prvním švédským králem, která až do své smrti zůstal křesťanem, ale protože většina Švédů byli stále pohané, jeho křesťanské aktivity se omezili na už v té době křesťanskou provincii Västergötland.\n\nV Sigtuně Olof razil mince, na kterých je použito slovo \"rex\" (král). Nápis \"OLUF REX\" se nachází nad nápisem \"OLAF REX\". Sigtuna je psána jako \"SITUN\", \"ZINT\", \"ZTNETEI\" nebo \"SIDEI\". Poslední dvě slova byla dešifrována jako \"Si(gtuna) Dei\" (Boží Sigtuna).\n\nBěhem vikinské expedice do země Vendů zajal ženu jménem Edla, dceru vendského vůdce. Ta mu porodila syna Emunda (pozdějšího krále) a dceru Astrid, pozdější manželku Olafa II. Norského. Oženil se však s Estrid Obodritskou, která se stala matkou jeho syna Jakoba a dcery Ingegerd, manželky Jaroslava Moudrého\n\nKdyž se norské království obnovilo pod Olafem II., rozhořela se nová válka se Švédskem. Norská a švédská šlechta se pokoušela oba krále usmířit. V roce 1018 nabídli Olofovi, aby jako záruku míru provdal svou dceru Ingegerd za norského krále. Olof však chtěl Norsko, což Švédy rozladilo, protože chtěli získal zpět země na východě (dnešní Estonsko a Lotyšsko), které Švédsku platili tribut a o které Olof přišel.\n\nOlof nicméně provdal dceru Ingegerd za Jaroslava Moudrého. Válka však byla zažehnána, když se Olof rozhodl podělit o moc se svým synem Jakobem a když byla jeho dcera Astrid provdána za Olafa II. Norského (podle některých zdrojů podle přání jejího otce, podle jiných proti jeho vůli).\n\nOlof zřejmě zemřel v zimě 1021–1022. Podle legendy byl ve Stockholmu umučen poté, co odmítl obětovat pohanským bohům.\n"}
{"id": "773955", "url": "https://cs.wikipedia.org/wiki?curid=773955", "title": "Manfred Günter Grünwald", "text": "Manfred Günter Grünwald\n\nManfred Günter Grünwald (15. srpna 1935 Lipsko-Lindenau – asi 1992 Ferch u Postupimi) byl východoněmecký cyklista a reprezentant.\n\nManfred Günter se stal reprezentantem NDR v cyklistice. Zúčastnil se několikrát i tehdy vysoce ceněného Závodu míru po boku Gustava-Adolfa Schura a dalších východoněmeckých cyklistů.\n\nEmigrace na západ však jeho slibnou sportovní kariéru ukončila. Přestože se po nějaké době vrátil zpět do NDR, návrat ke sportu mu již nebyl umožněn.\n\nPodle informací lipského Sportmusea zemřel Manfred Günter Grünwald asi v roce 1992. Žil poblíž obce Ferch u Postupimi.\n\n\nV 10. ročníku ZM (Praha – Berlín – Varšava) v roce 1957, který se jel ve dnech 2. až 15. května a jehož trasa měřila 2220 km, skončil M. G. Grünwald celkově na 8. místě se ztrátou 19,51 sekund za vítězným Nenčem Christovem z Bulharska.\n\n\n\n\n"}
{"id": "773965", "url": "https://cs.wikipedia.org/wiki?curid=773965", "title": "Chlebové koření", "text": "Chlebové koření\n\nChlebové koření je směs vhodná na přípravu domácího chleba, celozrnných rohlíků, žitných baget a doporučuje se přidávat do směsí určených do domácích pekáren. \n\nTato směs obsahuje většinou celý a drcený kmín, mletý koriandr a fenykl.\n\n"}
{"id": "773971", "url": "https://cs.wikipedia.org/wiki?curid=773971", "title": "Steinberg am Rofan", "text": "Steinberg am Rofan\n\nSteinberg am Rofan je obec v Rakousku ve spolkové zemi Tyrolsko v okrese Schwaz.\n\nŽije zde 297 obyvatel (1. 1. 2011).\n\n\n"}
{"id": "773972", "url": "https://cs.wikipedia.org/wiki?curid=773972", "title": "Strass im Zillertal", "text": "Strass im Zillertal\n\nStrass im Zillertal je obec v Rakousku ve spolkové zemi Tyrolsko v okrese Schwaz.\n\nŽije zde 846 obyvatel (1. 1. 2011).\n\n\n"}
{"id": "773974", "url": "https://cs.wikipedia.org/wiki?curid=773974", "title": "Katarína Jorda Kramolišová", "text": "Katarína Jorda Kramolišová\n\nKatarína Jorda Kramolišová (* 9. července 1969 Banská Bystrica) je slovenská operní pěvkyně. Je držitelkou Ceny Thálie v oboru opera za rok 2004. \n\nPo studiu operního zpěvu na konzervatoři v Bratislavě pokračovala ve studiu na Vysoké škole múzických umění v Bratislavě (obor operní a koncertní zpěv). Působila v divadle v Banské Bystrici a následně hostovala mimo jiné ve Státní opeře v Košicích, Slovenském národním divadle v Bratislavě, Národním divadle Brno, Národním divadlo moravskoslezském v Ostravě a Národním divadle v Praze. Od roku 2002 je členkou operního souboru Slezského divadla v Opavě.\n\nKoncertovala v různých zemích celého světa mimo jiné v Německu, Belgii, Švýcarsku, Nizozemí, Rakousku, Japonsku, Itálii, Španělsku a na Slovensku. Na festivalu Opera 2003 získala cenu Libuška, za ztvárnění Amálie v opeře Loupežnící od Giuseppe Verdiho. Za roli Normy ve stejnojmenné opeře obdržela Cenu Thálie za rok 2004. V roce 2006 byla nominována na cenu Thálie za roli dony Anny v opeře Don Giovanni od W. A. Mozarta. V roce 2008 byla oceněna Opavskou Thálií za roli Tsú v japonské opeře Yuzuru. \n\n"}
{"id": "773975", "url": "https://cs.wikipedia.org/wiki?curid=773975", "title": "Stumm (Tyrolsko)", "text": "Stumm (Tyrolsko)\n\nStumm je obec v Rakousku ve spolkové zemi Tyrolsko v okrese Schwaz.\n\nŽije zde 1 826 obyvatel (1. 1. 2011).\n\n"}
{"id": "773976", "url": "https://cs.wikipedia.org/wiki?curid=773976", "title": "František Binder", "text": "František Binder\n\nPodplukovník letectva in memoriam František Binder (22. října 1914 Hojná Voda, Rakousko-Uhersko – 4. března 1942, v letadle za letu nad Severním mořem) byl československý voják, příslušník Stráže obrany státu, československé zahraniční armády a příslušník RAF. Účastnil se bojů o Sudety a jako letecký střelec bombardovací jednotky v okupované Evropě. Zemřel po boji s německým nočním stíhačem 4. března 1942 během letu k domovské základně RAF v Anglii.\n\nNarodil se 22. října 1914 v Hojné Vodě. Měl sestru Marii. Jeho otec František padl v první světové válce, v roce 1918. Toho mu nahradil Václav Jeník, příslušník Finanční stráže v nedaleké Staré Huti a otcův kamarád z války. Od roku 1926 rodina bydlela na Modravě, kde byla i česká škola. Vyššího vzdělání dosáhl František na chemické průmyslovce v Praze a následně pracoval v oboru drogista/materialista. Zasnoubil se s Marii Hokrovou, se kterou začal žít v Olešnici u Trhových Svinů. Ze služebních důvodů se ale s ní neoženil. V lednu 1939 se jim narodila dcera Květa.\n\n\nK prvnímu útoku Freikorpsu proti celnici Kaplické Chalupy došlo v noci z 20. na 21. září 1938, kdy díky včasným protiopatřením hraničářů byli při boji lehce zraněni pouze vojín Alexandr Farkaš od 45. pěšího pluku do oka a záložník Václav Prášek byl zraněn do víčka. Vše začalo, když vrchní respicient Jeník chtěl večer rozsvítit v kanceláři světlo. Zjistil, že dodávka elektřiny je přerušena a všiml si, že i na rakouské straně stojí celnice v Guglwaldu zahalena temnotou. Z toho vytušil blížící se nebezpečí, a proto vyslal spojku k veliteli družstva. To bylo staženo na jiné místo a na celnici zůstala jen tříčlenná hlídka. S lehkým kulometem vz. 26 (ZB26) ležel ukryt za překážkami u hraniční závory svobodník Binder.\n\nDeset minut po půlnoci zaútočila ze tří stran proti celnici osmdesátičlenná tlupa Freikorpsu. První skupina postupovala lesem, ale když narazila na strážného, který okamžitě zahájil palbu, rozprchla se. Daleko nebezpečnější byl útok druhé skupiny, postupující k lesíku u Stiftovy pily. Ochranným příkopem se dostali až do bezprostřední blízkosti celnice, hodili před budovu několik ručních granátů a zahájili palbu z německých samopalů. Celý útok podporovaly z rakouského území palbou dva kulomety obsluhované vojáky Wehrmachtu. Jeden střílel asi na vzdálenost 500 metrů jihovýchodně od celnice, druhý přímo z okna Baumannova hostince v Guglwaldu.\n\nSvobodník Binder tlaku útočníků odolal. Vystřílel čtyři zásobníky, a když z pátého zásobníku vyslal po útočnících další dávku, opakovaný útok Freikorpsu se definitivně zhroutil. Několik vážně zraněných soukmenovců útočníci odtáhli za hranice a u celnice nastal opět klid. Po henleinovcích zůstal na bojišti zásobník do německého samopalu, 108 vystřílených nábojnic a 68 rozbitých okenních tabulek, hlavní vchod celnice rozstřílený do podoby řešeta a další šrámy z nočního boje.\nBrzy však došlo k dalším incidentům. V sobotu 24. září 1938 šel František Binder do blízké trafiky zakoupit cigarety pro celou jednotku SOS. Poblíž Stiftovy pily byl však napaden neznámým útočníkem, který použil i ručního granátu. Chladnokrevný Binder měl štěstí a v nastalé přestřelce, kde použil rovněž granáty, útok odrazil.\n\nNa druhý den 25. září 1938, následoval útok dokonce 200 ozbrojených členů Freikorpsu, podporovaných opět z rakouského území několika těžkými kulomety. V divoké přestřelce byla hrstka hraničářů nucena couvnout. Tentokrát se to obešlo bez zraněných. Zdemolovaný celní úřad již dávno ztratil svůj význam, a tak již nebyl zpět obsazován a zůstal trvale v rukou nacistů.\n\nPo okupaci Čech a Moravy, v roce 1939, se František Binder zapojil v řadách Obrany národa do odboje. Začalo po něm usilovně pátrat gestapo, a proto byl nucen protektorát a své nejbližší opustit. Stalo se tak 6. října 1939, kdy v okolí Hodonína pěšky přešel státní hranice Protektorátu Čechy a Morava až na území Slovenského státu. 7. října 1939 se dostal do Maďarska, kde byl zatčen a vězněn. Z vězení uprchl, ale v Rumunsku se opět ocitl ve vězení. Po propuštění se přes Řecko a Turecko dostal do Francie, kde byl přijat do československé zahraniční armády a zařazen k 3. pěšímu pluku. Do bojů o Francii ale nezasáhl.\n\n\n\nNa zpáteční cestě z náletu na severoněmecký železniční dopravní uzel a německý přístav Emden byl jeho letoun Wellington Mk.1 s imatrikulací KX-G, ICZ 1147, pilotovaný seržantem Vladimírem Párou, napaden nepřátelským stíhačem majorem Wernerem Streibem, velitelem 1. skupiny NJG 1 (Nachtjagdgeschwader / Noční stíhací eskadra Luftwaffe) v holandském Venlo či nadporučíkem Paulem Gildnerem od 5. skupiny NJG 2. Stalo se tak nad nizozemským Terschellingem.\n\nSouboj Wellingtonu s německým nočním stíhačem trval dlouho. Stíhač byl naváděn zřejmě ze země a držel se za bombardérem v závěsu, letěl však v nestejné výšce a nemohl svou oběť dlouho najít. Binder ho stále sledoval. Z důvodu nedostatečné obranné výzbroje neměl ale střelec proti nočnímu stíhači šanci a jedinou nadějí pro bombardér byl únik do mraků.\n\n7 minut po půlnoci 4. března dosedl na břicho (prakticky pádovou rychlostí) poškozený wellington na plochu letiště v East Wrethamu. Přítomná lékařská pomoc byla zbytečná, neboť Binder těžkým zraněním podlehl zřejmě během letu. Z letounu byl členy posádky vynesen již mrtvý.\n\nV šestici letců, kteří se přihlásili jako nosiči rakve Sgt Bindera, byli dva jeho kamarádi z osádky, druhý pilot Sgt Soukup a přední střelec Sgt Šimko, s kterým společně bránil letoun při svém posledním souboji.\n\nPohřben byl na hřbitově St. Ethelbert v East Wrethamu, v hrobě č. 21.\n\n\n\n\n\n"}
{"id": "773979", "url": "https://cs.wikipedia.org/wiki?curid=773979", "title": "Stummerberg", "text": "Stummerberg\n\nStummerberg je obec v Rakousku ve spolkové zemi Tyrolsko v okrese Schwaz.\n\nŽije zde 826 obyvatel (1. 1. 2011).\n\n"}
{"id": "773984", "url": "https://cs.wikipedia.org/wiki?curid=773984", "title": "Terfens", "text": "Terfens\n\nTerfens je obec v Rakousku ve spolkové zemi Tyrolsko v okrese Schwaz.\n\nŽije zde 2 057 obyvatel (1. 1. 2011).\n\n"}
{"id": "773988", "url": "https://cs.wikipedia.org/wiki?curid=773988", "title": "Tux (Tyrolsko)", "text": "Tux (Tyrolsko)\n\nTux je obec v Rakousku ve spolkové zemi Tyrolsko v okrese Schwaz.\n\nŽije zde 1 902 obyvatel (1. 1. 2011).\n\nLudwig Gredler (*1967), biatlonista\n\nElisabeth Kirchler (*1963), běžkyně na lyžích\n\n"}
{"id": "773990", "url": "https://cs.wikipedia.org/wiki?curid=773990", "title": "Estrid Obodritská", "text": "Estrid Obodritská\n\nEstrid (nebo Astrid) Obodritská (asi 979 – asi 1035) byla dcera vůdce kmene Obodritů a manželka švédského krále Olofa Skötkonunga.\n\nPodle legendy byla Estrid přivezena do Švédska jako válečná kořist ze slovanského území v Meklenbursku. Její otec zřejmě nabídl manželství s Estrid jako zpečetění míru a Estrid si s sebou nejspíš odvezla velké věno, protože v její době je ve Švédsku prokazatelný silný slovanský vliv, zejména mezi řemeslníky.\n\nJejí manžel měl milenku jménem Edla, která pocházela ze stejné oblasti jako Estrid a kterou Olof patrně přivezl do Švédska zhruba ve stejné době. Král mezi potomky s Edlou (Emund Gammal, Astrid Olofsdotter a zřejmě ještě dcera Holmfrid) a potomky s královnou Estrid (Jakob Anund a Ingegerd Olofsdotter) nedělal velké rozdíly.\n\nEstrid byla pokřtěna společně s manželem, dětmi a mnoha členy švédského královského dvora v roce 1008,\nSnorri Sturluson o ní napsal, že k dětem manželovy milenky Edly nechovala vlídně; \"\"Královna Estrid byla arogantní a nevlídná ke svým nevlastním dětem, proto král poslal syna Emunda do země Vendů, kde byl vychován příbuznými své matky\".\"\n\nO Estrid jako osobě se toho příliš neví. Snorri Sturluson zmiňuje, že milovala okázalost a přepych a že na své sluhy byla přísná.\n\n"}
{"id": "773991", "url": "https://cs.wikipedia.org/wiki?curid=773991", "title": "Uderns", "text": "Uderns\n\nUderns je obec v Rakousku ve spolkové zemi Tyrolsko v okrese Schwaz.\n\nŽije zde 1 652 obyvatel (1. 1. 2011).\n\nHeinz Kinigadner (*1960), motokrosař\n\n"}
{"id": "773992", "url": "https://cs.wikipedia.org/wiki?curid=773992", "title": "Apodaca", "text": "Apodaca\n\nApodaca je čtvrté největší město v mexickém státě Nuevo León. Podle sčítání z roku 2005 má město včetně administrativně příslušných okrajů přes 418 tisíc obyvatel, z toho jich přes 393 tisíc žije přímo ve městě. Rozlohu má 183,5 čtverečních kilometrů.\n\nMěsto je pojmenováno po Salvadorovi Apodaca, biskupovi z Linares, který se narodil v Gaudalajaře v roce 1769.\n"}
{"id": "773994", "url": "https://cs.wikipedia.org/wiki?curid=773994", "title": "Weer", "text": "Weer\n\nWeer je obec v Rakousku ve spolkové zemi Tyrolsko v okrese Schwaz.\n\nŽije zde 1 545 obyvatel (1. 1. 2012).\n\nVeit Graber (*1844 - 1892), zoolog\n\n"}
{"id": "773995", "url": "https://cs.wikipedia.org/wiki?curid=773995", "title": "Safírové sklo", "text": "Safírové sklo\n\nSafírové sklo je velmi brilantní, křehké a velmi tvrdé sklo. Safír je modrou odrůdou korundu se stupněm tvrdosti 9, a jeho přirozená naleziště jsou roztroušena po celém světě. Často se nahrazuje safírem průmyslově vyráběným.\n\nSyntetický safír je transparentní a vzniká krystalizací korundu (AlO) za velmi vysokých teplot. Po chemické stránce je tedy syntetický safír stejný jako ten přírodní používaný v klenotnictví, ovšem bez barevného nádechu. Umělý safír byl poprvé objeven v 19. století. V 60. letech 20. století byl v této formě poprvé použit u hodinek.\n\nSafírové sklo je velmi odolné poškrábání. Materiálem, který je schopen do něj způsobit vryp je například diamant.\n\nZa svou vysokou tvrdost však safírové sklo platí svou křehkostí, která je způsobena vysokým pnutím molekul v krystalické mřížce.\n"}
{"id": "774001", "url": "https://cs.wikipedia.org/wiki?curid=774001", "title": "Weerberg", "text": "Weerberg\n\nWeerberg je obec v Rakousku ve spolkové zemi Tyrolsko v okrese Schwaz.\n\nŽije zde 2 320 obyvatel (1. 1. 2011).\n\nChristine Sponring (*1983), běžkyně na lyžích\n\n"}
{"id": "774003", "url": "https://cs.wikipedia.org/wiki?curid=774003", "title": "Feta", "text": "Feta\n\nFeta je bílý sýr původem z Řecka. Vyrábí se z čerstvého ovčího a kozího mléka v poměru min. 70 % ovčího a 30 % kozího a zraje ve slaném roztoku více než dva měsíce. Feta je slaný sýr tvarohového typu, který má vyšší obsah tuku. Dá se využít jak ve studené, tak i v teplé kuchyni. Používá se při přípravě řeckého salátu, či těstovin. Lze jím obohatit zapékané pokrmy z brambor, masa a zeleniny. Zeleninovým salátům přidává na pikantnosti, ale dá se jíst i jen tak se světlým chlebem.\n"}
{"id": "774004", "url": "https://cs.wikipedia.org/wiki?curid=774004", "title": "Wiesing", "text": "Wiesing\n\nWiesing je obec v Rakousku ve spolkové zemi Tyrolsko v okrese Schwaz.\n\nŽije zde 2 008 obyvatel (1. 1. 2011).\n\n"}
{"id": "774007", "url": "https://cs.wikipedia.org/wiki?curid=774007", "title": "Zellberg", "text": "Zellberg\n\nZellberg je obec v Rakousku ve spolkové zemi Tyrolsko v okrese Schwaz.\n\nŽije zde 630 obyvatel (1. 1. 2011).\n\n"}
{"id": "774009", "url": "https://cs.wikipedia.org/wiki?curid=774009", "title": "Aud Haakonsdottir z Lade", "text": "Aud Haakonsdottir z Lade\n\nAud Haakonsdottir z Lade byla podle legend manželka švédského krále Erika Vítězného.\nPodle \"Eymundovy ságy\" se Erik po rozluce s manželkou Sigrid podruhé oženil s ženou jménem Auð, dcerou Haakona Sigurdssona, vládce Norska. Není známo, kdy přesně se měla narodit nebo kdy došlo ke sňatku s Erikem. Manželství nikdy nebylo historiky potvrzeno a spekuluje se o tom, že pokud Aud skutečně žila, mohla být Erikovou milenkou nebo jeho manželkou jen na krátký čas ke konci jeho života (zemřel nejspíš v roce 995).\n\n"}
{"id": "774012", "url": "https://cs.wikipedia.org/wiki?curid=774012", "title": "Soupiska AC Milán v ročníku 2003/2004", "text": "Soupiska AC Milán v ročníku 2003/2004\n\nBěhem sezóny odešel:\n\nRivaldo - Cruzeiro\n"}
{"id": "774013", "url": "https://cs.wikipedia.org/wiki?curid=774013", "title": "Kladské pomezí", "text": "Kladské pomezí\n\nKladské pomezí je turistický a kulturní region v severovýchodních Čechách na hranicích s Polskem, zhruba odpovídající okresu Náchod. Oblast vyniká velkou hustotou malých měst i přírodních atraktivit. Pochází odsud nadprůměrné množství osobností české kultury, zejména literatury, jmenovitě Alois Jirásek, Josef Škvorecký, Egon Hostovský, Josef, Karel a Helena Čapkovi, a žila tu i spisovatelka Božena Němcová a režisér, scenárista a herec Miloš Forman. Díky své příhraniční poloze má turistická oblast Kladské pomezí i bohatou vojenskou historii, která je zhmotněna systémem opevnění napříč celým územím. Do vysídlení českých Němců se jednalo o smíšené česko-německé území a nacházelo se zde jedno z mála míst v Čechách, kde většinově české osídlení sahalo až za zemskou hranici do Českého koutka v Kladském hrabství.\n\nNázev Kladské pomezí vychází z několika historických souvislostí s velmi dlouhou tradicí. Již středověký kronikář Kosmas hovoří ve své kronice k roku 1068 o bráně strážné, kudy se chodí do Polska. V latinském originálu „porta custodiae“, jindy také „porta terrae“. Tento název přetrval až dodnes v názvu kopce Branka, který se tyčí nad Starým Městem nad Metují při levé straně vstupu do náchodského údolí. Přirozeným způsobem tu vznikl průsmyk, kterým se dříve skutečně vstupovalo do země a tak se tu vytvořila důležitá obchodní stezka zvaná Kladská, která spojovala Prahu s pohraničním hradem v Kladsku. Někteří ji dokonce přezdívaly Polská, jelikož pokračovala dále polským územím až k Baltu.\n\nČást dnešní hranice mezi Českou a Polskou republikou byla dříve pouze hranicí zemskou, která oddělovala České království a Kladské hrabství. Obě země však patřily do svazku zemí Koruny české a měly mnoho společného. Arcivévodkyně Marie Terezie ve slezských válkách s pruským králem Fridrichem II. prohrála 1742 Kladské hrabství, které bylo spojené s Pruským Slezskem. Tak se od té doby rozkládalo za stejnými, již však státními hranicemi německé Prusko. V jeho malé části u hranic v tzv. Českém koutku se až do 20. století udržela malá část Kladských Čechů. S Pruskem byla tedy společná hranice až do roku 1945, kdy východní německé území připadlo Polsku. Vzájemné styky mezi obyvateli na obou stranách česko-kladské hranice byly velmi intenzivní a to z důvodu náboženských, ekonomických i vojenských.\n\nTuristická oblast se nachází v severovýchodních Čechách na hranicích s Polskem, asi 150 km od Prahy. Oblast tvoří 8 měst (Česká Skalice, Červený Kostelec, Hronov, Jaroměř, Náchod, Nové Město nad Metují, Rtyně v Podkrkonoší a Úpice), 3 městyse (Velké Poříčí, Nový Hrádek a Žernov) a několik menších obcí. Region má pahorkatý až vrchovinný ráz, pokrývaji jej části Krkonošského podhůří, Podorlické pahorkatiny a Orlické tabule. Protékají zde labské přítoky Metuje a ￼￼Úpa￼￼.￼￼￼￼\n\n\nNa severní části okresu Náchod se rozkládá Chráněná krajinná oblast Broumovsko, která se řadí k CHKO vrchovinného typu. Pro tento turistický region se vžil název Broumovsko. Dříve bylo toto území součástí Kladského pomezí, dnes je již samostatnym certifikovaným turistickým regionem. CHKO byla zřízena v roce 1991 vyhláškou Ministerstva životního prostředí na ploše 410 km² za účelem „ochrany a postupné obnovy hodnot krajiny, jejího vzhledu a jejích typických znaků a vytvoření a rozvíjení ekologicky optimálního systému všestranného využívání krajiny a jejích přírodních zdrojů v oblasti“.\n\n\nV turistickém regionu Broumovsko ( v minulosti tedy v Kladském pomezí) se nacházejí skalní města s neobyčejnými skalními útvary. Nejrozsáhlejšími pískovcovými skalními masivy jsou Adršpašsko-teplické skály. Dominantou kraje u města Police nad Metují je stolová hora Ostaš a téměř od severní části hranic se táhne pás Broumovských stěn, který navazuje na polský národní park Góry Stolowe. Jiráskovy skály (Bischofstein) jsou menší oblast pískovcových skal, které navazují na Teplické skalní město, u nichž se nachází bývalý barokní zámeček a Černé jezírko. Naproti Adršpašským skalám se tyčí Křížový vrch, neboli také Rozsochatec, ke kterému vede obnovená křížová cesta.\n\nKromě skalních měst se také v Kladském pomezí nachází Jestřebí hory s nejvyšším vrcholem Žaltman (739 m n. m) a Javoří hory s nejvyšším bodem Ruprechtický Špičák (880 m n. m.).\n\n\nKladské pomezí se naopak může pyšnit řadou zámků a pevností. Ratibořice a Babiččino údolí je národní kulturní památka a národní přírodní památka ležící na řece Úpě. Údolí bylo pojmenováno podle povídky Babička od spisovatelky Boženy Němcové. Při soutoku řeky Metuje a Olešenky je údolí přírodního parku Peklo, kde se nachází stylová restaurace Peklo s motivy čertů postavena na základě návrhu architekta Dušana Jurkoviče. V neposlední řadě se také u České Skalice rozkládá vodní nádrž Rozkoš, které se přezdívá „východočeské moře“ a která je určena především pro vyznavače vodních sportů a rekreace.\n\nNa území Kladského pomezí se nacházejí tři nemovité národní kulturní památky.\n\nPrvní z nich je zámek Náchod, který byl na přelomu 16. a 17. stol. upraven do dnešní podoby v renesančním a raně barokním slohu. Zajímavostí je jeho pět nádvoří a medvědi žijící v zámeckém příkopu.\n\nDruhou je zámek v Novém Městě nad Metují, který tvoří jeden architektonický celek s náměstím. Na objekt navazuje zámecká zahrada s dřevěným krytým mostem navržený architektem Dušanem Jurkovičem a se sochami barokních trpaslíků vytesaných patrně v dílně sochaře Matyáše Brauna.\n\nTřetí památkou je zámek Ratibořice v Babiččině údolí známý především jako letní sídlo vévodkyně Kateřiny Vilemíny Zaháňské, kde se natáčela i část filmu \"„Babička“\" podle díla od Boženy Němcové.\n\nV Kladském pomezí se nad údolím řeky Úpy tyčí také zřícenina hradu Vízmburku, který byl při archeologickém výzkumu doslova vykopán ze země.\n\nV celém Kladském pomezí se nachází široká škála muzeí a galerií. Některé z nich, především městská muzea, jsou zaměřeny na historii svého města a okolí, na místní rodáky či slavné osobnosti. V jiných se naopak expozice orientuje na řemesla, hračky, vlaky a další. Řada z nich také ke své stálé expozici pořádá tematické výstavy, které se po jisté době obměňují.\n\n\nOstatní muzea a galerie: Dům spisovatelky Boženy Němcové v Červeném Kostelci, Muzeum bratří Čapků v Malých Svatoňovicích, Městské muzeum ve Rtyni v Podkrkonoší, Muzeum a galerie J. W. Mezerové v Úpici, Muzeum historické hasičské techniky ve Velkých Svatoňovicích\n\nAsi nejvýznamnější církevní památkou Kladského pomezí je národní kulturní památka Benediktinský klášter v Broumově, který byl v 18. stol. přestavěn podle projektu Kiliána Ignáze Dientzenhofera. Velikou vzácností kláštera je kopie tzv. Turínského plátna, která byla zde nalezena, dále klášterní knihovna s cca 17 000 svazky a mumie vambereckých měšťanů, kněží, varhaníků a dalších významných osob včetně dvou dětí.\n\nNejstarší dřevěnou stavbou na území ČR se stal dřevěný kostel Panny Marie v Broumově, který byl po vypálení husity znovu postaven po roce 1459.\n\nNezaměnitelnou architektonickou památku tvoří také tzv. Broumovská skupina devíti kostelů vzniklých většinou v období opata broumovského kláštera Otmara Zinckeho v obcích: Bezděkov nad Metují, Božanov, Heřmánkovice, Martínkovice, Otovice, Ruprechtice, Šonov, Vernéřovice a Vižňov, postavených na území broumovského klášterního panství podle plánů Kryštofa a Kiliána Ignáze Dientzenhoferů).\n\nDále je možno zmínit barokní kapli Hvězda s půdorysem hvězdy v Broumovských stěnách.\n\nDalšími zajímavými a jedinečnými kostely v Kladském pomezí jsou pak kostel sv. Mikuláše v Jaroměři, klášter a kostel Nanebevzetí Panny Marie v Polici nad Metují, unikátní celodřevěný roubený kostel sv. Jana Křtitele ve Slavoňově, kostel sv. Jana Křtitele ve Rtyni v Podkrkonoší s 30 m vysokou dřevěnou zvonicí patřící mezi nejcennější české dřevěné zvonice, kostel a studánka zasvěcené Sedmi radostem Panny Marie v Malých Svatoňovicích a v neposlední řadě i poutní kostel Panny Marie Pomocné v Teplicích nad Metují, který je raritou v České republice.\n\nNárodní kulturní památka dělostřelecká tvrz Dobrošov u Náchoda, ve které se nachází cca 1 750 m spojovacích chodeb v hloubce 20–39 m, je součástí československého opevnění budovaného v letech 1935-1938 na obranu proti nacistickému Německu. Další železobetonová stavba z r. 1937, pěchotní srub N-S 82 „Březinka“ u Náchoda, byl po roce 1990 rekonstruován do původního předválečného stavu, včetně vnitřního technického vybavení . Vedle tohoto objektu je také k vidění i pěchotní srub N-S 81 „Lom“.\nPo celé délce hřebenu Jestřebích hor se táhne obranná linie bunkrů (pěchotních srubů i tzv. řopíků) z období II. světové války. Ze zpřístupněných objektů je zde k vidění pěchotní srub T-S 20 „Pláň“, T-S 26 „Nad rybníkem“ a T-S 27 „Nad vesnicí“.\nNedaleko Jaroměře bylo v letech 1780–1787 postaveno pevnostní město Josefov, které patří k vrcholným ukázkám evropské fortifikační architektury konce 18. stol. Podzemní obranný systém pevnosti je unikátním technickým dílem.\n\n"}
{"id": "774014", "url": "https://cs.wikipedia.org/wiki?curid=774014", "title": "Marián Klago", "text": "Marián Klago\n\nMarián Klago (* 6. července 1971) je bývalý slovenský fotbalista, útočník.\n\nHrál za FK Dukla Banská Bystrica, Spartak Trnava, FC Union Cheb, FC Slovan Liberec, Kaučuk Opava, Bohemians Praha, Stavo Artikel Brno, FK AS Trenčín a MŠK Žilina. V československé a české lize nastoupil ke 131 utkáním a dal 14 gólů.\n\nPo skončení aktivní kariéry trénoval Kysucké Nové Mesto a FK Čadca.\n\n\n"}
{"id": "774018", "url": "https://cs.wikipedia.org/wiki?curid=774018", "title": "Stams", "text": "Stams\n\nStams je obec v Rakousku ve spolkové zemi Tyrolsko v okrese Imst. Leží na jižním břehu Innu asi 18 kilometrů východně od Imstu, 7 kilometrů západně od Telfsu a 46 kilometrů od Innsbrucku. Žije zde obyvatel.\n\nPodle archeologických nálezů zde stál kostel již kolem roku 700. První písemná zmínka o obci \npod jménem \"Stammes\" pochází z roku 1063. V roce 1273 byl Menhardem II. Tyrolským založen cisterciácký klášter.\n\n"}
{"id": "774023", "url": "https://cs.wikipedia.org/wiki?curid=774023", "title": "David Yelldell", "text": "David Yelldell\n\nDavid Yelldell (* 1. října 1981, Stuttgart, Německá spolková republika) je americký profesionální fotbalista narozený v Německu, který hraje na postu brankáře za německý klub Bayer 04 Leverkusen v nejvyšší německé lize Bundeslize. V Leverkusenu působí od léta 2011, předtím působil ku příkladu v anglickém Blackburn Rovers nebo v německém MSV Duisburg.\n\nV letech 2003 a 2004 byl Yelldell náhradníkem jiného amerického brankáře Brada Friedela u anglického Blackburnu Rovers. Následující roky působil u německého týmu Stutgarter Kickers, kde prožil úspěšnou kvalifikaci do třetí německé ligy.\n\nV týmu TuS Koblenz byl Yelldell brankářskou jedničkou. V sezóně 2008/2009 se s týmem probojoval do druhé německé Bundesligy. V sezóně 2009–2010 bojoval Koblenz neúspěšně o záchranu v této soutěži. Na neúspěchu se mohlo podílet i Yelldellovo zranění, které mu znemožnilo nastoupit v posledních čtyřech ligových utkáních.\n\nV létě 2010 se upsal klubu MSV Duisburg, za který odchytal první zápas 13. srpna 2010 v prvním kole německého poháru DFB proti domácímu VfB Lübecku. Duisburg zvítězil 2-0. Cesta Duisburgu německým pohárem nakonec skončila až ve finále. Zde Duisburg podlehl lokálnímu rivalovi v podobě Schalke 04.\n\nV další sezóně 2011–2012 už Yelldell nebyl součástí Duisburgu, neboť přestoupil k německému prvoligovému celku Bayeru 04 Leverkusen za částku 260 tisíc eur. V Leverkusenu podepsal kontrakt do konce června 2014. Svůj debut za Leverkusen si odbyl 30. července 2011 v prvním kole poháru DFB proti Dynamu Dresden, ve kterém \"Werkself\" prohráli 3-4 i přes to, že vedli již po hodině hry 3-0. Od té doby si zatím nepřipsal žádný jiný start (k 22. únoru 2012).\n\nKdyž Yelldell působil v Blackburnu Rovers, sledoval jej trenér americké reprezentace do 23 let Glenn Myernick. USA se ovšem nekvalifikovalo na Olympijské hry v roce 2004, a tak Yelldell nakonec nebyl do reprezentace povolán.\n\nAž v březnu 2011 obdržel Yelldell od trenéra Boba Bradleyho pozvánku do národního mužstva USA na přátelské zápasy proti Argentině a Paraguayi. Na svém kontě tak má prozatím jeden reprezentační zápas (k 22. únoru 2012).\n\nYelldell je svobodný a bezdětný. Disponuje jak německým, tak americkým občanstvím, neboť jeho matka je Němka a otec Američan.\n\n"}
{"id": "774026", "url": "https://cs.wikipedia.org/wiki?curid=774026", "title": "Karl Heinrich Weizsäcker", "text": "Karl Heinrich Weizsäcker\n\nKarl Heinrich Weizsäcker (11. prosince 1822, Öhringen – 13. srpna 1899, Tübingen) byl německý protestantský teolog.\n\nPůsobil od roku 1861 jako profesor církevních dějin a dějin dogmatu na Univerzitě v Tübingenu, kde později zastával i úřad kancléře.\n\nS manželkou Augustou Sophií roz. Dahmovou měl tři děti, mezi nimi politika Karla von Weizsäckera.\n"}
{"id": "774028", "url": "https://cs.wikipedia.org/wiki?curid=774028", "title": "Tříšilinková žlutá", "text": "Tříšilinková žlutá\n\nTříšilinková žlutá (anglicky \"Treskilling Yellow\", švédsky \"Gul tre skilling banco\") je švédská poštovní známka vydaná v roce 1855. Jedná se o unikát, je znám pouze jediný kus. Do června 2014 byla nejdražší poštovní známkou světa. V roce 2010 byla vydražena za více než 2,3 mil. USD, přesná částka ani jména kupců však nebyla zveřejněna. Tehdy byl překonán rekord z roku 1996, držený také touto známkou. \n\nV roce 1855 vydalo Švédsko své první poštovní známky, sérii 5 známek o nominálních hodnotách 3, 4, 6, 8 a 24 šilinků. Známky v hodnotě tří šilinků byly normálně vytištěny v zelené barvě, žlutou barvou se tiskly známky osmišilinkové. Není přesně známé, jak došlo k chybnému vytištění tříšilinkové žlutou barvou. Známky byly tištěny z tiskových desek obsahujících 100 známkových polí (10×10 polí). Nejpravděpodobnější se tedy jeví varianta, že na osmišilinkové tiskové desce byl jeden štoček zničen nebo se ztratil a byl omylem nahrazen štočkem tříšilinkovým. Není také známý počet takto vytištěných kusů, objeven byl pouze jeden exemplář. \n\n"}
{"id": "774034", "url": "https://cs.wikipedia.org/wiki?curid=774034", "title": "Astrid Njalsdotter", "text": "Astrid Njalsdotter\n\nAstrid Njalsdotter (nebo také Nialsdotter) ze Skjalgaättenu (také Aestrith) († 1060) byla manželka švédského krále Emunda Gammala a švédská královna.\n\nAstrid byla dcerou norského šlechtice Niala Finnssona († 1011) a Gunhildy Halvdansdotter. Okolo roku 1035 se stala druhou manželkou jarla Ragnvalda Ulfssona. Po jeho smrti zřejmě v roce 1040 se provdala za švédského prince Emunda. Ten se v roce 1050 stal králem a Astrid královnou. V tomto manželství se jí narodili dva synové, z nichž oba zemřeli dříve než jejich otec, a dcery známé z legend jako Ingamoder.\n\nProtože Ragnvald Ulfsson je někdy označován za otce pozdějšího švédského krále Stenkila, Astrid byla někdy považována za jeho matku. Byla však nanejvýš jeho nevlastní matkou. Okolo roku 1058 se za Stenkila provdala její a Emundova dcera. Pokud královna Astrid bývala Stenkilovou nevlastní matkou, bylo by proti zákonům křesťanské církve, aby se její dcera vdala za jejího nevlastního syna. To byl možná důvod, proč Ingamoder není v dokumentech zmiňována jménem.\n\nKrálovna Astrid nejspíš zemřela kolem roku 1060, zhruba ve stejné době jako její manžel. Po smrti Emunda se švédských králem stal Stenkil.\n\n"}
{"id": "774044", "url": "https://cs.wikipedia.org/wiki?curid=774044", "title": "M3 Bradley", "text": "M3 Bradley\n\nM3 Bradley Cavalry Fighting Vehicle (CFV) je americké pásové obrněné a průzkumné vozidlo vyrobené v BAE Systems Land and Armaments (bývalé United Defense). Užívají jej těžce pancéřované jednotky jezdectva americké armády.\n"}
{"id": "774045", "url": "https://cs.wikipedia.org/wiki?curid=774045", "title": "Yellowstone (řeka)", "text": "Yellowstone (řeka)\n\nYellowstone ( ) je řeka na severozápadě USA ve státech Wyoming, Montana a Severní Dakota. Je dlouhá přibližně 1600 km. Povodí řeky zaujímá přibližně plochu 182 300 km².\n\nPramení ve Skalistých horách a na horním toku protéká kaňony, které jsou hluboké až 360 m, a překonává vodopády. Na středním a dolním toku má charakter klidné rovinné řeky. Ústí zprava do Missouri.\n\nZdrojem vody jsou sněhové a dešťové srážky. Na jaře a v létě dochází k zvýšení průtoku. Průměrný průtok činí 365 m³/s.\n\nNa horním toku protéká územím Yellowstonského národního parku. V Montaně se využívá ve velké míře na zavlažování.\n"}
{"id": "774046", "url": "https://cs.wikipedia.org/wiki?curid=774046", "title": "Abfaltersbach (Tyrolsko)", "text": "Abfaltersbach (Tyrolsko)\n\nAbfaltersbach je obec v Rakousku ve spolkové zemi Tyrolsko v okrese Lienz.\n\nŽije zde 652 obyvatel (1. 1. 2011). První písemná zmínka o obci pochází z roku 1160. Obec je zde uváděna pod názvem \"Affoltrupach.\"\n\n"}
{"id": "774049", "url": "https://cs.wikipedia.org/wiki?curid=774049", "title": "Eva Dřízgová-Jirušová", "text": "Eva Dřízgová-Jirušová\n\nEva Dřízgová-Jirušová (* 22. července 1962 Boskovice) je česká operní pěvkyně-sopranistka.\n\nVystudovala zpěv na konzervatoři v Brně. Sólovou dráhu začala v Moravském divadle v Olomouci, od roku 1985 je sólistkou Národního divadla moravskoslezského v Ostravě. Je dvojnásobnou nositelkou Ceny Thálie. První Thálii získala v roce 1996 za roli Mimi v opeře Bohéma od Giacoma Pucciniho, druhou v roce 1998 za roli Melisandy v opeře Claude Debussyho Pelleas a Melisanda. Od roku 2000 vyučuje na Janáčkově konzervatoři v Ostravě a od roku 2008 také na katedře sólového zpěvu Fakulty umění Ostravské univerzity.\n\n\n"}
{"id": "774051", "url": "https://cs.wikipedia.org/wiki?curid=774051", "title": "Vils", "text": "Vils\n\nVils je město v Rakousku ve spolkové zemi Tyrolsko v okrese Reutte.\n\nŽije zde 1 527 obyvatel (1. 1. 2017).\n\nMěsto Vils leží v Tyrolsku u hranic s Německem přesněji se spolkovou zemí Bavorsko. Městem protéká řeka Vils, která je přítokem řeky Lech.\n\n"}
{"id": "774053", "url": "https://cs.wikipedia.org/wiki?curid=774053", "title": "Reutte", "text": "Reutte\n\nReutte je okresní městys v Rakousku ve spolkové zemi Tyrolsko v okrese Reutte. Této oblasti se říká „Brána do Tyrolska“, je hojně navštěvovaná pro svá lyžařská střediska i zříceniny nedalekých hradů. Žije zde obyvatel.\n\n"}
{"id": "774054", "url": "https://cs.wikipedia.org/wiki?curid=774054", "title": "Mistrovství Evropy ve fotbale hráčů do 21 let 1992", "text": "Mistrovství Evropy ve fotbale hráčů do 21 let 1992\n\nMistrovství Evropy ve fotbale hráčů do 21 let 1992 bylo osmým ročníkem tohoto turnaje. Vítězem se stala italská fotbalová reprezentace do 21 let. Turnaj také sloužil jako kvalifikace na olympijský turnaj 1992 v Barceloně, kam se kvalifikovaly čtyři nejlepší celky (s výjimkou týmů ze Spojeného království, které se na OH kvalifikovat nemohly). Pátý celek si zahrál mezikontinentální baráž s vítězem oceánské kvalifikace.\n\nCelkem 32 týmů bylo rozlosováno do osmi skupin po třech, čtyřech, resp. pěti týmech. Ve skupinách se utkal každý s každým doma a venku. Vítězové skupin následně postoupili do vyřazovací fáze hrané systémem doma a venku.\n\n\n"}
{"id": "774055", "url": "https://cs.wikipedia.org/wiki?curid=774055", "title": "Bach (Tyrolsko)", "text": "Bach (Tyrolsko)\n\nBach je obec v Rakousku ve spolkové zemi Tyrolsko v okrese Reutte.\n\nŽije zde 676 obyvatel (1. 1. 2011).\n\n"}
{"id": "774056", "url": "https://cs.wikipedia.org/wiki?curid=774056", "title": "Hipostezka", "text": "Hipostezka\n\nHipostezka (též jezdecká stezka, stezka pro jezdce na koních) je turistická stezka zaměřená na hipoturistiku. Jinými slovy hipostezka je mimořádně vhodná pro cestování na koni, podobně jako je například cyklotrasa vhodná pro cestování na jízdním kole. Doprovodné služby jsou poskytovány v koňských stanicích.\n\nHipoturistika (též jezdecká turistika) je druh turistiky, kdy turista převážně cestuje na koni, výjimečně též na oslu nebo na hybridech mule a mezkovi. Osoba provozující hipoturistiku se nazývá jezdec (výraz hipoturista se nevyskytuje). Jezdec může mít s sebou i další zvířata jako soumary.\n\nCíl hipoturistiky spočívá v „kochání se krajinou“. Při hipoturistice jezdec, na rozdíl od jezdectví, neusiluje o dosažení mimořádných sportovních výkonů.\n\nTake vyhledavani hrochů.\n\nOptimalizace návrhu hipostezky tkví především:\n\nHipostezky jsou v Česku rozmístěny velmi nerovnoměrně. Hipostezky přirozeně prochází především řidčeji osídlenými venkovskými regiony. Nejhustší síť hipostezek s nejvíce službami se nachází v Jihočeském kraji.\n\nV Česku jsou značeny volně přístupné veřejné hipostezky a privátní okruhy pro platící klientelu. Značení veřejných hipostezek provádí také Klub českých turistů.\n\nZnačení je umisťováno v doporučené výšce 1,8 metru nad zemí. Průběžné značky mají tvar čtverce se stranou 10 cm. Při změně směru stezky se značka doplňuje o šipku. Ve čtverci je vyneseno barevné kolečko o průměru 6 cm (veřejné hipostezky) nebo schematicky znázorněna podkova (privátní hipostezky).\n\nNa rozdíl od mnoha zemí nejsou v Česku možnosti jízdy na koni na veřejných prostranstvích drasticky zákonem omezeny.\n\n"}
{"id": "774060", "url": "https://cs.wikipedia.org/wiki?curid=774060", "title": "Usa (přítok Pečory)", "text": "Usa (přítok Pečory)\n\nUsa ( , ) je řeka v Komijské republice v Rusku. Je 565 km dlouhá. Povodí má rozlohu 93 600 km².\n\nVzniká soutokem Velké a Malé Usy, které pramení na svazích Polárního Uralu. Teče především bažinatou nížinou a protíná Černyšjovův val. Ústí zprava do Pečory.\n\nZdrojem vody jsou sněhové a dešťové srážky. Nejvyšších vodních stavů dosahuje na horním toku od května do září a na dolním toku do srpna. Průměrný roční průtok vody ve vzdálenosti 91 km od ústí činí 1070 m³/s a v ústí dosahuje 1310 m³/s. Maximální v červnu stoupá na 21 500 m³/s a minimální v dubnu klesá na 43,9 m³/s. Zamrzá v říjnu až v první polovině listopadu a rozmrzá v květnu až v červnu.\n\nVodní doprava je možná do vzdálenosti 325 km od ústí. Významnými přístavy jsou Abez, Petruň, Makaricha a Usť-Usa. V povodí řeky je naleziště kamenného uhlí nazývané Pečorský uhelný revír.\n"}
{"id": "774061", "url": "https://cs.wikipedia.org/wiki?curid=774061", "title": "Ropná plošina", "text": "Ropná plošina\n\nRopná plošina (nazývaná také jako \"vrtná plošina\") je specializované technické zařízení určené k těžbě ropy, které je ukotvené k mořskému dnu.\n\n\n"}
{"id": "774069", "url": "https://cs.wikipedia.org/wiki?curid=774069", "title": "Jack E. Boucher", "text": "Jack E. Boucher\n\nJack E. Boucher (4. září 1931 – 2. září 2012) byl americký fotograf architektury. V roce 1958 začal pracovat pro National Park Service a pokračoval až do roku 2006, později se stal šéfem fotografického oddělení na Historic American Buildings Survey (HABS). Od roku 1966 opustil na dva roky Park Service aby pracoval pro program New Jersey's State Historic Preservation. Po čase se v roce 1970 opět vrátil do Park Service/HABS a opustil New Jersey. Věnoval se vysoce specializované práci fotografické dokumentace architektury na velký formát. Jeho práce ho zavedla do 49 států, na Panenské ostrovy i Puerto Rico. Cestoval s 900 kilogramy fotografického vybavení. V dubnu 2008 to již bylo padesáté výročí jeho zaměstnání v programu HABS společnosti National Park Service.\n\nJeho první práce byla na pozici šéfa fotolaboratoří u společnosti Atlantic City Tribune (1949–1951), pak pracoval pro společnost Fred Hess & Son Photographers v Atlantic City New Jersey (od února 1951 do září 1952), následně v NJ Garden State Parkway jako vedoucí fotografie (od září 1952 do dubna 1958). Dva roky psal týdenní sloupek o ochraně a zachování pro \"Tribune\" a\n\"Atlantic City Press\". V letech od roku 1952 do roku 1953 působil jako produkční hodinového rozhlasového programu zaměřeného na ochranu a zachování na WFPG, Atlantic City, New Jersey. Pak z Parkway odešel a začal pracovat pro National Park Service.\n\nNejprve pracoval společně s Washington Branch of Still a Motion Pictures, kde mu šéfoval Ralph Anderson. Od roku 1958 do roku 1962 dokumentoval jedno z nejvýznamnějších období v historii národního parku: Mise 66, návrh a konstrukce program určený pro revitalizaci Národního parku za pomoci masivní 10leté kapitálové investice. V roce 1963 se stal vedoucím fotografem Historic American Building Survey. Od roku 1971 do roku 1978 také vykonával veškeré fotografické práce pro Historic American Engineering Record.\n\nV listopadu 1950 po dobu 18. hodin nepřetržitě fotografoval hurikán, který pustošil Atlantic City. Používal přitom velkoformátový fotoaparát\nSpeed Graphic 4x5, a když mu voda sahala do podpaží, přehodil si brašnu přes hlavu. V 90. letech pro Historic American Buildings Survey nasnímal více než 500 velkoformátových snímků Bílého domu.\n\nNa konci 60. let se zaměřil na dokumentaci historických venkovských domů v Anglii a architektury od římských dob až po období období regentského stylu. V roce 1973 byl jedním z 36 vybraných účastníků Evropské Letní školy pro zachování historické architektury. Sedm týdnů trvala studijní cesta přes Anglii, Francii, Holandsko a Belgii.\n\nMagazín Preservation Magazine publikoval řadu jeho článků a fotografií o historických městech v Rusku, za železnou oponou, v Belgii, Maďarsku a Itálii.\n\nV roce 1952 byl iniciátorem a jedním ze dvou klíčových lidí, kteří se zasloužili o zachování oblasti lesa v New Jersey o rozloze 400 km², na které se nacházely tři historické vesnice s tavícími pecemi, které sloužily v době americké revoluce, a na kterém se také nachází dvacet čtyři druhů divokých orchidejí a vzácná žába \"Hyla andersonii\" (\"Pine Barrens Tree Frog\").\n\nV roce 1952 osobně doprovázěl Mika Hudobu, známého venkovského spisovatele na několikadenním výletě kanoí po lesní řece Warton.\n\nZa více než pět desetiletích veřejné služby vytvořil několik desítek tisíc fotografií v kategorii public domain.\n\nV roce 1986 obdržel ocenění Department of the Interior. Mezi dalšími cenami jsou například: medaile Medal for Architectural Photography od instituce American Institute of Architects, Awards of Merit a také Commendation from the American Association for State and Local History a Resolution of Commendation od senátu státu New Jersey a řada dalších.\n\nExterně vyučuje na Columbia University, The College of William & Mary, Cornell University, Ball State University, University of Florida, University of Texas at Austin, Franklin Pierce University. Asi 15 let každoročně učil fotografickou dokumentaci architektury historických staveb pro památkový ústav v Nantucket, Massachusetts na University of Florida's School of Architecture.\n\nNejvětší dvě výstavy se konaly v Library of Congress, jedna v American Institute of Architects, the Atheneum of Philadelphia, Buffalo and Erie County Historical Society v New Yorku, a také v Portoriku, Columbia a v Jižní Karolíně.\n\nVíce než odhadovaných 50 000 fotografií z projektu HABS/HAER je ve sbírkách knihovny Library of Congress a jsou veřejně dostupné. Většina z nich je již online. Sám nepřijímá soukromé zakázky ani neprodává kopie svých děl. Jeho práce jsou k dispozici zdarma (s výjimkou skutečných nákladů na reprodukci) jako státní služby online nebo z Knihovny kongresu.\n\n"}
{"id": "774077", "url": "https://cs.wikipedia.org/wiki?curid=774077", "title": "Yuzuru", "text": "Yuzuru\n\nYuzuru (psáno též \"Júzuru\", \"Yūzuru\", v japonském originále , v překladu \"Večerní jeřáb\") je japonská opera o jednom dějství japonského skladatele Ikumy Dana (1924–2001) na slova stejnojmenné divadelní hry Džundžiho Kinošity (1914–2006).\n\nIkuma Dan původně napsal scénickou hudbu pro Kinošitovu hru v roce 1949. Později pojal úmysl přeměnit tuto hudbu na operu a obrátil se na Kinošitu, který souhlasil s uvolněním své hry pod podmínkou, že bude zhudebněna doslovně. Dan dokončil kompozici roku 1951. Premiéra se konala v ósacké síni Asahi 30. ledna 1952 za řízení skladatele. Jedná se o první japonskou operu v evropském smyslu a současně o jednu z nejoblíbenějších.\n\nDan revidoval operu roku 1956 při příležitosti první mimojaponské inscenace na hudebním festivalu v Curychu 27. června 1957. Poté se hrála na řadě dalších míst.\n\nStejně jako Kinošita ve své hře, i Dan ve své hudbě mísí evropskou pozdně romantickou hudební tradici (zejména ve stylu Giacoma Pucciniho a Maurice Ravela) s prvky japonské tradice (pentatonika). Skladatel využívá příznačných motivů spojených s jednotlivými osobami a současně se symbolickým obsahem. Hudba je melodická, posluchačsky přístupná a pěvecky nepříliš náročná.\n\nV českém prostředí byla známa původní Kinošitova hra, přeložená roku 1976. Českou premiéru připravilo Slezské divadlo Opava roku 2007. Jako první divadlo po opeře v Mexico City ji vypravilo mimo Japonsko v japonském originále. Dirigoval Jan Snítil a režii měl Tokio Kenneth Ohska, který se rovněž s Alexandrem Babrajem podílel na výpravě.\n\nOpera trvá přibližně hodinu a padesát minut. Klavírní výtah vydala Zen-On Music Company Ltd.\n\nPříběh se odehrává v odlehlé horské vesnici ve starém Japonsku. Je zima. Jeviště představuje vnitřek a vnějšek Johjóovy zasněžené doškové chaloupky.\n\nProstoduchý rolník Johjó žije se svou milou a krásnou ženou Cú, oblíbenou mezi vesnickými dětmi. Kdysi dávno zachránil život zraněnému jeřábu vytažením šípu z jeho rány. Aniž se o tom Johjó dozvěděl, proměnil se jeřáb v lidskou bytost, aby se stal Johjóvou ženou. Cú miluje svého manžela celým tělem a duší. Přejíc si usnadnit Johjóův život, utká mu potají nádhernou látku z vlastního peří. Oděn do cudné lásky své ženy prosťáček Johjó zapomněl na zlo spočívající v lidské chamtivosti.\n\nVesničané Sódo a Unzu se dozvěděli o cenném šátku. Mají podezření, že Johjóova manželka je jeřáb, a namlouvají mu, že by je ve městě čekalo mnoho veselí a hojnosti, pokud by jeho žena utkala více takových šátků, jež by mohli výhodně zpeněžit. Oklamán slovy svých falešných přátel a sveden příslibem bohatství a slastí pobízí Johjó zdráhající se Cú, aby utkala více své cenné látky. Cú se snaží manžela zbavit špatných rádců a přesvědčuje jej, aby se odstěhovali do vedlejší vesnice, ale ten sní jen o bohatém životě v hlavním městě Kjótu.\n\nCú se se smutkem podivuje, proč člověk nemá nikdy zadost na lásce a vždy prahne po bohatství. Na neodbytné naléhání svého manžela se rozhodne utkat další látku, vědoma si, že každá její další oběť může být osudná.\n\nCú, přemožená a sklíčená myšlenkou na svou tragickou situaci, omdlí na sněhu. Johjó ji něžně odnáší k ohništi a křísí ji. Nechápe její duševní utrpení. Cú se ho ptá, zda stále touží po majetku, ale Johjó se stal otrokem hrabivosti a trvá na tom, aby pokračovala ve tkaní šátku. Cú se zlomeným srdcem odchází do zadní místnosti dokončit své dílo. Žádá po něm však přísahu, že ji při tkaní nevyruší. Avšak Johjó nedokáže přemoci zvědavost a spolu se Sódem a Unzuem zahlédne u tkalcovského stavu jeřába.\n\nCú se vrací vysílena k smrti. Předává onen nádherný šátek manželovi. Přes jeho prosby je rozhodnuta ho popustit, dokud í zbývá nějaké peří, a zanechávajíc zde své vášnivé srdce, odchází. Záhy poté vesnické zahlédnou na obzoru jeřába; je to opět proměněná Cú, odlétající v zasněženém soumraku na svou poslední cestu. Johjó si uvědomuje, že ztratil nenahraditelnou lásku své oddané manželky. Třímaje svůj drahocenný šátek, hledí za Cú, jež mu mizí z dohledu.\n\n2 flétny (pikola), 2 hoboje, 2 klarinety, 2 fagoty, 4 lesní rohy, 2 trubky, 3 pozouny, 1 tuba, bicí souprava (tympány, činely, triangl, gong, vířivý buben, basový buben), harfa a smyčce.\n\n\n"}
{"id": "774080", "url": "https://cs.wikipedia.org/wiki?curid=774080", "title": "Luhaň", "text": "Luhaň\n\nLuhaň ( , ) je řeka v Doněcké a v Luhanské oblasti na Ukrajině. Je 198 km dlouhá. Povodí má rozlohu 3740 km².\n\nPramení severovýchodně od Horlivky a teče přes Doněcký krjaž. Ústí zprava do Severního Donce (povodí Donu).\n\nPřevládajícím zdrojem vody jsou sněhové srážky. Průměrný roční průtok vody na horním toku ve vzdálenosti 130 km od ústí činí 14 m³/s, maximální dosahuje 121 m³/s. V létě řeka na dva měsíce vysychá. Zamrzlá je proměnlivě, většinou od prosince do březnu.\n\nNa řece leží města Pervomajsk, Kirovsk, Zymohirja, Oleksandrivsk, Luhansk.\n"}
{"id": "774085", "url": "https://cs.wikipedia.org/wiki?curid=774085", "title": "Ingamoder Emundsdotter", "text": "Ingamoder Emundsdotter\n\nIngamoder Emundsdotter je jméno utvořené v moderní době pro manželku švédského krále Stenkila. \"Ingamoder\" se dá přeložil jako \"Matka Ingeho\" (myšlen je tím Inge I.), \"Emundsdotter\" jako \"Emundova dcera\".\n\n\"Ingemo\", u které není jisté, zda jde o stejnou osobu jako \"Ingamoder\", byla místní švédská svatá ve Västergötlandu, uctívaná u \"Ingeminy studně\" poblíž Skövde, která mohla být svatým místem už v pohanských časech. Církví nikdy nebyla uznaná jako oficiální svatá. Moderní genealogické spekulace ji považují za dceru krále Emunda, která byla provdaná za Stenkila a jejíž jméno dokumenty neuvádějí.\n\n"}
{"id": "774087", "url": "https://cs.wikipedia.org/wiki?curid=774087", "title": "Berwang", "text": "Berwang\n\nBerwang je obec v Rakousku ve spolkové zemi Tyrolsko v okrese Reutte.\n\nŽije zde 594 obyvatel (1. 1. 2011).\n\n"}
{"id": "774088", "url": "https://cs.wikipedia.org/wiki?curid=774088", "title": "Biberwier", "text": "Biberwier\n\nBiberwier je obec v Rakousku ve spolkové zemi Tyrolsko v okrese Reutte.\n\nŽije zde 644 obyvatel (1. 1. 2011).\n\n"}
{"id": "774089", "url": "https://cs.wikipedia.org/wiki?curid=774089", "title": "SMS Gneisenau", "text": "SMS Gneisenau\n\nSMS \"Gneisenau\" byl pancéřový křižník třídy Scharnhorst německého císařského námořnictva. Zúčastnil se první světové války, byl potopen v bitvě u Falkland.\n\nByl 137 metrů dlouhý a výtlak činil cca 11 600 tun. Hlavní výzbroj tvořilo osm 210mm kanónů, dále nesl šest 150mm kanónů, 18 88mm kanónů a čtyři torpédomety ráže 450 mm. Pancéřování obsahovalo 150mm boční pás a 55mm palubu, velitelská věž byla chráněna 170mm pancířem. \"Gneisenau\" byl poháněn třemi trojexpanzivními stroji o výkonu 22 368 kW.\n\nLoď byla spolu se sesterskou lodí \"Scharnhorst\" hlavní silou ve Východoasijské eskadře křižníků admirála von Spee. Kapitánem byl korvetní kapitán Maerker. V bitvě u Coronelu poškodil HMS \"Monmouth\", který následně dorazil lehký křižník \"Nürnberg\". V bitvě u Falkland během svého pokusu krýt lehké křižníky ho potopily britské bitevní křižníky HMS \"Invincible\" a HMS \"Inflexible\".\n"}
{"id": "774092", "url": "https://cs.wikipedia.org/wiki?curid=774092", "title": "Pjasina", "text": "Pjasina\n\nPjasina ( ) je řeka v Tajmyrském rajónu Krasnojarského kraje v Rusku. Je 818 km dlouhá. Rozloha povodí je 182 000km².\n\nOdtéká z jezera Pjasino, přičemž prořezává morénový val. Až k ústí Dudynty teče v délce 144 km v úzké dolině. Níže protéká Severosibiřskou nížinou a vytváří celou řadu meandrů. Poblíž ústí Jangody a Mokoritta se koryto rozděluje na ramena. Pod ústím Pury protíná pohoří Byrranga opět v úzké dolině a v přímořské nížině pokračuje naopak v dolině nevýrazné. Ústí do Pjasinského zálivu Karského moře, přičemž vytváří estuár rozdělený na ramena a písečný val. V jejím povodí se nachází přibližně 60 000 jezer o celkové rozloze 10 450 km².\n\nZdrojem vody jsou převážně (60 %) sněhové srážky. Vyšší vodní stavy jsou od poloviny června do října. Průměrný průtok činí při odtoku 560 m³/s a v ústí 2600 m³/s. Při nízkém vodním stavu je patrný vliv přílivů až k ústí Tareje do vzdálenosti 309 km. Zamrzá na konci září až na začátku října a rozmrzá v červnu.\n\nJe na ní rozšířená vodní doprava. V řece i jejich přítocích je mnoho ryb.\n"}
{"id": "774094", "url": "https://cs.wikipedia.org/wiki?curid=774094", "title": "Bichlbach", "text": "Bichlbach\n\nBichlbach je obec v Rakousku ve spolkové zemi Tyrolsko v okrese Reutte.\n\nŽije zde 793 obyvatel (1. 1. 2011).\n\n"}
{"id": "774099", "url": "https://cs.wikipedia.org/wiki?curid=774099", "title": "Breitenwang", "text": "Breitenwang\n\nBreitenwang je obec v Rakousku ve spolkové zemi Tyrolsko v okrese Reutte.\n\nŽije zde 1 521 obyvatel (1. 1. 2011).\n\n"}
{"id": "774100", "url": "https://cs.wikipedia.org/wiki?curid=774100", "title": "Ehenbichl", "text": "Ehenbichl\n\nEhenbichl je obec v Rakousku ve spolkové zemi Tyrolsko v okrese Reutte.\n\nŽije zde 824 obyvatel (1. 1. 2011).\n\n"}
{"id": "774101", "url": "https://cs.wikipedia.org/wiki?curid=774101", "title": "Ehrwald", "text": "Ehrwald\n\nEhrwald je obec v Rakousku ve spolkové zemi Tyrolsko v okrese Reutte.\n\nŽije zde 2 585 obyvatel (1. 1. 2011).\n\n"}
{"id": "774104", "url": "https://cs.wikipedia.org/wiki?curid=774104", "title": "Elbigenalp", "text": "Elbigenalp\n\nElbigenalp je obec v Rakousku ve spolkové zemi Tyrolsko v okrese Reutte.\n\nŽije zde 847 obyvatel (1. 1. 2011).\n\n"}
{"id": "774112", "url": "https://cs.wikipedia.org/wiki?curid=774112", "title": "Dálnice ve Švédsku", "text": "Dálnice ve Švédsku\n\nŠvédsko má jen malý počet dálnic (švédsky \"motorväg\"). První dálnice byla otevřena v roce 1953. Švédské dálnice nemají vlastní vnitrostátní číslování, pro jejich označení se používají čísla evropských silnic, popřípadě švédských silnic, přičemž víceproudé silnice jsou jen na nejvytíženějších tazích a nejsou nijak rozlišované od dvouproudých, stejně jako v dalších zemích severní Evropy. Celková délka dálnic (vyhovujících statusu dálnice) je v zemi cca 1800 km. Maximální povolená rychlost na švédských dálnicích je většinou 110, někde i 120 km/h. Švédské dálnice nejsou zpoplatněné, zpoplatněný je pouze most Öresund spojující Švédsko (Malmö) a Dánsko (Kodaň) a to formou mýtného.\n"}
{"id": "774113", "url": "https://cs.wikipedia.org/wiki?curid=774113", "title": "Jedle kavkazská", "text": "Jedle kavkazská\n\nJedle kavkazská (\"Abies nordmanniana\") je vždyzelený jehličnatý strom z čeledi borovicovitých, pocházející z Malé Asie a Kavkazu. Byla pojmenována podle svého objevitele finského botanika Alexandera Nordmanna; její vědecké jméno bývá někdy mylně překládáno jako \"jedle normandská\". Do západní Evropy se dostala v polovině 19. století, brzy po svém objevení. V současnosti je zde místy využívána v lesnictví a jako okrasná dřevina.\n\nVe své domovině vyrůstá do výšek až 60 m; introdukována v Evropě vyroste maximálně do 30 m výšky. Koruna je kuželovitá, pravidelného tvaru a zavětvění (u solitérních stromů až k zemi), vrchol je v mládí výrazně zašpičatělý, u dospělých jedinců oblý. Kořenový systém je srdčitý a na kvalitních půdách může sahat do značné hloubky.\n\nMladé stromy mají matně šedou hladkou borku, staré stromy pak borku rozpraskanou, podélně rozbrázděnou. Letorosty jsou žlutozelené nebo žlutohnědé, krátce chlupaté, pupeny nesmolnaté.\n\nVelmi husté, čárkovité, zřetelně rýhované jehlice jsou 2-3 cm dlouhé a na rozdíl od jedle bělokoré obrůstají větvičku i z horní strany, kde jsou nasměrovány šikmo dopředu. Svrchní strana jehlic je tmavozelená a lesklá, spodní se pak vyznačuje dvěma bílými řadami průduchů. Při rozmělnění v dlani vykazují poměrně výrazné aroma.\n\nZelenožluté či načervenalé samičí šištice rostou v oblasti vrcholu stromu, samčí šištice jsou červené; dobou \"kvetení\" je duben až květen. Nezralé šišky jsou světle zelené, v době zralosti hnědé, s vyčnívajícími podpůrnými šupinami a hojně smolnaté. Jsou válcovitého tvaru a dosahují délky až 15 cm a průměru 3-4 cm. Jako u jiných jedlí na větvičkách stojí vzpřímeně. Dozrávají během října, a posléze se rozpadají se přímo na stromě.\n\nVyžaduje hluboké, úživné, dostatečně vlhké půdy i vyšší vlhkost vzduchu, je citlivá na sluneční úpal i silné mrazy. Roste převážně v horských údolích s oceanickým klimatem. V mládí jako jiné jedle toleruje i značný zástin, naopak na otevřených plochách a holinách se neobnovuje.\n\nJedle kavkazská je typickým stromem Kavkazu. Vyskytuje se však i na některých místech v Malé Asii, v nadmořských polohách od 400 do 2200 m n. m. Tvoří rozsáhlé lesy společně se smrkem východním (\"Picea orientalis\") a bukem východním (\"Fagus orientalis\"), popřípadě i čisté, nesmíšené porosty.\n\nDřevo jedle kavkazské je méně kvalitní než u jiných jehličnanů, využívá se hlavně jako zdroj celulózy. Často je vysazována v parcích jako atraktivní okrasná dřevina, ceněná pro svůj ladný, pravidelný růst a husté, lesklé jehličí. V městských aglomeracích trpí suchem, částečně však zvládá i znečištěné ovzduší.\n\nMimořádně oblíbená je jedle kavkazská jako vánoční stromeček. Popularita tohoto využití stále roste; v zemích západní Evropy i v ČR tvoří kolem 60-80 % všech prodaných stromků. Stromky pro tyto účely se pěstují na plantážích, pro Evropu převážně v Dánsku.\n\n\n"}
{"id": "774117", "url": "https://cs.wikipedia.org/wiki?curid=774117", "title": "Elmen", "text": "Elmen\n\nElmen je obec v Rakousku ve spolkové zemi Tyrolsko v okrese Reutte.\n\nK 1. lednu 2011 zde žilo 386 obyvatel, k 1. lednu 2017 se jejich počet snížil na 378.\n\n"}
{"id": "774118", "url": "https://cs.wikipedia.org/wiki?curid=774118", "title": "Forchach", "text": "Forchach\n\nForchach je obec v Rakousku ve spolkové zemi Tyrolsko v okrese Reutte.\n\nŽije zde 282 obyvatel (1. 1. 2011).\n"}
{"id": "774119", "url": "https://cs.wikipedia.org/wiki?curid=774119", "title": "Grän", "text": "Grän\n\nGrän je obec v Rakousku ve spolkové zemi Tyrolsko v okrese Reutte.\n\nŽije zde 585 obyvatel (1. 1. 2011).\n\n\n"}
{"id": "774120", "url": "https://cs.wikipedia.org/wiki?curid=774120", "title": "Deutsche Reichsbahn (NDR)", "text": "Deutsche Reichsbahn (NDR)\n\nNárodní železniční společnost (unitární železnice ve vlastnictví státu) Německé demokratické republiky existující v letech 1949–1993 nesla tradiční, již dříve pro německé dráhy užívaný název Deutsche Reichsbahn. Po zániku státu byla k 1. lednu 1994 začleněna do Deutsche Bahn.\n\nDeutsche Reichsbahn užívala zkratku DR a byl jí přidělen 50. Po zániku společnosti a přechodném období byl tento kód přidělen jiné, nově vzniklé železnici – \"ŽFBH - Železnice Federace Bosny a Hercegoviny\", zatímco zkratku (VKM) nyní používá Deutsche Regionalbahn .\n"}
{"id": "774122", "url": "https://cs.wikipedia.org/wiki?curid=774122", "title": "Häselgehr", "text": "Häselgehr\n\nHäselgehr je obec v Rakousku ve spolkové zemi Tyrolsko v okrese Reutte.\n\nŽije zde 688 obyvatel (1. 1. 2011).\n\n"}
{"id": "774123", "url": "https://cs.wikipedia.org/wiki?curid=774123", "title": "Mike Bongiorno", "text": "Mike Bongiorno\n\nMike Bongiorno, celým jménem Michael Nicholas Salvatore Bongiorno (26. května 1924 – 8. září 2009), byl americký televizní moderátor, který se proslavil v Itálii a přijal rovněž italské občanství.\n\nNarodil se v New Yorku, ale ve 30. letech se přestěhoval do Turína (jeho otec měl sicilský původ). Za druhé světové války se stal příslušníkem italských partyzánských jednotek, byl zajat a konec války strávil v koncentračním táboře. Po osvobození se vrátil do New Yorku, kde připravoval italo-americké rozhlasové vysílání. Do Itálie se vrátil v roce 1953 a stál u počátků italského televizního vysílání - byl na obrazovce v historický první den televizního vysílání v Itálii, v pořadu \"Arrivi e partenze\" na vzniklé RAI. Roku 1955 začal moderovat svůj první televizní kvíz a stal se nekorunovaným králem tohoto televizního žánru v Itálii (nejslavnějším z mnoha byl pořad \"Rischiatutto\" (verze amerických \"Jeopardy!\", formátu v českých zemích známých jako \"Risk\" a \"Riskuj\") vysílaný v letech 1970–1974. V 60. letech již byl celonárodní celebritou a jako takový roku 1963 uváděl první ročník hudebního festivalu Sanremo. Zlom v jeho životě nastal s nástupem komerčních televizí, jako jedna z prvních hvězd veřejnoprávní televize přijal nabídku mediálního magnáta Silvia Berlusconiho na přestup do jeho komerční televize \"Tele Milano\" (později přejmenované na Canale 5). I zde moderoval mnoho úspěšných soutěží. Roku 2009 opustil Berlusconiho impérium Mediaset a podepsal smlouvu se SKY Italia, krátce na to však zemřel na srdeční infarkt. Jeho popularita v Itálii byla mimořádná, čehož důkazem je, že se roku 2010 probojoval do padesátky nejvýznamnějších Italů historie v anketě Největší Ital všech dob (italská verze Great Britons).\n\n"}
{"id": "774124", "url": "https://cs.wikipedia.org/wiki?curid=774124", "title": "Heiterwang", "text": "Heiterwang\n\nHeiterwang je obec v Rakousku ve spolkové zemi Tyrolsko v okrese Reutte.\n\nŽije zde 519 obyvatel (1. 1. 2011).\n\n"}
{"id": "774125", "url": "https://cs.wikipedia.org/wiki?curid=774125", "title": "Hinterhornbach", "text": "Hinterhornbach\n\nHinterhornbach je obec v Rakousku ve spolkové zemi Tyrolsko v okrese Reutte.\n\nŽije zde 94 obyvatel (1. 1. 2011).\n"}
{"id": "774126", "url": "https://cs.wikipedia.org/wiki?curid=774126", "title": "Dálnice v Albánii", "text": "Dálnice v Albánii\n\nDálnice v Albánii lze zařadit k méně rozvinutým v porovnání s ostatními dálničními systémy v Evropě. V roce 2017 je v Albánii v provozu 181 km dálnic. Maximální povolená rychlost je 110 km/h na dálnici, 90 km/h na hlavních městských cestách, 80 km/h mimo města a 40 km/h v zastavěných oblastech.\n\nVýstaba první albánské dálnice A1, která měla propojit druhé největší albánské město Drač a hranice s Kosovem. Dálnice tak bývá často nazývána Albánsko - Kosovská dálnice. Stavební práce začaly v roce 2006 a první úsek byl otevřen v červnu 2009. Další úseky postupně přibývaly, a Albánsko - Kosovské dálnici v současné době chybí asi 67 km k dokončení. Dostavba dálnice A1 je pro rozvoj albánské dopravy zásadní, zkrátí cestu mezi Albánií a Kosovem z cca 6 hodin na 2 hodiny. Od roku 2011 se staví také dálnice A2 tvořící obchvat měst Fier a Vlore a od roku a dálnice A3, která po dokončení spojí hlavní město Tiranu s městem Elbasan.\n"}
{"id": "774128", "url": "https://cs.wikipedia.org/wiki?curid=774128", "title": "Höfen (Tyrolsko)", "text": "Höfen (Tyrolsko)\n\nHöfen je obec v Rakousku ve spolkové zemi Tyrolsko v okrese Reutte.\n\nŽije zde 1 286 obyvatel (1. 1. 2011).\n\n"}
{"id": "774130", "url": "https://cs.wikipedia.org/wiki?curid=774130", "title": "Holzgau", "text": "Holzgau\n\nHolzgau je obec v Rakousku ve spolkové zemi Tyrolsko v okrese Reutte.\n\nŽije zde 431 obyvatel (1. 1. 2011).\n\n"}
{"id": "774135", "url": "https://cs.wikipedia.org/wiki?curid=774135", "title": "My Name Is Skrillex", "text": "My Name Is Skrillex\n\nMy Name Is Skrillex je první EP amerického producenta Skrillexe. Bylo vydáno 7. června 2010 a bylo zdarma ke stažení na Skrillexově MySpace stránce.\n"}
{"id": "774136", "url": "https://cs.wikipedia.org/wiki?curid=774136", "title": "Master/slave", "text": "Master/slave\n\nMaster/Slave je v informatice model počítačové komunikace, kdy jedno zařízení nebo jeden proces přebírá jednosměrné řízení nad jedním nebo více zařízeními. U některých systémů je Master zvolen ze skupiny oprávněných zařízení sdílejících s ostatními zařízeními roli Slave. \n\n"}
{"id": "774137", "url": "https://cs.wikipedia.org/wiki?curid=774137", "title": "Chuck Lorre", "text": "Chuck Lorre\n\nChuck Lorre (* 18. listopadu 1952), vlastním jménem Charles Michael Levine, je americký scenárista, režisér, producent a skladatel, který vytvořil mnoho amerických sitcomů, včetně \"Grace Under Fire, Cybill, Dharma a Greg, Dva a půl chlapa\" nebo \"Teorie velkého třesku\". Pracoval také jako výkonný producent sitcomu \"Roseanne\" a v současné době působí jako výkonný producent seriálu \"Mike & Molly\".\n"}
{"id": "774142", "url": "https://cs.wikipedia.org/wiki?curid=774142", "title": "Měření hluku", "text": "Měření hluku\n\nMěření hluku se provádí v zájmu ochrany lidského zdraví a přijatelných podmínek k životu. V obecném smyslu slova je hlukem jakýkoli nežádoucí, a tudíž potenciálně rušivý či obtěžující zvuk.\n\nV hudební akustice je jako hluk označován zvuk, který není tónem, neboť nemá definovanou výšku (tón je charakterizován svou výškou, délkou, sílou a barvou).\n\nHluk je jedním z faktorů, negativně ovlivňujících životní prostředí – podle výskytu a intenzity může ovlivňovat náladu, schopnost soustředění, možnost komunikace a zdravotní stav osob, které jsou mu vystaveny. Při dlouhodobém působení vysokých úrovní hluku dochází dokonce k nevratnému poškození sluchu a destruktivní efekt na lidský sluch má i krátkodobé působení extrémně vysokých úrovní hluku.\n\nJsou vyvinuty a standardizovány jak metody měření hluku na straně příjemce (v místě, kde lidé bydlí nebo pracují), tak metody pro stanovení vlastností zdrojů hluku (např. strojů).\n\nObecnou technickou mírou hluku je tzv. hladina akustického tlaku Lp [dB]. Tato míra však zcela neodpovídá vnímání hluku lidským jedincem, neboť v ní není zohledněna různá citlivost lidského sluchu na zvuky o různých kmitočtech. Proto byla stanovena tzv. vážená křivka A, kterou je třeba korigovat naměřený kmitočtový průběh hladiny akustického tlaku (v elektronické implementaci se jedná o vážený filtr A). Výslednou hodnotou (energetickým součtem korigovaných frekvenčních složek) je tzv. hladina akustického tlaku A, označovaná jako LpA [dB], kterou již lze použít jako míru hluku z hlediska vnímáním lidského jedince.\n\nV České republice a mnoha dalších zemích existují hlukové limity, které nesmějí být v určitých prostorech, kde je žádoucí ochrana proti hluku, překročeny. V ČR jsou \"hygienické limity hluku\" na straně příjemce v současné době dány nařízením vlády č. 272/2011 Sb. „o ochraně zdraví před nepříznivými účinky hluku a vibrací“.\n\nStejně tak existují limity vyzařovaného hluku uplatňované např. při typových zkouškách některých strojů (dopravních prostředků).\n\nVěcný záměr nového zákona navrhuje zrušení centrálních limitů a chce přenést pravomoce na obce.\n"}
{"id": "774150", "url": "https://cs.wikipedia.org/wiki?curid=774150", "title": "Scary Monsters and Nice Sprites", "text": "Scary Monsters and Nice Sprites\n\nScary Monsters and Nice Sprites je druhé EP amerického producenta Skrillexe. Bylo vydáno exklusivně skrz Beatport 22. října 2010.\n\n"}
{"id": "774156", "url": "https://cs.wikipedia.org/wiki?curid=774156", "title": "Rezignace (psychologie)", "text": "Rezignace (psychologie)\n\nRezignace v psychologii označuje stav osoby, který je manifestován pasivní apatií vůči zátěži a odevzdaností sebe sama osudu.. K projevům jsou řazeny lhostejnost, depresivní stavy a bezmoc. Dochází k zániku osobních vztahů s okolím a vyloučení emočních projevů.\n\nDlouhodobá zátěž, stres, může vyústit do rezignace. U osoby vystavené těmto vlivům se snižuje intenzita obranných mechanizmů, která nakonec vede k podlehnutí. Jedinec dále nebojuje, činí dobrovolnou volbu vzdání se. \n\nU některých nemocných jedinců lze rezignaci pozorovat jako reakci na oznámení o závažném zdravotním stavu (např. diagnóza nádorového onemocnění), stejně jako u starých osob, které mohou mít sníženou motivaci ke zvládání zdravotních komplikací. Ti přechází do stavu pouhého vegetování a čekání na smrt. V tomto smyslu lze rezignaci označit jako \"předčasnou smrt\" či \"psychickou smrt\". \n\n"}
{"id": "774164", "url": "https://cs.wikipedia.org/wiki?curid=774164", "title": "More Monsters and Sprites", "text": "More Monsters and Sprites\n\nMore Monsters and Sprites je třetí EP a první remix album amerického producenta Skrillexe.\n"}
{"id": "774165", "url": "https://cs.wikipedia.org/wiki?curid=774165", "title": "Džibutsko na letních olympijských hrách", "text": "Džibutsko na letních olympijských hrách\n\nDžibutsko na letních olympijských hrách startuje od roku 1984. Toto je přehled účastí, medailového zisku a vlajkonošů na dané sportovní události.\n"}
{"id": "774166", "url": "https://cs.wikipedia.org/wiki?curid=774166", "title": "Jaroslav Karhan", "text": "Jaroslav Karhan\n\nJaroslav Karhan (3. března 1920 – 12. května 2013) byl český a československý politik Komunistické strany Československa a poúnorový poslanec Národního shromáždění ČSSR, Sněmovny lidu Federálního shromáždění a České národní rady.\n\nNarodil se do rodiny zemědělce a po vystudování zemědělské školy v Přerově mezi lety 1936–1956 hospodařil na statku svého otce jako soukromý zemědělec. V roce 1956 spoluzakládal Jednotné zemědělské družstvo v Henčlově a stal se jeho prvním předsedou. V letech 1946–1948 se politicky angažoval v národněsocialistické straně a poté byl až do roku 1961 bezpartijní. V roce 1962 se stal členem KSČ, kde se profiloval jako odborník na zemědělství. V letech 1960–1964 byl členem KNV v Ostravě. Byl hodnocen jako skvělý zemědělský pracovník a oceňován různými řády, např. v roce 1956 dostal odznak a titul Nejlepší pracovník ministerstva zemědělství. Ve funkci předsedy zemědělského družstva byl znám svými inovátorskými metodami. JZD Henčlov bylo pod jeho vedením vyznamenáno Řádem práce a v roce 1962 Rudým praporem ministerstva zemědělství, vodního a lesního hospodářství.\n\nVe volbách roku 1964 byl zvolen za KSČ do Národního shromáždění ČSSR za Severomoravský kraj. V Národním shromáždění zasedal až do konce volebního období parlamentu v roce 1968.\n\nK roku 1968 se profesně uvádí jako předseda Ústředního výboru \"Československého svazu družstevních rolníků\" z obvodu Kojetín. Od listopadu 1968 do září 1969 byl členem Byra Ústředního výboru Komunistické strany Československa pro řízení stranické práce v českých zemích. V březnu 1969 se uvádí jako stoupenec progresivních metod řízení zemědělství a reformního křídla. Členem strany byl od roku 1962 a působil jako předseda JZD. Podporoval Dubčekovu politiku a v souvislosti s výměnou stranické legitimace rezignoval roku 1970 na funkci předsedy ústředního výboru Českého svazu družstevních rolníků. Poté se stáhl z veřejného života.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Kojetín), kde setrval do konce volebního období parlamentu, tedy do voleb roku 1971. Ve stejné době zasedal i v České národní radě.\n\n"}
{"id": "774171", "url": "https://cs.wikipedia.org/wiki?curid=774171", "title": "Zdena Kenclová", "text": "Zdena Kenclová\n\nZdena Kenclová, též Zdeňka Kenclová (* 9. listopadu 1932), byla česká a československá politička a poúnorová bezpartijní poslankyně Národního shromáždění ČSSR a Sněmovny lidu Federálního shromáždění.\n\nVe volbách roku 1964 byla zvolena do Národního shromáždění ČSSR za Středočeský kraj jako bezpartijní kandidátka. V Národním shromáždění zasedala až do konce volebního období parlamentu v roce 1968.\n\nK roku 1968 se profesně uvádí jako dělnice z obvodu Dobříš.\n\nPo federalizaci Československa usedla roku 1969 jako bezpartijní do Sněmovny lidu Federálního shromáždění (volební obvod Dobříš), kde setrvala do prosince 1969, kdy rezignovala na poslanecký post.\n\n"}
{"id": "774176", "url": "https://cs.wikipedia.org/wiki?curid=774176", "title": "Třída Carlisle", "text": "Třída Carlisle\n\nTřída Carlisle byla třída lehkých křižníků Royal Navy, zařazených do služby v letech 1918–1922. Byla to poslední ze sedmi tříd lehkých křižníků souhrnně označovaných jako třída \"C\". Dokončeny byly až po skončení první světové války. Všech pět postavených jednotek se ovšem účastnilo bojů druhé světové války, ve které byly dvě jednotky ztraceny. Zbylé tři byly po válce sešrotovány.\n\nStavba pětice křižníků byla objednána v červenci 1917. HMS \"Cairo\", HMS \"Calcutta\", HMS \"Capetown\", HMS \"Carlisle\" a HMS \"Colombo\" byly do služby zařazeny v letech 1918–1922.\n\nPrvotní výzbroj i pancéřování křižníků se shodovaly s předcházející třídou \"Ceres\". Lodě nesly pět 152mm kanónů, dva 76mm kanóny a osm 533mm torpédometů. Hlavní změnou byla zvýšená příď zlepšující nautické vlastností lodí. Křižníky poháněly dvě turbínová soustrojí. Nejvyšší rychlost dosahovala 29 uzlů. Lodní šrouby byly dva.\n\nDo roku 1939 byly křižníky \"Cairo\" a \"Calcutta\" upraveny na protiletadlové křižníky, v roce 1940 byl stejně upraven křižník \"Carlisle\" a o tři roky později byl přestavěn rovněž křižník \"Colombo\". V podobě klasického lehkého křižníku tak do svého vyřazení zůstal pouze \"Capetown\". Veškerá dosavadní výzbroj byla sejmuta a jejich hlavní zbraní se staly nové dvouúčelové 102mm kanóny. \"Cairo\", \"Calcutta\" a \"Carlisle\" jich měly osm, přičemž je doplňovaly čtyři 40mm kanóny a osm 12,7mm kulometů. Výzbroj křižníku \"Colombo\" se mírně lišila, tvořilo ji šest 102mm kanónů, čtyři 40mm kanóny a čtrnáct 20mm kanónů.\n\nVšechny křižníky se účastnily druhé světové války. Dva byly ve válce ztraceny. \"Calcutta\" byla 1. června 1941 potopena nepřátelskými letadly. \"Cairo\" potopila 12. srpna 1942 italská ponorka \"Axum\".\n\n\"Capetown\", \"Carlisle\" a \"Colombo\" válku přečkaly a byly nedlouho po ní sešrotovány.\n\n\n"}
{"id": "774187", "url": "https://cs.wikipedia.org/wiki?curid=774187", "title": "Mária Komlóšiová", "text": "Mária Komlóšiová\n\nMária Komlóšiová (15. října 1919 - ???) byla slovenská a československá politička a poúnorová bezpartijní poslankyně Národního shromáždění ČSSR a Sněmovny lidu Federálního shromáždění.\n\nVe volbách roku 1964 byla zvolena do Národního shromáždění ČSSR za Východoslovenský kraj jako bezpartijní kandidátka. V Národním shromáždění zasedala až do konce volebního období parlamentu v roce 1968.\n\nK roku 1968 se profesně uvádí jako dělnice z obvodu Revúca.\n\nPo federalizaci Československa usedla roku 1969 do Sněmovny lidu Federálního shromáždění (volební obvod Revúca), kde setrvala do února 1971, kdy rezignovala na poslanecký post.\n\n"}
{"id": "774188", "url": "https://cs.wikipedia.org/wiki?curid=774188", "title": "František Koníček (1922)", "text": "František Koníček (1922)\n\nFrantišek Koníček (* 8. října 1922 Jabkenice) byl český a československý politik Československé strany lidové a poúnorový poslanec Národního shromáždění ČSSR a Sněmovny lidu Federálního shromáždění.\n\nPo absolvování hospodářské školy (v letech 1938-1939) pracoval u svého otce na rodinném hospodářství, které převzal v roce 1949. Roku 1952 vstoupil do JZD, kde byl od roku 1953 zootechnikem. Od konce 30. let byl členem ČSL. V letech 1945-1957 působil jako člen MNV v rodných Jabkenicích.\n\nVe volbách roku 1964 byl zvolen za ČSL do Národního shromáždění ČSSR za Středočeský kraj. V Národním shromáždění zasedal až do konce volebního období parlamentu v roce 1968.\n\nK roku 1968 se profesně uvádí jako zootechnik JZD z obvodu Mladá Boleslav-Benátky nad Jizerou.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Mladá Boleslav-Benátky nad Jizerou), kde setrval do konce volebního období, tedy do voleb v roce 1971.\n\nPo roce 1971 se stáhl z veřejného života. Podle údajů k roku 2007 stále žil v domově důchodců.\n\n"}
{"id": "774190", "url": "https://cs.wikipedia.org/wiki?curid=774190", "title": "Zdeněk Kopecký", "text": "Zdeněk Kopecký\n\nZdeněk Kopecký (20. září 1927 - ???) byl český a československý politik Komunistické strany Československa a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1964 byl zvolen za KSČ do Národního shromáždění ČSSR za Východočeský kraj. V Národním shromáždění zasedal až do konce volebního období parlamentu v roce 1968.\n\nK roku 1968 se profesně uvádí jako vedoucí odboru výrobního podniku z obvodu Třebechovice pod Orebem.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Třebechovice pod Orebem), kde setrval do konce volebního období parlamentu, tedy do voleb roku 1971.\n\n"}
{"id": "774195", "url": "https://cs.wikipedia.org/wiki?curid=774195", "title": "Přemyslovský krucifix", "text": "Přemyslovský krucifix\n\nPřemyslovský krucifix (německy \"Přemyslidenkreuz\") z Jihlavy), Přemyslovský kříž je polychromovaný dřevěný krucifix z první poloviny 14. století. Je vystaven v obrazárně pražského Strahovského kláštera. V roce 2010 byl nařízením vlády zařazen mezi Národní kulturní památky ČR.\n\nPodle legendy byl kříž do Jihlavy věnován Přemyslem Otakarem II.. či Přemyslem Otakarem I.. Dílo však pravděpodobně vzniklo okolo roku 1330 a do Jihlavy se dostalo ve 14. století z Německa. Krucifix byl určen pro dominikánský kostel Povýšení sv. Kříže, který byl založen v polovině 13. století. Duchovním centrem dominikánského řádu ve střední Evropě byl Kolín nad Rýnem, odkud pocházejí nejstarší krucifixy podobného typu. \n\nPo josefínských reformách a zrušení jezuitského řádu přesídlili dominikáni roku 1781 do jezuitského kláštera a kostela sv. Ignáce z Loyoly, kde byl krucifix umístěn v levé boční kapli poblíž vchodu, v pozdně rokokovém zaskleném oltáři. Z kostela sv. Ignáce byl později přemístěn do kostela sv. Jakuba většího, který od roku 1591 podléhal Strahovskému premonstrátskému klášteru. Za komunistického režimu byl Strahovský klášter zrušen a tak mohl být krucifix odborně zhodnocen až po roce 1989, po prvním moderním restaurování v letech 1994-1997 v Praze. Kvůli nevhodným klimatickým podmínkám byla pro jihlavský kostel sv. Jakuba roku 2012 zhotovena novodobá replika ze syntetické pryskyřice. Přemyslovský krucifix je nyní vystaven v obrazárně Strahovského kláštera.\n\nPředlohou expresivního antiklasického stylu \"mystických krucifixů\" (\"crucifix dolorosum\", \"Gabelkruzifix\"), pocházejících z německého Porýní, je kříž z kostela St. Maria im Kapitol v Kolíně nad Rýnem z roku 1304. Přemyslovský krucifix je pozdější než krucifixy z Fabriana a Palerma. a navazuje spíše na krucifix z kostela St. Maria vom Frieden v Kolíně a oba krucifixy z okolí Salzburgu (Nonnberg, Friesach). Stylisticky je natolik podobný tomu, který přinesli maďarští poutníci z Kolína nad Rýnem do Andernachu, že může dokonce pocházet ze stejné dílny. Svým sochařským ztvárněním, ale poněkud méně expresivním podáním na něj navazuje krucifix z domu augustiniánských kanovníků v Klosterneuburgu. \n\nKrucifix z polychromovaného dřeva se od ostatních gotických sochařských děl domácího původu liší svými nadlidskými rozměry a dramatičností výrazu, která připomíná ještě 13. století. Tělo Krista včetně rukou je vysoké 245 cm a má rozpětí paží 158 cm. Samotný kříž má výšku 309 cm. Jeho forma ve tvaru hluboce rozvětveného kmene s odřezanými výrůstky představuje symbolický Strom poznání dobra a zla. \n\nKristova figura má disproporčně zvětšenou hlavu, dlaně a chodidla. Hlava s pootevřenými ústy a sklopenýma očima klesá k pravé straně a napíná svaly na krku. Předlohou mohly být hlavy proroků na západním průčelí katedrály ve Strasbourgu. Expresivní výraz utrpení v Kristově obličeji zdůrazňuje řezba, která má tendenci ke geometrické stylizaci a kombinuje ostré konvexní a konkávní tvary. Kristova hlava má precizně řezaný vous a masivní trnovou korunu s dlouhými trny, které pronikají až do lebky. Socha, podobně jako další \"Crucifixi dolorosi\", sloužila i jako relikviář, jak svědčí otvor umístěný v hlavě. Dlouhé prameny vlasů, patrné na starších fotografiích, nejsou původní a během restaurování byly odstraněny. Velké dlaně s dlouhými zkroucenými prsty mají v okolí hřebů rány modelované zduřelou pokožkou. Také překřížené nohy, probité jedním hřebem, mají dramaticky zdůrazněné rány. Tělo je poměrně masivní, se schematicky vyznačenými žebry která po stranách sahají až k pasu, propadlým břichem se čtyřmi konvexními záhyby, dolním okrajem hrudníku ve tvaru písmene M. Rána na boku je otevřená a proudy krve, které z ní vytékají, vedou až k prstům na nohou. Ukřižování je oproti starším vyobrazením podáno s naturalistickou věrností - štíhlé paže jsou nataženy vahou těla, přibité nohy mají silně pokrčená kolena. \n\nKristova rouška je několikrát přehrnuta a složena z množství záhybů, které jsou vpředu hluboké, mísovité a horizontální a po stranách mělké a řasené hustě vertikálně. Čtyři cípy roušky spadají dolů po obou stranách a mezi koleny. Schéma roušky je obdobné jako u krucifixů z Nonnbergu a Friesachu a částečně se shoduje s dalmatskými krucifixy, které jsou mladší.\nAž do 13. století byl Kristus na kříži téměř výhradně znázorňován jako vítěz nad smrtí (\"Christus triumphans\") - jako hladká figura bez známek utrpení, často s korunou na hlavě. Jednalo se o ukřižování se 4 hřeby, kde nohy spočívaly vedle sebe na podložce. Ukřižování se třemi hřeby dominuje od poloviny 13. století a má původ v mystických proudech v církvi, které se soustředily na lidský aspekt Kristova utrpení a vybízely věřící ke kontemplaci a ztotožnění. Na přelomu 13. a 14. století se církev musela vyrovnávat se sílícím vlivem náboženských heretiků a žebravé řády spolu s inkvizicí hrály v jejich potírání významnou roli. Drastické znázornění Krista na kříži má původ v dobových zápisech mystických vidění a modlitbách a mělo prohloubit víru, že Mesiáš se obětoval, aby vykoupil lidské hříchy.\nKrucifix byl restaurován roku 1997. Majitel díla a UDU AV ČR se přiklonili k názoru, že vzhledem k dobrému zachování původní gotické polychromie budou odstraněny všechny pozdější přemalby s výjimkou nejstarší vrstvy. Během 600 let bylo na krucifix naneseno deset podkladových vrstev a přemaleb, které byly postupně snímány a dokumentovány. Nejstarší šedorůžová barva inkarnátu se zachovala pouze ve fragmentech na zadní straně rukou a proto byla při restaurování ponechána světle hnědá barva těla pocházející rovněž z gotického období. Kristova rouška, původně světle šedohnědá, byla několikanásobně přemalována. Při restaurování byly sejmuty čtyři nejmladší přemalby a ponechána nejstarší zachovaná vrstva v barvě slonoviny s kapkami krve a zlaceným lemem. Vidlicový kříž, zhotovený ze smrku (střed) a javoru babyky (vidlice) je původní, včetně podkladové křemičité vrstvy a stop původní polychromie. Byla ponechána nejstarší přemalba v tmavohnědé barvě. Na rozdíl od příbuzných německých soch Krista, které jsou z dubu nebo ořechu (Coesfeld, Haltern), je ten jihlavský zhotoven z měkkého topolového dřeva a většího počtu menších dílů. Spoje byly kryty přelepem plátnem a vyrovnány místy silnými podkladovými vrstvami křemičité hlinky a křídy, které se složením shodují s materiály, užitými v české gotické deskové malbě a dřevěné skulptuře 14. století. \nHistorickou a uměleckou hodnotou patří toto dílo mezi nejvýznamnější ze skupiny bolestných krucifixů. V Evropě je jen několik desítek podobných raně gotických děl., z nichž k nejstarším patří krucifixy v klášteru Nonnberg u Salzburgu, \"Crocifisso Chiaramonte\" v katedrále v Palermu, v Chapelle du Devot-Christ v Perpignan (1307) nebo krucifixy katedrál v italských městech Lucera (dokončena 1317) Sulmona, Tolentino a Fabriano. Další se nacházejí v dalmatských městech Split, Kotor a Piran\n\n"}
{"id": "774197", "url": "https://cs.wikipedia.org/wiki?curid=774197", "title": "Voitsdorf", "text": "Voitsdorf\n\nVoitsdorf je německý název sídel v Česku:\n"}
{"id": "774201", "url": "https://cs.wikipedia.org/wiki?curid=774201", "title": "Seznam skladeb Bedřicha Smetany", "text": "Seznam skladeb Bedřicha Smetany\n\nNíže je uveden Seznam skladeb Bedřich Smetany seřazený podle žánru, katalogových čísel a názvů. Čísla JB jsou čísla z \"Tematického katalogu skladeb Bedřicha Smetany\" Jiřího Berkovce (Praha, 1999). Čísla B. jsou z katalogu Františka Bartoše. Čísla T. jsou z katalogu Karla Teigeho z roku 1893.\n"}
{"id": "774203", "url": "https://cs.wikipedia.org/wiki?curid=774203", "title": "Jindřich Duval Dampierre", "text": "Jindřich Duval Dampierre\n\nJindřich Duval hrabě Dampierre (1580 – 8. října 1620) byl lotrinský šlechtic, pocházející z okolí Met.\n\nOd roku 1602 sloužil v císařské armádě. Pod generálem Bastou bojoval v Sedmihradsku, neúspěšně bránil proti Turkům Ostřihom (r. 1605 musel po vzpouře vlastních vojáků město vydat), vyznamenal se ve válce proti Benátčanům ve Furlánsku. Roku 1619, za České války, poslal v pravý čas své jízdní arkebuzíry na pomoc císaři Ferdinandovi II., ohroženého delegací rakouských protestantských stavů. Od té doby (až do r. 1918) směli velitelé tohoto pluku bez ohlášení vstupovat k císaři a žádný příslušník pluku nesměl být odsouzen k trestu smrti (bez předchozího přeložení k jinému útvaru). V České válce dobyl Dampierre Budějovice. Roku 1620 byl pověřen tažením proti Gáboru Bethlenovi a 8. října 1620 při obléhání Bratislavy padl.\n\n"}
{"id": "774204", "url": "https://cs.wikipedia.org/wiki?curid=774204", "title": "Ján Koscelanský", "text": "Ján Koscelanský\n\nJán Koscelanský (19. října 1926 – 19. listopadu 2010) byl slovenský a československý politik Komunistické strany Slovenska a poúnorový poslanec Slovenské národní rady, Národního shromáždění ČSSR a Sněmovny lidu Federálního shromáždění.\n\nV letech 1966-1968 se uvádí jako účastník zasedání Ústředního výboru Komunistické strany Slovenska a člen Ústřední kontrolní a revizní komise ÚV KSS. XIII. sjezd KSČ ho zvolil za člena Ústředního výboru Komunistické strany Československa. Vysočanský sjezd KSČ ho ve funkci potvrdil. Na členství v ÚV KSČ rezignoval v červnu 1970.\n\nVe volbách roku 1964 se stal poslancem Slovenské národní rady. Po volbách roku 1964 byl zvolen za KSS i do Národního shromáždění ČSSR za Východoslovenský kraj. Mandát nabyl až dodatečně v prosinci 1966 po doplňovacích volbách vypsaných poté, co rezignoval poslanec Emil Chlebec. V Národním shromáždění zasedal až do konce volebního období parlamentu v roce 1968.\n\nK roku 1968 se profesně uvádí jako představitel KRK KSS z obvodu Trebišov. Během pražského jara udržoval jako vedoucí tajemník Krajského výboru KSS ve Východoslovenském kraji kontakty se sovětskými představiteli na sousední Ukrajině. Zpočátku se orientoval jako stoupenec reformního kurzu, ale postupně se u něj začaly objevovat pochybnosti ohledně radikálních politických změn. V květnu 1968 svým sovětským protějškům sdělil, že není vyloučeno, že pro Slováky může být nezbytné „společně s bratrským sovětským lidem znovu osvobodit české země“. Zároveň byl kritický k česko-slovenským vztahům a vyjadřoval obavy, že i po připravované federalizaci může být postavení Slováků nerovnoprávné. Tyto postřehy pak byly ukrajinskými komunisty tlumočeny vedení KSSS.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Trebišov), kde setrval do července 1970, kdy rezignoval na post poslance. Po invazi vojsk Varšavské smlouvy do Československa ho Ústřední výbor Komunistické strany Československa zařadil na seznam „představitelů a exponentů pravice“. V té době je uváděn jako vedoucí tajemník východoslovenského KV KSS Košice.\n\n"}
{"id": "774214", "url": "https://cs.wikipedia.org/wiki?curid=774214", "title": "Peter Slanina", "text": "Peter Slanina\n\nPeter Slanina (* 16. prosince 1959 Banská Bystrica, Československo) je československý hokejový obránce, který, nebýt základní vojenské služby strávené v Dukle Trenčín, by strávil podstatnou celou hráčskou kariéru v jednom hokejovém týmu - TJ VSŽ Košice. Reprezentoval Československo na jednom mistrovství světa.\n\nJeho prvoligová hokejová kariéra začala v rodném městě, v hokejovém oddíle Iskra Smrečina Banská Bystrica. V roce 1978 po úspěšném výsledku a výkonu na MEJ 1977 přestoupil do týmu nejvyšší soutěže TJ VSŽ Košice. Kromě dvouleté základní vojenské služby v rámci československé hokejové ligy nikdy nepřestoupil. V roce 1989 po uvolnění státních hranic si vyzkoušel i zahraniční angažmá, v jeho případě se jednalo o finskou ligu, kde hrál 3 sezóny nejvyšší hokejovou soutěž SM-liiga a kariéru zakončil jednou sezónou v druhé nejvyšší soutěži Mestis.\n\nV rámci československé hokejové ligy získal 2 mistrovské tituly. V roce 1988 k titulu přidal navíc ocenění nejofenzivnějšího obránce ligy.\n\nV reprezentaci odehrál 54 zápasů, ve kterých vstřelil 3 góly. I přes vyšší věk se mu podařilo si zahrát 2 zápasy v nově vytvořené slovenské hokejové reprezentaci.\n\nPo skončení hráčské kariéry zůstal u hokeje, kde pracuje na pozici asistenta či hlavního trenéra, jak na úrovni mládeže, tak i na úrovni dospělých. Mezi jeho místa působení patří: HK Spišská Nová Ves, HC Košice, MsHK Žilina. V roce 2007 se hokejově vrátil do Banské Bystrice, kde působil jako trenér mládeže. Ze začátku vedl tým extraligových dorostenců, následně trénoval juniory HC 05 Banská Bystrica, s kterými v sezóně 2008-2009 vybojoval bronzové medaile. V oddíle působí i v sezóně 2011-2012.\n\n"}
{"id": "774216", "url": "https://cs.wikipedia.org/wiki?curid=774216", "title": "21. století (časopis)", "text": "21. století (časopis)\n\n21. století je český populárně-vědecký časopis, který vychází od roku 2003. Vychází v rámci vydavatelství RF-Hobby, jedná se o měsíčník.\n\nKromě klasických čísel vycházejí každý rok i dvě speciální vydání s názvem \"21. století Extra\". Patří k nejčtenějším tuzemským periodikům svého druhu, jeho čtenost se dle Mediaprojektu v roce 2014 pohybovala kolem 266 000, prodaný náklad vycházel na cca 32 tisíc kusů. Jeho mutace vychází také v Polsku a v Maďarsku. Šéfredaktorem je od června 2019 Jan Zelenka. \n\n21. století získalo v roce 2011 první místo v soutěžní přehlídce popularizace vědy SCIAP 2011 v kategorii periodikum. Ve stejné soutěžní přehlídce získal časopis třetí místo i v roce 2016. \n\n"}
{"id": "774220", "url": "https://cs.wikipedia.org/wiki?curid=774220", "title": "Eduard Kosmel", "text": "Eduard Kosmel\n\nEduard Kosmel (16. listopadu 1922 Vavrečka - 8. června 1985 Nitra) byl československý generál, politik Komunistické strany Československa (slovenské národnosti ale zvolený v českých zemích) a poúnorový poslanec Národního shromáždění ČSSR a Sněmovny lidu Federálního shromáždění.\n\nStudoval státní reálné gymnázium v Rimavské Sobotě (po okupaci jižního Slovenska Maďarskem v roce 1938 přestoupil na gymnázium ve městě Tisovec). V říjnu 1942 narukoval do slovenské armády, absolvoval poddůstojnickou školu, od června 1943 studoval \"Školu pro důstojníky pěchoty\" v Bratislavě a od září 1943 \"Vojenskou akademii\" v Bratislavě. Během Slovenského národního povstání bojoval jako poručík a velitel čety. Po potlačení povstání přešel k partyzánské skupině operující v regionu Tisovec–Hnúšťa–Rimavská Sobota. V roce 1945 mu byl udělen Řád Slovenského národního povstání.\n\nV březnu 1945 se v Popradu zapojil do československé armády a po konci války zahájil rychlý postup v armádní hierarchii. V září 1945 získal hodnost nadporučíka a byl vyslán do kurzu pro osvětové důstojníky v Praze. Působil potom jako osvětový důstojník v \"Škole pro důstojníky pěchoty v záloze\" v Košicích. V dubnu 1946 přešel do \"Ústředního domu armády\" v Praze (oddělení kroužků a jazykových kurzů). V říjnu 1946 odešel do Rimavské Soboty jako velitel roty u III. praporu pěšího pluku 26. V období leden-květen 1947 procházel kurzem pro nižší důstojníky dělostřelectva při \"Dělostřeleckém učilišti\" v Olomouci. Pak byl dočasně zproštěn výkonu služby, dokud nebylo skončeno soudní řízení, v němž čelil obvinění ze zabití civilních osob německé a maďarské národnosti ve sběrném táboře v Petržalce v době krátce po skončení války. Soud ho zprostil obvinění a v září 1947 opět nastoupil coby velitel roty u I. praporu k pluku v Rimavské Sobotě. Později se stal velitelem náhradní roty v Breznu. Od prosince 1948 byl zástupcem důstojníka obranného zpravodajství u velitelství praporu v Kašperských Horách. 1. října 1949 povýšen na kapitána. Na předchozím postu setrval i po reorganizaci praporu na pluk v říjnu 1949 a po jeho redislokaci do Vimperku koncem roku 1950. Od března 1951 byl zástupcem velitele III. praporu u 26. pěšího pluku.\n\nV říjnu 1951 nastoupil na \"Vojenskou akademii\" do Prahy. Zde byl v lednu 1953 povýšen na štábního kapitána a v červnu 1953 na majora. Po absolvování akademie se stal v září 1953 náčelníkem operačního oddělení 10. pěší divize v Košicích. V říjnu 1954 povýšen na podplukovníka a převzal velení 39. pěšího pluku v Bratislavě. Zde zůstal i po přejmenování a přečíslování na 9. střelecký pluk. V září 1957 přemístěn do Trnavy, kde stále působil ve funkci zástupce velitele 4. střelecké divize. Od léta 1958 byl náčelníkem štábu 3. motostřelecké divize v Kroměříži. V roce 1959 mu byl udělen Řád rudé hvězdy. Koncem září 1959 byl postaven do velení divize a počátkem října 1959 povýšen na plukovníka. V červenci 1960 zahájil přípravnou školu pro studium v zahraničí při \"Vojenské akademii Klementa Gottwalda\" v Praze a ještě téhož roku vyslán na \"Vojenskou akademii Generálního štábu ozbrojených sil SSSR K. J. Vorošilova\" v Moskvě.\n\nPo návratu do vlasti v září 1962 nastoupil jako velitel 1. tankové divize ve Slaném. V roce 1964 získal Řád rudého praporu. 1. října 1964 ho prezident republiky jmenoval do hodnosti generálmajora. Brzy nato odešel do Písku. I tam působil ve funkci zástupce velitele 1. armády. Zde setrval i po reorganizaci velitelství armády v září 1965 na velitelství Západního vojenského okruhu. V roce 1966 získal na základě zákona č. 19/1966 Sb. o vysokých školách titul inženýra. Během další reorganizace velitelství se v lednu 1967 stal zástupcem velitele okruhu pro operační a bojovou přípravu. Od května 1968 působil v Praze jako zástupce náčelníka Generálního štábu ČSLA.\n\nV této době rozvinul i svoji politickou kariéru. Ve volbách roku 1964 byl zvolen za KSČ do Národního shromáždění ČSSR za Středočeský kraj. V Národním shromáždění zasedal až do konce volebního období parlamentu v roce 1968. K roku 1968 se profesně uvádí jako důstojník z obvodu Rakovník.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Rakovník), kde setrval do konce volebního období parlamentu, tedy do voleb roku 1971.\n\nV červenci 1969 byl vyslán do spojeného velení ozbrojených sil členských států Varšavské smlouvy do Moskvy a převzal zde funkci zástupce náčelníka štábu, která byla vytvořena pro představitele každého členského státu. Do ČSSR se vrátil v lednu 1972. Na počátku února 1972 byl přeložen na velitelství 4. armády na post zástupce velitele. Z Písku odešel v říjnu 1978 do Prahy, kde byl až do konce vojenské služby evidován jako náčelník Vojenské katedry Univerzity Karlovy. Do zálohy odešel koncem července 1983.\n\nEduard Kosmel se oženil s Ludmilou a měli společně tři děti a sedm vnoučat.\n\n"}
{"id": "774221", "url": "https://cs.wikipedia.org/wiki?curid=774221", "title": "Kaisers", "text": "Kaisers\n\nKaisers je obec v Rakousku ve spolkové zemi Tyrolsko v okrese Reutte.\n\nŽije zde 74 obyvatel (1. 1. 2011).\n"}
{"id": "774222", "url": "https://cs.wikipedia.org/wiki?curid=774222", "title": "Olga Kotlebová", "text": "Olga Kotlebová\n\nOlga Kotlebová, též Oľga Kotlebová (* 6. července 1941) byla slovenská a československá politička, poúnorová bezpartijní poslankyně Národního shromáždění ČSSR a poslankyně Sněmovny lidu Federálního shromáždění na počátku normalizace.\n\nVe volbách roku 1964 byla zvolena do Národního shromáždění ČSSR za Západoslovenský kraj jako bezpartijní kandidátka. V Národním shromáždění zasedala až do konce volebního období parlamentu v roce 1968.\n\nK roku 1968 se profesně uvádí jako technická kontrolorka z obvodu Nové Mesto nad Váhom.\n\nPo federalizaci Československa usedla roku 1969 do Sněmovny lidu Federálního shromáždění (obvod Nové Mesto nad Váhom), kde setrvala do konce volebního období, tedy do voleb v roce 1971.\n\n"}
{"id": "774223", "url": "https://cs.wikipedia.org/wiki?curid=774223", "title": "Lechaschau", "text": "Lechaschau\n\nLechaschau je obec v Rakousku ve spolkové zemi Tyrolsko v okrese Reutte.\n\nŽije zde 1 985 obyvatel (1. 1. 2011).\n\n"}
{"id": "774225", "url": "https://cs.wikipedia.org/wiki?curid=774225", "title": "Lermoos", "text": "Lermoos\n\nLermoos je obec v Rakousku ve spolkové zemi Tyrolsko v okrese Reutte.\n\nŽije zde 1 108 obyvatel (1. 1. 2011).\n\n"}
{"id": "774226", "url": "https://cs.wikipedia.org/wiki?curid=774226", "title": "Antonín Kozák", "text": "Antonín Kozák\n\nAntonín Kozák (28. března 1915 – 4. června 1984) byl český a československý politik a poúnorový bezpartijní poslanec Národního shromáždění ČSSR, Sněmovny lidu Federálního shromáždění a České národní rady.\n\nVe volbách roku 1964 byl zvolen do Národního shromáždění ČSSR za Východočeský kraj jako bezpartijní kandidát. V Národním shromáždění zasedal až do konce volebního období parlamentu v roce 1968.\n\nK roku 1968 se profesně uvádí jako předseda JZD z obvodu Jičín.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Jičín), kde setrval do července 1971, kdy rezignoval na poslanecký post. Ve stejné době zasedal i v České národní radě.\n\n"}
{"id": "774228", "url": "https://cs.wikipedia.org/wiki?curid=774228", "title": "Musau", "text": "Musau\n\nMusau je obec v Rakousku ve spolkové zemi Tyrolsko v okrese Reutte.\n\nŽije zde 406 obyvatel (1. 1. 2011).\n"}
{"id": "774230", "url": "https://cs.wikipedia.org/wiki?curid=774230", "title": "Namlos", "text": "Namlos\n\nNamlos je obec v Rakousku ve spolkové zemi Tyrolsko v okrese Reutte.\n\nŽije zde 93 obyvatel (1. 1. 2011).\n"}
{"id": "774231", "url": "https://cs.wikipedia.org/wiki?curid=774231", "title": "Kysibl", "text": "Kysibl\n\nNázev Kysibl má více významů:\n\n\n"}
{"id": "774233", "url": "https://cs.wikipedia.org/wiki?curid=774233", "title": "Nesselwängle", "text": "Nesselwängle\n\nNesselwängle je obec v Rakousku ve spolkové zemi Tyrolsko v okrese Reutte.\n\nŽije zde 420 obyvatel (1. 1. 2011).\n"}
{"id": "774234", "url": "https://cs.wikipedia.org/wiki?curid=774234", "title": "Hory (Valašská Bystřice)", "text": "Hory (Valašská Bystřice)\n\nOsada Hory, zmiňovaná také pod názvem Na Horách, je část obce Valašská Bystřice, nacházející se přibližně 2,5 km od centra obce v severozápadní části jejího území.\n\nHory se nachází v nadmořské výšce zhruba zhruba 540 m. Nejvyššími vrcholy této části jsou Boňkov (544 m), Těnkovec (556 m) a Spina (560 m). Na Horách pramení několik malých nedůležitých potůčků, které nemají své specifické názvy a tato soustava vodních toků je místními nazývána jako \"Potoky\".\n\nHory hraničí s obcí Vidče – z 93 % leží v katastrálním území Valašská Bystřice, zbylých 7 % náleží ke k. ú. obce Vidče. V minulosti několikrát náležely celé obci Vidče, od 1. ledna 1954 byly Hory i s Videčskými Pasekami přičleněny k Valašské Bystřici.\n\nHory patří jak do rozlohy, tak do počtu obyvatel mezi největší části Valašské Bystřice. V roce 2012 zde žilo (vč. videčské strany) 123 obyvatel v celkem 76 trvale osídlených domech, nepočítaje místní chataře.\n\nHory se dělí na tyto části:\n\nV roce 1978 byla na Hory zavedena pravidelná autobusová doprava ČSAD Vsetín.\n\nNachází se zde 3 autobusové zastávky:\n\nKřižnice leží na začátku Hor, takže zde staví všechny linky mířící do centra Valašské Bystřice, kdežto zastávky Na Horách a Spina spojují s centrem obce a s Rožnovem pouze dva autobusy denně.\n"}
{"id": "774236", "url": "https://cs.wikipedia.org/wiki?curid=774236", "title": "Pfafflar", "text": "Pfafflar\n\nPfafflar je obec v Rakousku ve spolkové zemi Tyrolsko v okrese Reutte.\n\nŽije zde 123 obyvatel (1. 1. 2011).\n\nOficiální stránka \n"}
{"id": "774237", "url": "https://cs.wikipedia.org/wiki?curid=774237", "title": "Pflach", "text": "Pflach\n\nPflach je obec v Rakousku ve spolkové zemi Tyrolsko v okrese Reutte.\n\nŽije zde 1 251 obyvatel (1. 1. 2011).\n\nOficiální stránka \n"}
{"id": "774238", "url": "https://cs.wikipedia.org/wiki?curid=774238", "title": "Josef Krejčí (politik KSČ)", "text": "Josef Krejčí (politik KSČ)\n\nJosef Krejčí (29. ledna 1912 Pochvalov – 30. července 1989) byl český a československý politik Komunistické strany Československa, poúnorový poslanec Národního shromáždění ČSSR a Sněmovny lidu Federálního shromáždění a ministr vlád Československa.\n\nVystudoval státní reálku v Rakovníku a v letech 1931–1936 Vysokou školu strojního inženýrství v Praze (při ČVUT). Za druhé světové války pracoval v plzeňských Škodových závodech. Po válce nastoupil do válcoven trub v Chomutově. Od roku 1958 zastával funkci ředitele nově utvořeného podniku Válcovny trub a železárny Chomutov.\n\nVe volbách roku 1964 byl zvolen za KSČ do Národního shromáždění ČSSR za Severomoravský kraj. V Národním shromáždění zasedal až do konce volebního období parlamentu v roce 1968.\n\nZastával i vládní posty. V roce 1961 se stal náměstkem ministra hutního průmyslu a rudných dolů. Od roku 1962 zastával post ministra hutního průmyslu a rudných dolů v třetí vládě Viliama Širokého. V této funkci setrval do roku 1965 i v následující vládě Jozefa Lenárta. Pak od roku 1965 do roku 1968 zastával v tomto kabinetu post ministra těžkého průmyslu a místopředsedy vlády. Portfolio ministra těžkého průmyslu si podržel i v první vládě Oldřicha Černíka. V druhé vládě Oldřicha Černíka a třetí vládě Oldřicha Černíka byl v letech 1969-1970 ministrem-předsedou Výboru pro průmysl.\n\nXII. sjezd KSČ ho zvolil za kanditáta Ústředního výboru Komunistické strany Československa. XIII. sjezd KSČ a Vysočanský sjezd KSČ v srpnu 1968 ho zvolil členem ÚV KSČ. Na členství v ÚV KSČ rezignoval v říjnu 1970.\n\nK roku 1968 se profesně uvádí jako ministr těžkého průmyslu z obvodu Frýdek-Místek.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Frýdek-Místek), kde setrval do konce volebního období parlamentu, tedy do voleb roku 1971.\n\nZemřel v červenci 1989.\n\n"}
{"id": "774242", "url": "https://cs.wikipedia.org/wiki?curid=774242", "title": "Hrabství Antrim", "text": "Hrabství Antrim\n\nHrabství Antrim ( , či ) je severoirské hrabství, patřící do bývalé provincie Ulster. Sousedí s hrabstvím Down na jihu a s hrabstvím Londonderry \"(Derry)\" na západě. Přes Lough Neagh sousedí také s hrabstvími Tyrone a Armagh. Severovýchodní pobřeží omývá Severní průliv, oddělující Irsko od Skotska.\n\nHlavním městem hrabství je Antrim. Hrabství má rozlohu 3064 km² a žije v něm 616 384 obyvatel. Na území hrabství se také nachází větší část Belfastu, největšího severoirského města.\n\nMezi zajímavá místa patří již zmíněné jezero Neagh, oblast Glens of Antrim ( ), Giant's Causeway ( ) a Bushmills s nejstarší palírnou whiskey na světě.\n\n"}
{"id": "774247", "url": "https://cs.wikipedia.org/wiki?curid=774247", "title": "Pinswang", "text": "Pinswang\n\nPinswang je obec v Rakousku ve spolkové zemi Tyrolsko v okrese Reutte.\n\nŽije zde 414 obyvatel (1. 1. 2011).\n\nOficiální stránka \n"}
{"id": "774248", "url": "https://cs.wikipedia.org/wiki?curid=774248", "title": "Petr Adamec (plavec)", "text": "Petr Adamec (plavec)\n\nPetr Adamec (* 6. června 1960, Československo) je bývalý československý reprezentant v plavání, později trenér a sportovní funkcionář, předseda výboru sekce plavání Českého svazu plaveckých sportů. \n\nJako reprezentant Československa se roce 1980 zúčastnil olympijských her v Moskvě, kde nastoupil v závodech na 200 a 400 metrů volným způsobem a spolu s Machkem, Roľkem a Havlem ve štafetě na 4× 200 metrů volným způsobem. Ve všech případech skončil již v rozplavbách.\n"}
{"id": "774250", "url": "https://cs.wikipedia.org/wiki?curid=774250", "title": "Hélène Binet", "text": "Hélène Binet\n\nHélène Binet (* 25. července 1959, Sorengo, Švýcarsko) je švýcarská fotografka, která žije v Londýně. Věnuje se především fotografii architektury.\n\nNarodila se ve Švýcarském městě Sorengo ve švýcarsko - francouzské rodině. Vystudovala fotografii na Instituto Europeo di Design v Římě. Dva roky byla fotografkou divadla Grand Théâtre de Genève. Později se věnovala fotografii architektury. Spolupracuje s předními architekty, jako jsou Raoul Bunschoten, Caruso St John, Zaha Hadid, Daniel Libeskind, Studio Mumbai, Peter Zumthor a dalšími. Je rovněž autorkou fotografií děl dnes již nežijících architektů, jako byli Alvar Aalto, Geoffrey Bawa, Le Corbusier, Sverre Fehn, John Hejduk, Sigurd Lewerentz, Andrea Palladio či Dimitris Pikionis.\n\nSe svým manželem, architektem Raoulem Bunschotenem, a dvěma dětmi žije v Londýně.\n\nFotografie publikovala v časopisu \"AA files\", který vydává Architectural Association School of Architecture v Londýně. Vydala několik monografií.\n\nV rámci výstavy díla architekta Johna Hejduka v Praze v roce 1991 proběhla rovněž výstava fotografií Hélène Binet s názvem \"Příbuzní / Relatives\" v Galerii Jaroslava Fragnera.\n\n\nV roce 2019 obdržela Cenu Ady Louise Huxtable ()\n\n"}
{"id": "774251", "url": "https://cs.wikipedia.org/wiki?curid=774251", "title": "Lara Arruabarrenová", "text": "Lara Arruabarrenová\n\nLara Arruabarrenová nebo Arruabarrenaová, celým jménem nepřechýleně Lara Arruabarrena Vecino, (* 20. března 1992 San Sebastián) je španělská profesionální tenistka. Ve své dosavadní kariéře na okruhu WTA Tour vyhrála tři turnaje ve dvouhře, když na prvním z nich triumfovala na únorovém Copa BBVA Colsanitas 2012 v kolumbijské Bogotě. Druhou trofej získala v sérii WTA 125s na calijském turnaji v únoru 2013 po výhře nad Catalinou Castañovou a třetí dosáhla na soulském Korea Open 2016. Připsala se také sedm turnajových vítězství ve čtyřhře. V rámci okruhu ITF získala dvanáct titulů ve dvouhře a osm ve čtyřhře.\n\nNa žebříčku WTA byla nejvýše ve dvouhře klasifikována v červenci 2017 na 52. místě a ve čtyřhře pak v únoru 2016 na 28. místě. Trénuje ji Andoni Vivanco. Dříve tuto roli plnil Albert Torras.\n\nVe španělském fedcupovém týmu debutovala roku 2015 v baráži druhé Světové skupiny proti Argentině, kde plnila roli jedničky družstva. Po výhrách nad Irigoyenovou i Ormaecheaovou přispěla dvěma body k vítězství Španělek 4:0 na zápasy. Do roku 2019 v soutěži nastoupila ke čtyřem mezistátním utkáním s bilancí 2–4 ve dvouhře a 1–0 ve čtyřhře.\n\nV juniorské čtyřhře French Open 2010 se s krajankou Maríou Teresou Torrovou Florovou probojovaly do finále, v němž podlehly maďarsko-americkému páru Tímea Babosová a Sloane Stephensová poměrem 2–6 a 3–6.\n\nV rámci hlavních soutěží dvouhry událostí okruhu ITF debutovala v říjnu 2007, když na turnaji ve španělském Les Franqueses Del Valles s dotací 10 tisíc dolarů postoupila z kvalifikace. V úvodním kole podlehla krajance Lucii Cerverové-Vazquezové. Premiérový titul v této úrovni tenisu vybojovala v červenci 2008 na oviedském turnaji s rozpočtem deset tisíc dolarů, když ve finále zdolala Němku Hermon Berhaneovou.\n\nV kvalifikaci singlu okruhu WTA Tour debutovala na dubnovém turnaji Andalucia Tennis Experience 2010 v Marbelle. Na úvod kvalifikace podlehla krajance Nurii Llagosteraové Vivesové. O týden později dohrála na antukovém Barcelona Ladies Open 2010 v téže fázi kvalifikace na raketě Sílvie Solerové Espinosové. Hlavní soutěž okruhu WTA si poprvé zahrála na Andalucia Tennis Experience 2011 po zvládnutém kvalifikačním sítu. V úvodním kole vyřadila Monicu Niculescuovou. Do čtvrtfinále postoupila přes Češku Sandru Záhlavovou. V něm ji zastavila druhá nasazená Ruska Světlana Kuzněcovová, které odebrala jen tři gamy.\n\nPremiérovou trofej na okruhu WTA Tour získala na únorovém Copa BBVA Colsanitas 2012. V úvodním kole vyřadila osmou nasazenou Rakušanku Patricii Mayrovou-Achleitnerovou. V boji o titul pak zdolala ruskou hráčku Alexandru Panovovou ve dvou setech. Do elitní světové stovky se poprvé posunula ve vydání žebříčku WTA z 10. září 2012, když po US Open 2012 postoupila ze 115. na 91. příčku.\n\nDruhou trofej pak přidala na zářijovém Korea Open 2016, hraném v Soulu. Ve druhém kole svedla třísetový boj s osmou nasazenou Američankou Louisou Chiricovou. Po zvládnutých dvou tiebreacích vyřadila ve čtvrtfinále švédskou turnajovou dvojku Johannu Larssonovou. Hladká výhra nad Rumunkou Patricií Marií Țigovou ji posunula do druhého finále kariéry. V něm zdolala rumunskou turnajovou pětku Monicu Niculescuovou po divokém třísetovém průběhu 6–0, 2–6 a 6–0. Po více než čtyřech letech čekání vybojovala singlovou trofej. Bodový zisk jí v následném vydání žebříčku WTA zajistil posun na kariérní maximum, když 26. září 2016 figurovala na 61. místě.\n\nDebut v hlavní soutěži nejvyšší grandslamové kategorie zaznamenala v ženském singlu French Open 2012 poté, co ve třetím kole kvalifikace zdolala Garbiñe Muguruzaovou. V úvodním zápase dvouhry však uhrála jen dvě hry proti třinácté nasazené Srbce Aně Ivanovićové.\n\n"}
{"id": "774258", "url": "https://cs.wikipedia.org/wiki?curid=774258", "title": "Peter Ihnačák", "text": "Peter Ihnačák\n\nPeter Ihnačák (* 3. května 1957 Poprad, Československo) je bývalý československý hokejový útočník, který po několika úspěšných sezónách v československé hokejové lize se rozhodl zkusit štěstí v NHL, a to jedinou možnou formou - emigrací. Jeho bratrem je Miroslav Ihnačák.\nPeter má syna Briana, který se také věnuje lednímu hokeji.\n\nHokejové začátky jsou spojeny s jeho rodným městem Popradem. Nejspíše zlomovým okamžikem jeho kariéry byla základní vojenská služba, kterou strávil v Dukle Jihlava. Zde poznal trenéra Stanislava Neveselého a jak sám přiznal: \"\"Dukla mi pomohla po všech stránkách. Získal jsem zkušenosti, začal jsem se chovat jinak než dřív. Poznal jsem skvělého trenéra Standu Neveselého - tvrdého a neúprosného chlapa, který s námi ovšem jednal na rovinu. Později mě vedli mnozí uznávaní odborníci, jenže některým z nich jsem nevěřil ani dobrý den,\"\" tato zkušenost mu hodně pomohla. Po vojně se nevrátil na rodné Slovensko, ale přestoupil do pražské Sparty, kde velice rychle získal stabilní místo v sestavě. I přes nesporné hokejové kvality, pokud tým Sparty cestoval do kapitalistické ciziny, Peter vzhledem k rodinným poměrům vždy musel zůstat v Praze. Šance vyzkoušet si nejuznávanější ligu světa se naskytla v roce 1982. V tomto roce MS pořádalo Finsko. Jelikož Finsko jako spřátelený stát východního bloku československé uprchlíky nepřijímalo a vracelo je zpátky do země původu, Peter byl nominován a mohl vycestovat. Nejvyšší vedení hokejové svazu nepředpokládalo, že by mohl utéci. Ale skutečnost byla jiná. Přes náhradní pas a odjezd trajektem do Švédska se mu podařilo i s pomocí vedení klubu Toronto Maple Leafs odjet do Kanady.\n\nO jeho šikovnosti svědčí i to, že hned v první sezóně v NHL odehrál téměř všechny zápasy a s 66 body vytvořil nováčkovský rekord \"Maple Leafs\". V týmu vydržel plných 8 sezón, když poslední dvě se již neodvíjely dle jeho představ. Podstatnou část sezóny 1988-89 strávil v soutěži AHL, kde hrál za tým Newmarket Saints. Celkem odehrál v NHL v základní části 417 zápasů s bilancí 102 vstřelených gólů a 165 nahrávek.\n\nV 33 letech se vrátil hrát hokej do Evropy (sezóna 1990-1991), když jeho cesta začala v německém Freiburgu. Na konci sezóny 1991-1992 odehrál jeden zápas za švýcarský EHC Kloten, následující sezónu začal v klubu HC Ajoie, ale v prosinci 1992 přišel přestup do Krefeldu. I přes pokročilý věk si vedl úspěšně, spolu s Petrem Břízou a Eduardem Uvírou hrál dokonce za výběr německé ligy na Německém poháru 1994. Po sezóně 1996-1997 v Krefeldu ukončil Ihnačák aktivní kariéru.\n\nV reprezentaci odehrál 24 zápasů, ve kterých vstřelil 8 gólů.\n\nPo skončení hráčské kariéry zůstal u hokeje, kde aktuálně pracuje jako skaut Washingtonu se zaměřením na sledování evropských hráčů. Bezprostředně po ukončení hráčské kariéry trénoval v Německu.\n\n"}
{"id": "774261", "url": "https://cs.wikipedia.org/wiki?curid=774261", "title": "Josef Adolf", "text": "Josef Adolf\n\nJosef Adolf (14. května 1898 Velká Úpa – 1951 Viechtach, Německo) byl československý reprezentant v severském lyžování německé národnosti.\n\nV roce 1924 vybojoval na Týdnu zimních sportů v Chamonix šesté místo v závodě sdruženém (běh na 18 km a skok). Jednalo se o nejlepší umístění neskandinávského závodníka. V roce 1925 vybojoval na mistrovství světa čtvrté místo v běhu na 18 a na 50 km a druhé místo v severské kombinaci. Byl mistrem Německa, mistrem Československa a mistrem Švýcarska. Po skončení druhé světové války byl internován v továrně AEG v Trutnově a následně vysídlen z Československa.\n\n"}
{"id": "774263", "url": "https://cs.wikipedia.org/wiki?curid=774263", "title": "Mandurah", "text": "Mandurah\n\nMandurah je město ležící v Západní Austrálii, 75 km na jih od Perthu, pro něhož je to satelitní město. Žije zde 85 000 obyvatel. Dnes je především díky blízkosti zámožného Perthu jedním z nejrychleji rostoucích měst v Austrálii.\n"}
{"id": "774264", "url": "https://cs.wikipedia.org/wiki?curid=774264", "title": "Lučiny", "text": "Lučiny\n\nLučiny () jsou malá vesnice v okrese Karlovy Vary v Karlovarském kraji, od 1. února 1953 do 31. prosince 2015 část nejprve Vojenského výcvikového prostoru Hradiště, později vojenského újezdu Hradiště. Podle záměru ministerstva obrany a na základě ankety mezi místními obyvateli měla být obec Lučiny v lednu 2015 obnovena a kromě osady Lučiny k ní měly patřit i místní části Dolní Lomnice, Svatobor a Činov. K tomu nakonec došlo až k 1. lednu 2016, přičemž takto vzniklá obec dostala společný název (a společné katastrální území) Doupovské Hradiště. Je zde evidováno dvacet adres. V roce 2011 zde trvale žilo 63 obyvatel.\n\nLučiny leží při Lučinském potoce. Severně od osady Lučiny se vypíná Lučinský vrch (535 m n. m.). Asi 1,5 km severozápadně se nachází přírodní památka Skalky skřítků. Nachází se zde též vrchol s rozhlednou Bučina.\n\nDne 28. dubna 1938 se po pětidenních deštích, které způsobily rychlé tání sněhu nahromaděného během nezvykle chladného dubna, rozvodnil Lučinský potok. Během povodně zemřela jedna žena, a potok poškodil nebo zničil 21 domů a strhl most. Většina škod ve vesnici nebyla vzhledem k začátku druhé světové války a následujícího vysídlení opravena. Potok byl zregulován, v 200 metrů dlouhém úseku sveden pod zem a nad vesnicí bylo vybudováno několik přehrážek a dvě malé přehrady určené ke zpomalení a zachycení povodní.\n\nOblast byla do druhé světové války osídlena především německým obyvatelstvem, proto byla po válce většina obyvatel vysídlena. VVP Hradiště byl zřízen rozhodnutím předsednictva vlády ČSR ze dne 4. března 1953 se zpětnou platností k 1. únoru 1953 a následně byla zbořena řada obcí a zničeno mnoho památek.\n\nOd 2. prosince 2005 začaly být postupně některé okrajové části vojenského újezdu zpřístupňovány veřejnosti.\n\nVýnosem újezdního úřadu č. 1/2008 byly s účinností od 1. března 2008 nahrazeny předchozí dva výnosy a zpřístupněné území bylo rozšířeno oblast v katastrálním území Bražec u Hradiště, u jihozápadního okraje újezdu, označenou jako tzv. západní zpřístupněná plocha, jejíž severní hranicí je komunikace od Kyselky přes Dolní Lomnici směrem na Doupov, východní hranicí účelová komunikace Dolní Lomnice – Lučiny – Činov. V grafické části výnosu je navíc jako zpřístupněný zvýrazněn cíp území mezi Bražcem a Stružnou, který ve výčtu parcel a popisu hranic v textové části výnosu chybí.\n\nPřes západní plochu rovněž vede cyklotrasa č. 2249. Dále byly do zpřístupněného území vyznačeny dvě kratší odbočky pěších turistických tras: žlutě značená trasa od hájovny u Dubiny k přírodní památce Skalky skřítků a poblíž Kyselky z červeně značené trasy vedoucí po hranici újezdu je značena nová odbočka na vrchol vrchu Bučina s rozhlednou.\n\nZačátkem dubna 2011, kdy ministerstvo volilo mezi rušením VÚ Hradiště a VÚ Brdy, se podle deníku E15 a nejmenovaného dobře informovaného úředníka blízkého ministerstvu obrany volba přiklonila ke zrušení VÚ Brdy a tedy zachování VÚ Hradiště. 19. dubna 2011 to ministr Alexandr Vondra potvrdil. 3. října 2011 Ministerstvo obrany ČR pod vedením Alexandra Vondry na setkání se starosty v rámci představení plánu optimalizace vojenských újezdů navrhlo mimo jiné zmenšení vojenského újezdu Hradiště z dosavadních 330 km² asi o 15 % k lednu 2015. Z vojenského újezdu měly být vyvedeny všechny sídelní útvary (počet obyvatel újezdu byl asi 600). Uvažovalo se o připojení osad k obcím Bochov, Valeč či Kyselka. Hejtman Josef Novotný upozornil na to, že připojení k dosavadním obcím by muselo být podmíněno jejich souhlasem a tím, že část armádou ušetřených peněz nebo peníze z operačních programů dostanou tyto obce na úpravu zanedbané infrastruktury, například silnic a kanalizace. Vláda záměr jeho zmenšení schválila na začátku ledna 2012. Vyčlenění z vojenského újezdu se týká převážně těch částí, které byly v letech 2005 až 2010 postupně zpřístupněny.\n\nV pátek 10. února a v sobotu 11. února 2012 uspořádalo ministerstvo obrany v dotčených osadách vojenského újezdu anketu (obdobu místního referenda) o jejich budoucnosti, v níž měli na vybranou ze dvou variant: vytvoření samostatné obce, nebo připojení k sousední obci. Jedním ze tří anketních okrsků byl okrsek Lučiny, zahrnující sídelní útvary Svatobor, Dolní Lomnice a Lučiny. Anketní účast v tomto okrsku přesáhla 80 %. Většina účastníků se vyslovila pro vznik nové obce Lučiny s místními částmi Dolní Lomnice, Svatobor a Činov.\n\nV roce 1847 měla 530 obyvatel a bylo zde 66 domů, v roce 1900 měla 644 obyvatel, v roce 1921 měla 609 obyvatel, v roce 1930 měla 584 obyvatel, v roce 1939 měla 518 obyvatel a bylo zde 109 domů. Po odsunu zde v roce 1947 bylo evidováno 77 obyvatel, v roce 1950 to bylo 69 obyvatel, v roce 1992 již jen 60 obyvatel a v roce 2004 to bylo 73 obyvatel.\n\n"}
{"id": "774271", "url": "https://cs.wikipedia.org/wiki?curid=774271", "title": "Gypsyhook EP", "text": "Gypsyhook EP\n\nGypsyhook je první sólové album Sonnyho Moora. Je to také jeho jediné album vydané pod jménem Sonny Moore (následující, pod svojí přezdívku Skrillex).\n\n"}
{"id": "774272", "url": "https://cs.wikipedia.org/wiki?curid=774272", "title": "Červený dům", "text": "Červený dům\n\nČervený dům (německy \"Rotes Haus\") je renesanční, jednopatrový letohrádek postavený v centrální části České Lípy vedle vodního hradu Lipý v 16. století. Sloužil kdysi šlechtě, byl i muzeem, dnes je jeho depozitářem, pro veřejnost je uzavřen. Je chráněn jako kulturní památka České republiky.\n\nV roce 1583 si dal zámeček postavit na břehu Ploučnice (dříve tekla jinudy) Jetřich Berka z Dubé, člen rodu Berků z Dubé, potomek starobylého rodu Ronovců. V sousedství stavby byl hospodářský dvůr, na druhém břehu byl městský mlýn a židovská čtvrť. \n\nJednopatrovou, nepodsklepenou budovu o tvaru kosodélníku 23 x 10 metrů si nechal postavit italskými staviteli. Byla opatřena otevřenou lodžií, vyzdobena sgrafity. Stěny byly opatřeny dvojitou omítkou. Na spodní bílé byla nanesena druhá s rozemletým dřevěným uhlím, ta byla štukatéry seškrabána do tvaru černobílých psaníček Okna a dveře byly natřeny do červena, navíc zde byla později i barvírna, proto se takto po čase nazýval i celý dům. Dlouho sloužil panstvu jako lovecký zámeček.\n\nKoncem 18. století byla v někdejším zámečku barvírna a v letech 1837 až 1882 hostinec Zum Kessel. Když byl v 19. století v sousedním hradu Lipý cukrovar, byl do areálu cukrovaru začleněn roku 1882 i Červený dům. Koncem 19. století z popudu vlastivědného spolku Excursions Club byl dům zrestaurován. Prostředky věnoval ředitel cukrovaru Josef Altschul a pracemi byl pověřen místní akademický malíř Eduard Steffen. Zedníci sice z neznalosti osekali původní omítky, ale jinak se oprava vydařila, takže při 300. výročí od postavení stavby byl roku 1889 objekt slavnostně otevřen a posléze byl využíván k bydlení.\nO 50 let později se konala další obdobná slavnost, když zde bylo otevřeno českolipské muzeum. K muzeu byly tehdy přičleněna i sousední budova z někdejšího sousedního hospodářského dvora.\n\nMuzeum (dnes s názvem Vlastivědné muzeum a galerie v České Lípě) zde bylo až do roku 1964, kdy získalo nové prostory na jiném místě města a do části prostor Červeného domu se nastěhovala Kulturní správa ONV.\n\nČervený dům slouží muzeu dodnes jako depozitář. Je zapsán do celostátního registru kulturních památek pod číslem 46637/5-2773.\n\n\n[[Kategorie:Českolipské panství]"}
{"id": "774274", "url": "https://cs.wikipedia.org/wiki?curid=774274", "title": "Wagga Wagga", "text": "Wagga Wagga\n\nWagga Wagga je město v Austrálii ve státě Nový Jižní Wales. Leží na řece Murrumbidgee. Žije zde 47 000 obyvatel.\n"}
{"id": "774283", "url": "https://cs.wikipedia.org/wiki?curid=774283", "title": "Mistrovství Evropy ve fotbale hráčů do 21 let 1994", "text": "Mistrovství Evropy ve fotbale hráčů do 21 let 1994\n\nMistrovství Evropy ve fotbale hráčů do 21 let 1994 bylo devátým ročníkem tohoto turnaje. Vítězem se stala italská fotbalová reprezentace do 21 let, která tak obhájila titul z minulého ročníku.\n\nCelkem 32 týmů bylo rozlosováno do šesti skupin po šesti, resp. pěti týmech. Ve skupinách se utkal každý s každým doma a venku. Vítězové skupin a dva nejlepší týmy ze druhých míst následně postoupili do vyřazovací fáze hrané systémem doma a venku. Semifinále, zápas o 3. místo a finále se hrálo jednozápasově v pořadatelské zemi.\n\n\n"}
{"id": "774292", "url": "https://cs.wikipedia.org/wiki?curid=774292", "title": "Lidoví mudžáhedíni", "text": "Lidoví mudžáhedíni\n\nLidoví mudžáhedíni (: \"sāzmān-e mojāhedin-e khalq-e irān\") je íránská exilová organizace, která usiluje o svržení režimu v Íránu. 5. září 1965 je založila skupina íránských levicových univerzitních studentů coby islamistické a marxistické masové hnutí, jehož původním cílem byl ozbrojený boj proti íránskému režimu pod vládou Šáha, kapitalismu a západnímu imperialismu. Po íránské islámské revoluci v roce 1979 se Lidoví mudžáhedíni postavili společně se stranou Tudeh na stranu kleriků, vedených ajatolláhem Chomejním, proti liberálům, nacionalistům a dalším umírněným silám podílejícím se na islámské revoluci. Boj o moc však pokračoval a v polovině roku 1981 Lidoví mudžáhedíni bojovali v pouličních bitvách proti Íránským revolučním gardám. Během irácko-íránské války poskytl skupině útočiště Saddám Husajn, a ta následně podnikala útoky proti Íránu z iráckého území. Podle íránských vládních zdrojů mají Lidoví mudžáhedíni na svědomí smrt více než 17 tisíc Íránců.\n\nV roce 2001 se skupina zřekla násilí a dnes je hlavním členem Íránské národní rady odporu, zastřešující koalice, která se označuje za exilový parlament oddaný demokratické, sekulární a koaliční vládě v Íránu. Po mnoho let měli Lidoví mudžáhedíni tisíce svých členů na různých vojenských základnách v Iráku, ale podle BBC „byli odzbrojeni v důsledku spojenecké invaze a uvádí se, že dodržují příměří“.\n\nSpojené státy americké, Kanada, Irák a Írán řadí Lidové mudžáhedíny na seznam teroristických organizací. Rada EU však Lidové mudžáhedíny z unijního seznamu teroristických organizací koncem ledna 2009 vyjmula.\n\n"}
{"id": "774294", "url": "https://cs.wikipedia.org/wiki?curid=774294", "title": "Lukáš Rakowski", "text": "Lukáš Rakowski\n\nLukáš Rakowski (* 8. září 1982, Třinec) je český krasobruslař, který se na přelomu milénia stal trojnásobným českým mistrem a reprezentoval na vrcholných akcích.\n\nS krasobruslením začínal v Třinci pod vedením Stanislava Sciskaly. V roce 1997 se stal juniorským mistrem republiky, titul o rok později obhájil a startoval na mistrovství světa juniorů, kde skončil desátý. Dostal se také do finále juniorské Grand Prix, kde mezi elitní osmičkou závodníků obsadil sedmé místo. V roce 1998 přestoupil do Ostravy, trénoval jej Stanislav Žídek a později Ivana Tokošová. \nV letech 1999 až 2001 se stal třikrát mistrem České republiky a pokaždé startoval na mistrovství Evropy. Tam obsadil postupně 23., 26. a 31. místo. Poté měla jeho kariéra spíše sestupnou tendenci, na českém šampionátu ještě v letech 2005 a 2006 obsadil bronzové stupně a v roce 2005 na mistrovství Evropy dosáhl svůj nejlepší výsledek – 21. místo. Později se věnoval studiu na Ostravské univerzitě a účastnil se lední revue. Aktivně již nezávodí.\n\n"}
{"id": "774296", "url": "https://cs.wikipedia.org/wiki?curid=774296", "title": "Schattwald", "text": "Schattwald\n\nSchattwald je obec v Rakousku ve spolkové zemi Tyrolsko v okrese Reutte.\n\nŽije zde 424 obyvatel (1. 1. 2011).\n\nOficiální stránka \n"}
{"id": "774298", "url": "https://cs.wikipedia.org/wiki?curid=774298", "title": "Stanzach", "text": "Stanzach\n\nStanzach je obec v Rakousku ve spolkové zemi Tyrolsko v okrese Reutte.\n\nŽije zde 414 obyvatel (1. 1. 2011).\n\nOficiální stránka \n"}
{"id": "774301", "url": "https://cs.wikipedia.org/wiki?curid=774301", "title": "Steeg (Tyrolsko)", "text": "Steeg (Tyrolsko)\n\nSteeg je obec v Rakousku ve spolkové zemi Tyrolsko v okrese Reutte.\n\nŽije zde 712 obyvatel (1. 1. 2011).\n\nOficiální stránka \n"}
{"id": "774302", "url": "https://cs.wikipedia.org/wiki?curid=774302", "title": "Tannheim (Tyrolsko)", "text": "Tannheim (Tyrolsko)\n\nTannheim je obec v Rakousku ve spolkové zemi Tyrolsko v okrese Reutte.\n\nŽije zde 1 052 obyvatel (1. 1. 2011).\n\nOficiální stránka \n"}
{"id": "774303", "url": "https://cs.wikipedia.org/wiki?curid=774303", "title": "Vorderhornbach", "text": "Vorderhornbach\n\nVorderhornbach je obec v Rakousku ve spolkové zemi Tyrolsko v okrese Reutte.\n\nŽije zde 262 obyvatel (1. 1. 2011).\n"}
{"id": "774304", "url": "https://cs.wikipedia.org/wiki?curid=774304", "title": "Wängle", "text": "Wängle\n\nWängle je obec v Rakousku ve spolkové zemi Tyrolsko v okrese Reutte. Leží na úpatí lyžařské a turistické oblasti Reuttener Hahnenkamn. První zmínky o této obci pocházejí z roku 1289 a tak patří k nejstarším obcím v tomto regionu. K 1. lednu 2011 zde žilo zde 853 obyvatel.\n\nVe znaku obce je zobrazen její patron sv. Martin, který ve zbroji sedí na bílém koni. Farní kostel sv. Martina v obci je vyzdoben freskami Franze Antona Zeillera.\n"}
{"id": "774305", "url": "https://cs.wikipedia.org/wiki?curid=774305", "title": "Weißenbach am Lech", "text": "Weißenbach am Lech\n\nWeißenbach am Lech je obec v Rakousku ve spolkové zemi Tyrolsko v okrese Reutte.\n\nŽije zde 1 307 obyvatel (1. 1. 2011).\n\nOficiální stránka\n"}
{"id": "774306", "url": "https://cs.wikipedia.org/wiki?curid=774306", "title": "Zöblen", "text": "Zöblen\n\nZöblen je obec v Rakousku ve spolkové zemi Tyrolsko v okrese Reutte.\n\nŽije zde 246 obyvatel (1. 1. 2011).\n"}
{"id": "774309", "url": "https://cs.wikipedia.org/wiki?curid=774309", "title": "Jetřich Berka z Dubé", "text": "Jetřich Berka z Dubé\n\nJetřich Berka z Dubé (* asi 1552, † 7. července 1585 Zhořelec) byl vzdělaný šlechtic, vlastnící část České Lípy, kde nechal roku 1583 postavit lovecký zámeček Červený dům. Je uváděn v písemnostech i jako Ditrich, případně jako Jetřich Jiří Berka z Dubé.\n\nJetřich pocházel z rodu Berků z Dubé, vzešlým z Ronovců. Jeho otcem byl Zikmund Berka († 1. srpna 1570, pohřben v České Lípě), vlastník několika vesnic v okolí dnešní Mladé Boleslavi. První manželkou Zikmunda Berky byla od roku 1533 Sidonie z rodu Šliků, která zemřela roku 1546. Druhou manželkou se stala Kunhuta (též psána Kunigunda), hraběnka z Ebrštejna a z Nangarku, se kterou měl Zikmund dva syny, Petra Berku a staršího Ditricha. Ditrich byl v písemnostech později uváděn zčeštěle jako Jetřich.\n\nStudoval na přání otce v německém Wittenbergu a v italské Padově. Zcestoval řadu zemí Evropy.\nOd roku 1502 bylo město Česká Lípa rozděleno na čtyři díly, z nichž jeden patřil Berkům z Dubé, ostatní tři měli Vartenberkové. Když se Jetřich vrátil po úmrtí otce ze studií v cizině, byl ještě nezletilý. Majetek po otci spravovala ještě dalších 5 let jeho matka Kunhuta, která byla od roku 1570 vdova.\n\nJetřich se oženil s Evou z Biberštejna († 1603) a měli spolu dvě děti, Adama († 13. 7. 1607) a Annu (* 1573). Manželství bylo označováno jako nešťastné, rozhádané, on sám jako povahou prchlivý, nezřízený a svárlivý. Na svou ženu v testamentu téměř nepamatoval.\n\nV roce 1583 si pozval do České Lípy italské stavitele, kteří mu postavili na břehu Ploučnice vedle vodního hradu Lipý lovecký zámeček Červený dům. \n\nDva roky poté zemřel 7. července 1585 během cesty ve Zhořelci (Horní Lužice) ve věku 33 let. Pochován byl v českolipském protestantském kostele Narození Panny Marie. Původní kostel byl na přelomu 17. a 18. století zbořen, a v jeho těsném sousedství znovu vybudován jako barokní novostavba, takže Jetřichův hrob je dnes pravděpodobně kdesi v prostoru bývalého hřbitova. Jetřichovo jmění pak spravovala opět jeho matka, tentokrát pro Jetřichova syna Adama, tedy svého vnuka.\n\n\n\n"}
{"id": "774310", "url": "https://cs.wikipedia.org/wiki?curid=774310", "title": "Signál (film)", "text": "Signál (film)\n\nSignál je český film z roku 2012 režiséra Tomáše Řehořka. Hrají v něm Vojtěch Dyk, Kryštof Hádek, Bolek Polívka. Jde o satirickou komedii. Dva podvodníci z města využívají neznalosti lidí na vesnici a předstírají, že rozhodují o výběru pozemku pro stavbu mobilního vysílače.\n\nFilm se natáčel v Kraji Vysočina, přesněji v Broumově Lhotě a Lipnici nad Sázavou.\n\n"}
{"id": "774316", "url": "https://cs.wikipedia.org/wiki?curid=774316", "title": "Little Broken Hearts", "text": "Little Broken Hearts\n\nLittle Broken Hearts (2012) je páté studiové album Norah Jones, na kterém spolupracovala s producentskou hvězdou Brianem Burtonem.\n\nVšechny písně napsala Norah Jones.\n"}
{"id": "774317", "url": "https://cs.wikipedia.org/wiki?curid=774317", "title": "Tarrenz", "text": "Tarrenz\n\nTarrenz je obec v Rakousku (okres Imst, spolková země Tyrolsko). Její jméno je odvozeno od \"torrente\" (it.), neboli prudce tekoucí říčka, bystřina. Žije zde 2763 obyvatel (1. 1. 2019).\n\nTarrenz leží v údolí Gurgltal při ústí říčky Salvesenbach. Ta vytvořila těsně před obcí divokou rokli (\"Salvesenklamm\"), která je oblíbeným turistickým cílem. Jádrem obce prochází silnice B179 (\"Fernpaẞstraẞe\"), jež vede z Imstu přes průsmyk Fern na Lermoos. K obci patří ještě řada usedlostí a dvorů rozesetých po údolí a okolních stráních. Ze severu a západu ji svírají Lechtalské Alpy. Na jihovýchodě se tyčí štít Tschirgant (2370 m n. m.). Nedaleko se nachází přírodní rezervace \"Antelsberg\".\n\nPrvní písemná zmínka o obci pochází z roku 1265, od 14. století je v pramenech vedena jako samostatná hospodářská jednotka. Později patřila správou pod obec Imst, v roce 1811 se osamostatnila.\n\nRozvoj obce je úzce spjat s rytířským rodem Starkenbergů, kteří do Tyrolska přišli společně se Štaufy na konci 11. století. Na blízkém kopci si postavili hrad Starkenberg, poprvé je zmíněn roku 1217. V průběhu let 1422–1426 se rod dostal do sporu s knížetem Fridrichem IV. Habsburským, hrad byl dobit a vypleněn. Od té doby je v ruinách. Krátce nato rod vymírá.\n\nKromě starého hradu, který byl přejmenován na Altstarkenberg, si Starkenbergové postavili v letech 1310 až 1329 ještě jeden hrad – Neustarkenberg. Měl chránit starou římskou cestu (\"Via Claudia Augusta\"), která tudy překračovala Alpy, a dnes po jejích stopách vede dálková cyklistická trasa. Kolem nového hradu se pak rozrůstala pozdější obec. V 15. století byl hrad rozšířen. V roce 1809 se nacházel v majetku rodiny Strele z Imstu, která jej přestavěla na zámek. V roce 1816 byl na zámku uveden do provozu pivovar. V současné době je vedle budovy pivovaru umístěno informační centrum Auf Starkenberg.\n\nV celém údoli Gurgltal, které sahá od průsmyku Fern až k Imstu, i v jeho bočních údolích probíhala od pozdního středověku až do raného novověku těžba olověné rudy. Přinesla oblasti skromnou prosperitu, ovšem ta trvala jen do té doby, dokud místní železárny odebíraly zde vytěženou surovinu. V 16. a 17. století byla lokální těžba rudy vytlačena dovozem a těžební činnost byla utlumena. Poslední, naprosto okrajová těžba byla zastavena po druhé světové válce.\n\nV obci je hornický skanzen \"Knappenwelt Gurgltal\", který byl otevřen v roce 2008.\n\n"}
{"id": "774319", "url": "https://cs.wikipedia.org/wiki?curid=774319", "title": "Umhausen", "text": "Umhausen\n\nUmhausen je obec v Rakousku ve spolkové zemi Tyrolsko v okrese Imst. Skládá se z řady vesniček roztroušených v údolí Ötztal. K 1. lednu 2011 zde žilo 3078 obyvatel, k 1. lednu 2018 pak 3220 obyvatel.\n\nObec se skládá z šesti částí: Farst, Köfels, Niederthai, Östen, Tumpen a Umhausen. Nejnižší bod katastrálního území je v 920 metrech nedaleko Tumpenu, nejvyšší v 3228 metrech na vrcholu Strahlkogelu. Do území obce zčásti spadá i 3007 metrů vysoký Acherkogel, nejseverněji položená alpská třítisícovka.\n\n"}
{"id": "774324", "url": "https://cs.wikipedia.org/wiki?curid=774324", "title": "Gyla", "text": "Gyla\n\nGyla nebo také Gylla (11. století) mohla být manželka švédského krále Erika Pohana (vládl v letech 1066–67) a poté dalšího švédského krále Haakona Rudého (vládl v letech 1070–1079).\n\nHaakon Rudý se prý po svém zvolení králem v Uppsale oženil s \"matkou mladého Olofa\", což mohla být vdova po Eriku Pohanovi. Na archeologickém nalezišti Hovgården u jezera Mälaren se nachází runový kámen vztyčený na počest krále, který zmiňuje jak jméno Haakon (zřejmě Haakon Rudý), tak ženské jméno Gylla či Gyla. Mohla to být Haakonova královna, ale spíše manželka zhotovitele tohoto kamene Tolira.\n\n"}
{"id": "774325", "url": "https://cs.wikipedia.org/wiki?curid=774325", "title": "Estera Krúpalová", "text": "Estera Krúpalová\n\nEstera Krúpalová (* 5. ledna 1942) byla slovenská a československá politička Komunistické strany Slovenska a poúnorová poslankyně Národního shromáždění ČSSR a Sněmovny lidu Federálního shromáždění.\n\nVe volbách roku 1964 byla zvolena za KSS do Národního shromáždění ČSSR za Západoslovenský kraj. V Národním shromáždění zasedala až do konce volebního období parlamentu v roce 1968.\n\nK roku 1968 se profesně uvádí jako dělnice z obvodu Trenčín.\n\nPo federalizaci Československa usedla roku 1969 do Sněmovny lidu Federálního shromáždění (volební obvod Trenčín), kde setrvala do konce volebního období, tedy do voleb v roce 1971.\n\n"}
{"id": "774326", "url": "https://cs.wikipedia.org/wiki?curid=774326", "title": "Wenns", "text": "Wenns\n\nWenns je obec v Rakousku ve spolkové zemi Tyrolsko v okrese Imst. Žije zde obyvatel.\n\nObec leží na západním svahu Pitztal v údolí řeky Pitze a v údolí, kterým vede silnice do Fließ. Vzhledem ke své poloze je hlavním místním zdrojem příjmů turismus, zejména lyžování, ač přímo ve Wenns žádné sjezdovky nejsou. Z pamětihodností se zde nachází Stamserhaus, 700 let starý statek, nejstarší v Tyrolsku.\n\nNa území obce Wenns je hlavním sídlem stejnojmenné městečko a další vesnice a osady:\n\nAmishaufen, Anger, Auders, Audershof, Baustadl, Bergle, Bichl, Bieracker, Brennwald, Eggmahd, Farmie, Flickerloch, Georg-Matthäus-Vischer-Platz, Greith, Grenzstein, Hairlach, Klöfles, Langegerte, Langenau, Larchach, Matzlewald, Minköfle, Mühlhoppen, Mühlbach, Moosanger, Oberdorf, Obermühlbach, Ofen, Pirchach, Pitzenhöfe, Säge, Sankt Margarethen, Schweizerhof, Siedlung, Tränk, Unterdorf, Wiesle a Winkl.\n\nObec sousedí:\n\n"}
{"id": "774330", "url": "https://cs.wikipedia.org/wiki?curid=774330", "title": "František Kuba", "text": "František Kuba\n\nFrantišek Kuba (3. února 1920 - ???) byl český a československý politik Komunistické strany Československa a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1964 byl zvolen za KSČ do Národního shromáždění ČSSR za Západočeský kraj. V Národním shromáždění zasedal až do konce volebního období parlamentu v roce 1968.\n\n11. sjezd KSČ ho zvolil za kandidáta Ústředního výboru Komunistické strany Československa. 12. sjezd KSČ a 13. sjezd KSČ ho zvolil za člena ÚV KSČ.\n\nBěhem počáteční fáze pražského jara roku 1968 se uvádí jako vedoucí tajemník Krajského výboru KSČ v Západočeském kraji. Patřil ke stoupencům pasivní, opatrné linie. V souvislosti s aktivizací strany i společnosti pak čelil rostoucí kritice a reagoval odstoupením z funkce. K roku 1968 se profesně zmiňuje coby pracovník státního statku z obvodu Plzeň-město-východ.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Plzeň-město-východ), kde setrval do konce volebního období parlamentu, tedy do voleb roku 1971.\n\n"}
{"id": "774333", "url": "https://cs.wikipedia.org/wiki?curid=774333", "title": "Václav Kučera (politik)", "text": "Václav Kučera (politik)\n\nVáclav Kučera (26. září 1915 - ???) byl český a československý politik Komunistické strany Československa a poúnorový poslanec Národního shromáždění ČSSR, České národní rady a Sněmovny lidu Federálního shromáždění.\n\nVe volbách roku 1964 byl zvolen za KSČ do Národního shromáždění ČSSR za Východočeský kraj. V Národním shromáždění zasedal až do konce volebního období parlamentu v roce 1968.\n\nK roku 1964 se profesně zmiňuje coby předseda JZD v obci Šmolovy. Byl zvolen v obvodu Havlíčkův Brod.\n\nPo federalizaci Československa usedl roku 1969 do České národní rady (slib složil dodatečně v dubnu 1969, ale jen z důvodu předchozí absence, do ČNR byl vybrán již od počátku jejího ústavního fungování od ledna 1969) a do Sněmovny lidu Federálního shromáždění (volební obvod Havlíčkův Brod), kde setrval do března 1971, kdy rezignoval na poslanecký post.\n\n"}
{"id": "774336", "url": "https://cs.wikipedia.org/wiki?curid=774336", "title": "Ludmila Kulíčková", "text": "Ludmila Kulíčková\n\nLudmila Kulíčková (23. prosince 1921 - ???) byla česká a československá politička Komunistické strany Československa a poúnorová poslankyně Národního shromáždění ČSSR a Sněmovny lidu Federálního shromáždění.\n\nVe volbách roku 1964 byla zvolena za KSČ do Národního shromáždění ČSSR za Jihomoravský kraj. V Národním shromáždění zasedala až do konce volebního období parlamentu v roce 1968.\n\nK roku 1968 se profesně zmiňuje coby úřednice z obvodu Hodonín.\n\nPo federalizaci Československa usedla roku 1969 do Sněmovny lidu Federálního shromáždění (volební obvod Hodonín), kde setrvala do března 1971, kdy rezignovala na poslanecký post.\n\n"}
{"id": "774343", "url": "https://cs.wikipedia.org/wiki?curid=774343", "title": "Richard Kundrata", "text": "Richard Kundrata\n\nRichard Kundrata (8. dubna 1927 - ???) byl český a československý politik Komunistické strany Československa a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1964 byl zvolen za KSČ do Národního shromáždění ČSSR za Jihomoravský kraj. V Národním shromáždění zasedal až do konce volebního období parlamentu v roce 1968.\n\nK roku 1968 se profesně zmiňuje coby předseda JZD z obvodu Kyjov. V únoru 1968 se jako poslanec Národního shromáždění účastnil městské konference KSČ v Kyjově, kde prohlásil, že „ukazuje vysoký zájem komunistů o činnost všech společenských organizací, podniků i závodů a má jistě kladný dopad na ekonomiku“. Ještě roku 1982 se uvádí jako dlouholetý předseda JZD Družba Kyjov.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Kyjov), kde setrval do konce volebního období parlamentu, tedy do voleb roku 1971.\n\n"}
{"id": "774345", "url": "https://cs.wikipedia.org/wiki?curid=774345", "title": "Augustin Kvasnica", "text": "Augustin Kvasnica\n\nAugustin Kvasnica (* 19. dubna 1929) byl slovenský a československý politik Komunistické strany Slovenska, poúnorový poslanec Národního shromáždění ČSSR a poslanec Sněmovny lidu Federálního shromáždění za normalizace.\n\nVe volbách roku 1964 byl zvolen za KSS do Národního shromáždění ČSSR za Středoslovenský kraj. V Národním shromáždění zasedal až do konce volebního období parlamentu v roce 1968.\n\nK roku 1968 se profesně uvádí jako předseda JZD z obvodu Ilava.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Ilava). Mandát obhájil ve volbách roku 1971 a ve Federálním shromáždění setrval do konce volebního období parlamentu, tedy do voleb roku 1976.\n\n"}
{"id": "774347", "url": "https://cs.wikipedia.org/wiki?curid=774347", "title": "Egypt na letních olympijských hrách", "text": "Egypt na letních olympijských hrách\n\nEgypt na letních olympijských hrách startuje od roku 1920. Toto je přehled účastí, medailového zisku a vlajkonošů na dané sportovní události.\n"}
{"id": "774348", "url": "https://cs.wikipedia.org/wiki?curid=774348", "title": "Helena (švédská královna)", "text": "Helena (švédská královna)\n\nHelena nebo také Elin byla manželka Inge I. a švédská královna.\n\nHelenin původ není jistý. Zřejmě pocházela z Östergötlandu, z vedlejší větve královského rodu Ynglingů, a byla sestrou jiného švédského krále, pohanského Blot-Svena. Manželství zřejmě vzniklo z touhy sjednotit křesťanské a pohanské frakce ve Švédsku. Někdy se spekuluje o tom, že byla ruského nebo řeckého původu, ale to je nepotvrzené a nepravděpodobné. Je dostatečně historicky prokazatelné, že Inge se oženil se sestrou Blot-Svena a Sven je vždy uváděn jako Ingeho švagr. Islandské zdroje mluví o tom, že Ingeho manželkou byla sestra Blot-Svena \"Maer\" nebo také \"Mö\"\nTo však nejsou skutečná jména, jedná se o nordické označení dívky či panny. Její švédské jméno Elin si křesťanští cizinci přeložili jako Helena.\n\nGenealogii vikinských rodin je velmi těžké odvodit, ale jako sestra Blot-Svena mohla být dcerou Ingvara Vittfarnea, syna krále Emunda Gammala. Existuje runový kámen, který nechal vztyčit muž jménem Sigtorn na počest své dcery \"Mö\" a svého syna \"Svena\". Pokud se jednalo o otce královny Heleny a Blot-Svena, její plné jméno by bylo \"Helena Sigtornsdotter\".\n\nO životě královny Heleny se toho příliš neví, ale pravděpodobně byla v době sňatku pohankou stejně jako její bratr a poté dobrovolně nebo z donucení konvertovala ke křesťanství. Jméno Helena mohla přijmout při svém křtu. Její dcery také dostaly křesťanská jména: Kristina, Markéta a Kateřina. V roce 1087 byl její bratr zabit a pohanství ve Švédsku bylo poraženo. Ke konci života Helena zřejmě byla křesťankou, založila totiž společně s manželem klášter Vreta v Östergötlandu. Po manželově smrti v roce 1105 své dny dožila v tomto klášteře.\n\n"}
{"id": "774349", "url": "https://cs.wikipedia.org/wiki?curid=774349", "title": "Egypt na zimních olympijských hrách", "text": "Egypt na zimních olympijských hrách\n\nEgypt na zimních olympijských hrách startuje od roku 1984. Toto je přehled účastí, medailového zisku a vlajkonošů na dané sportovní události. Na ZOH 1984 ho reprezentoval jediný sportovec, alpský lyžař Jamil El-Reedy.\n"}
{"id": "774351", "url": "https://cs.wikipedia.org/wiki?curid=774351", "title": "Harmonická posloupnost", "text": "Harmonická posloupnost\n\nPosloupnost se nazývá harmonická, jestliže převrácené hodnoty jejích členů tvoří aritmetickou posloupnost. \n\nJe daná předpisem pro n-tý člen\n\nformula_1, kde formula_2.\n\nVadou na kráse je, že jeden člen posloupnosti nemusí být definován. Tomu lze předejít použitím projektivního rozšíření reálné přímky (o jeden nevlastní bod formula_3).\n\nPosloupnost převrácených hodnot přirozených čísel formula_4 nebo posloupnost formula_5 je harmonická.\n\nNázev souvisí s hudební harmonií, v přirozeném ladění jsou poměry kmitočtů tónů stupnic dány poměry malých celých čísel.\n\nKaždý člen harmonické posloupnosti kromě prvního je harmonickým průměrem sousedních členů (pokud používáme nevlastní bod, jinak to neplatí pro oba sousedy členu, který není definován).\n\nPosloupnost částečných součtů je vždy divergentní, součet je formula_6 nebo formula_7, což plyne ze srovnávacího kritéria porovnáním s harmonickou řadou.\n\n"}
{"id": "774353", "url": "https://cs.wikipedia.org/wiki?curid=774353", "title": "Beardsley Ruml", "text": "Beardsley Ruml\n\nBeardsley Ruml (5. listopadu 1894 – 19. dubna 1960) byl americký statistik, ekonom, podnikatel a poradce prezidenta USA Franklina Delano Roosevelta.\n\nJe vlastně autorem tzv. záloh na daň z příjmů. V roce 1942 americký Kongres zvýšil kvůli válce prudce daně. Daně z příjmů se najednou měly dotknout milionů chudých Američanů, kterých se doposud netýkaly. Výzkum však ukazoval, že jen 5 ze 34 milionů osob, které měly daňovou povinnost k 15. březnu, mělo potřebnou částku skutečně naspořenou. Ministerstvo financí se tak oprávněně obávalo, že bude nutno zatýkat pro neplacení daní miliony lidí. Beardsley Ruml jako Rooseveltův poradce navrhl, aby zaměstnavatelé pravidelně strhávali zálohy na daně z příjmu z výplat zaměstnanců. Zrodil se tak systém zálohových plateb, který umožnil podstatně zvýšit objem vybraných daní, aniž by budil protesty veřejnosti. Po válce se tento systém rozšířil po celém světě.\n"}
{"id": "774354", "url": "https://cs.wikipedia.org/wiki?curid=774354", "title": "František Pícha", "text": "František Pícha\n\nFrantišek Pícha (3. října 1893 Řípec – 10. října 1964 Praha), byl český hudební skladatel a pedagog, sběratel lidových písní.\n\nPo absolvování učitelského ústavu v Soběslavi se stal učitelem v jižních Čechách. Sbíral lidové písně a dále studoval hudbu u Bohuslava a Otakara Jeremiáše v Českých Budějovicích. Za 1. světové války narukoval na ruskou frontu, byl zajat a z českých zajatců vytvářel pěvecké i instrumentální soubory.\n\nPo skončení války byl přijat do třetího ročníku Pražské konzervatoře, kde studoval skladbu u Josefa Bohuslava Foerstera, Jaroslava Křičky a Karla Boleslava Jiráka. Absolvoval v roce 1922 a pokračoval ještě studiem na mistrovské škole u Josefa Suka. \n\nV roce 1935 se stal členem České akademie věd a umění.\n\nPůsobil nejprve jako soukromý učitel hudby a v roce 1938 se stal profesorem skladby na Pražské konzervatoři. Za německé okupace byl dán do předčasného důchodu. Po skončení války měl učit skladbě na tehdy vznikající hudební Akademii múzických umění, ale z politických důvodů byl v roce 1948 opět penzionován. Znovu začal s výukou skladby na pražské konzervatoři, kde bylo politické klima snesitelnější. V roce 1956 pak odtud definitivně odešel do důchodu.\n\n\n\n\nSebral na 1000 textů a nápěvů lidových písní z jižních Čech. Vydal na 300 úprav lidových písní pro zpěv a klavír, pro sbory i ve formě pásem pro národopisné soubory:\nVedle toho komponoval umělé písně na slova českých básníků pro zpěv a klavír a mužské, ženské i dětské sbory.\n\nVelké množství článků v odborných časopisech, sbornících i denním tisku.\n\n\n"}
{"id": "774356", "url": "https://cs.wikipedia.org/wiki?curid=774356", "title": "Harmonická řada", "text": "Harmonická řada\n\nHarmonická řada je posloupnost částečných součtů posloupnosti převrácených hodnot přirozených čísel\n\nŘada se nazývá harmonická, protože každý člen kromě prvního je harmonickým průměrem sousedních členů.\n\nAčkoli je splněna nutná podmínka pro konvergenci řady, tj. formula_2, řada diverguje (její součet je plus nekonečno),\n\nTo je důsledkem odhadu pro posloupnost částečných součtů, který objevil Mikuláš Oresme:\n\nPosloupnost částečných součtů tedy roste logaritmicky, pro formula_5 tedy platí\n\nTo je vidět i pomocí určitého integrálu:\n\nPřesněji platí zajímavý vztah\n\nkde formula_9 je Eulerova konstanta.\n\nČleny posloupnosti částečných součtů se nazývají harmonická čísla a značí se\n\nJe např. zajímavé, že desetinná čísla jsou jen formula_11a formula_12\n\n\n"}
{"id": "774357", "url": "https://cs.wikipedia.org/wiki?curid=774357", "title": "Soupiska AC Milán v ročníku 2004/2005", "text": "Soupiska AC Milán v ročníku 2004/2005\n\nBěhem sezóny odešel:\n\nFabricio Coloccini - Deportivo La Coruna\n"}
{"id": "774358", "url": "https://cs.wikipedia.org/wiki?curid=774358", "title": "Eduardo De Filippo", "text": "Eduardo De Filippo\n\nEduardo De Filippo (24. května 1900 – 31. října 1984) byl italský dramatik, herec, scenárista a básník. Některé své práce psal v neapolském dialektu, přeložil do tohoto jazyka i některé Shakespearovy práce, čímž významně přispěl k jeho záchraně a rozvoji. Jeho otcem byl italský herec a dramatik Eduardo Scarpetta. Největší herecký úspěch prožil po boku Totòa a Sofie Lorenové v De Sicově filmu \"L'oro di Napoli\" (1954). Roku 1981 byl zvolen doživotním senátorem.\n\n\n"}
{"id": "774360", "url": "https://cs.wikipedia.org/wiki?curid=774360", "title": "Kostel svaté Máří Magdaleny (Deštné v Orlických horách)", "text": "Kostel svaté Máří Magdaleny (Deštné v Orlických horách)\n\nKostel svaté Máří Magdaleny je barokní kostel v Deštném v Orlických horách. Vznikl na základě projektu významného českého architekta italského původu Jana Blažeje Santiniho – Aichela na objednávku hraběte Františka Karla II. Libštejnského z Kolowrat v rozmezí let 1723 – 1725 jako novostavba na místě původního starého gotického kostela, který byl zmiňován už ve 14. století jako farní. Ačkoli však autorství Santiniho nelze v souvislosti s novostavbou kostela přímo archivně doložit, je přesto velmi nepravděpodobné, že by Santini nestál u samotného zrodu tohoto kostela. Ve prospěch jeho autorství totiž hovoří celá řada skutečností vyplývajících nejen ze Santiniho činnosti na panství Rychnov nad Kněžnou, ale taktéž ze slohového rozboru stavby. Kostel je chráněn jako kulturní památka České republiky.\n\nObec Deštné v Orlických horách, v jejímž středu je kostel situován, byla založena v jednom z údolí dnešní Deštenské hornatiny před rokem 1350 a již před rokem 1362 spadala jako farní ves do vlastnictví cisterciáků z kláštera Svaté Pole u Třebechovic. Pro vznik barokního kostela nicméně sehrál důležitou roli až fakt, že 6. dubna 1640, ještě během třicetileté války, odkoupil rychnovské panství za 190 000 zlatých rýnských Albrecht Libštejnský z Kolovrat, čímž zahájil mimo jiné období významných stavebních počinů šlechtického rodu pánů z Kolowrat nejen v Rychnově nad Kněžnou, ale i v jeho blízkém okolí. Avšak samotné Deštné se společně s černíkovickým panstvím dostává po několika změnách vlastníků do majetku pánů z Kolowrat až v roce 1676 za hraběte Františka Karla I. Libštejnského z Kolowrat.\nZměna držitelů se tedy následně konkrétně v Deštném projevila například nejen postupným přesunem tamní sklárny založené už roku 1595 až na úbočí Malé Deštné, ale i v podobě její sklářské produkce posléze se orientující na barokní luxusní sklo, tzv. kolowratský křišťál. V této souvislosti nelze opomenout ani zde působícího významného malíře skla a porcelánu Ignáce Preisslera, který byl zaměstnán ve službách hrabat z Kolowrat.\nVliv šlechticů z Kolowrat však samozřejmě našel odezvu i v jiných uměleckých oblastech – zejména však v architektuře. Zde se tedy dostáváme už k osobě Santiniho, který pro majitele rychnovsko – černíkovického panství hraběte Norberta Leopolda Libštejnského z Kolowrat a následně i jeho syny pracoval nejpozději roku 1704, přičemž přímo na rychnovském panství pak nepochybně od roku 1712. V samotném Rychnově byly stavby podle Santiniho projektů dokončovány až do roku 1725 a je více než pravděpodobné, že právě v souvislosti se zakázkami pro rychnovské panství vytvořil Santini někdy kolem roku 1720 i projekt pro kostel v Deštném, zřejmě i společně se zajímavě komponovaným oltářem.\n\nJak vyplývá z životopisných dat Santiniho a zároveň z období realizace projektu daného kostela, jednalo se o dílo zařaditelné do pozdní mistrovy tvorby, která se konkrétně v tomto případě projevila v rámci kompozice kostela zvláštním chladným a racionálně hravým geometrismem Santiniho uvažování. Kostel je totiž jednolodím, jehož západní průčelí se však vyznačuje dvěma nakoso vytočenými hranolovými věžemi, mezi nimiž se nachází tříosý, konvexně vypnutý portikus členěný slepými arkádami. Ačkoli je tedy kostel v Deštném koncipován jako hloubková stavba, je ale primárně určen centrálním obrazcem, i když užitým ve zmnožení a diagonálním pootočení.\nInteriér kostela je plochostropý, nachází se zde také dvoupatrová kruchta na pilířích podklenuta křížově a valeně s výsečemi. Presbytář, který je založen na příčně situovaném šestiúhelném půdorysu, je tedy v interiéru zakončen segmentově, avšak zevně naopak pravoúhle. Co se týče vnitřního vybavení kostela, sochařská výzdoba hlavního oltáře je dílem J. Hartmanna a datuje se do 18. století, zatímco dva boční tabulové oltáře sv. Jana Nepomuckého a Utrpení Páně jsou řazeny do první poloviny 18. století. V interiéru lze dále spatřit kazatelnu s figurálními reliéfy na řečništi, varhany z roku 1729, barokní kamennou křtitelnici, obrazy Křížové cesty z první poloviny 18. století a již ve venkovních prostorách nedaleko kostela i sousoší Panny Marie se sv. Josefem, Jáchymem a Annou z roku 1781.\nZe skutečnosti svědčících pro Santiniho autorství je na první pohled patrné výrazně redukované, nedekorativní a lineární tvarosloví stavby s hladkými a nečleněnými fasádami. Pozornost budí taktéž relativně nezvyklý půdorys jak kněžiště, tak ale i západní části kostela, který byl formován postupem kvadriangulace totožné s lodí kostela sv. Martina v Chrašicích, o jehož vznik se Santini zasloužil opět skrze vytvoření návrhu v bezprostředně předchozích letech.\n\n\n"}
{"id": "774365", "url": "https://cs.wikipedia.org/wiki?curid=774365", "title": "Historie centrálního bankovnictví v USA", "text": "Historie centrálního bankovnictví v USA\n\nHistorie centrálního bankovnictví v USA začíná jeho první institucí s odpovědností ústřední banky, kterou byla \"První banka Spojených států\" (First Bank of the United States), akreditovaná roku 1791 Alexandrem Hamiltonem, 1. ministrem financí Spojených států amerických, který se ale dostal kvůli financování války do sporu s Thomasem Jeffersonem, který nepovažoval bankovnictví za produktivní. Akreditace jí nebyla obnovena v roce 1811. Roku 1816 ukončila pětileté období bez centrálního bankovnictví akreditace nové ústřední \"Druhé banky Spojených států\" (Second Bank of the United States). Po svém opětovném zvolení prezidentem Andrew Jackson, který se stavěl proti centrálnímu bankovnictví, stáhl vládní fondy z banky. Země vstoupila do recese a banka z ní vinila Jacksonovu politiku. Její akreditace pak nebyla obnovena v roce 1836. V letech 1837 až 1862, v době volného bankovnictví, neexistovala formální ústřední banka. Až v roce 1863 byl ustaven systém národních bank Zákonem o národním bankovnictví (National Banking Act). Série bankovních krizí z let 1873, 1893 a 1907 vyvolala silnou poptávku po vytvoření centralizovaného bankovního systému.\n\n\n"}
{"id": "774366", "url": "https://cs.wikipedia.org/wiki?curid=774366", "title": "Eritrea na letních olympijských hrách", "text": "Eritrea na letních olympijských hrách\n\nEritrea na letních olympijských hrách startuje od roku 2000. Toto je přehled účastí, medailového zisku a vlajkonošů na dané sportovní události.\n"}
{"id": "774372", "url": "https://cs.wikipedia.org/wiki?curid=774372", "title": "Ekofakt", "text": "Ekofakt\n\nEkofakt je druhem archeologického pramene. Jedná se o předmět, který byl vytvořen nebo ovlivněn lidskou činností, ale na rozdíl od artefaktu zcela nezáměrně, jako vedlejší produkt této činnosti. Jde vesměs o předměty přírodního původu, které by ale bez lidského působení v této určité formě neexistovaly. Oproti artefaktům také nemají vlastní funkci ani smysl. \n\nPřesto mohou být ekofakty cenným zdrojem velkého množství informací o životě lidí v minulosti, o výrobních technologiích nebo o jejich životním prostředí. Ekofakty mohou v případě některých výzkumů představovat velkou část získaných pramenů a někdy dokonce i převažovat nad artefakty. Na Zemi je již jen velmi málo zcela přírodních pramenů, které nebyly člověkem nijak ovlivněny. Prakticky celý povrch planety a někdy i její podzemní prostory jsou v širším smyslu slova postiženy lidskou činností. Dokonce i v malé části Vesmíru existují nezáměrné stopy lidské činnosti.\n\nEkofakty mohou mít stejně jako artefakty velmi odlišnou podobu:\n\nKromě vlastních předmětů patří do této kategorie také ekofaktové vlastnosti artefaktů nebo přírodních pramenů. To jsou takové vlastnosti, které sice přirozeně existují, ale jsou (rovněž nezáměrně) ovlivněny člověkem, jsou důsledkem jeho působení na okolí. Často uváděným příkladem je obsah termoluminiscenční energie v keramice, kterou člověk nezáměrně určil tím, že hliněnou nádobu vypálil. Také to, že se některé střepy středověké keramiky nalézají na polích, je jejich ekofaktovou vlastností, protože sem byly nezáměrně přemístěny spolu s hnojem. \n\nStudium ekofaktů je rozvíjeno spíše až v posledních desetiletích, v dřívějších obdobích je archeologie často opomíjela. Rozvoj studia ekofaktů je spojen s nástupem procesuálního paradigmatu. Pro archeology je komplikováno zejména potřebou znalostí přírodovědných metod, proto je nutná mezioborová spolupráce se specialisty (botaniky, zoology, geology, aj.). \n\n"}
{"id": "774380", "url": "https://cs.wikipedia.org/wiki?curid=774380", "title": "Etiopie na letních olympijských hrách", "text": "Etiopie na letních olympijských hrách\n\nEtiopie na letních olympijských hrách startuje od roku 1956. Toto je přehled účastí, medailového zisku a vlajkonošů na dané sportovní události.\n"}
{"id": "774381", "url": "https://cs.wikipedia.org/wiki?curid=774381", "title": "Etiopie na zimních olympijských hrách", "text": "Etiopie na zimních olympijských hrách\n\nEtiopie na zimních olympijských hrách startuje od roku 2006. Toto je přehled účastí, medailového zisku a vlajkonošů na dané sportovní události.\n"}
{"id": "774384", "url": "https://cs.wikipedia.org/wiki?curid=774384", "title": "Tobiáš Březina", "text": "Tobiáš Březina\n\nTobiáš Březina psán též jako Tobiáš \"Alessius Brzezina\" (kolem roku 1600–1676) byl sídelní kanovník litoměřické kapituly a první generální vikář litoměřické diecéze.\n\nV letech 1653-1656 působil jako děkan litoměřického městského kostela. V roce 1656 se stal prvním generálním vikářem nově založené litoměřické diecéze. Do tohoto roku totiž zastupoval funkci vikář a českolipský děkan Baltazar Pietsch, který však nebyl litoměřickému biskupovi po ruce. Zároveň se Březina stal oficiálem litoměřického církevního soudu. Od 26. července 1667, kdy ve Vídni potvrdil císař Leopold I. resignaci děkana litoměřické kapituly Jana Aloise Foltina ve prospěch kanovníka seniora téže kapituly Tobiáše Alessia Brzeziny,<ref name=\"203 Schl. SB III/30\"></ref> se stal Březina děkanem litoměřické kapituly.\n\n\n"}
{"id": "774389", "url": "https://cs.wikipedia.org/wiki?curid=774389", "title": "Sandro Pertini", "text": "Sandro Pertini\n\nSandro Pertini (plným jménem Alessandro Pertini, 25. září 1896 – 24. února 1990 Řím) byl italský politik, sedmý prezident italské republiky (1978–1985) a také člen Italské socialistické strany.\n\nVystudoval práva na univerzitě v Janově a politické vědy na univerzitě ve Florencii. Roku 1918 vstoupil do Sjednocené socialistické strany (\"Partito Socialista Unitario\"), která existovala v letech 1922–1930. Po nástupu fašismu patřil Pertini k hlavním organizátorům levicového odporu. Pronásledování ho přimělo k útěku do Francie, spolu s dalšími několika členy socialistické strany. V Itálii pracoval jako zedník.\n\nDo Itálie se v polovině 30. let vrátil, byl však záhy uvězněn. Ve vězení pak zachránil slavné deníky filozofa Antonio Gramsciho, které se staly nejslavnějším Gramsciho dílem a velmi vlivným textem západní marxistické levice. Propuštěn byl měsíc po Mussoliniho uvěznění a ihned se zapojil do hnutí odporu proti nacistickým jednotkám v Itálii. Byl zajat Němci, odsouzen k smrti, byl však z vězení osvobozen partyzánskou operací.\n\nPo válce byl zvolen do prvního parlamentu nové republiky a stal se vlivným členem Italské socialistické strany (\"Partito Socialista Italiano\"). Byl tvrdým kritikem italské komunistické strany na straně jedné, i kolonialismu západních velmocí na straně druhé. Stejně tak často otevřeně kritizoval korupci uvnitř vlastní strany. To mu vyneslo značný kredit, díky němuž se roku 1968 nejprve stal předsedou Poslanecké sněmovny Parlamentu Itálie a nakonec i prezidentem republiky. Získal si v této funkci mimořádný respekt, čehož důkazem bylo, že roku 2010 se jako jeden z mála politiků propracoval do padesátky nejvýznamnějších Italů v televizní anketě Největší Ital všech dob.\n\n"}
{"id": "774390", "url": "https://cs.wikipedia.org/wiki?curid=774390", "title": "AC Milán v sezóně 2005/2006", "text": "AC Milán v sezóně 2005/2006\n\nAC Milán v sezóně 2005/2006 obsadil v Serii A třetí místo, když mu bylo odečteno 30 bodů za korupci. V Italském poháru postoupil do čtvrtfinále, kde ho vyřadilo Palermo. V Lize mistrů postoupil do semifinále, kde prohrál s FC Barcelona.\n\nBrankáři mají v tabulce góly obdržené.\n\nBěhem sezóny odešel Christian Vieri – AS Monaco a přišel Marcio Amoroso – FC Sao Paulo\n\n"}
{"id": "774393", "url": "https://cs.wikipedia.org/wiki?curid=774393", "title": "Gabon na letních olympijských hrách", "text": "Gabon na letních olympijských hrách\n\nGabon na letních olympijských hrách startuje od roku 1972. Toto je přehled účastí, medailového zisku a vlajkonošů na dané sportovní události.\n"}
{"id": "774398", "url": "https://cs.wikipedia.org/wiki?curid=774398", "title": "Gambie na letních olympijských hrách", "text": "Gambie na letních olympijských hrách\n\nGambie na letních olympijských hrách startuje od roku 1984. Toto je přehled účastí, medailového zisku a vlajkonošů na dané sportovní události.\n"}
{"id": "774413", "url": "https://cs.wikipedia.org/wiki?curid=774413", "title": "Blot-Tulka", "text": "Blot-Tulka\n\nBlot-Tulka nebo také Blotstulka je postava známá z legend jako manželka švédského krále Blot-Svena, který zřejmě vládl v letech 1084–1087.\n\nToto jméno je ženským ekvivalentem jména jejího manželka. Blot-Sven lze přeložit jako Sven Obětovač, kdežto Blot-Tulka jako Obětovačka. O Blot-Tulce se toho příliš říci nedá. Mohla být matkou domnělého Svenova syna Erika Årsälla. Sven byl zabit v roce 1087, ale nejsou zprávy, že by při té příležitosti byla zavražděna nějaká žena. Vše, co ní víme, je založeno na legendách, nic faktického o jejím životě není známo.\n\n"}
{"id": "774424", "url": "https://cs.wikipedia.org/wiki?curid=774424", "title": "Rytíři z Pořešína", "text": "Rytíři z Pořešína\n\nRytíři z Pořešína byl rytířský rod z jižních Čech. Původ rodu i jeho znak je odvozen od Bavorů ze Strakonic. V majetku rodu se nacházel hrádek Pořešín. Vladykové z Pořešína působili ve službách Rožmberků či se věnovali církevní kariéře. Smrtí Markvarta z Pořešína počátkem 15. století vymřela přímá linie pořešínských vladyků a v majetek se uvázal jejich příbuzný Hroch z Maršovic. Rod vymřel po meči roku 1473 a po přeslici roku 1529. Poslední členka rodu Monika z Pořešína byla pohřbena v Bubovicích u Březnice.\n\nV erbovním znamení měl rod dvojici překřížených střel.\n\n"}
{"id": "774428", "url": "https://cs.wikipedia.org/wiki?curid=774428", "title": "Fc receptor", "text": "Fc receptor\n\nFc receptor je receptor nacházející se na povrchu některých buněk imunitního systému – např. na makrofázích, NK buňkách, neutrofilech a žírných buňkách. Jeho název je odvozen od toho, že specificky váže Fc oblast protilátek. Rozlišují se různé typy Fc receptorů podle typu protilátky, který váží (např. Fcγ váže IgG). \n\nFunkce Fc receptorů jsou různé v závislosti na konkrétním druhu. Mnohé Fc receptory bílých krvinek se váží na protilátky, které jsou navázané na poškozené buňce organismu nebo mikrobu. To vede k jejich fagocytóze (pohlcení) bílou krvinkou nebo zabití cytotoxickou aktivitou výše zmíněných buněk. Tzv. vysokoafinní FcɛRI receptor se vyskytuje na povrchu žírných buněk a váže IgE; po navázání antigenu na IgE dochází k uvolnění řady prozánětlivých látek a k stimulaci antigenní prezentace žírnými buňkami. Poly-Ig receptor umožňuje transport IgM a IgA přes epiteliární stěny.\n"}
{"id": "774429", "url": "https://cs.wikipedia.org/wiki?curid=774429", "title": "Teorie uspořádání", "text": "Teorie uspořádání\n\nTeorie uspořádání je matematická disciplína, která se zabývá studiem binárních relací zachycujících intuitivní pojem uspořádání.\n\nJev uspořádání se přirozeným způsobem vyskytuje skoro všude, zvláště v matematice a v informatice. Notoricky známý příklad uspořádání, se kterým se lze setkat již na základní škole, je standardní uspořádání přirozených čísel podle jejich velikosti. Jiným příkladem uspořádání z každodenního života je lexikografické uspořádání slov ve slovníku. Zaměstnanci společnosti nebo vojáci v armádě jsou hierarchicky uspořádání vztahy nadřízenosti a podřízenosti.\n\nNěkterá uspořádání mají speciální vlastnost: Kterýkoliv prvek lze porovnat každým jiným prvkem a rozhodnout zda je větší, menší nebo stejný. To splňuje například uspořádání čísel nebo uspořádání slov ve slovníku. Obecně ale uspořádání tuto vlastnost mít nemusí. Například v hierarchii pracovníků, dva kolegové pracující na nejnižší úrovni, kteří již nemají dalších podřízených, nejsou srovnatelní - ani jeden z nich nešéfuje tomu druhému. \n\nV teorii uspořádání se intuitivní pojem uspořádání formalizuje pomocí binárních relací speciálních vlastností. To umožňuje zkoumat jev uspořádání na velmi obecné úrovni a nesoustředit se na nepodstatné aspekty konkrétních případů. Výsledky získané na takové obecné úrovni pak lze velmi snadno aplikovat v konkrétních situacích. Častý výskyt uspořádání v praktických situacích vedl k definici množství uspořádání se speciálními vlastnostmi. Mnohé z těchto speciálních uspořádání daly později vzniknout pododvětvím teorie uspořádání. Teorie uspořádání se neomezuje jen na studium vlastností různých typů uspořádání ale zkoumá i vztahy mezi nimi. Jednoduchým příkladem vlastnosti která se opírá o pojem uspořádání je monotónní funkce, jeden z základních pojmů reálné analýzy.\n\n"}
{"id": "774433", "url": "https://cs.wikipedia.org/wiki?curid=774433", "title": "Aldrans", "text": "Aldrans\n\nAldrans je obec v Rakousku ve spolkové zemi Tyrolsko v okrese Innsbruck-venkov.\n\nŽije zde obyvatel.\n\nObec leží na plošině Mittelgebirge jihovýchodně od hlavního města země Insbrucku. Název je odvozen od starého Allrainer Veld, který byl zmíněn v dokumentu z roku 1312 jako \"Alrains\".\n\nDíky své blízkosti Innsbrucku funguje obec jako obytná zóna (sídliště). Okrajem města vede tramvajová linka číslo 6 se zastávkou, důležitým dopravním prostředkem jsou také autobusy.\n\nSousední obce\n\nAldrans sousedí s těmito obcemi: Ampass, Ellbögen, Innsbruck, Lans, Rinn, Sistrans, Igls.\n\nArcheologické nálezy dokládají osídlení v pozdní době bronzové. Také byly nalezeny kovové předměty z laténského období a langobardské mince.\n\nAldrans je uváděn jako důležitá oblast na solné stezce v období 995–1005 jako \"locus Alarein\" jako majetek biskupů z Brixenu.\n\nV roce 1157 daroval hrabě z Wolfratshausenu, větev hrabat Andechs, svůj majetek v Aldrans, louky, pastviny, mlýn, dvůr a Almen benediktinskému klášteru Tegernsee. V 13. a 14. století patřila většina myjetku v Aldrans tyrolskmu panovníkovi nebo opatství Wilten.\n\n"}
{"id": "774438", "url": "https://cs.wikipedia.org/wiki?curid=774438", "title": "Gorily (dokument)", "text": "Gorily (dokument)\n\nGorily je český přírodovědný dokument. Ukazuje život goril jak v Pražské ZOO, tak ve volné divočině Afriky. Dokument měl premiéru na ČT2 v roce 2011.\n\n"}
{"id": "774440", "url": "https://cs.wikipedia.org/wiki?curid=774440", "title": "Ghana na letních olympijských hrách", "text": "Ghana na letních olympijských hrách\n\nGhana na letních olympijských hrách startuje od roku 1952. Toto je přehled účastí, medailového zisku a vlajkonošů na dané sportovní události.\n"}
{"id": "774442", "url": "https://cs.wikipedia.org/wiki?curid=774442", "title": "Ghana na zimních olympijských hrách", "text": "Ghana na zimních olympijských hrách\n\nGhana na zimních olympijských hrách startuje od roku 2010. Toto je přehled účastí, medailového zisku a vlajkonošů na dané sportovní události. Na ZOH 2010 jí reprezentoval jediný sportovec, alpský lyžař Kwame Nkrumah-Acheampong.\n"}
{"id": "774448", "url": "https://cs.wikipedia.org/wiki?curid=774448", "title": "Ragnhilda z Tälje", "text": "Ragnhilda z Tälje\n\nRagnhilda z Tälje († asi 1117) byla lokální švédská svatá spojená zejména s kostelem v Södertälje v provincii Södermanland. Mohla také být švédskou královnou jako manželka Inge II. († 1125).\n\nRagnhilda prý založila kostel v Södertälje a má zde být i pohřbena. Žít mohla na konci 11. a počátkem 12. století, ale nezmiňují ji žádné zdroje starší 15. století. V různých zdrojích z 15. století je uváděna jako dcera jistého \"Halstena\" (není jisté, zda je tím myšlen král Halsten Stenkilsson) a manželka buď Inge I. nebo Inge II. (v obou případ by to z genealogických a chronologických důvodů odporovalo tomu, že by byla dcerou Halstena Stenkilssona).\n\n"}
{"id": "774456", "url": "https://cs.wikipedia.org/wiki?curid=774456", "title": "Ampass", "text": "Ampass\n\nAmpass je obec v Rakousku ve spolkové zemi Tyrolsko v okrese Innsbruck-venkov.\n\nŽije zde obyvatel.\n\nObec leží jihovýchodně od Innsbrucku v jihovýchodním pohoří Mittelgebirge. Severní hranici tvoří Inn, na západě hraničí Ampass přímo s Innsbruckem, který je vzdálen asi 8 kilometrů. Centrum obce leží v malebné údolní kotlině.\n\nAldrans, Hall in Tirol, Innsbruck, Rinn, Rum, Thaur, Tulfes.\n\nArcheologické nálezy dokládají osídlení z 15. století před naším letopočtem. Významné nálezy doby železné pocházejí z archeologického naleziště Heiligtum am Demlfeld.\n\nAmpass se nachází na staré solné stezce z Hall do Matrei, východně od Innsbrucku na jižním břehu se sůl těžila a byla dopravována na jih. Tato cesta se datuje do doby římské, kdy zde vedla vedlejší trasa Hall – Häusern – Patsch z cesty Brennerstraße. Ve výšce 1254 je na původním místě postavený žulový mezník vysoký 1,9 metrů vyznačoval hranici farnosti Wilten. Přeprava soli dosáhla vrcholu kolem roku 1490. \n\nPrvní písemná zmínka o obci Ampass je z roku 1145, kdy je uváděn jako Ampans nebo Ambans. Název by mohl být předrománský a v keltštině by znamenal \"mezi dvěma proudy\" (něm.: zwischen zwei Bächen). První zmínka o nezávislé obci Ampass byla v knize o Inntaleru z roku 1312.\n\nV boji za svobodu tyrolska v roce 1809 v Ampassu působil Kaspar Sautner z Ampassu. Je po něm nazvána turistická cesta kolem Ampassu.\n\nOd poloviny 19. století do roku 1910 došlo k úbytku obyvatelstva. V posledních desetiletích však, stejně jako u mnoho dalších obcí v oblasti Innsbrucku, poklesla zemědělská funkce Ampassu a narostla jeho obytná funkce, čímž došlo opět i k nárůstu počtu obyvatel.\n\n\n\n\n"}
{"id": "774457", "url": "https://cs.wikipedia.org/wiki?curid=774457", "title": "Guinea na letních olympijských hrách", "text": "Guinea na letních olympijských hrách\n\nGuinea na letních olympijských hrách startuje od roku 1968. Toto je přehled účastí, medailového zisku a vlajkonošů na dané sportovní události.\n"}
{"id": "774461", "url": "https://cs.wikipedia.org/wiki?curid=774461", "title": "Guinea-Bissau na letních olympijských hrách", "text": "Guinea-Bissau na letních olympijských hrách\n\nGuinea-Bissau na letních olympijských hrách startuje od roku 1996. Toto je přehled účastí, medailového zisku a vlajkonošů na dané sportovní události.\n"}
{"id": "774474", "url": "https://cs.wikipedia.org/wiki?curid=774474", "title": "Midján", "text": "Midján\n\nMidján (: , : ) je území nacházející se podle výkladu Bible a Koránu pravděpodobně na severozápadě Saúdské Arábie na východním pobřeží Akabského zálivu. Jako Midjánci jsou označováni lidé sídlící na tomto území. Midján snad sahal až k severovýchodu Rudého moře. Jiní vědci se domnívají, že se jednalo o území nacházející se v okolí dnešního Súdánu. Panují též dohady, že se nejednalo o zeměpisný útvar, ale o kmenovou ligu.\n\nNázev či jméno Midján se vykládá jako \"„Spor“\". V aramejštině ovšem slovo midján může též znamenat \"„uzel“\" či \"„komplikaci“\", tzn. něco, čím se může zablokovat duchovní spojení mezi člověkem a Bohem. Podle židovské tradice se jedná o národ, který vzešel z potomků Abrahamovy druhé ženy Ketury, \"„kteří žili v pohoří Hidžáz v severní části Arabského poloostrova, na východním břehu Eilatského zálivu.“\"\n"}
{"id": "774475", "url": "https://cs.wikipedia.org/wiki?curid=774475", "title": "Fridolin Wilhelm Volkmann", "text": "Fridolin Wilhelm Volkmann\n\nFridolin Wilhelm Volkmann rytíř z Volkmarů (25. září 1822, Praha-Malá Strana – 13. ledna 1877, Praha-Malá Strana ) byl český filozof a psycholog.\n\nStudoval práva a filozofii na Karlo-Ferdinandově univerzitě v Praze (1845) a v roce 1846 se stal soukromým docentem estetiky a současně suplujícím profesorem německé jazykovědy na malostranském a staroměstském gymnáziu. Na pražské univerzitě byl v roce 1856 jmenován mimořádným a 1861 řádným profesorem filozofie. Roku 1874 byl zvolen korespondujícím členem filozoficko-historické třídy císařské Akademie věd ve Vídni. Stal se také rytířem rakouského Řádu železné koruny (zval se pak také rytířem z Volkmaru).\n\n\n"}
{"id": "774477", "url": "https://cs.wikipedia.org/wiki?curid=774477", "title": "Hlaváček (příjmení)", "text": "Hlaváček (příjmení)\n\nPříjmení Hlaváček patří k tradičním českým příjmením, které je dnes kromě České republiky rozšířeno v různých pravopisných variantách i na Slovensku, v Rakousku, Německu i mimo Evropu. Jako přízvisko je jméno „Hlawaczek“ v historických pramenech české provenience doloženo nejpozději na počátku 15. století. Koncem 16. století se přízvisko Hlaváček ustálilo jako dědičné příjmení, jehož nositelé jsou hojně doloženi zejména v Praze a středních Čechách. K nejznámějším a historicky dobře doloženým rodům s tímto příjmením patří pražská měšťanská rodina Hlaváčků, která se na Starém a Novém Městě v Praze připomíná již na přelomu 16. a 17. století.\n\nMezi nositele tohoto příjmení patří:\n\n\n"}
{"id": "774486", "url": "https://cs.wikipedia.org/wiki?curid=774486", "title": "Superantigen", "text": "Superantigen\n\nSuperantigen je virový nebo bakteriální protein, který se váže současně na V doménu T-buněčného receptoru a na řetězec α molekuly MHC II. Tvorba superantigenů je typická např. pro streptokoky a stafylokoky. V těle superantigen spouští intenzívní imunitní reakci a způsobují např. otravu jídlem, nevolnost a průjem, toxický šok a podobné příznaky.\n\nSuperantigeny se váží na komplex MHC II na antigen prezentující buňce a zároveň na T-buněčný receptor T-lymfocytů. Tím se liší od klasických bílkovinných antigenů, které se na MHC antigen prezentujících buněk váží až poté, co jsou v buňkách rozkrájeny na krátké fragmenty. Když se v krvi objeví superantigeny, dochází k aktivaci 2–20 % všech T-lymfocytů. Tyto lymfocyty začnou produkovat obrovské množství jistých cytokinů, které vyvolávají silnou systémovou reakci, nicméně tlumí adaptivní imunitu.\n"}
{"id": "774488", "url": "https://cs.wikipedia.org/wiki?curid=774488", "title": "Kamerun na letních olympijských hrách", "text": "Kamerun na letních olympijských hrách\n\nKamerun na letních olympijských hrách startuje od roku 1964. Toto je přehled účastí, medailového zisku a vlajkonošů na dané sportovní události.\n"}
{"id": "774490", "url": "https://cs.wikipedia.org/wiki?curid=774490", "title": "Thylacosmilus", "text": "Thylacosmilus\n\nThylacosmilus byl šavlozubý vačnatec z Jižní Ameriky, dosahující velikosti levharta. Dosahoval hmotnosti až kolem 100 kg. Jeho špičáky neustále dorůstaly a chránila je dokonalá pochva na spodní čelisti. Vyhynul před asi 3 až 4 miliony let. V současnosti jsou známy dva druhy: \"Thylacosmilus atrox\" a \"Thylacosmilus lentis\".\n\n"}
{"id": "774496", "url": "https://cs.wikipedia.org/wiki?curid=774496", "title": "Baumkirchen", "text": "Baumkirchen\n\nBaumkirchen je obec v Rakousku ve spolkové zemi Tyrolsko v okrese Innsbruck-venkov. Leží v údolí řeky Inn, severně od toku řeky na úbočí Gnadenwaldské terasy. Obec je dostupná po dálnici A12 a po železniční trati Kufstein – Innsbruck.\n\nK 1. lednu 2011 zde žilo 1144 obyvatel.\n\n"}
{"id": "774498", "url": "https://cs.wikipedia.org/wiki?curid=774498", "title": "Kamerun na zimních olympijských hrách", "text": "Kamerun na zimních olympijských hrách\n\nKamerun na zimních olympijských hrách startuje od roku 2002. Toto je přehled účastí, medailového zisku a vlajkonošů na dané sportovní události.\n"}
{"id": "774499", "url": "https://cs.wikipedia.org/wiki?curid=774499", "title": "Cabernet Sauvignon", "text": "Cabernet Sauvignon\n\nPochází patrně z francouzského regionu Bordeaux, kde vznikla s nejvyšší pravděpodobností spontánním křížením odrůd \"Cabernet Franc\" a \"Sauvignon Blanc\".\n\n\"Cabernet Franc\" je původní „kabernetovou“ odrůdou z regionu Bordeaux, která je úzce příbuzná s volně rostoucí révou lesní \"Vitis vinifera ssp. sylvestris\" a vznikla patrně její selekcí. V poslední době je odrůda neprávem zatlačena do pozadí. Vína odrůdy CS obsahují sice více taninů, jsou tmavší a tělnatější, ale vína \"Cabernet Franc\" mají jemnější texturu a někdy i přitažlivější vůni. Ve směsi dokáže \"Cabernet Franc\" zmírnit „divokost“ vín odrůdy CS. V regionu Bordeaux zrají hrozny \"Cabernet Franc\" dříve a dosahují lepší cukernatosti. Proto se spolu s Merlotem vysazuje v oblasti St. Émilion, kde CS již tak dobře nevyzrává. Kvalitní víno \"Cabernet Franc\" vyniká v mládí granátovou barvou, která při zrání tmavne. Je typické výraznou plností, vůní malin, někdy i fialek, a jasným zábleskem černého rybízu a ovocnosti. Vína z teplých zámořských regionů spojují malinový nádech s marmeládově širokou chutí.\n\nO odrůdě \"Cabernet Sauvignon\" se říká, že nemilosrdně vytlačuje ostatní modré odrůdy z jejich tradičních areálů rozšíření. S odhadem 220.000 hektary osazené plochy vinic je v současné době sedmou nejpěstovanější odrůdou světa. Tradicionalisté ji proklínají, dovozci vín ji vyzdvihují v naději na tučné zisky a milovníci vína jsou potěšeni tím, že tu je odrůda, jejíž víno mohou poznat, tak jako poznají ta nejprostší domácí jídla. Aroma bývá často směsí černého rybízu, zelené papriky, cedrového dřeva a grafitu z čerstvě ořezané tužky, u barikovaných vín se přidává vůně tabáku. A právě proto, že se dá odrůdové víno s trochou cviku často poměrně snadno rozlišit, napomohla tato odrůda do značné míry návratu k odrůdovým vínům vůbec. Tedy k hledání jednoznačné identity i u jiných, tradičních odrůd, jejichž vína mění charakter v rámci různých vinařských oblastí i lokálního terroir.\n\nRéva vinná (\"Vitis vinifera\") odrůda \"Cabernet Sauvignon\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy jsou středně dlouhé, umožňují této rostlině pnout se po pevných předmětech. Růst je středně bujný až bujný s polovzpřímenými až poléhavými letorosty. Včelka je silně ochlupená, bělavá, s intenzívně červenými okraji. Vrcholek letorostu je otevřený, silně bíle vlnatě ochmýřený až plstnatý, středně silně pigmentovaný antokyaniny, s karmínově červeným okrajem. Internodia a nodia jsou převážně zelená, na osluněné straně červenohnědě proužkovaná, takřka bez ochmýření, pupeny jsou slabě pigmentované antokyaniny. Mladé lístky jsou žlutozelené s bronzovými skvrnami, takřka bez antokyaninové pigmentace, silně bíle vlnatě ochmýřené. Jednoleté réví je středně silné, kaštanově tmavohnědé, čárkované. Zimní pupeny jsou středně velké, široké, zahrocené.\n\nList je středně velký, pětiúhelníkovitý, výrazně a hluboce pěti- až sedmilaločný s hlubokými, lyrovitými výkroji s oblým až plochým dnem, často se zoubkem. Vrchní strana čepele listu je tmavozelená, středně puchýřnatá, spodní jemně chloupkatá. Řapíkový výkroj je lyrovitý, uzavřený, s okrouhlým průsvitem, někdy se zoubky na lalocích, řapík je krátký až středně dlouhý, tmavozelený s červenofialovým odstínem, žilnatina listu v oblasti napojení řapíku je narůžovělá. List svým členěním působí velmi dekorativně, na podzim je vínově červeně skvrnitý.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem je malá až středně velká (10–15 mm, 0,8–1,6 g), okrouhlá bobule s rovnoměrným, poměrně silným voskovým povlakem, slupka je středně pevná, tmavomodrá až modročerná, dužnina je bez zbarvení, rozplývavá, s jemnou vůní připomínající fialky (tzv. jemná trávovina), plné, kořenité, kabernetové chuti, s 1–3 semeny. Semeno je hruškovité, středně velké, hnědé barvy, zobáček je tupý. Stopečky bobulí jsou středně dlouhé, obtížně oddělitelné. Hrozen je středně velký (12–15 x 7–8 cm, 70–130 g), kuželovitý, s křidélky, řidší až středně hustý, s průměrně lignifikovanou stopkou, dlouhou až 7 cm.\n\n\"Cabernet Sauvignon\" je moštová odrůda révy vinné (\"Vitis vinifera\"), tradiční francouzská odrůda, o které se dlouho soudilo, že mohla být ve Francii pěstována již v době Římské kolonizace, popřípadě pochází z křížení s některou „antickou“ odrůdou. Podnět k tomu dala synonyma \"Bidure\" či \"Vidure\", popřípadě \"Petite Vidure\", která byla spojovaná s antickou odrůdou \"Biturica\", zmiňovanou Pliniem starším v 1. stol. po Kr. Synonyma ale patrně mají původ v lokálním dialektu a v překladu znamenají „tvrdé dřevo (réví)“ (francouzsky „vigne dure“), toto označení sdílí CS s odrůdou \"Carmenère\", jejíž synonymum je \"Grande Vidure\". Existovala ale také teorie, že se odrůda CS rozšířila do Francie ze španělského regionu Rioja.\n\nDalší, často tradovanou, ale patrně též mylnou domněnkou je, že odrůda CS je ve Francii poprvé písemně zmíněna již roku 1635. V té době sice kardinál Richelieu zaslal Abbé Bretonovi několik tisíc sazenic révy, ale pravděpodobně odrůdy \"Cabernet Franc\", tedy té, která je v údolí Loiry stále na poměrně rozsáhlých plochách pěstována.\n\nOdrůda CS je v regionu Bordeaux v hojnější míře pěstována teprve od konce 18. století, zásluhu na tom mají především Armand d´Armailhacq a Baron Hector de Brane. Odrůda se rozšířila z Château Mouton a Château d'Armailhac v oblasti Pauillac, dnes dominuje především ve velkých vínech subregionu Médoc.\n\nRoku 1997 zveřejnili John E. Bowers a Carole P. Meredith z University of California, Davis, studii, ve které prostřednictvím analýzy DNA s vysokou pravděpodobností stanovili, že CS je křížencem odrůd \"Cabernet Franc\" a \"Sauvignon Blanc\". Největší šance ke spontánnímu zkřížení těchto dvou odrůd nastala v Bordeaux v průběhu 17. století, z tohoto pohledu je možné, že v případě CS nejde o tak starobylou odrůdu, jak s dlouho předpokládalo.\n\nTradiční oblastí pěstování odrůdy CS je samozřejmě Francie a region Bordeaux, tedy département Gironde, kde leží více než polovina francouzských vinic, osazených touto odrůdou. S odrůdami \"Merlot\" a \"Cabernet Franc\" zde tvoří součást cuvée velkých vín oblastí AOC Médoc, Graves, Saint Émilion, Pomerol, Saint-Estèphe, Pessac-Léognan, Bergerac, Saint-Julien či Moulis. Odrůda je hojně pěstována i v regionu Languedoc-Roussillon, v Provence, kde tvoří součást vín AOC Côtes de Provence, Les Baux de Provence či Coteaux d'Aix en Provence a v départementech Dordogne a Lot-et-Garonne, kde tvoří například součást vín AOC Buzet, Pécharmant, bergerac, Montravel, Côtes de Duras atd. Roku 2008 byl CS ve Francii pěstován na 57.913 hektarech vinic ve 25 klonech.\n\nZ Francie se odrůda začala rozšiřovat zejména ve druhé polovině 20. století nejprve do Evropy a zanedlouho poté do zemí Nového světa, kde získala velkou oblibu. V Itálii mimo jiné tvoří součást některých velkých toskánských vín, nazývaných „Super-Toskánská“, v Německu ji najdeme roku 2007 na 278 ha, na velkých plochách je vysazena v Kalifornii, v oblastech Napa Valley AVA a Sonoma Valley AVA, v Jihoafrické republice byla roku 2007 vysazena na 13.006 ha, v Austrálii na 27.909 ha, v Chile na 40.788 ha, v Argentině16.900 ha atd.\n\nDo Státní odrůdové knihy České republiky byla odrůda zapsána roku 1980, od toho roku je zapsána i v Listině registrovaných odrůd na Slovensku. V Čechách se pro své pozdní zrání nepěstuje, na Moravě je nejhojnější v mikulovské podoblasti, na Mutěnicku a na Velkopavlovicku. Na Slovensku jsou malé plochy v Malokarpatské oblasti, v okolí Krtíše a Levic. Zastoupení ve vinicích ČR roku 2010 činilo 1,3 %, na Slovensku 1,9 % plochy vinic. Průměrný věk porostů, osázených touto odrůdou v ČR, činil roku 201 asi 9 let. Udržovateli odrůdy v ČR jsou Ampelos-Šlechtitelská stanice vinařská Znojmo, Ing. Alois Tománek, Šlechtitelská stanice vinařská Polešovice a ŠSV Velké Pavlovice.\n\nNázev \"Cabernet Sauvignon\" je používán až od 19. století, do této doby byla odrůda nazývána převážně \"Petite Vidure\", na rozlišení od odrůdy \"Carmenère\", jejíž synonymum bylo \"Grande Vidure\" (k původu označení „vidure“ viz výše).\n\nSlovo „cabernet“ vzniklo v oblasti Médoc, v regionu Bordeaux, patrně je odvozeno od latinského slova „caput“, zde ve smyslu „odrůda révy, dávající černá vína“. Poprvé bylo v literatuře zmíněno až roku 1866. Slovo „sauvignon“ v názvu odrůdy odkazuje na to, že byla v době vzniku tohoto názvu považována za selekci divoké révy („sauvage“ znamená v překladu z francouzštiny „divoký“). Název \"Cabernet Sauvignon\" je v podstatě nezamýšleným spojením dnešních názvů rodičovských odrůd, což je velmi zajímavé. Zatímco odrůda \"Cabernet Franc\" byla „z rodičovství“ již dlouho podezřívána, \"Sauvignon Blanc\" jako „otcovská odrůda ampelografy překvapila, i když vlastnostmi vyráběného vína CS oba své rodiče nezapře.\n\nDalší, lokálně používaná synonyma odrůdy \"Cabernet Sauvignon\" jsou : \"Каберне-Совиньон, Лафит, Лафет, Каберне мелкий, Пти Каберне\" (vše Rusko), \"Bidure Bordaoux, Bordeaux\" (Itálie), \"Bordo, Bouche, Bouchet, Bouschet Sauvignon\" (Francie), \"Breton, Burdeos Tinto\" (Španělsko), \"Caberne, Cabernet\" (Languédoc, Provence), \"Cabernet Petit, C. Piccolo, Carbonet, Carbouet Castet, Dzanati, Enfin, Epicier noir, Kaberne Sovinjon\" (Rusko), \"Lafet, Lafit, Lafite, Marchoupet, Menut, Navarre, Petit Bouschet\" (Saint Emilion, Pomerol), \"P. Cabernet, P. Vidure, Petit-Bouchet, Petite Parde, P. Vidure, Sauvignon, Sauvignon Rouge, Sauvignonne, Vaucluse, Veron, Vidure, V. Petite, Vidure Sauvignon, V. Sauvignonne\" (Francie).\n\n\"Cabernet Sauvignon\" nepatří k odrůdám se sklonem k mutacím, dlouho dokonce nebyla vůbec žádná mutace této odrůdy známa. Až roku 1977 byla objevena a popsána na vinohradě vinařství Clegett Wines v Austrálii šedá (často se hovoří o bronzové) mutace odrůdy a nazvána \"Malian\". Od roku 1991 zde slouží k výrobě světle červených vín. Později byla ve stejné lokalitě nalezena ještě bílá mutace odrůdy a nazvána \"Shalistin\" Zatímco první odrůda má barevné pigmenty (anthocyaniny) obsaženy ve vrchní vrstvě slupky, u druhé odrůdy již zcela chybí.\n\nCo se týká klonové selekce, vzhledem k významu odrůdy CS existuje samozřejmě po celém světě velké množství různých registrovaných klonů této odrůdy, pouze ve Francii jich je 25.\n\nZejména díky kvalitě vín je odrůda CS mnoha šlechtiteli využívána jako partner při šlechtění nových odrůd révy. Při šlechtění jde v tomto případě o zachování kvality vín a vylepšení některých parametrů, týkajících se pozdního zrání CS a jeho odolnosti vůči chorobám, mrazu, suchu atd.\n\nOdrůda se stala jedním z rodičů odrůdy \"Alibernet\", vyšlechtěné v Oděse, ještě v tehdejším Sovětském svazu, ze které byly dalším křížením u nás postupně vyšlechtěny odrůdy tzv. cabernetové rodiny, \"Neronet\" a \"Rubinet\".\n\nCelá řada poměrně úspěšných kříženců pochází z Německa, například odrůdy \"Baron\", \"Cabernet Cortis\" a \"Cabernet Carbon\" vyšlechtil Norbert Becker ve šlechtitelském ústavu ve Freiburgu, odrůdy \"Cabernet Cubin\", \"Cabernet Dorsa\", \"Cabernet Dorio\" či \"Cabernet Mitos\" pochází z Weinsbergu. Ze švýcarského šlechtitelského ústavu Agroscope RAC Changins v Pully pochází odrůda \"Carminior\". Odrůdu \"Ruby Cabernet\" vyšlechtil známý kalifornský šlechtitel Harold Olmo, odrůdu \"Marselan\" Paul Truel na jihu Francie (INRA Montpellier).\n\nRéví poměrně dobře vyzrává (85–90 %). Plodnost dřeva je 42–58 %, počet hroznů na výhon 0,5–0,7, na plodonosný 1,1–1,3. Sprcháváním květenství trpí odrůda průměrně, proti poškození zimními mrazy je vzhledem k dobrému vyzrávání dřeva odolná, pozdější rašení je předpokladem malých škod vlivem jarních mrazíků. Velmi dobře vyhovuje vysoké vedení s kordonovými tvary a řezem na tažně a čípky. Na chudých půdách musí být tvary střední a řez na polotažně. Vzhledem k nižší plodnosti a malým hroznům se doporučuje zatížení 10–12 oček na 1 m2. Pro sušší a vápenité půdy je vhodné použít podnože Cr 2 a T 5C, pro úrodnější půdy a větší tvary pak podnož 125 AA. Plodnost je nižší, 6–9,5 tun z hektaru při cukernatosti 17 až 20° ČNM a obsahu kyselin 8,5 až 12 g/l. Vína mají vysoký obsah taninu, antokyanů i kyselin.\n\nVegetační cyklus odrůdy trvá 143–165 dnů při sumě aktivních teplot (SAT) 3100–3300 °C. Doba rašení oček a květu je středně pozdní, raší v polovině dubna, kvete v polovině června. Zaměkání bobulí u nás začíná koncem srpna, sklizňová zralost nastává začátkem až v druhé polovině října (na Krymu na přelomu září a října).\n\nProti napadení padlím révovým (\"Uncinula necator\") je odrůda méně odolná, proti napadení plísní révovou (\"Plasmopara viticola\") a plísní šedou (\"Botrytis cinerea\") je odolná relativně dobře, obaleči odolává průměrně. Na evropskou odrůdu odolává relativně dobře i révokazu.\n\nDůležité je odrůdu vysazovat jen do nejteplejších poloh v nejteplejších podoblastech oblasti Morava. Upřednostňuje dokonale osluněné a dostatečně záhřevné svahovité pozemky na písčitých a hlinitopísčitých půdách, dobře snáší sucho, ale vyžaduje teplo. Je vhodná i do skeletových půd.\n\nV nezralých ročnících a při přetížení keřů úrodou se ve víně CS objeví travnaté zelené tóny, vůně zelené papriky, hrubost a drsné taniny. Z vyzrálých hroznů je chuť vždy černorybízová a k ní se pak druží podle polohy, půdy, sklizně a technologie vůně tmavých třešní, ostružin, tabáku, eukalyptu, anebo u velmi koncentrovaných vín ze zámoří vůně marmelády. Ve většině oblastí, kde se ve větší míře pěstuje CS, je školení vína spojeno s používáním sudů barrique, které předávají vínům další vůně a chuť, zejména po vypalování sudů (toastování). Je však nutno podotknout, že pro barikování jsou vhodná pouze vína z dostatečně vyzrálých hroznů, čehož se v našich podmínkách dá ne vždy dosáhnout.\n\nTypický CS je tmavě granátové barvy, někdy s modravým odleskem, stárnutím se sytost stupňuje. Je plného těla, s taninovou strukturou, která si žádá delší zrání na láhvi, získá tím hebkost a příjemně se zakulatí. Obsah alkoholu by se měl pohybovat okolo 13 % obj.\nVůně je typicky černorybízová (cassis), chuť mohutná s dlouhotrvajícím dojmem, kořenitá, u mladých vín silně tříslovitá, u vyzrálých hebce sametová. Ve vůni a chuti můžeme hledat černý rybíz, třešně, ostružiny, moruše, zelenou papriku, zelený pepř, olivy, fialky, cedrové dřevo, lékořici, marmeládu, hořkou čokoládu, eukalypt, tabák, lanýže, tuhu, mentol, vanilku.\n\nVína CS zrají velmi pomalu. Vydobyla si pro vynikající jakost, dlouhou uchovatelnost a schopnost vyzrávání nejvyšší uznání. Lahvují se po jednom a půl až dvou letech a začínají být příjemná k pití po čtyřech až pěti letech. Svého optima dosáhnou po pěti až deseti letech, ale i později. Vína jsou tedy vhodná k dlouhodobé archivaci.\n\nPlná, aromatická vína velmi dobře doprovázejí masitá jídla, zejména jehněčí pečeni, bifteky, krůtí maso, zvěřinu nebo úpravy jídel s kořenitými omáčkami.\n\n\n1. Cabernet Sauvignon\n"}
{"id": "774500", "url": "https://cs.wikipedia.org/wiki?curid=774500", "title": "Cerason", "text": "Cerason\n\nCerason (zkratka Ce) je pozdní, interspecifická moštová odrůda révy (též hybridní odrůda, mezidruhové křížení, PiWi odrůda), určená k výrobě červených vín. Odrůda byla vyšlechtěna v České republice, kolektivem šlechtitelů Vědeckovýrobního sdružení Resistant Velké Bílovice (později Vinselekt Perná), křížením odrůd \"Merlan\" (\"Merlot\" x \"Seibel 13 666\") a \"Fratava\" (\"Frankovka\" x \"Svatovavřinecké\").\n\n\"Merlan\" je interspecifická moštová odrůda, vyšlechtěná v Moldavsku, ve výzkumném ústavu Vierul v Kišiněvě. Šlechtitelský materiál byl získán přímo od pracovníků výzkumného ústavu a využit kolektivem šlechtitelů Resistant například při šlechtění sesterských odrůd \"Laurot\", \"Kofranka\" a \"Marlen\" (pocházejí ze stejného křížení), odrůdy \"Nativa\", která pochází ze stejných rodičů, ale v tomto případě je \"Merlan\" otcovskou odrůdou, ale i odrůd \"Malverina\", \"Erilon\", \"Savilon\" a \"Vesna\".\n\n\"Fratava\" je úspěšný kříženec Lubomíra Glose z Moravské Nové Vsi, který byl kolektivem šlechtitelů Resistant využit též při šlechtění sesterských odrůd \"Cerason\", \"Kofranka\" a \"Marlen\" a odrůdy \"Nativa\", která pochází ze stejných rodičů v opačném pořadí.\n\nRéva odrůdy \"Cerason\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech. Růst je středně bujný až bujný, olistění je husté, se spoustou zálistků, réví je středně silné, jednoleté réví má hnědou barvu.\n\nList je středně velký až velký, okrouhlý, třílaločnatý s mělkými výkroji až celokrajný, slabě puchýřnatý, zvlněný, na rubu jemně plstnatý. Řapíkový výkroj je mírně otevřený až lehce překrytý s průsvitem, s ostrým dnem, vzácněji zcela překrytý, řapík je středně dlouhý, narůžovělý.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem jsou malé až středně velké, okrouhlé bobule, které jsou ojíněné, tmavomodré až modročerné barvy, dužina je řídká, plné chuti, slabě zabarvená antokyaniny. Hrozny jsou středně velké (168 g), kuželovitě-válcovité, husté, s křidélkem.\n\n\"Cerason\" je interspecifická moštová odrůda, která byla vyšlechtěna ještě v bývalém Československu, v dnešní České republice, kolektivem šlechtitelů Vědeckovýrobního sdružení Resistant Velké Bílovice (později Vinselekt Perná). Šlechtiteli byli Doc. Ing. Miloš Michlovský, CSc., Ing. František Mádl, Prof. Ing. Vilém Kraus, CSc., Lubomír Glos a Vlastimil Peřina. Vlastní křížení bylo provedeno roku 1985, selekce postupně proběhla v Lednici na Moravě, v Břeclavi a v Perné. Odrůda vznikla křížením odrůd \"Merlan\" (\"Merlot\" x \"Seibel 13 666\") x \"Fratava\" (\"Frankovka\" x \"Svatovavřinecké\") pod šlechtitelským označením Mi-5-100.\n\nDo Státní odrůdové knihy České republiky byla odrůda zapsána roku 2008. Zatím se pěstuje pouze na Moravě, v pokusných výsadbách a mezi malopěstiteli. Udržovatelem odrůdy je Ing. Vilém Kraus, Mělník.\n\nNázev odrůdy vychází z latinského slova „cerasus“, v překladu „třešeň, višeň“, toto latinské slovo je íránsko-tureckého původu (keras). Název patrně souvisí s chutí, možná i s barvou vína. „Cera“ znamená v latině i v italštině „vosk“, možná by zde tedy mohly hrát roli i voskově ojíněné bobule odrůdy.\n\n\"Cerasus\" je v současné době taxonomickým označením podrodu dvouděložných rostlin (třešeň) z čeledi růžovitých (\"Rosaceae\"), z rodu slivoň (\"Prunus\").\n\nRéví dobře vyzrává. Odrůda není příliš náročná na stanoviště a půdy, hodí se pro většinu vedení, vhodné jsou středně dlouhé tažně a podnože SO-4, T 5C, Cr 2 a 125 AA. Výnos je vyšší, 10-15 t/ha při cukernatosti moštu 18-20 °NM a aciditě 8-10,5 g/l.\n\nRašení i květ je středně pozdní, bobule zaměkají ve druhé polovině srpna, sklizňové zralosti dosahuje tato pozdní až velmi pozdní odrůda v polovině října až začátkem listopadu.\n\nPři pěstování pod fungicidní ochranou je odrůda středně odolná vůči napadení plísní šedou (\"Botrytis cinerea\"), odolná vůči napadení plísní révovou (\"Plasmopara viticola\") a padlím révovým (\"Uncinula necator\").\nVína bývají kvalitní, plná, harmonická, jemně aromatická, temně červená, ovocité vůně a ovocité a kořenité chuti, někdy svou až travnatou příchutí mohou připomínat vína odrůdy \"Cabernet Sauvignon\".\n\n\n\n"}
{"id": "774506", "url": "https://cs.wikipedia.org/wiki?curid=774506", "title": "Kapverdy na letních olympijských hrách", "text": "Kapverdy na letních olympijských hrách\n\nKapverdy na letních olympijských hrách startuje od roku 1996. Toto je přehled účastí, medailového zisku a vlajkonošů na dané sportovní události.\n"}
{"id": "774513", "url": "https://cs.wikipedia.org/wiki?curid=774513", "title": "Qarqarçay", "text": "Qarqarçay\n\nŘeka Qarqarçay (ázerbájdžánsky), arménsky Karkar (Կարկառ) se \"de iure\" nachází v Ázerbájdžánu a \"de facto\" v Náhorně-karabašské republice, v povodí Kury. Je dlouhá 115 km a území povodí je 1,490 km². Řeka pramení na Karabašské plošině ve výšce 2 080 metrů a je vytvářena soutokem řek Zarysly a Khalfali. Hlavními přítoky jsou Ballyja, Badara a Daghdaghan. Qarqarcay je rovněž významně zásobována deštěm, sněhem a podzemními vodami. Na obou březích řeky se nachází pevnost Askerans.\n\nJméno řeky se skládá ze dvou částí - z turkického slova \"çay\" (vyslov \"čaj\"), tj řeka, a z arménského slova \"karkar\" (hromada kamení). Název tedy lze volně přeložit jako \"Kamenitá řeka\". \n"}
{"id": "774520", "url": "https://cs.wikipedia.org/wiki?curid=774520", "title": "Keňa na letních olympijských hrách", "text": "Keňa na letních olympijských hrách\n\nKeňa na letních olympijských hrách startuje od roku 1956. Toto je přehled účastí, medailového zisku a vlajkonošů na dané sportovní události.\n"}
{"id": "774523", "url": "https://cs.wikipedia.org/wiki?curid=774523", "title": "Keňa na zimních olympijských hrách", "text": "Keňa na zimních olympijských hrách\n\nKamerun na zimních olympijských hrách startuje od roku 2002. Toto je přehled účastí, medailového zisku a vlajkonošů na dané sportovní události.\n"}
{"id": "774525", "url": "https://cs.wikipedia.org/wiki?curid=774525", "title": "Ainet", "text": "Ainet\n\nAinet je obec v Rakousku ve spolkové zemi Tyrolsko v okrese Lienz.\n\nŽije zde 935 obyvatel (1. 1. 2011).\n\nOficiální stránka\n"}
{"id": "774526", "url": "https://cs.wikipedia.org/wiki?curid=774526", "title": "Modul pružnosti ve smyku", "text": "Modul pružnosti ve smyku\n\nModul pružnosti ve smyku, značený G, je jedna z materiálových vlastností popisující poměr mezi smykovým napětím a jím způsobenou deformací, tzv. zkosem.\n\nV případě isotropních materiálů souvisí s modulem pružnosti v tahu přes tzv. Poissonovo číslo a lze jej spočítat jako:\nkde formula_2 je Modul pružnosti v tahu a formula_3 je Poissonovo číslo.\n\n"}
{"id": "774527", "url": "https://cs.wikipedia.org/wiki?curid=774527", "title": "Amlach", "text": "Amlach\n\nAmlach je obec v Rakousku ve spolkové zemi Tyrolsko v okrese Lienz.\n\nŽije zde 365 obyvatel (1. 1. 2011).\n\nOficiální stránka\n"}
{"id": "774528", "url": "https://cs.wikipedia.org/wiki?curid=774528", "title": "Birgitz", "text": "Birgitz\n\nBirgitz je obec v Rakousku ve spolkové zemi Tyrolsko v okrese Innsbruck-venkov.\n\nK 1. lednu 2011 zde žilo 1306 obyvatel.\n"}
{"id": "774529", "url": "https://cs.wikipedia.org/wiki?curid=774529", "title": "Wim Crusio", "text": "Wim Crusio\n\nWim E. Crusio (* 20. prosince 1954, Bergen op Zoom) je nizozemský biolog a editor.\n\nMagisterský titul obdržel na univerzitě Nijmegenu v roce 1979. Dále pokračoval tamtéž v doktorském studiu biologie. Roku 1984 obhájil disertační praci \"Olfaction and behavioral responses to novelty in mice: A quantitative-genetic analysis\". Od roku 2000 do července 2005 působil jako profesor psychiatrie na univerzitě v Massachusetts, v Oddělení pro psychiatrie. V současné době je vědeckým pracovníkem v Národním výzkumném centru v Talence.\n\n\n"}
{"id": "774531", "url": "https://cs.wikipedia.org/wiki?curid=774531", "title": "Bergen op Zoom", "text": "Bergen op Zoom\n\nBergen op Zoom je město na jihu Nizozemska u hranic s Belgií. Město leží jihozápadně od Amsterdamu a má celkovou rozlohu 93,13 km. Podle sčítání lidu z roku 2010 zde žilo 65 908 obyvatel.\n\nJméno města nese planetka hlavního pásu 12709 Bergen op Zoom.\n\n\n"}
{"id": "774534", "url": "https://cs.wikipedia.org/wiki?curid=774534", "title": "Couesnon", "text": "Couesnon\n\nCouesnon (bretonsky \"Kouenon\") je malá pobřežní říčka pramenící poblíž vodní nádrže Vézins, u obce Saint-Pierre-des-Landes v departmentu Mayenne, která se vlévá do moře v zátoce Mont-Saint-Michel.\n\nDélka jejího toku je 97,8 km. Přestože se z velké části nachází na severovýchodě Bretaně (Ille-et-Vilaine), její poslední kilometry vytváří hranici mezi Védovstvím Bretaňským a Vévodství Normandským.\n\nJejí koryto kdysi velmi nepravidelně měnilo svůj směr a inspirovalo úsloví: \"Couesnon ve svém bláznovství přesunulo Mont do Normandie.\"(\"Le Couesnon en sa folie a mis le Mont en Normandie \"), neboť Mont-Saint-Michel se dnes nachází na normandské části jejího dnešního ústí do moře. Hranice mezi l'Ille-et-Vilaine a departmentem Manche se nachází dnes 4 kilometry od ústí řeky, jejíž velmi rozsáhlé bahniště se zaneslo pískem nebo bylo ucpáno a upraveno lidmi, aby mohl být průtok regulován.\n\nCouesnon, Sée a Sélune se podílí na utváření zátoky Mont-Saint-Michel. U břehů se usazuje obrovské množství sedimentů, které vytváří rozsáhlé poldery.\n\nCouesnon, i Sée a Sélune původně zajišťovaly odnášení písku a bahna na širé moře, avšak v 19. století byla říčka Couesnon zregulována, aby byl učiněn konec jejím častým změnám toku, které erodovaly pobřeží. V roce 1969 byla postavena hráz. Tyto různé úpravy, jakož i přístupová hráz k Mont-Saint-Michel jen zrychlily zanesení oblasti bahnem. Aby se zamezilo tomu, že Mont Saint Michel zcela přestane být považován za ostrov, předpokládá se, že bude hráz nahrazena přístupovým viaduktem a přehrazení Couesnonu se bude upraveno tak, aby mohla znovu plnit úlohu odnášení sedimentů do moře.\n\nTato řeka se stala hranicí mezi Bretaní a Normandií v roce 1009. Předtím to byla Sélune (mezi lety 933 a 1009). O několika desetiletí později došlo k tomu, že změnila směr svého toku, a tak se Mont Saint Michel ocitl v Normandii. Ten však byl určitě normandský také 29. 4. 1204, kdy byl dobyt Filipem II. Augustem a Guyem z Thouars, pokud ovšem změna toku Couesnonu není jen mýtem a Mont Saint Michel nebyl normandský už od roku 1009.\n\nCouesnon byla dlouho psána \"Coesnon\", jak uvádí například \"Grand vocabulaire françois\" z roku 1768.\n\nTapisérie z Bayeux zmiňuje latinský středověký název řeky: \"Cosnonis\".\n\n"}
{"id": "774536", "url": "https://cs.wikipedia.org/wiki?curid=774536", "title": "Opatství svatého Kolumbána", "text": "Opatství svatého Kolumbána\n\nKlášter v Bobbiu (italsky \"Abbazia di San Colombano\") je opatství založené Irem, sv. Kolumbánem v roce 614, kolem něhož později vyrostlo město Bobbio v provincii Piacenza, v Emilia-Romagna v Itálii. Je zasvěceno sv. Kolumbánovi. Bylo slavným centrem odporu proti Ariánství a jako jedna z největších knihoven středověku bylo předobrazem kláštera v románu Jméno růže od Umberta Eca. Opatství bylo zrušeno v době francouzské nadvlády v roce 1803, ačkoli mnoho z budov bylo zachováno k jiným způsobům využití.\n\nNa pozadí založení opatství stál langobardský vpád do Itálie v roce 568. Langobardský král Agilulf se oženil s oddanou římsko-katoličkou Theodelindou v roce 590 a pod jejím vlivem a vlivem irského misionáře Kolumbána byl přesvědčen, aby konvertoval ke katolickému náboženství. Jako základnu pro konverzi langobardského lidu Agilulf Kolumbánovi věnoval zpustošený kostel a rozsáhlé pozemky známé jako Ebovium, které předtím, než je Langobardi zabrali, byly součástí papežských pozemků. Vedle tohoto malého kostela, zasvěceného svatému Petrovi, byl brzy postaven klášter. Opatství při svém založení respektovalo Řád svatého Kolumbána, vycházející z mnišských praktik keltského křesťanství.\n\nSvatý Kolumbánus byl pohřben 23. listopadu 615, ale i jeho následníci byli vysoce cenění svatí - svatý Atala (zemř. 627) a svatý Bertulf z Bobbia (zemř. 640), kteří nový klášter bránili proti nebezpečí se strany militantního ariánství za krále Rotharise (636 – 652). Dle pověsti Arioald, přímý předchůzce Rotharise, se stal katolíkem poté, co nechal svatého Bladulfa, mnicha z Bobbia, zavraždit, protože jej Bladulf odmítl pozdravit jako Ariána. Podle legendy Atala Bladulfa a vytrhl Arioalda z moci ďábla. Tento dvojitý zázrak vedl ke konverzi Arioalda.\n\nV roce 628, kdy svatý Bertulf podnikl pouť do Říma, papež Honorius I. vyňal Bobbio z biskupské jurisdikce a tak opatství podřídil přímo svaté stolici. Za dalšího opata, Bobolena, byl nastolen řád svatého Benedikta. Zpočátku bylo jeho dodržování nepovinné, avšak v průběhu času nahradil přísnější Řád svatého Kolumbána a Bobbio se připojilo ke kongregaci Monte Cassino. V roce 643 na žádost Rotharise a královny Gundelbergy papež Theodor I. udělil opatovi Bobbia právo používat mitru a ostatní pontifikální odznaky.\n\nBěhem nepokojů v 7. století se Bobbio stalo centrem katolické víry a kultury. Přes snahy stoupenců sv. Kolumbána se zvyšoval počet Lombardů, kteří se připojili ke katolické církvi. Ale během první poloviny 7. století se velmi rozsáhlé území mezi Turínem a Veronou, Janovem a Milánem ocitlo ve značných náboženských nepokojích. Až za vlády dobyvatele Griomoalda I. z Beneventa (663 – 673), který sám konvertoval, teprve většina lidu přijala katolickou víru. Od tohoto okamžiku ariánství výrazně ustoupilo na západ.\n\nTheodelindin synovec Aripert I. (653 - 663) obnovil právo papeže ke všem pozemkům Bobbia. Aripelt II. tento stav papež Janu VII. v roce 707 potvrdil. Lombardi papeže těchto práv brzy zase zbavili, avšak v roce 756 byl Aistulf Pipinem Krátkým donucen se pozemků vzdát. V roce 1153 Fridrich Barbarossa potvrdil dvěma chartami různá práva a majetek.\n\nSláva Bobbia dosáhla až do Irska a pověst sv. Kolumbána přilákala mnoho dalších irských věřících. Nástupcem Bobolena mohl být jistý 'Comgall'. Biskup Cummian, který resignoval na svůj post v Irsku, aby se stal mnichem v Bobbiu. Zemřel v opatství kolem roku 730.\n\nV roce 1014 císař Jindřich II., při příležitosti své korunovace v Římě, dosáhl u papeže Benedikta VIII. zřízení biskupství v Bobbiu. První biskup Peter Aldus byl opatem v Bobbiu od roku 999 a jeho biskupští následovníci po dlouhou dobu žili v opatství, kde mnoho z nich bylo mnichy. Od roku 1133 nebo 1161 Bobbio podřízeno arcibiskupství v Janově. Od té doby docházelo mezi biskupem a mnichy ke sporům a roce 1199 Innocenc III. vyslal dva vyslance, aby opatství obnovili v záležitostech duchovních i světských, a vybavil biskupa oprávněním sesadit opata, pokud se ve stanovené lhůtě sám nepodřídí.\n\nOpatství svatého Kolumbána a kostel byli benediktinům zabaveny francouzskými okupačními vojsky v roce 1803, kdy bylo opatství zrušeno.\n\nSoučasná bazilika sv. Kolumbána (1456–1530) nahradila starou renesanční budovu. Ve svatých nápisech kolem hlavní lodi baziliky je pouze jedna citace, která jí dává mimořádného významu. Toto pouhé zjištění dovoluje interpretaci celých pasáží z bible. Tato věta je verš 6.63 z evangelia svatého Jana, tento verš získává zvláštní souvislosti, pokud se čte v souvislosti se složitými okolnostmi ohledně církve v dobách, kdy se vytvářela výzdoba baziliky. Rovněž renesanční fresky se týkají náboženských sporů v církvi v době renesance.\n\nBazilika má tvar románského kříže s lodí a dvěma chodbami, transeptem a pravoúhlou apsidou. Její součástí je křtitelnice z 9. století. Freskovou výzdobu lodi vytvořil Bernardino Lanzani v 16. století. Krypta z 15. století ukrývá sarkofágy sv. Kolumbána od Giovanniho dei Patriarchi (1480) a sarkofágy prvních dvou opatů - svatého Attaly a svatého Bertulfa. V kryptě je rovněž mozaiková dlažba z 12. století s příběhem Makabejského povstání. Zvonice z konce 9. století a menší apsidou pochází z původní románské budovy. \"Torre del Comune\" (Obecní věž) byla postavena v letech 1456 - 1485.\n\nMuzeum v opatství obsahuje nálezy a zbytky z dob Starověkého Říma (hroby, oltáře, sochy) a z dob Langobardů (nápisy, náhrobní kameny). Rovněž se zde nachází polyptych od Bernardina Luiniho a bobbijská kolekce Monza ampullae – tj. poutnických lahví ze 6. století , která je druhá největší na světě.\n\nJádrem knihovny v opatství byly rukopisy, které si Kolumbán přinesl z Irska (ačkoli jich patrně nebylo mnoho) a pojednání, která sám napsal. Učenec svatý Dungal (zemřel po roce 827) odkázal opatství svou cennou knihovnu, která se skládala z cca 27 svazků.\n\nKoncem 9. století katalog zveřejněný Ludovicem Antoniem Muratorim (ale nyní nahrazený vydáním od M. Tosi) prokazoval, že v té době každá oblast vědění, duchovní nebo světské, byla v této knihovně zastoupena. Katalog uvádí více než 600 svazků. Mnoho z těchto knih bylo ztraceno, ale ty, které se zachovaly, jsou stále považovány za hlavní poklady pozdějších sbírek, jejichž byly součástí.\n\nV roce 1616 kardinál Federico Borromeo si pro Ambrosiánskou knihovnu v Milánu vzal osmdesát šest svazků, včetně slavného \"Bobbio Orosius\", \"Antigonáře z Bangoru\"a \"Bobbio Jerome\" a palimpsestské gótské verze bible od Ulfilase. Dvacet šest svazků bylo v roce 1618 věnováno papeži Pavlu V. pro Vatikánskou knihovnu. Mnoho dalších bylo posláno do Turína, kde vedle těch, které byly v Královských archivech, bylo sedmdesát jedna z nich uloženo v univerzitní knihovně až do ničivého ohně z 26. ledna 1904.\n\nGerbert z Aurillacu (pozdější papež Silvestr II.), se stal opatem v Bobbiu v roce 982 a za pomoci mnoha prastarých pojednání, která zde našel, sestavil své slavné dílo o geometrii.\n\n\n\n"}
{"id": "774537", "url": "https://cs.wikipedia.org/wiki?curid=774537", "title": "Jan Alinč", "text": "Jan Alinč\n\nJan Alinč (* 27. května 1972 Louny) je bývalý český hokejový útočník, odchovanec lounského hokeje, hráč Mostu, Ústí nad Labem, Slavie Praha a především Litvínova. V roce 1994 byl členem mužstva, které obsadilo na olympijských hrách v Lillehammeru páté místo.\n\nJan Alinč je odchovanec Slovanu Louny. Začínal tam ještě v době, kdy zimní stadion nebyl krytý a hodně mu s hokejem pomáhal jeho otec. Potom nastoupil do Litvínova, kde získal v letech 1991 a 1996 v nejvyšší soutěži stříbrné medaile. Chválil si tam asistenta trenéra Jozefa Beránka a trenéra Ivana Hlinku, který pro něj hodně udělal a vzal ho i do týmu na olympiádu v Norsku v roce 1994, kde tým Česka skončil na pátém místě. Během své kariéry hrál i v zahraničních klubech a byl draftovaný také do NHL, ale trenér Hlinka ho tehdy nepustil. Se svou kariérou byl zpětně celkově spokojený a byl za ni rád. Závěr kariéry strávil v prvoligovém Mostě. Ten však po sestupu do druhé ligy, kdy hrál ve Slaném, v závěru roku 2017 ze soutěže odstoupil. Alinč, který zde působil spíše jako hrající trenér, poté zůstal bez angažmá, a nakonec ve svých 46 letech oznámil v březnu 2019 definitivní konec aktivní kariéry.\n\nAlinč má rodinu a děti a bydlí na venkově na Lounsku. Kromě aktivní kariéry hokejisty se zajímá už od mládí i o motorismus.\n\nDne 6. května 2019, nedlouho po oznámení definitivního konce kariéry, si přivodil během tréninkového zápasu v inline hokeji s kamarády vážný úraz, když narazil hlavou na mantinel a poranil si vážně páteř. Do jedné z pražských nemocnic ho potom transportoval vrtulník. Dva měsíce po úrazu byl Alinč stále ve vážném stavu a nebyl schopen komunikace.\n\n<nowiki>*</nowiki> V sezóně 2013/14 se Ústí nad Labem účastnilo play-out první ligy a v sezónách 2014/15, 2015/16 a 2016/17 se Most účastnil play-out první ligy.\n\nStatistiky reprezentace:\n"}
{"id": "774539", "url": "https://cs.wikipedia.org/wiki?curid=774539", "title": "Anras", "text": "Anras\n\nAnras je obec v Rakousku ve spolkové zemi Tyrolsko v okrese Lienz.\n\nŽije zde 1 295 obyvatel (1. 1. 2011).\n\nOficiální stránka\n"}
{"id": "774540", "url": "https://cs.wikipedia.org/wiki?curid=774540", "title": "Assling", "text": "Assling\n\nAssling je obec v Rakousku ve spolkové zemi Tyrolsko v okrese Lienz.\n\nŽije zde 1 893 obyvatel (1. 1. 2011).\n\nOficiální stránka\n"}
{"id": "774541", "url": "https://cs.wikipedia.org/wiki?curid=774541", "title": "Außervillgraten", "text": "Außervillgraten\n\nAußervillgraten je obec v Rakousku ve spolkové zemi Tyrolsko v okrese Lienz.\n\nŽije zde 804 obyvatel (1. 1. 2011).\n\nOficiální stránka\n"}
{"id": "774545", "url": "https://cs.wikipedia.org/wiki?curid=774545", "title": "Mistrovství světa v rychlobruslení na jednotlivých tratích 2005", "text": "Mistrovství světa v rychlobruslení na jednotlivých tratích 2005\n\nMistrovství světa v rychlobruslení na jednotlivých tratích 2005 se konalo od 3. do 6. března 2005 na otevřené rychlobruslařské dráze Ludwig Schwabl Stadion v německém Inzellu. Jednalo se o 9. mistrovství světa v rychlobruslení na jednotlivých tratích. Premiérově byly na program šampionátu zařazeny stíhací závody družstev.\n\nČeskou výpravu tvořila pouze Martina Sáblíková (3000 m, 5000 m).\n\nZávodu se zúčastnilo 24 závodníků.\nZávodu se zúčastnilo 24 závodníků.\nZávodu se zúčastnilo 24 závodníků.\nZávodu se zúčastnilo 24 závodníků.\nZávodu se zúčastnilo 16 závodníků.\nZávodu se zúčastnilo osm týmů.\nZávodu se zúčastnilo 23 závodnic.\nZávodu se zúčastnilo 24 závodnic.\nZávodu se zúčastnilo 21 závodnic.\nZávodu se zúčastnilo 22 závodnic.\nZávodu se zúčastnilo 16 závodnic.\nZávodu se zúčastnilo šest týmů.\n<nowiki>*</nowiki> pád\n\n"}
{"id": "774546", "url": "https://cs.wikipedia.org/wiki?curid=774546", "title": "Cathay Pacific", "text": "Cathay Pacific\n\nCathay Pacific (Čínský: 國泰航空) je vlajková letecká společnost Hongkongu. Sídlí na mezinárodním letišti Hongkong, kde má také svou leteckou základnu. Je zakládajícím členem letecké aliance Oneworld. Cathay Pacific vlastní regionální společnost Dragonair, provozuje také společnost Cathay Pacific Cargo pro náklad. Byla založena australanem Sydney H. de Kantzow a američanem Royem C. Farrell v roce 1946 pod názvem Roy Farrell Export-Import Co., Ltd. Současný název letecké společnosti je odvozen od slova Cathay, tak nazývali Čínu Evropané ve středověku, Pacific jako Tichý oceán.\n\nSpolečnost Skytrax ocenila Cathay Pacific celkem čtyřikrát oceněním aerolinie roku. V roce 2016 byla označena tato společnost spolu s 8 dalšími jako pětihvězdičková aerolinie společností Skytrax.\n\nV říjnu roku 2016 společnost Cathay Pacific (bez Dragonair) vlastnila a měla objednaná následující letadla, provozuje pouze širokotrupé typy:\nSpolečnost pro přepravu leteckého nákladu Cathay Pacific Cargo v srpnu 2016 provozovala následujících 21 letounů:\n"}
{"id": "774556", "url": "https://cs.wikipedia.org/wiki?curid=774556", "title": "Constantin Alexandru", "text": "Constantin Alexandru\n\nConstantin Alexandru (15. prosince 1953 Constanța, Rumunsko − 10. srpna 2014) byl rumunský zápasník. V roce 1980 na olympijských hrách v Moskvě v zápase řecko-římském v kategorii do 48 kg vybojoval stříbrnou medaili. V roce 1976 nastoupil na hrách v Montrealu v zápase ve volném stylu v kategorii do 48 kg, ale po prohře v prvním kole nenastoupil do druhého.\n\nV roce 1978 a 1979 vybojoval zlato, v roce 1974 stříbro a roce 1983 obsadil deváté místo na mistrovství světa. Na mistrovství Evropy vybojoval pětkrát zlato (1974, 1975, 1978, 1979) a jednou stříbro (1976). Dvakrát vybojoval páté (1981, 1983) a jednou deváté (1980) místo. Vše v zápase řecko-římském a ve váhové kategorii do 48 kg.\n\n"}
{"id": "774557", "url": "https://cs.wikipedia.org/wiki?curid=774557", "title": "Autopohádky (album)", "text": "Autopohádky (album)\n\nAutopohádky je šesté studiové album české poprockové hudební skupiny Chinaski. Vydáno bylo v roce 2004 vydavatelstvím B&M Music. Jedná se především o pohádky pro děti, které namluvili členové skupiny spolu s hosty Jiřím Lábusem a Lucíí Bílou.\n\n"}
{"id": "774559", "url": "https://cs.wikipedia.org/wiki?curid=774559", "title": "Branson DeCou", "text": "Branson DeCou\n\nBranson DeCou (20. října 1892 ve Philadelphii – 12. prosince 1941) byl americký fotograf. Fotografoval převážně v Rusku a v Itálii.\n\nV srpnu roku 1971 Univerzitní knihovna získala darem fotografickou sbírku fotografií Bransona DeCou. Dar obsahoval 10 000 ručně kolorovaných skleněných diapozitivů o velikosti 3x4 palců z různých zemí světa, přibližně z období 1920-1941. Kromě toho obsahoval ještě negativy, alba tisků, skripta, krabice pro ukládání snímků a dva projektory. Asi 10 000 diapozitivů je uloženo ve sbírce University Library's Visual Resource Collection, negativy a alba jsou ve speciálních sbírkách Special Collections a UC Northern Regional Library Facility.\n"}
{"id": "774560", "url": "https://cs.wikipedia.org/wiki?curid=774560", "title": "Dölsach", "text": "Dölsach\n\nDölsach je obec v Rakousku ve spolkové zemi Tyrolsko v okrese Lienz.\n\nŽije zde 2 292 obyvatel (1. 1. 2011).\n\n\nOficiální stránka\n"}
{"id": "774561", "url": "https://cs.wikipedia.org/wiki?curid=774561", "title": "Gaimberg", "text": "Gaimberg\n\nGaimberg je obec v Rakousku ve spolkové zemi Tyrolsko v okrese Lienz.\n\nŽije zde 844 obyvatel (1. 1. 2011).\n\nOficiální stránka\n"}
{"id": "774563", "url": "https://cs.wikipedia.org/wiki?curid=774563", "title": "Heinfels", "text": "Heinfels\n\nHeinfels je obec v Rakousku ve spolkové zemi Tyrolsko v okrese Lienz.\n\nŽije zde 1 009 obyvatel (1. 1. 2011).\n\nOficiální stránka\n"}
{"id": "774564", "url": "https://cs.wikipedia.org/wiki?curid=774564", "title": "Hopfgarten in Defereggen", "text": "Hopfgarten in Defereggen\n\nHopfgarten in Defereggen je obec v Rakousku ve spolkové zemi Tyrolsko v okrese Lienz.\n\nŽije zde 760 obyvatel (1. 1. 2011).\n\nOficiální stránka\n"}
{"id": "774565", "url": "https://cs.wikipedia.org/wiki?curid=774565", "title": "Ellbögen", "text": "Ellbögen\n\nEllbögen je obec v Rakousku ve spolkové zemi Tyrolsko v okrese Innsbruck-venkov.\n\nK 1. lednu 2011 zde žilo 1081 obyvatel.\n\n"}
{"id": "774567", "url": "https://cs.wikipedia.org/wiki?curid=774567", "title": "Flaurling", "text": "Flaurling\n\nFlaurling je obec v Rakousku ve spolkové zemi Tyrolsko v okrese Innsbruck-venkov.\n\nK 1. lednu 2011 zde žilo 1224 obyvatel.\n\n"}
{"id": "774568", "url": "https://cs.wikipedia.org/wiki?curid=774568", "title": "Henry Jackman", "text": "Henry Jackman\n\nHenry Jackman (*1974, Hillingdon, Spojené království) je britský skladatel filmové hudby.\n\nJackman studoval klasickou hudbu mimo jiné i na Eton College a Oxfordské univerzitě. Na počátku roku 2006 si ho povšiml Hans Zimmer, jeden z nejúspěšnějších filmových skladatelů. S ním Jackman spolupracoval například na filmech Šifra mistra Leonarda, , Prázdniny, , Simpsonovi ve filmu, Kung Fu Panda, Hancock, Temný rytíř. V roce 2009 složil hudbu pro Monstra vs. Vetřelci . Byl to jeho první samostatně zkomponovaný soundtrack. Ten následovala hudba k filmům Gulliverovy cesty, Jindřich IV. Navarrský a filmu Matthewa Vaughna Kick-Ass. Ve spolupráci s Vaughnem pokračoval i ve filmu v roce 2011. Jackman psal hudbu do zpráv CNN, BBC, do show Oprah Winfrey a pro Discovery Channel.\n\n"}
{"id": "774571", "url": "https://cs.wikipedia.org/wiki?curid=774571", "title": "Ľudovít Absolon", "text": "Ľudovít Absolon\n\nĽudovít Absolon (* 29. srpna 1909, Bardejov – 16. června 1988, Bratislava) byl slovenský fotograf a pedagog.\n\nPůvodním povoláním byl chemik. Fotografii studoval v Bardějově, v letech 1955 - 1981 vedl fotografické oddělení Střední školy uměleckého průmyslu v Bratislavě. Zpočátku se věnoval dokumentární fotografii a soustředil se na židovskou komunitu, jarmarky a městské prostředí východního Slovenska. Od 50. let 20. století zaměřil svou pozornost na národopisné motivy (lidová architektura, kroje apod.)\n\n"}
{"id": "774572", "url": "https://cs.wikipedia.org/wiki?curid=774572", "title": "Mistrovství Evropy ve fotbale hráčů do 21 let 1996", "text": "Mistrovství Evropy ve fotbale hráčů do 21 let 1996\n\nMistrovství Evropy ve fotbale hráčů do 21 let 1996 bylo 10. ročníkem tohoto turnaje. Vítězem se stala italská fotbalová reprezentace do 21 let, která tak získala třetí titul v řadě. Turnaj také sloužil jako kvalifikace na olympijský turnaj 1996 v Atlantě, kam se kvalifikovalo pět nejlepších celků (s výjimkou týmů ze Spojeného království, které se na OH kvalifikovat nemohly).\n\nCelkem 44 týmů bylo rozlosováno do osmi skupin po šesti, resp. pěti týmech. Ve skupinách se utkal každý s každým doma a venku. Vítězové skupin postoupili do vyřazovací fáze hrané systémem doma a venku. Semifinále, zápas o 3. místo a finále se hrálo jednozápasově v pořadatelské zemi.\n\n\n"}
{"id": "774575", "url": "https://cs.wikipedia.org/wiki?curid=774575", "title": "Lachtan medvědí", "text": "Lachtan medvědí\n\nLachtan medvědí (\"Callorhinus ursinus\") je jediný druh monotypického rodu (Callorhinus), ploutvonožce z čeledě lachtanovitých.\n\nLachtani medvědí se vyskytují výhradně na severní polokouli. Tito savci tráví většinu svého života ve studených vodách na severu Tichého oceánu, jižní hranice výskytu je dána přibližně 35° severní zeměpisné šířky. Během roku se pravidelně pohybují od Kalifornského poloostrova na západním pobřeží Severní Ameriky a od jižních břehů Japonska na východním pobřeží Asie až po Beringovo moře na severu. Jejich pravidelná migrace po tak rozlehlém prostoru je věčným putováním za potravou, ročně uplavou okolo 10 000 km. Jsou to pelagičtí živočichové, nezdržují se okolo břehů a na pevninu mimo dobu rozmnožování nevylézají. Oblast celoročního výskytu, včetně vyvádění mladých a páření, se prolíná s mohutnějším lachtanem ušatým (\"Eumetopias jubatus\").\n\nTito lachtani jsou sexuálně dimorfní, jak barvou tak i velikostí. Samci mají srst načervenalou až zcela černou, bývají dlouzí okolo 210 cm a váží až 270 kg. Samice jsou světlejší, na zádech obvykle stříbřitě šedé nebo hnědé a s bělavou skvrnou na hrudi, dosahují délky okolo 150 cm a váží až 50 kg. Zvířata jsou pokrytá hustou srstí, s podsadou krémové barvy, až po zápěstí předních ploutví (končetin) která jsou holá. Charakteristickým rysem jsou také mohutné vousy u krátkého čenichu, u dospělých jsou bílé a u mladých černé. Mají malou, dolu zahnutou tlamu a malý čenich, oči naopak velké a nápadné, dobře vidí ve vodě i v noci. Na hlavě jsou zřetelné ušní boltce, které při potápění zakrývají vstup do zvukovodů. Dospělí samci mají silný krk, na hlavě hřívu a mnohem větší špičáky.\n\nStejně jako ostatní lachtani dokáži dát své přední končetiny s drápy pod sebe a za jejich pomoci se poměrně rychle pohybovat po pevnině. Ve vodě předními ploutvemi veslují, zadními kormidlují. Jsou to vynikající plavci a potápěči. Během své poutě oceánem ve vodě i spí, nejčastěji přes den kdy plavou na hladině na zádech nebo boku, nejaktivněji loví večer, v noci nebo brzy ráno. Samci žijí samotářsky, samice také nebo plavou dvě až tří spolu. Potravu získávají daleko od břehu, převážně mimo kontinentální šelf.\n\nJejich strava se liší podle ročního období i místa, nejvíce žerou ryby, především hřebeníky (Hexagrammidae), huňáčky (Osmeridae), lampovníky (Myctophidae), rohoretky (Scomberesocidae), sardele (Engraulidae), sledě (Clupeidae), smačky (Ammodytidae), štikozubce (Merlucciidae) a tresky (Gadidae). Jejich jídelníček obsahuje i velké množství nejrůznějších hlavonožců.\n\nLachtani medvědí se páří, vrhnou mláďata a prvé měsíce je vychovávají na pevnině. Tito savci, kteří tráví převážnou část roku roztroušeně v rozlehlých severních oblastech Tichého oceánu, na období rozmnožování připlouvají do kolonií na opuštěných ostrovech. Tradičně nejpočetnější jsou v Beringově moři v souostroví Pribilof Islands, kde bývá až 600 000 jedinců, na Komandorských ostrovech až 230 000, na Tulením ostrově 100 000, na Robben Island asi 90 000, na Kurilských ostrovech 45 000, na San Miguel Island u pobřeží Kalifornie okolo 8000 a na Bogoslof Island v Aleutských ostrovech asi 5000.\n\nLachtani medvědí jsou polygamní, samec se páří s celém svým \"harémem\", který čítá v průměru 15 až 20 samic, výjimečně i 50. Asi v dubnu, o měsíc dřív než samice, doplavou k ostrovům samci a soupeří spolu o území. Při zápasech se snaží zahnat protivníka ostrými špičáky, málokdy ale skončí zápas smrtelně, zraněný nebo slabší ustoupí. Při zápasech na sebe také hlasitě \"štěkají\". Nejsilnější a nejtěžší zaberou co největší místo pro své samice a mladí a slabí samci jsou vytlačení na okraj kolonie, v této sezóně se pravděpodobně pářit nebudou. V polovině června připlouvají do rozmnožovacích kolonií samice, které přibližně za jeden až dva dny porodí své jediné mládě počaté předešlého roku. Bývá dlouhé 60 až 65 cm a vážívá 5,5 až 6 kg. Rodí jen tak do písku nebo kamení a mláďata zůstanou ležet v blízkosti matky. Po narození jsou černé barvy, do 3 až 4 měsíců přelínají a získají velice teplou srst dospělého zvířete.\n\nSamice kojí své čerstvě narozené potomky, schopné lézt po zemi i plavat, tučným mlékem po kterém rychle přibývají. Asi za deset dnů po narození začínají matky od mláďat odcházet do moře za potravou. Vracejí se zpět svá mláďata nakrmit přibližně po 6 až 9 dnech, podle jeho volání a pak i čichu každá bezpečně pozná své. Zůstávají s nimi na pevnině asi dva dny a pak znovu odcházejí do moře aby se po asi po týdnu opět vrátily ho nakrmit. Takovým způsobem je krmí asi do tří až čtyř měsíců věku, pak se již k ním z moře nevrátí; veškeré rodinné sociální vazby skončily. Mláďatům z hladu nezbývá než také odejít za potravou do moře a začít se samostatně živit. Pokud do té doby nedosáhla mláďata určité hmotnosti, často hynou. Přeživší plavou několik let ve vodách oceánu samostatně nebo ve dvojicích a na rodný ostrov se ve správný čas vracejí za dva až tři roky.\n\nAsi za týden po porodu jsou samice se schopny znovu se pářit a samci toho využívají. Protože kolonie jsou přeplněné a nejsou vyznačené hranice mezi jednotlivými stády, samci si své harémy hlídají a o samice bojují. Ty mnohdy přelezou do sousedního nebo při nepozornosti hlavních samců se o páření pokoušejí i odstavení samci z okraje kolonie. Při páření a vzájemným soupeřením občas některé mládě zalehnou. Samci svá území střeží po celou dobu pobytu samic na pevnině a nežerou, ztratí 20 % i více své hmotnosti. Březost samice trvá průměrně 51 týdnů, do toho se započítává i období latence, tj. doba kdy asi za čtyři měsíce po oplodnění přestává zárodek po dobu 3,5 až 4 měsíců růst.\n\nPřibližně stejná skupina samců i samic se vrací i další roky na stejná místa. Mladé samičky se vracejí vždy, samečci jen prvé roky a po dosažení dospělosti odcházejí do jiných kolonií. Samice jsou pohlavně dospělé za 4 roky a samci začínají o území soupeřit v 7 až 9 létech. Potomstvo lze od samic očekávat do 20 let věku. Průměrné délky života jsou uváděny 26 až 30 let. Jejich hlavními přirozenými nepřáteli jsou žralok bílý (\"Carcharodon carcharias\") a kosatka dravá (\"Orcinus orca\"). Mladá zvířata začínající teprve lovit jsou ohrožována mohutnějším lachtanem ušatým.\n\nV roce 1950 žilo asi (odhad) 2,5 miliónů lachtanů medvědích, v současnosti jich zůstalo okolo 1,1 miliónu. Pokles stavů je přičítán jednak komerčnímu vybíjení zvířat pro kožešiny a tuk, rosolovité maso konzumují jen eskymáci, a enormnímu lovu mořských ryb. Lachtani nenacházejí ve svých obvyklých lovištích dostatek potravy a často se zaplétají do hlubinných rybářských sítí. Jsou velmi citliví na ropné úniky, zmaštěná srst přestává mít termoregulační účinek a zvířata hynou chladem. Je výsledkem různých mezinárodních dohod a smluv, že se od lovu lachtanů medvědích již upustilo, vyjma asi tisícovky nedospělých samců pro domorodé Eskymáky.\n\nLachtan medvědí je klasifikován podle Červeného seznamu IUCN jako zranitelný druh.\n\nOd roku 2013 jsou k vidění v Zoo Brno.\n"}
{"id": "774581", "url": "https://cs.wikipedia.org/wiki?curid=774581", "title": "Fritzens", "text": "Fritzens\n\nFritzens je obec v Rakousku ve spolkové zemi Tyrolsko v okrese Innsbruck-venkov. Leží na levém břehu Innu asi 16 kilometrů východně od Innsbrucku. K 1. lednu 2011 zde žilo 2063 obyvatel, k 1. lednu 2018 pak 2148 obyvatel.\n\nFritzens je úzce spojen s Wattensem na protějším břehu a tamějším sídlem společnosti Swarovski. Mnoho místních do práce dojíždí. V prostoru mezi městy se nachází železniční stanice Wattens-Fritzens trati Westbahn a dálniční sjezd \"Wattens\" dálnice A12.\n\n"}
{"id": "774582", "url": "https://cs.wikipedia.org/wiki?curid=774582", "title": "Jaroslav Prokeš", "text": "Jaroslav Prokeš\n\nJaroslav Prokeš (11. ledna 1895 Kněžice – 30. března 1951) byl český historik a archivář.\n\nOtec František Prokeš byl řídící učitel, matka Marie roz. Pižlová, učitelka. Otec zemřel na diabetes v roce 1906.\n\nJaroslav Prokeš studoval Reálné vyšší gymnázium v Novém Bydžově (1905–1913). Poté nastoupil na Filozofickou fakultu Univerzity Karlovy v Praze (1914–1917). Po absolutoriu složil v roce 1917 učitelskou zkoušku pro obor dějepis-zeměpis a nastoupil na reálném gymnasiu v Berouně (řed. Oktavián Wagner). Hodnosti PhDr. dosáhl 26. ledna 1918, aprobace na učitelství na vyšších středních školách dosáhl 16. prosince 1918. Aby se mohl věnovat studiu české historie nastoupil 24. září 1918 na státní reálku v Praze-Vršovicích. 1. dubna 1919 nastoupil místo koncipisty státního archivu II. třídy. Ředitelem zde byl dr. Ladislav Klicman. Zde vytrval ve stoupajících funkcích nakonec nástupce dr. Klicmana až do konce svých aktivních let. Docentem českých dějin byl jmenován po úspěšné habilitaci dne 17. března 1928 a mimořádným profesorem 21. srpna 1935. Vyučoval také na Státní archivní škole.\n\nZ počátku ve spolupráci se svým univerzitním učitelem a později přítelem prof. Václavem Novotným se věnoval době husitské, později otázce archivnictví. Ředitelem Archivu ministerstva vnitra byl jmenován 28. června 1934.\n\nZ velkého počtu prací jmenujme dodnes oblíbené dvoudílné \"Obrázkové Dějiny naší samostatnosti\" (1931) a \"Dějiny Prahy\" (1948). Vytištěn byl pouze první díl. Rukopis druhého dílu se ztratil z Archivu Univerzity Karlovy. Celkem publikoval 346 odborných prací.\n"}
{"id": "774584", "url": "https://cs.wikipedia.org/wiki?curid=774584", "title": "Broken Hill", "text": "Broken Hill\n\nBroken Hill je město v Austrálii ve státě Nový Jižní Wales. Má 19 960 občanů. Nachází se v horách Main Barrier 1100 km na západ od Sydney.\n\nMěsto má důl zinkové a olověné rudy, založený v 1883, který je největší v Austrálii a jeden z největších na světě. Město je regionální centrum služeb pro chov ovcí, od roku 1939 zdravotní letecké služby.\nDnes je Broken Hill velmi moderní město s velkým počtem zahrad. Voda do zahrad je přiváděna z řeky Darling, která se nachází 109 km od města.\n"}
{"id": "774585", "url": "https://cs.wikipedia.org/wiki?curid=774585", "title": "Lajos Rácz", "text": "Lajos Rácz\n\nLajos Rácz (* 1. července 1952 Budapešť, Maďarsko) je bývalý maďarský zápasník, reprezentant v zápase řecko-římském. V roce 1976 na olympijských hrách v Montrealu vybojoval v kategorii do 52 kg páté místo a v roce 1980 na hrách v Moskvě ve stejné kategorii stříbrnou medaili.\n\n"}
{"id": "774586", "url": "https://cs.wikipedia.org/wiki?curid=774586", "title": "István Tóth (zápasník)", "text": "István Tóth (zápasník)\n\nIstván Tóth (* 3. října 1951 Szolnok, Maďarsko) je bývalý maďarský zápasník, reprezentant v zápase řecko-římském. V roce 1980 na olympijských hrách v Moskvě vybojoval v kategorii do 62 kg stříbrnou medaili.\n\n"}
{"id": "774587", "url": "https://cs.wikipedia.org/wiki?curid=774587", "title": "Gmina Osiecznica", "text": "Gmina Osiecznica\n\nGmina Osiecznica je polská vesnická gmina v okrese Bolesławiec v Dolnoslezském vojvodství. Sídlem gminy je ves Osiecznica. V roce 2010 zde celkem žilo 7 378 obyvatel.\n\nGmina má rozlohu 437,04 km² a zabírá 33,54% rozlohy okresu. Skládá se z 8 starostenství.\n\n\n"}
{"id": "774588", "url": "https://cs.wikipedia.org/wiki?curid=774588", "title": "Diskografie Willa Smithe", "text": "Diskografie Willa Smithe\n\nDiskografie amerického rappera Willa Smithe.\n\n"}
{"id": "774590", "url": "https://cs.wikipedia.org/wiki?curid=774590", "title": "Ferenc Seres", "text": "Ferenc Seres\n\nFerenc Seres (* 3. listopadu 1945 Újkécske, Maďarsko) je bývalý maďarský zápasník, reprezentant v zápase řecko-římském. V roce 1980 na olympijských hrách v Moskvě vybojoval v kategorii do 48 kg bronzovou medaili. Startoval také v roce 1972 na olympiádě v Mnichově, kde ve stejné kategorii vypadl ve třetím kole a v roce 1976 na hrách v Montréalu, kde opět v kategorii do 48 kg vypadl ve druhém kole. Je osminásobným šampiónem Maďarska.\n\n"}
{"id": "774591", "url": "https://cs.wikipedia.org/wiki?curid=774591", "title": "Oto Haščák", "text": "Oto Haščák\n\nOto Haščák (* 31. ledna 1964 Martin, Československo) je československý hokejový útočník, který polovinu své hokejové kariéry, začátek a konec, strávil v Dukle Trenčín. Reprezentoval Československo na dvou mistrovství světa a zimní olympiádě 1988 v Calgary. Reprezentoval i Slovensko na dvou zimních olympiádách.\n\nJeho prvoligová hokejová kariéra začala v roce 1983 v hokejovém oddíle Dukla Trenčín. Vydržel zde 7 let, až do pádu komunismu. Po otevření hranic a dokončení hokejové sezóny přestoupil do klubu nejvyšší švédské hokejové ligy Södertälje SK. Po třech letech přestup do konkurenčního týmu Västra Frölunda HC, kde odehrál jednu sezónu. Následující dvě sezóny odehrál v nejvyšší německé hokejové lize v týmu ESV Kaufbeuren. V závěru druhé sezóny také stihl vypomoci svému \"mateřskému\" oddílu Dukle Trenčín. Další rok pomohl Vsetínu k zisku mistrovského titulu. Setrval zde pouze ale jen jednu sezónu, v další sezóně stihl hrát za dva kluby - Zlín a Ässät Pori. Následoval jeho poslední přestup do Dukly Trenčín, kde hrál tři sezóny a v 37 letech zde zakončil aktivní kariéru.\n\nZa československou reprezentaci odehrál 62 zápasů, ve kterých vstřelil 11 gólů. Odehrál také 60 zápasů v nově vytvořené slovenské hokejové reprezentaci, vstřelil 11 gólů.\n\nPo skončení hráčské kariéry zůstal u hokeje, na začátku nového století pracoval jako hrající trenér a viceprezident klubu Dukla Trenčín. Následně pracoval i jako skaut pro týmy NHL Boston Bruins , Los Angeles Kings a v současnosti pro tým New York Rangers .\n\nŽe jsou zranění běžná, o tom není třeba pochybovat. Ale co se stalo Otovi tři roky po sobě, navíc v den jeho narozenin, není asi úplně běžné. V té době působil ve švédském Södertälje SK:\n\nStatistiky reprezentace na Mistrovstvích světa a Olympijských hrách:\n\n"}
{"id": "774592", "url": "https://cs.wikipedia.org/wiki?curid=774592", "title": "Andreas Bitesnich", "text": "Andreas Bitesnich\n\nAndreas H. Bitesnich (* Vídeň, 1964) je rakouský fotograf a hudebník. Specializuje se na portrétní fotografii, fotografii aktu a cestovatelskou fotografii. Jeho práce se pravidelně objevují v mezinárodních časopisech.\n\nPůvodně pracoval jako obchodník v elektrotechnickém průmyslu. Vášeň k fotografii v něm vzplanula ve chvíli, kdy mu jeho přítel, asistent fotografa, ukázal portfolio svých černobílých fotografií. Nemaje žádné fotografické vzdělání začal se sám učit všechny dostupné fotografické techniky. V roce 1989 se nakonec rozhodl opustit práci prodejce a začal pracovat jako profesionální fotograf.\n\nSvé portréty a akty komponuje jako sochy, které zobrazuje většinou černobíle. Při fotografování aktů používá dětský olej, který dá kůži mírný lesk. K jeho rukopisu patří i portréty, ve kterých se zaměřuje na tvář modelu. V roce 2002 portrétoval i Leni Riefenstahlovou. Některé z jeho rad byly v roce 2006 předmětem řady článků v časopisu fotoMagazin. Kromě toho se věnuje také cestovatelské fotografii.\n\nMěl retrospektivní výstavy v Hamburku a ve Vídni. Větší pozornosti veřejnosti se dostalo jeho obrazům na plakátech projektu AIDS-Hilfe Wien.\n\n\n"}
{"id": "774597", "url": "https://cs.wikipedia.org/wiki?curid=774597", "title": "Star Wars: Knights of the Old Republic II: The Sith Lords", "text": "Star Wars: Knights of the Old Republic II: The Sith Lords\n\nStar Wars: Knights of the Old Republic II: The Sith Lords je RPG počítačová hra vytvořená firmou Obsidian Entertainment. Byla vydána v prosinci 2004 pro Xbox a Microsoft Windows. Hudbu ke hře složil Mark Griskey.\n\nPříběhem hra navazuje na svého předchůdce , taktéž se odehrává tisíce let před filmovou sérií.\n\nHerní systém doznal oproti prvního dílu několika drobných změn, avšak princip zůstává stejný. Hráč si na začátku hry vybere z pohlaví (dle Star Wars kánonu je hlavní postavou žena) a jedno ze tří základních povolání Jedie (ochránce, strážce, konzul – angl. Jedi Guardian, Jedi Sentinel, Jedi Consular). Na 15. úrovni pak hráč přecvičí svou postavu na jednu z následujících profesí: Pokud se drží světlé strany, stane se z něj mistr zbraně, dozorce nebo mistr Jedi (Jedi Weapon Master, Jedi Watchman, Jedi Master). Pokud se drží temné strany, stane se z něj sithský nájezdník, vrah nebo lord (Sith Marauder, Sith Assassin, Sith Lord). Tyto prestižní třídy umožní hráčům přístup k lepším dovednostem a schopnostem.\n\nNa rozdíl od předchozího dílu může hráč svými volbami ovlivňovat příslušnost ke světlé nebo temné straně i členy své party. Vystupuje zde i nový prvek, a to vliv, jaký postava na společníky má. Ten je rozhodující v tom, že s vysokým vlivem jsou společníci ochotnější sdělit více informací o sobě. U mnohých společníků je pak rozhodující i v tom, že je může hráč přecvičit na Jedie.\n\n\"Poznámka: Ve hře může být Revan a Vypovězená/ý muž či žena. Podle Star Wars kánonu je Revan muž a Vypovězená žena, takže tak budou označováni.\"\n\nHlavní postavou je bývalá rytířka Jedi, jejíž skutečné jméno ve hře nikdy nezaznělo, ale je v galaxii známa pod označením \"Vypovězená\". Z řádu byla vyloučena za účast v mandalorianských válkách a jako jediná nenásledovala Revana po temné cestě. Rada navíc ucítila, že byla zcela odpojena od Síly.\n\nDěj se odehrává pět let po událostech a celá Republika se pomalu vzpamatovává ze tří rychle po sobě jdoucích celogalaktických konfliktů: velké sithské války, mandalorianských válek a jedijské občanské války. Shodou \"náhod\" se po letech Vypovězená dostala do centra dění, neboť se ocitla jako poslední položka na seznamu posledních Jediů, které Sithové lovili v posledních pár letech ze stínů ve velkém.\n\nProbrala se na nestabilní těžební stanici Peragus II, kde ji během jejího bezvědomí chtělo několik podivných zaměstnanců dolu prodat zločinecké organizaci Centrála. Veškerý personál byl však vyvražděn těžebními droidy, kromě bývalého sithského vraha Attona Randa a ženy jménem Kreia, jež v celé hře vystupuje v roli mentorky Vypovězené a pomáhá jí obnovit ztracené spojení se Silou. Společně uprchli, avšak do cesty se jim připletla republiková loď Harbinger, kterou obsadili sithští vrazi pod vedením Darth Siona, a také vražedný droid HK-50, který způsobil na Peragusu smrt všech. Parta z asteroidového roje Peragusu unikla, avšak Darth Sion celou těžební stanici nechal vyhodit do povětří.\n\nZamířili na jedinou planetu, uloženou v navigaci Ebon Hawku – na Telos IV. Zde probíhal projekt obnovy zdevastovaného povrchu, avšak byl narušován politickými neshodami vyvolanými společností Czerka. Na povrchu planety se setkávají s jejím bývalým poddůstojníkem Bao-Durem a s mistrem Jedi Atris, která nemůže Vypovězené přijít za účast v Mandalorianských válkách na jméno a obviňuje jí, že padla na temnou stranu. Přesto přijme její pomoc v hledání mistrů Jedi, kteří se skrývali před nepřítelem na planetách Dantooine, Onderon, Korriban a Nar Shaddaa.\n\nKaždá z planet trpěla svými problémy. Dantooine se ještě nevzpamatoval z následků bombardování a brutální okupace Malakových Sithů. Nyní je pod náporem žoldnéřů, kteří hodlali svět ovládnout. Na Onderonu zase zuřil boj o moc mezi královnou Tálií a generálem Vakluem. Celou situaci navíc zhoršovala planetární blokáda a Vakluova touha odtrhnout se od Republiky. Dokonce kvůli svému zaslepení uzavřel tajnou dohodu se Sithy, kteří přinesli občanskou válku, do níž se zapojili i zpřátelení Mandaloriani pod velením Mandalora, jenž usiloval o obnovu cti a tradic svého lidu. Korriban zůstal opuštěný, neboť se po poslední válce zbylí Sithové vyvraždili mezi sebou. Vypovězená zde však narazila na dávno ztracenou hrobku Luda Kresshe, kde čelila přeludům z Mandalorianských válek i zkouškám o sobě samé. V akademii Sithů podruhé narazila na Darth Siona, avšak povedlo se jí uprchnout s tím, že ještě není na boj s ním připravená. Nar Shaddaa pod kontrolou Huttů se potýká s válečnými uprchlíky, jež utiskuje Centrála pod velením záhadného Gota.\n\nPo nalezení všech mistrů dojde po letech k prvnímu setkání Rady Jedi na Dantooine. Mistři Vrook Lamar, Kavar a Zez-Kai Ell sdělili Vypovězené, že je „Ranou v Síle“, nebezpečnou pro galaxii a zodpovědnou za to, co se všechno v galaxii děje, proto se rozhodli ji jednou provždy od Síly odstřihnout. Na scéně se však zjevila Kreia, která odhalila svou pravou totožnost, nejprve všechny tři mistry zbavila Síly, poté je chladnokrevně zabila.\n\nKreia se nechala dopravit na Telos za Atris, která mezitím zcela propadla temné straně síly (vinou samoty, ješitností a vlivem sithských holokronů, které schovávala). Kreia jí přiměla přiznat si svůj pád a symbolicky ji přenechala svůj titul Paní zrady a planetu rychle opustila, protože dorazil další Sithský Lord Darth Nihilus, také „Rána v Síle“, která se trpí neukojitelným hladem po čemkoliv spojeném se Silou. Byl to Nihilus, kdo vyhladil většinu Jediů a zničil konkláve na Katarru. Bitva o Telos však byla dobře nalíčená Trayi past. Vypovězená se s Mandaloriany nalodila na jeho loď Ravager, kde byl nejprve oslaben a pak zabit.\n\nPo bitvě se parta vydala stopovat Darth Trayu na Malachor V, kde ji Vypovězená našla v zapomenuté Sithské akademii Trayus. Na planetě dojde k rozuzlení vztahů některých postav, ke smrti „téměř nepřemožitelného“ Darth Siona, a k závěrečné bitvě s manipulátorkou Darth Trayou, která odhalila své záměry využít Vypovězenou pro účel zničit Sílu jako takovou. Vypovězená ji v bitvě porazí a dopřeje jí konečně klid. Malachor se po bitvě vlivem účinku superzbraně Generátoru temné hmoty úplně rozpadl a Vypovězená se vydala vstříc novým dobrodružstvím do neznámých oblastí galaxie.\n\nVše výše jmenované se stane, pokud hráč důsledně následoval světlou stranu síly. Ukončení příběhu včetně různých zápletek a questů se odvíjí od libovůle hráče. Je tedy například možné, že se z Vypovězené stane na konci Sith.\n\nTato hra nebyla vyvíjena stejnou společností jako první díl. Na návrh Bioware, jenž byl plně zaměstnán jinými projekty, byl vývoj svěřen vývojářům z Obsidian Entertainment s tím, že jim poskytli engine i konzultace. Avšak na vývoj měli lidé v Obsidianu příliš málo času a LucasArts na ně tlačil, aby stihli hru vydat ještě do Vánoc téhož roku.\n\nVývojáři proto byli nuceni podstatnou část hry úplně zrušit a vystříhat. Následkem toho působí příběh nedotaženě a nesrozumitelně. Mnoho úkolů nejde splnit a vyškrtnuta byla např. i celá jedna planeta. Producent Chris Avellone litoval, že na dokončení neměli více času. Vývojářům nebylo umožněno hru dokončit ani dodatečně, pouze směli vydat patche opravující chyby softwaru. Proto se dokončení hry ujali fanoušci a vzniklo několik skupin, které se pustily do práce.\n\nCo se týče odborné kritiky, byla hra přijata dobře, avšak nevyhnula se samozřejmě kritice za nedokončenost a nedotaženost.\n\n"}
{"id": "774604", "url": "https://cs.wikipedia.org/wiki?curid=774604", "title": "Ján Vodila", "text": "Ján Vodila\n\nJán Vodila (* 5. března 1961 Prešov, Československo) je bývalý československý hokejový útočník. Reprezentoval Československo na jednom mistrovství světa. Trojnásobný mistr ligy.\n\nS hokejem začínal v rodném městě v Prešově. Jako mladý hráč byl velice úspěšný, reprezentoval Československo postupně na třech šampionátech za sebou, v roce 1979 na ME juniorů, v letech 1980 a 1981 na MS juniorů. Výsledkem byla jedna zlatá medaile a titul pro Mistry Evropy v kategorii do 18 let. Díky prokázané herní kvalitě jeho první ligové zápasy se neodehrály na rodném Slovensku, ale rovnou v pražské Spartě, kde vydržel 2 sezóny. Poté následovala základní vojenská služba a dvě sezóny v jihlavské Dukle. Poté následoval přestup na východ republiky, do týmu HC Košice, kde prožil nejvydařenější část své hokejové kariéry. Tým Košic tehdy v lize kraloval a získal dva mistrovské tituly.\nPo otevření hranic i Ján Vodila si vyzkoušel zahraniční angažmá, pro něho však již bylo pozdě, kariéru zakončil v nižších soutěžích Finska a Itálie.\n\nZa československou reprezentaci odehrál 42 zápasů, ve kterých vstřelil 2 góly.\n\nPo skončení aktivní kariéry zůstal jako mnoho jiných úspěšných hráčů u hokeje a věnuje se trenérské práci. Např. v průběhu roku 2004 z pozice asistenta přestoupil na pozici hlavního trenéra u týmu MHK Spartak Dubnica, kde vystřídal Jána Šimčíka. V sezóně 2007–2008 působil jako hlavní trenér u MHK SkiPark Kežmarok, který vyhrál 1. hokejovou ligu a postoupil do nejvyšší hokejové soutěže na Slovensku Slovnaft extraligy. V sezóně 2011–2012 je hlavním trenérem týmu HK Dukla Michalovce, kam přešel od týmu prvoligových juniorů HKm Humenné.\n\n"}
{"id": "774606", "url": "https://cs.wikipedia.org/wiki?curid=774606", "title": "Bařiny (Valašská Bystřice)", "text": "Bařiny (Valašská Bystřice)\n\nOsada Bařiny je část obce Valašská Bystřice, která se nachází necelý 1 km západně od centra obce na dolním konci.\n\nBařiny získaly svůj název díky mnohým močálům a bažinám, které se zde vyskytovaly; dodnes na Bařinách existují vlhké podmáčené části luk. Samotný výraz „Bařiny“ se poprvé objevuje v zápiscích bystřických pamětníků v roce 1919.\n\nBařiny celkově tvoří poměrně hluboké údolí, jehož střed leží v nadmořské výšce zhruba 460 metrů. Středem protéká říčka \"Bystřice\", jejíž přítoky na Bařinách tvoří potok \"Brůčko\" (jižní strana, pramenící vysoko ve Vsetínských vrších na území obce Malá Bystřice. Ze severních svahů sem stéká z bystřické části Hory soustava malých vodních toků známá jako \"Potoky\". Mezi výrazné kopce nad Bařinami patří Kyčerka (642 m) na jihu a Těnkovec (556 m) na severu.\n\nBařiny tvoří na západě hranici Valašské Bystřice s Malou Bystřicí a Velkou Lhotou.\n\nNa začátku roku 2012 žilo na Bařinách 109 obyvatel v celkem 80 trvale osídlených domech, ke kterým se může přičíst mnoho rekreačních objektů.\n\nBařiny se dělí na tyto části:\n\n\nNa Bařiny byla v roce 1955 zavedena pravidelná autobusová doprava ČSAD Vsetín. Do centra Valašské Bystřice, ale také do Rožnova pod Radhoštěm a zpět vede denně přes 10 linek.\n\nStojí zde 3 autobusové zastávky:\n\nV roce 1670 se zaznamenává, že v blízkosti nynější zastávky U Petruželů sál první bystřický mlýn, jehož vlastníkem rodina Petruželů byla až do konce 18. století, kdy byl mlýn při povodních poškozen a rozebrán.\n\nBařiny jsou známé především díky místnímu \"Penzionu Na Bařinách\" s koňskou jízdárnou, jehož historie sahá již do 19. století, a \"Penzionu Horalka\". Dále v této části leží dvě fotbalová hřiště.\n\nBařiny jsou známé také jako důležitá spojnice mezi Valašskou Bystřicí a obcemi směrem na Bystřičku s tamější přehradou, dále jsou důležité pro turisty směřující na kopec Santov. V Tisovém se nachází rozsáhlý průmyslový areál.\n"}
{"id": "774608", "url": "https://cs.wikipedia.org/wiki?curid=774608", "title": "Ebon Hawk", "text": "Ebon Hawk\n\nEbon Hawk byla pašerácká loď v sérii Star Wars, která byla provozována přibližně 4000 let před událostmi ve filmové hexalogii. Jejími majiteli byly převážně klíčové postavy, jež symbolizovaly epochu jedné z nejkrutější série válek v historii galaxie Star Wars.\n\nDle hry byla loď zkonstruována na planetě Transel původně pro republikovou flotilu rychlých transportních lodí. Loď však nakonec skončila v rukou pašeráků a gangsterů z organizace zvané Centrála (v angl. Exchange). Nejvýznamnějším majitelem byl Davik Kang, vůdce tariského podsvětí, který loď získal od svých rivalů, kteří \"záhadně umírali\". Nakonec i on sám zemřel, když mu byl Ebon Hawk ukraden Revanem, Bastilou Shan, Carthem Onasim, mandalorianským žoldákem Canderousem Ordo, mrňavou Twi'letkou Mission Vao a jejím Wookieejským přítelem Zaalbarem. Tato parta strávila na Ebon Hawku celý zbytek konfliktu známého jako Jedijská Občanská válka a cílem bylo najít ztracenou vesmírnou stanici Star Forge zbudovanou zaniklou rakatskou civilizací.\n\nPo válce zůstala loď v Revanově vlastnictví. Přibližně dva roky na to s ní a se svými droidy odletěl do neprobádaných oblastí galaxie, aby se dověděl více o své minulosti a důvodu, proč po Mandalorianských válkách propadl temné straně Síly. S lodí havaroval na neznámé planetě Rikkiad, kde byl zajat Sithy, ale Ebon Hawk včetně droida T3-M4 byl zanechán svému osudu. Trvalo minimálně rok, než se T3-M4 povedlo Ebon Hawk opravit do té míry, že byl znovu schopen vzlétnout.\n\nVe hře byla loď těžce poškozena sithskými turbolaserovými kanóny, ale posloužila jako záchranný koráb pro Vypovězenou, kterou po galaxii naháněla armáda droidů HK-50, lovci odměn i agenti stínového Sithského impéria sloužící Sithskému Triumvirátu. Vypovězená se svou partou procestovala na Ebon Hawku velký kus galaxie, až cesta skončila na planetě Malachor V. Zde byl Ebon Hawkpři sestupu těžce poškozen, ale mechanikovi Bao-Durovi a zbylým členům party se povedlo jej opravit, zatímco Vypovězená pročesávala povrch této mrtvé planety. Ebon Hawk poté opět posloužil jako záchranný člun, když se po smrti všech členů Sithského triumvirátu Malachor V pod palbou zbraně \"generátoru temné hmoty\" rozpadl.\n\nPoté se Vypovězená rozhodla s partou jít hledat Revana do neznámých oblastí galaxie. Několikrát se vrátila na Coruscant pro informace, a když je získala, rozhodla se, že půjde Revana hledat sama bez ostatních členů její družiny. Vzala s sebou opět jen T3-M4. Prakticky přistála na stejném místě jako Revan před lety ztroskotal, ale jelikož ho nalezla, zosnovala spolu s ním plán, jak ukončit největší zlo v galaxii. Stopy vedly na planetu Dromund Kaas, kde však ve své snaze Revan s Vypovězenou neuspěli a byli poraženi. Zničen byl i droid T3-M4, takže v tomto temném světě Ebon Hawk zůstal bez majitele. Další osud lodi je neznámý, takže mohl buď ureznout, nebo se lodi někdo ujal, nebo mohla být sešrotována.\n\n"}
{"id": "774611", "url": "https://cs.wikipedia.org/wiki?curid=774611", "title": "Air Mekong", "text": "Air Mekong\n\nAir Mekong je vietnamská národní letecká společnost se sídlem v Phu Quoc. jedná se o třetí soukromé aerolinie Vietnamu, po Indochina Airlines (zánik 2009) a VietJet Air.\n\nSpolečnost byla založena 30. září 2009 spojením více menších firem. Hlavními letišti jsou Tân Sơn Nhất a Nội Bài. \n\nV březnu 2011 provozovala společnost Air Mekong 4 letadla průměrného stáří 7,1 let.\n"}
{"id": "774612", "url": "https://cs.wikipedia.org/wiki?curid=774612", "title": "Dantooine", "text": "Dantooine\n\nDantooine je planeta ve fiktivním světě Star Wars. Nachází se v odlehlé části galaxie ve Vnějším pásu na okraji veškerého zájmu. Odnepaměti to byla planeta farmářů, kteří se přistěhovali z průmyslovějších planet a nikdy nevybudovali rozsáhlejší města. Na planetě žije i původní inteligentní životní forma: Dantari. Ti však nikdy žádnou civilizaci nevybudovali a žijí ve skromných pravěkých podmínkách.\n\nNa planetě jsou k vidění rozsáhlé travnaté pláně, pohoří a množství jeskyň produkujících krystaly na výrobu světelných mečů. Žije zde mnoho rozličných druhů živočichů (např. Kathští psi, Iriazové, létající rejnoci Brith, Kinrathy, Laigreci, aj.). Symbolem Dantooinu jsou vysoké stromy BIba.\n\nV dávných dobách, ještě před vznikem Republiky, byl Dantooine pod nadvládou rasy zvané Rakata. Ti zde zanechali pouze rozvaliny, které hlídá droid mluvící pradávnými dialekty jazyků všemožných mimozemských ras, které Rakatové zotročili.\n\nNovodobá kolonizace pod hlavičkou staré Republiky začala někdy v době Velké sithské války. Byla zde také tajně zřízena akademie řádu Jedi, který na planetě zajišťoval bezpečnost, zejména po Mandalorianských válkách. V době Jedijské Občanské války byla planeta na rozkaz pána ze Sithu Darth Malaka vybombardována, Jedijská akademie vypálena a velká část obyvatel povražděna sithskými komandy. Sithové tuto planetu okupovali ještě rok, ale po válce se mohl život vracet do normálu.\n\nFarmářům však naději vzali žoldnéři a váleční veteráni, kteří si z Dantooinu udělali svou základnu a terorizovali obyvatele. Aby místní předešli úplné anarchii, zřídili správní centrálu v objektu zvaném Khoonda. Republika však obyvatelům nepomohla a situace se na planetě prudce zhoršovala, zejména od doby, kdy vůdce žoldnéřů Azkul podepsal dohodu se zločineckou organizací Centrála (v angl. Exchange). V roce 3951 před bitvou o Yavin však na planetu s lodí Ebon Hawk přicestovala bývalá rytířka Jedi, zvaná Vypovězená, která svými činy vyprovokovala Azkula k útoku na Khoondu. Vypovězená však Dantooinským pomohla díky svým válečným zkušenostem a zručností a bitvu pro obyvatele planety vybojovala. Po bitvě se vládě v Khoondě povedlo navázat lepší kontakt s Republikou, která konečně poskytla potřebnou materiální a vojenskou podporu.\n\nJak se po bitvě o Khoondu vrátili na Dantooine jedijští mistři Kavar, Vrook a Zez-Kai Ell, doznala i Akademie Jedi oprav a uskutečnil se zde druhý soud Vypovězené. Kreia však mistrům Jedi ve snaze odstřihnout Vypovězenou od Síly zabránila a chladnokrevně je zabila. Po těchto událostech žili obyvatelé Dantooinu dlouhá tisíciletí v míru.\n\nVálky se na Dantooine vrátily až v průběhu Klonových válek, když zde Republika pod vedením Mace Windu vybojovala cenné vítězství. Později planeta posloužila jako dočasný úkryt rebelů proti vládě Darth Sidiouse a princezna Leia Organa se snažila na tuto planetu přivést pozornost velkomoffa Tarkina v zoufalé snaze zabránit výstřelu Hvězdy smrti na její domovskou planetu. Imperiální vojáci planetu pročesali, ale našli jen opuštěná obvodová zdiva bývalé rebelské základny. Po bitvě o Endor planeta přešla pod správu Nové Republiky, ale později na ní zaútočili Yuuzhan Vongové, kteří při bitvách téměř vyhladili domorodé Dantari, jejichž těla nabízeli svým válečným bohům jako oběti. Po porážce Yuuzhan Vongů se na planetě obnovila přítomnost Republiky, avšak okolo roku 40 po bitvě o Yavin přešla dočasně do rukou Prvního Řádu.\n\n\n"}
{"id": "774613", "url": "https://cs.wikipedia.org/wiki?curid=774613", "title": "Nar Shaddaa", "text": "Nar Shaddaa\n\nNar Shaddaa je měsíc ve fiktivním světě Star Wars, který obíhá planetu Nal Hutta. Nachází se v huttské části galaxie ve Středním pásu. Kromě svého skutečného názvu má ještě neoficiální jména: Měsíc pašeráků nebo Malý Coruscant. \n\nMěsíc je totiž tvořen obřím velkoměstem, podobně jako Coruscant. Jenže zatímco Coruscant je bezpečné útočiště a hlavní město Republiky, Nar Shaddaa je od nejsvrchnějších věží mrakodrapů až po nejhlubší suterén prolezlá kriminalitou všeho druhu. Ekumenopolisu na Nar Shaddaa se říká někdy \"Vertikální město\", protože je zde běžné, že se nové budovy staví na střechách stávajících a město tedy roste neustále do výšky, podobně jako na jiných podobně se vyvíjejích planetách, jako na Coruscantu nebo Tarisu. Nelze však čekat, že zdejší budovy budou podobně honosné. Většinou se jedná o strohé či nevzhledné průmyslové komplexy a krabicové bytové jednotky, věčně znečištěné průmyslovými odpady. Nar Shaddaa je z části pod kontrolou Huttů, zčásti nejrůznějšími kriminálními organizacemi. \n\nI přes svou špatnou pověst je Nar Shaddaa známa i jako místo, kde docházelo k největším vědeckým objevům a k rychlému technologickému pokroku, protože do nejspodnějších pater tohoto měsíce různé velké firmy soustřeďovaly oddělení pro výzkum, aby se vyhnuly přísným bezpečnostním regulím, které tady neplatí. Atmosféra je na tomto měsíci totiž udržována planetárním štítem uměle a o případné katastrofy se zde nikdo nestará.\n\nZhruba 15 000 let před bitvou o Yavin byli na Nar Shaddaa přesídlení Evocii, kteří podfukem přišli o svou domovskou planetu Nal Hutta, kterou ovládli Huttové. Ti následně toto původní obyvatelstvo zotročili a nutili pracovat v hrozných podmínkách v Nar Shaddských továrnách, na stavbách vesmírných přístavů a na základech ekumenopole, které i díky otrocké práci Evociiů začaly brzy prosperovat. Jakmile byla výstavba ekumenopole dokončena, byli Evociiové propuštěni na svobodu, ale většina jich zemřela následkem úrazů, dřiny a nežádoucích mutací z experimentů, které na nich Huttové prováděli a kterým byli v podzemí velkoměsta vystaveni i poté.\n\nNicméně prosperita měsíce poté přilákala pozornost Republiky, pro kterou byla nejen významným obchodním partnerem, ale i konkurencí. Bohatství Nal Hutty i Nar Shaddaa rostlo, ale okolo roku 4000 před bitvou o Yavin začala Republika o celou oblast vyklízet, až ji zcela opustila. Proto se také velmi rychle stala Nar Shaddaa rájem pro pašeráky a kriminální živly. Měsíc pašeráků však byl příliš vzdálen, takže se nikdo nestaral, co se tu děje. A tak to už zůstalo.\n\nV době vpádu Yuuzhan Vongů byla Nar Shadda zničena bombardováním z oběžné dráhy, většina obyvatel byla zabita. Ti, kteří přežili bombardování, většinou padli za oběť Yuuzhan Vongským biologickým zbraním, které byly nasazeny hned potom. Tím tito mezigalaktičtí nájezdníci způsobili vyhynutí Evocii, původních obyvatel Nal Hutty a Nar Shaddaa. Všechny mrtvoly i trosky budov byly chemicky rozpuštěny do půdy, takže z Nar Shaddaa zbyla jen pustina, kterou začali noví obyvatelé \"vongoformovat\". V roce 29 po bitvě o Yavin se Yuzhan Vongové z Nar Shaddaa i z celého Huttského prostoru stáhli a měsíc postupem času začal nabírat původní vzhled ekumenopole, i když se nejprve začalo malými městy. Za dalších necelých 20 let již člověk nepoznal rozdíl mezi Nar Shaddaa nyní a Nar Shaddaa před vpádem Yuzhan Vongů. Zase to byl jeden obří průmyslový komplex, ráj pašeráků a zlodějů, jako před tím.\n\n"}
{"id": "774615", "url": "https://cs.wikipedia.org/wiki?curid=774615", "title": "Kettner", "text": "Kettner\n\nPříjmení Kettner nosí více osob:\n\n"}
{"id": "774618", "url": "https://cs.wikipedia.org/wiki?curid=774618", "title": "Komory na letních olympijských hrách", "text": "Komory na letních olympijských hrách\n\nKomory na letních olympijských hrách startuje od roku 1996. Toto je přehled účastí, medailového zisku a vlajkonošů na dané sportovní události.\n"}
{"id": "774620", "url": "https://cs.wikipedia.org/wiki?curid=774620", "title": "Konžská republika na letních olympijských hrách", "text": "Konžská republika na letních olympijských hrách\n\nKonžská republika na letních olympijských hrách startuje od roku 1964. Toto je přehled účastí, medailového zisku a vlajkonošů na dané sportovní události.\n"}
{"id": "774622", "url": "https://cs.wikipedia.org/wiki?curid=774622", "title": "Konžská demokratická republika na letních olympijských hrách", "text": "Konžská demokratická republika na letních olympijských hrách\n\nKonžská demokratická republika na letních olympijských hrách startuje od roku 1968. Toto je přehled účastí, medailového zisku a vlajkonošů na dané sportovní události.\n"}
{"id": "774624", "url": "https://cs.wikipedia.org/wiki?curid=774624", "title": "Lesotho na letních olympijských hrách", "text": "Lesotho na letních olympijských hrách\n\nLesotho na letních olympijských hrách startuje od roku 1972. Toto je přehled účastí, medailového zisku a vlajkonošů na dané sportovní události.\n"}
{"id": "774629", "url": "https://cs.wikipedia.org/wiki?curid=774629", "title": "Fulpmes", "text": "Fulpmes\n\nFulpmes je obec v Rakousku ve spolkové zemi Tyrolsko v okrese Innsbruck-venkov.\n\nK 1. lednu 2011 zde žilo 4169 obyvatel.\n\n\n\n"}
{"id": "774630", "url": "https://cs.wikipedia.org/wiki?curid=774630", "title": "Libérie na letních olympijských hrách", "text": "Libérie na letních olympijských hrách\n\nLibérie na letních olympijských hrách startuje od roku 1956. Toto je přehled účastí, medailového zisku a vlajkonošů na dané sportovní události.\n"}
{"id": "774633", "url": "https://cs.wikipedia.org/wiki?curid=774633", "title": "Mistrovství Evropy ve fotbale hráčů do 21 let 1998", "text": "Mistrovství Evropy ve fotbale hráčů do 21 let 1998\n\nMistrovství Evropy ve fotbale hráčů do 21 let 1998 bylo 11. ročníkem tohoto turnaje. Vítězem se stala španělská fotbalová reprezentace do 21 let.\n\nCelkem 46 týmů bylo rozlosováno do devíti skupin po šesti, resp. pěti týmech. Ve skupinách se utkal každý s každým doma a venku. Sedm nejlepších vítězů skupin postoupilo přímo do vyřazovací fáze, zbylí dva vítězové se utkali systémem doma a venku o jedno zbylé místo. Vyřazovací fáze se hrála jednozápasově v pořadatelské zemi.\n\n"}
{"id": "774634", "url": "https://cs.wikipedia.org/wiki?curid=774634", "title": "Libye na letních olympijských hrách", "text": "Libye na letních olympijských hrách\n\nLibye na letních olympijských hrách startuje od roku 1968. Toto je přehled účastí, medailového zisku a vlajkonošů na dané sportovní události.\n"}
{"id": "774636", "url": "https://cs.wikipedia.org/wiki?curid=774636", "title": "Madagaskar na letních olympijských hrách", "text": "Madagaskar na letních olympijských hrách\n\nMadagaskar na letních olympijských hrách startuje od roku 1964. Toto je přehled účastí, medailového zisku a vlajkonošů na dané sportovní události.\n"}
{"id": "774637", "url": "https://cs.wikipedia.org/wiki?curid=774637", "title": "Madagaskar na zimních olympijských hrách", "text": "Madagaskar na zimních olympijských hrách\n\nMadagaskar na zimních olympijských hrách startuje od roku 2006. Toto je přehled účastí, medailového zisku a vlajkonošů na dané sportovní události.\n\nMadagaskarská účast v Turíně společně s premiérami sportovců z Etiopie a Albánie přispěla k dosažení rekordního počtu 80 zúčastněných zemí.\n\nPrvním sportovcem, který zemi na zimních olympijských hrách reprezentoval, byl kanadsko-madagaskarský sjezdař Mathieu Razanakolona. Dne 20. února 2006 obsadil v obřím slalomu 39. místo ze 41 sjezdařů, kteří dokončili obě kola závodu.\n"}
{"id": "774639", "url": "https://cs.wikipedia.org/wiki?curid=774639", "title": "Kostel Nejsvětější Trojice (Nové Město nad Metují)", "text": "Kostel Nejsvětější Trojice (Nové Město nad Metují)\n\nKostel Nejsvětější Trojice v Novém Městě nad Metují je vystavěn v pozdně gotickém slohu. Je chráněn jako kulturní památka České republiky.\n\nKostel ve stylu pozdní gotiky byl založen a postaven v letech 1513-1523 spolu s městem za Jana Černčického z Kácova. Vyhořel v roce 1526, znovu byl postaven v roce 1540 Janem z Pernštejna. Roku 1556 bylo na vnější straně přistavěno kryté schodiště na kůr. V roce 1567 přestal být kostel filiálním a stal se farním. V roce 1805 se zřítila část střechy a byla opravena a pokryta taškami za finanční pomoci knížete Karla z Dietrichsteina, stejně jako roku 1817 střecha na presbytářem. Vnější plášť byl do současné podoby opraven v roce 1896.\n\nVe věži kostela se nachází dva zvony. Větší váží 1200 kg. a byl ulit v Kovolitem v České u Brna v roce 1949. Menší zvon má jméno Maria a byl odlit v roce 1990 ve zvonařské dílně rodiny Dytrichových v Brodku u Přerova.\n\nJednolodní stavba s pětibokým závěrem s opěráky, zapojená do fronty domů na jihovýchodní straně náměstí. Z jižní strany je k presbytáři přistavěna hranolová 40 metrů vysoká městská věž s ochozem, obydlím pro hlásného a se sakristií v přízemí. Presbytář má paprsčitou klenbu s výsečemi a barokní freskou uprostřed, okna jsou štíhlá a lomená, bez kružeb, loď je zaklenuta křížovou klenbou, po straně má výklenkové kaple s emporami nad nimi. Hluboká kruchta se dvěma pilíři je nesena jednoduchou hřebínkovou klenbou.\n\nV předsíni kostela se nachází náhrobník Jana ze Štubenberka z roku 1570. Portálový hlavní oltář je z roku 1677 s obrazem z roku 1693, z téže doby je i kazatelna. V čele kruchty je mariánský obraz z roku 1726, na kterém je silueta města. V ochozech patra jsou mj. obrazy V. Hellicha z poloviny 19. století. Ve výklenku kostelní zdi vlevo od vchodu je socha sv. Jakuba, původně z průčelí zrušeného kostela svatého Salvátora.\n\nVarhany původně zhotovil v roce 1656 Jiří Wendt z Křešova. V roce 1851 je přestavěl rychnovský varhanář Amadeus Hanisch.\n\nBohoslužby se konají v neděli v 7:30, v 9:00 a v 18:00.\n\n\n"}
{"id": "774642", "url": "https://cs.wikipedia.org/wiki?curid=774642", "title": "Malawi na letních olympijských hrách", "text": "Malawi na letních olympijských hrách\n\nMalawi na letních olympijských hrách startuje od roku 1972. Toto je přehled účastí, medailového zisku a vlajkonošů na dané sportovní události.\n"}
{"id": "774644", "url": "https://cs.wikipedia.org/wiki?curid=774644", "title": "Cestovatelská fotografie", "text": "Cestovatelská fotografie\n\nCestovatelská fotografie nebo také turistická fotografie je podkategorii fotografie zahrnující dokumentaci určité oblasti - krajiny, lidí, kultury, zvyků a historie. Společnost Photographic Society of America definuje cestovní fotografii jako obraz, který vyjadřuje pocit v čase a místě, líčí zemi, její obyvatele, nebo kulturu ve svém přirozeném stavu, a nemá geografické hranice.\n\nCestovatelskou fotografii mohou vytvářet buď profesionálové nebo amatéři. Příklady profesionální cestovní fotografie lze nalézt v časopise National Geographic. Amatérští fotografové často sdílí své snímky on-line prostřednictvím internetových stránek pro sdílení fotografií, jako je například Flickr nebo specializované stránky cestovní fotografie, jako je například TrekEarth.\n\nCestovatelská fotografie se datuje od 50. let 19. století. Za její průkopníky se považují například Maxime Du Camp, Francis Bedford, George Wilson Bridges, Solomon Nunes Carvalho nebo Francis Frith a James Ricalton. Fotografové se specializovali na různé trhy - oblasti nižší, střední a vyšší třídy cestovního ruchu. Vyráběli alba obsahující výběr fotografií uspořádaných geograficky a jednotlivých krajinářských tisků. Krajiny byly k dispozici ve třech různých formátech - kabinetky, imperial a carte de visite. Populární byly také stereoskopické pohlednice.\n\n\n\n\n\n\n\n\n\n\n\n\n\n\n\n\n\n"}
{"id": "774646", "url": "https://cs.wikipedia.org/wiki?curid=774646", "title": "Mali na letních olympijských hrách", "text": "Mali na letních olympijských hrách\n\nMali na letních olympijských hrách startuje od roku 1964. Toto je přehled účastí, medailového zisku a vlajkonošů na dané sportovní události.\n"}
{"id": "774648", "url": "https://cs.wikipedia.org/wiki?curid=774648", "title": "Mauritánie na letních olympijských hrách", "text": "Mauritánie na letních olympijských hrách\n\nMauritánie na letních olympijských hrách startuje od roku 1984. Toto je přehled účastí, medailového zisku a vlajkonošů na dané sportovní události.\n"}
{"id": "774651", "url": "https://cs.wikipedia.org/wiki?curid=774651", "title": "Mauricius na letních olympijských hrách", "text": "Mauricius na letních olympijských hrách\n\nMauricius na letních olympijských hrách startuje od roku 1984. Toto je přehled účastí, medailového zisku a vlajkonošů na dané sportovní události.\n"}
{"id": "774655", "url": "https://cs.wikipedia.org/wiki?curid=774655", "title": "Jiří Lacina", "text": "Jiří Lacina\n\nJiří Lacina (* 19. května 1934) byl český a československý veterinář, politik, poúnorový bezpartijní poslanec Národního shromáždění ČSSR a Sněmovny lidu Federálního shromáždění a opak opětovně poslanec Federálního shromáždění po sametové revoluci za Občanské fórum a Občanskou demokratickou stranu. V 90. letech komunální politik v Chrudimi za ODS a US-DEU.\n\nVe volbách roku 1964 byl zvolen do Národního shromáždění ČSSR za Východočeský kraj jako bezpartijní kandidát. V Národním shromáždění zasedal až do konce volebního období parlamentu v roce 1968.\n\nK roku 1968 se profesně zmiňuje coby veterinární lékař z obvodu Chrudim. Po federalizaci Československa usedl roku 1969 do Sněmovny lidu Federálního shromáždění (volební obvod Chrudim), kde setrval jen do prosince 1969, kdy rezignoval na poslanecký post.\n\nHned po invazi vojsk Varšavské smlouvy do Československa odjel ráno 21. srpna vlakem z Chrudimi do Prahy ve snaze dostat se do parlamentu a po deset dnů působil v Praze. Byl členem delegace členů Národního shromáždění na ambasádu SSSR s protestní nótou. Byl jedním z deseti poslanců Národního shromáždění, kteří se na podzim 1968 zdrželi hlasování při schvalování smlouvy o „dočasném pobytu“ sovětských vojsk na území ČSSR, která měla legalizovat Moskevský protokol. Po nástupu normalizace ho Krajský výbor Komunistické strany Československa ve Východočeském kraji zařadil na seznam „představitelů a exponentů pravice“. V té době je uváděn jako vedoucí Veterinárního střediska Chrudim. Po roce 1969 byl politicky pronásledován a profesně sesazen na post řadového pracovníka. Každý rok v době okolo výročí 21. srpna byl pod dohledem agentů Státní bezpečnosti.\n\nBěhem sametové revoluce v listopadu 1989 vystoupil na mítinku v Chrudimi a podpořil generální stávku (konána 27. listopadu 1989). Stal se pak jedním ze čtyř mluvčích Občanského fóra v Chrudimi. Do nejvyššího zákonodárného sboru byl zvolen opětovně po sametové revoluci ve volbách roku 1990, nyní jako poslanec za Občanské fórum. V průběhu volebního období přešel do klubu nově utvořené ODS. Mandát obhájil ve volbách roku 1992 a v parlamentu zasedal až do zániku Československa 31. prosince 1992.\n\nAngažoval se také v komunální politice. Ve volbách roku 1994 byl zvolen do zastupitelstva Chrudimi, kde vykonával funkci místostarosty. Při rozkolu uvnitř ODS přešel do nově vzniklé Unie Svobody a v komunálních volbách 1998 obhájil mandát. Kandidoval také v roce 2002, ale tehdy již nebyl zvolen.\n\n"}
{"id": "774657", "url": "https://cs.wikipedia.org/wiki?curid=774657", "title": "Andrej Lakata", "text": "Andrej Lakata\n\nAndrej Lakata (* 17. května 1930) byl slovenský a československý politik Komunistické strany Slovenska a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1964 byl zvolen za KSS do Národního shromáždění ČSSR za Východoslovenský kraj. V Národním shromáždění zasedal až do konce volebního období parlamentu v roce 1968.\n\nK roku 1968 se profesně uvádí jako vedoucí provozu údržby z obvodu Hanušovce nad Topľou.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Hanušovce nad Topľou). Ve Federálním shromáždění setrval do konce volebního období parlamentu, tedy do voleb roku 1971.\n\n"}
{"id": "774662", "url": "https://cs.wikipedia.org/wiki?curid=774662", "title": "Maroko na letních olympijských hrách", "text": "Maroko na letních olympijských hrách\n\nMaroko na letních olympijských hrách startuje od roku 1960. Toto je přehled účastí, medailového zisku a vlajkonošů na dané sportovní události.\n"}
{"id": "774663", "url": "https://cs.wikipedia.org/wiki?curid=774663", "title": "Rémi Ochlik", "text": "Rémi Ochlik\n\nRémi Ochlik (16. října 1983 Thionville, Francie – 22. února 2012 Homs, Sýrie) byl francouzský fotožurnalista a fotograf známý svými fotografiemi válečných scén a násilných konfliktů. Byl zabit během únorového bombardování Homsu během Syrské revoluce v roce 2012. \n\nNarodil se 16. října 1983 v Thionville v departmentu Moselle v regionu Lorraine v severovýchodní Francii. Jako malý chlapec měl ambice stát se archeologem, protože chtěl cestovat a prožívat dobrodružství. Nicméně poté, co od svého dědečka dostal fotoaparát Olympus OM1, probudil se v něm zájem o fotografii. Fotografii studoval v Paříži a pak na Icart Photo School. Po studiích v září 2002 začal pracovat pro fotografickou agenturu Wostok a začal fotografovat demonstrace.\n\nDůležitý průlom přišel po návštěvě občanských nepokojů na Haiti během prezidentských voleb v roce 2004. O Haiti řekl:\n\nJeho fotografie koupil za 2000 euro \"časopis Choc\" a snímky občanských nepokojů vyhrály cenu pro mladé reportéry Prix François-Chalais a byly promítány na mezinárodním fotožurnalistickém festivalu Visa pour l’Image International Photojournalism Festival na základě doporučení editora \"Paris Match\". Založil pařížskou fotografickou agenturu IP3 Press v roce 2005, dokumentoval francouzskou prezidentskou kampaň v roce 2007, mezi jinými fotografoval významné osobnosti jako jsou François Bayrou, Ségolène Royal nebo Nicolas Sarkozy. V roce 2008 také dokumentoval události v Kongu a v roce 2010 se znovu vydal na Haiti, tentokrát fotografovat epidemii cholery. \n\nVelmi dobře známé jsou jeho snímky revolučních událostí Arabského jara z období 2011–2012, na kterých zachytil momenty v Tunisu, Egyptu, a Libyi v roce 2011. V témže roce jeho tři snímky Arabského jara “The Fall of Tripoli”, “Egypt Tahir Square” a “The Jasmine Revolution” obdržely cenu Grand Prix Jean-Louis Calderon a vyhrál také první cenu World Press Photo 2012 v kategorii \"General News\" za sérii snímků protestů v Libyi s názvem \"Battle for Libya\". Guillaume Clavières, zkušený fotoeditor \"Paris Match\", o něm prohlásil:\n\nJeho fotografie se objevily v mnoha významných časopisech.\n\nByl zabit v syrském městě Homs při bombardování provizorního mediálního centra během Syrské revoluce, spolu s ním zahynula i americká novinářka Marie Colvinová.\n\n\n"}
{"id": "774665", "url": "https://cs.wikipedia.org/wiki?curid=774665", "title": "Sonnenberg", "text": "Sonnenberg\n\nJméno Sonnenberg nese více obcí, sídel a dalších objektů:\n\n"}
{"id": "774666", "url": "https://cs.wikipedia.org/wiki?curid=774666", "title": "Kurejka", "text": "Kurejka\n\nKurejka, nazývaná také Ljuma nebo Numa ( , , ) je řeka v Krasnojarském kraji v Rusku. Je dlouhá 888 km. Povodí řeky je 44 700 km².\n\nPramení na jižních svazích planiny Putorana. Teče téměř po celý tok Středosibiřské pahorkatině v hluboce zaříznuté dolině. Protéká přes dvě úzká a dlouhá jezera (Anama, Djupkun), která rozdělují peřejnaté úseky. Ústí zprava do Jeniseje.\n\nZdrojem vody jsou převážně sněhové srážky. Průměrný roční průtok vody v ústí činí 664 m³/s. Zamrzá v polovině října a rozmrzá na konci května.\n\nVodní doprava je možná do vzdálenosti 130 km od ústí.\n"}
{"id": "774671", "url": "https://cs.wikipedia.org/wiki?curid=774671", "title": "Milan Bagin", "text": "Milan Bagin\n\nMilan Bagin (* 20. září 1961) je bývalý slovenský fotbalista, obránce.\n\nHrál za Inter Bratislava, Duklu Banská Bystrica a FK Púchov. V lize nastoupil ke 269 utkáním a dal 3 góly. Za dorosteneckou a juniorskou reprezentaci nastoupil ve 22 utkáních. V Poháru vítězů pohárů nastoupil ke 2 utkáním a v Poháru UEFA odehrál 6 utkání. Vítěz Slovenského a finalista Československého poháru 1988 a 1990.\n\n\n"}
{"id": "774672", "url": "https://cs.wikipedia.org/wiki?curid=774672", "title": "Maroko na zimních olympijských hrách", "text": "Maroko na zimních olympijských hrách\n\nMaroko na zimních olympijských hrách startuje od roku 1948. Toto je přehled účastí, medailového zisku a vlajkonošů na dané sportovní události.\n"}
{"id": "774682", "url": "https://cs.wikipedia.org/wiki?curid=774682", "title": "Vlastimil Pinkas", "text": "Vlastimil Pinkas\n\nVlastimil Pinkas (* 6. června 1924 Bratislava) je český dirigent a hudební skladatel.\n\nMaturoval na gymnáziu v Brně a studoval dirigování a skladbu na brněnské konzervatoři. Byl žákem Bohumíra Lišky a Jaroslava Kvapila. Byl přijat na Janáčkovu akademii múzických umění v Brně, ale studia nedokončil a stal se korepetitorem a asistentem dirigenta Iši Krejčího u olomoucké opery. \n\nV roce 1951 odešel do Prahy a působil nejprve jako šéf orchestru Městských divadel pražských, poté Armádního uměleckého divadla. Odtud společně s Emilem Františkem Burianem odešel do obnoveného divadla D 34. Od roku 1962 nahrával pro Gramofonové závody.\n\nJako skladatel se zaměřil na filmovou hudbu a scénickou hudbu pro divadlo. Zkomponoval pouze několik samostatných skladeb.\n\n\n\n\n\n"}
{"id": "774689", "url": "https://cs.wikipedia.org/wiki?curid=774689", "title": "Kristina Dánská", "text": "Kristina Dánská\n\nKristina Björnsdotter Dánská (dánsky: \"Kirstine Björnsdatter\", švédsky: \"Kristina Björnsdotter\") ; asi 1120/25 – 1170) byla švédská královna, manželka Erika IX. a matka Knuta I.\n\nPodle \"Knýtlinga sagy\" byla Kristina dcerou Björna Haraldsena, syna dánského prince Haralda Kesjy, a jeho manželky Kateřiny Ingesdotter, dcery švédského krále Inge I. Její otec byl v roce 1134 zavražděn z rozkazu svého strýce, dánského krále Erika II.\n\nZa svého bratrance Erika se vdala v roce 1149 nebo 1150. O šest let později se Erik stal králem a Kristina královnou. Královna Kristina se stala známou kvůli svému konfliktu s klášterem Varnhem ve Västergötlandu, který se týkal vlastnictví země, na které byl klášter postaven. Kristina ji považovala za dědictví po své příbuzné Sigrid. Podle legendy prý poslala do kláštera ženy, aby před mnichy tančily nahé. Tento konflikt přinutil mnichy opustit zemi a hledat útočiště v Dánsku, kde založili klášter Vitskøl (1158).\n\nV roce 1160 byl král Erik zavražděn a Kristina zřejmě zbytek života strávila v Dánsku. V roce 1167 se její syn Knut stal švédským králem a Kristina nejspíš zemřela v prvních letech jeho vlády, kolem roku 1170.\n\n"}
{"id": "774692", "url": "https://cs.wikipedia.org/wiki?curid=774692", "title": "Slevomat", "text": "Slevomat\n\nSlevomat je česká firma založená Tomášem Čuprem, Petrem Bartošem a Romanou Sudovou původně jako server hromadného nakupování. \n\nServer byl spuštěn 12. dubna 2010 jako jeden z prvních portálů svého druhu v České republice a jeho brand se vžil jako souhrnné označení pro podobné servery na českém internetu. Od svého vzniku byl největším slevovým serverem v ČR, v prosinci 2010 majetkově (35%) vstoupil do konkurenčního serveru Vykupto.cz s.r.o., ke konci února 2012 navýšil svůj majetkový podíl na 40 %.\n\nNa podzim roku 2011 získal prostředky na další rozvoj od společnosti Enern. Na konci roku 2012 došlo k dalším majetkovým vstupům do společnosti, podíly v celkové výši necelých 20% získaly dvě společnosti zaregistrované v Holandsku. V srpnu roku 2017 Slevomat koupila společně se slovenským portálem Zlavomat.sk britská skupina Secret Escapes.\n\nSlevomat působí v 7 evropských zemích (ČR, Slovensko, Maďarsko, Bulharsko, Litva, Lotyšsko, Estonsko).\n\nV dubnu roku 2017 Slevomat oznámil, že se přesouvá od výprodejových akcí (kdy Slevomat dojednal slevu s obchodníkem, za podmínky, že si produkt přes něj objedná určitý minimální počet lidí) k exkluzivním nabídkám (někdy i zcela beze slevy) a že hodlá slevový trh zcela opustit. \n\n"}
{"id": "774693", "url": "https://cs.wikipedia.org/wiki?curid=774693", "title": "Buotama", "text": "Buotama\n\nBuotama ( , , ) je řeka v Jakutské republice v Rusku. Je 418 km dlouhá. Povodí má rozlohu 12 600 km².\n\nProtéká po severním okraji Aldanské hornatiny a po Lenské planině. Vlévá se zprava do Leny.\n\nZdrojem vody jsou sněhové a dešťové srážky. Nejvyššího vodního stavu dosahuje v květnu. Průměrný roční průtok vody činí přibližně 43 m³/s. Zamrzá v říjnu až v listopadu a rozmrzá na konci dubna až na začátku května.\n"}
{"id": "774695", "url": "https://cs.wikipedia.org/wiki?curid=774695", "title": "Jozef Bajza", "text": "Jozef Bajza\n\nJozef Bajza (* 24. srpna 1950) je bývalý slovenský fotbalista, záložník. V roce 1980 se spoluhráčem brankářem Miroslavem Kovaříkem emigrovali do Švýcarska.\n\nV československé lize hrál za Inter Bratislava. Nastoupil ke 214 utkáním a dal 21 ligových gólů. Za juniorskou reprezentaci nastoupil ve 3 utkáních, za reprezentační B-tým nastoupil ve 3 utkáních a za olympijskou reprezentaci nastoupil ve 2 utkáních. V Poháru UEFA nastoupil v 8 utkáních.\n\n\n"}
{"id": "774697", "url": "https://cs.wikipedia.org/wiki?curid=774697", "title": "Seznam zámků na Slovensku", "text": "Seznam zámků na Slovensku\n\nSeznam zámků na Slovensku seřazených podle krajů:\n\n\n\n\n\n\n\n\n"}
{"id": "774701", "url": "https://cs.wikipedia.org/wiki?curid=774701", "title": "Seznam hradů na Slovensku", "text": "Seznam hradů na Slovensku\n\nSeznam hradů na Slovensku seřazených podle krajů:\n\n\n\n\n\n\n\n\n\n\n"}
{"id": "774703", "url": "https://cs.wikipedia.org/wiki?curid=774703", "title": "Valéria Lieskovská", "text": "Valéria Lieskovská\n\nValéria Lieskovská (* 13. srpna 1924—18. prosince 2016) byla slovenská a československá politička a poúnorová bezpartijní poslankyně Národního shromáždění ČSSR a Sněmovny lidu Federálního shromáždění.\n\nVe volbách roku 1964 byla zvolena do Národního shromáždění ČSSR za Západoslovenský kraj jako bezpartijní poslankyně. V Národním shromáždění zasedala až do konce volebního období parlamentu v roce 1968.\n\nK roku 1968 se profesně uvádí jako vedoucí oddělení výrobního podniku z obvodu Nitra.\n\nPo federalizaci Československa usedla roku 1969 do Sněmovny lidu Federálního shromáždění (volební obvod Nitra), kde setrvala do konce volebního období, tedy do voleb v roce 1971.\n\nV roce 2004 oslavila 80. narozeniny. Připomíná se tehdy jako obyvatelka města Nitra.\n\n"}
{"id": "774706", "url": "https://cs.wikipedia.org/wiki?curid=774706", "title": "Simone Veilová", "text": "Simone Veilová\n\nSimone Veilová, rozená Jacobová (13. července 1927 Nice – 30. června 2017), byla francouzská pravicová politička a právnička. \n\nNarodila se v Nice v židovské rodině. V roce 1944 byla celá rodina deportována do koncentračního tábora Osvětim a odtud do Bergen-Belsenu. V koncentračních táborech a v transportech židů zemřeli její matka, otec i bratr. \n\nVystudovala pařížský Institut d'études politiques a nejprve byla zaměstnána na úředních pozicích na ministerstvu spravedlnosti.\n\nV roce 1974 se stala první ženou ve francouzské vládě jako ministryně zdravotnictví v kabinetu premiéra Jacquese Chiraca (1974–1979). Proslula především zákonem z roku 1975 (tzv. \"„Loi Veil“\"), který francouzským ženám umožnil bez omezení využívat institut interrupce. \n\nPo svém zvolení do Evropského parlamentu v roce 1979 byla hned zvolena jeho předsedkyní a stala se vůbec první ženou v čele této instituce. Funkci vykonávala do roku 1982, evropskou poslankyní byla do roku 1993. V rámci svého působení v parlamentu stála například v čele jeho liberálně demokratické frakce (1984–1989).\n\nNásledně se vrátila do vlády Édouarda Balladura, znovu do funkce ministryně zdravotnictví (1993–1995). \n\nOd roku 1998 do roku 2007 byla členkou Ústavní rady. Kritiku vyvolala tím, že se souhlasem ostatních členů rady v roce 2005 přerušila výkon své funkce a věnovala se aktivně kampani na podporu tzv. evropské ústavy. Potvrdila tak svou pověst velké bojovnice za jednotnou Evropu, kterou se stala na základě svých zkušeností z druhé světové války.\n\nKdyž v roce 2000 vznikla francouzská Nadace památky holocaustu, stala se její prezidentkou a zůstala jí až do roku 2007, od té doby byla její čestnou prezidentkou.\n\nKniha \"Muži si to také pamatují\" () obsahuje její texty a proslovy, včetně slavného proslovu před poslanci při předložení zákona o interrupcích z roku 1975. Kniha vyšla v roce 2004.\n\nS manželem Antoinem Veilem se vzali 26. října 1946 a měli tři syny: Jeana, Clauda-Nicolase a Pierra Françoise.\n\nI díky svému zákonu o interrupcích je vnímána jako významná osobnost boje za práva žen, což jí také přineslo účast v první stovce ankety Největší Francouz z roku 2005.\n\nJe první ženou-nositelkou Ceny Karla Velikého z roku 1981 a čestných doktorátů na dvou desítkách univerzit po celém světě.\n\nV roce 2008 byla uvedena do Francouzské akademie. Na meči, který každý člen akademie dostává, jsou jako symboly vyryty její číslo z koncentračního tábora Osvětim, heslo francouzské revoluce \"Volnost, rovnost, bratrství\" a heslo Evropské unie \"Jednotná v rozmanitosti\".\n\n\n"}
{"id": "774712", "url": "https://cs.wikipedia.org/wiki?curid=774712", "title": "Mistrovství Evropy juniorů v ledním hokeji 1977", "text": "Mistrovství Evropy juniorů v ledním hokeji 1977\n\nMistrovství Evropy juniorů v ledním hokeji 1977 byl 10. ročník této soutěže. Turnaj hostilo od 30. března do 10. dubna západoněmecké město Bremerhaven. Od tohoto ročníku byla snížena věková hranice pro účastníky z 19 na 18 let, protože se během sezony hrálo první oficiální mistrovství světa do 20 let.\n\n se vzdalo účasti kvůli přírodní katastrofě, která v březnu zemi postihla.\n\nVšech zbývajících sedm týmů se střetlo ve formátu každý s každým. Konečné pořadí na turnaji bylo umístění mužstva v tabulce.\n\n\" neúčastí automaticky sestoupilo z elitní skupiny\"\n\nBrankáři: Göran Henriksson, Pelle Lindbergh\nObránci: Anders Boström, Tomas Jonsson, Thomas Kärrbrandt, Tommy Samuelsson, Jan-Åke Danielsson, Anders Wallin, Thomas Åhlén\nÚtočníci: Mikael Andersson, Sivert Andersson, Tommy Mörth, Mats Näslund, Ove Olsson, Börje Rohlin, Ulf Rådbjer, Conny Silverberg, Thomas Steen, Håkan Södergren, Peter Målerin.\n\nBrankáři: Jan Hrabák, Jaromír Šindel\nObránci: Jan Podlaha, Kloz, Ivan Černý, Milan Florian, Roman Rákosník, Milan Machek, Peter Slanina, Antonín Plánovský\nÚtočníci: František Černý, Miroslav Fryčer, Ján Jaško, Eugen Saloň, Anton Šťastný, Vlastimil Vajčner, Ondřej Weissmann, Jiří Lála, Dušan Ludma, Jaroslav Markovič.\n\nŠampionát B skupiny se odehrál v Bilbau a v San Sebastiánu ve Španělsku, postup na mistrovství Evropy juniorů 1978 si vybojovali Norové. Poslední Španělé byli za rok zařazeni do premiérového ročníku šampionátu C skupiny.\n\n1. Norsko\n2. Jugoslávie\n3. Dánsko\n4. Rakousko\n5. Itálie\n6. Francie\n7. Nizozemí\n8. Španělsko\n"}
{"id": "774713", "url": "https://cs.wikipedia.org/wiki?curid=774713", "title": "Kalitta Air", "text": "Kalitta Air\n\nKalitta Air je americká letecká společnost, která se zabývá nákladní dopravou. Byla založena v roce 2000, sídlí v Michiganu. \n\nPrůměrné stáří flotily k roku 2012 bylo 26,9 let. Kalitta Air dříve vlastnila i letouny McDonnell Douglas DC-9.\n"}
{"id": "774720", "url": "https://cs.wikipedia.org/wiki?curid=774720", "title": "Mistrovství světa v rychlobruslení na jednotlivých tratích 2004", "text": "Mistrovství světa v rychlobruslení na jednotlivých tratích 2004\n\nMistrovství světa v rychlobruslení na jednotlivých tratích 2004 se konalo od 12. do 14. března 2004 v rychlobruslařské hale Taeneung International Ice-Skating Rink v jihokorejském Soulu. Jednalo se o 8. mistrovství světa v rychlobruslení na jednotlivých tratích.\n\nČeskou výpravu tvořila pouze Martina Sáblíková (3000 m, 5000 m).\n\nZávodu se zúčastnilo 19 závodníků.\nZávodu se zúčastnilo 20 závodníků.\nZávodu se zúčastnilo 24 závodníků.\nZávodu se zúčastnilo 24 závodníků.\nZávodu se zúčastnilo 16 závodníků.\nZávodu se zúčastnilo 21 závodnic.\nZávodu se zúčastnilo 24 závodnic.\nZávodu se zúčastnilo 22 závodnic.\nZávodu se zúčastnilo 23 závodnic.\nZávodu se zúčastnilo 16 závodnic.\n"}
{"id": "774721", "url": "https://cs.wikipedia.org/wiki?curid=774721", "title": "Jozef Lukačovič", "text": "Jozef Lukačovič\n\nJozef Lukačovič (15. ledna 1902 Trnava - 17. dubna 1991 Bratislava) byl slovenský a československý římskokatolický kněz, meziválečný politik agrární strany, poválečný funkcionář Demokratické strany a poúnorový předák Strany slovenské obrody, za níž zasedal jako poslanec Národního shromáždění ČSSR a Sněmovny lidu Federálního shromáždění a působil ve Sboru pověřenců.\n\nStudoval základní školu a gymnázium v rodné Trnavě. Maturoval ovšem v červenci 1920 na gymnáziu v Bratislavě. Pak studoval teologii na biskupském semináři v Trnavě, později studoval teologii v Ostřihomi, Vídni a nakonec opět v Trnavě. Původně byl národností Maďarem (byť ovládal slovenštinu), slovenskou národnost přijal až roku 1938. 3. května 1925 byl v Trnavě vysvěcen na kněze. Působil pak jako kaplan na různých místech Slovenska. Od roku 1930 byl duchovním správcem \"Občanské opatrovny sv. Ladislava\" v Bratislavě. V roce 1931 zanechal pastorační činnosti a působil jako pedagog. Spoluzakládal Slovenský katolický skauting, kterému po několik let i předsedal. Je uváděn jako autor pozdravu katolických skautů „Na stráž!“, který byl později přejat coby oficiální pozdrav za Slovenského státu. Měl přitom kritický vztah k Hlinkově slovenské ľudové straně a v červnu 1938 na agrárnickém mítinku v Bratislavě měl prohlásit: „\"keby ľudáci ešte raz usporiadali takú manifestáciu, akú mali v nedeľu, tak by sme proti nim postavili guľomety a všetko by sme vystrieľali\"“. V roce 1939 byl propuštěn ze služeb ministerstva školství, v období červen-říjen 1941 dokonce vězněn v Ilavě (propuštěn na základě intervence jeho rodiny u prezidenta Tisa) a po zbytek války opět působil jako duchovní.\n\nPo válce vstoupil do Demokratické strany a na jejím 1. celostátním sjezdu v červenci 1945 byl za ni zvolen členem Slovenské národní rady. Po volbách v roce 1946 se stal pověřencem pošt, od roku pověřencem informací. Biskup Pavol Jantausch ho žádal, aby se zřekl této politické funkce, ale Lukačovič neuposlechl. V srpnu 1948 byl proto suspendován z kněžské funkce (v roce 1951 musela být suspendace pod nátlakem státu odvolána).\n\nNa základě výsledků parlamentních voleb roku 1946 byl zvolen do Slovenské národní rady. Opětovně byl za poslance SNR zvolen ve volbách roku 1948, ve volbách roku 1954 a volbách roku 1960.\n\nJeště před únorovým převratem se počátkem roku 1948 stal v rámci Demokratické strany členem prokomunisticky orientované frakce, která žádala očistu strany. Kromě něj jí tvořili například Jozef Kyselý nebo Milan Polák. Během samotného převratu byl předákem jednoho z hlavních stranických křídel a členem Akčního výboru, který v Demokratické straně převzal moc a během následujících týdnů ji proměnil na Stranu slovenské obrody coby loajálního spojence komunistického režimu. Až do roku 1968 byl jejím místopředsedou. V roce 1949 patřil mezi skupinu aktivistů Strany slovenské obrody, které komunistický režim zapojil do takzvané Katolické akce, jež měla za cíl rozštěpit katolický tábor na Slovensku a vytvořit v něm prostátní a prokomunistickou frakci. Po volbách do Národního shromáždění roku 1948 se stal pověřencem techniky. V této funkci v roce 1949 pokládal základní kámen budovy nové pošty v Trnavě. Po volbách v roce 1954 se stal pověřencem stavebnictví (později spojů). Po zrušení Sboru pověřenců v roce 1960 o funkce přišel, což těžce nesl. Zasedal ovšem nadále v Slovenské národní radě.\n\nVe volbách roku 1964 byl zvolen za SSO do Národního shromáždění ČSSR za Východoslovenský kraj. V Národním shromáždění zasedal až do konce volebního období parlamentu v roce 1968.\n\nK roku 1968 se profesně uvádí jako náměstek pověřence SNR z obvodu Gelnica. Koncem roku 1968 se zúčastnil debat o finální podobě ústavního zákona o československé federaci. V rozpravě podpořil, aby celostátní parlament bral za vodítko názory republikových národních rad, čímž se přihlásil k modelu volné federace se silnými národními celky.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Gelnica). Ve Federálním shromáždění setrval do konce volebního období parlamentu, tedy do voleb roku 1971.\n\nBěhem pražského jara roku 1968 patřil v rámci strany k mírně reformnímu křídlu, které požadovalo aktivnější politiku a kritizovalo strnulé poměry před rokem 1968. Po invazi vojsk Varšavské smlouvy do Československa bylo toto křídlo politicky eliminováno a většina jeho představitelů vytlačena z funkcí i ze strany. Lukačovič ovšem politicky přežil. V roce 1969 sice odešel na penzi, ale až do roku 1971 byl poslancem Federálního shromáždění a až do roku 1975 členem předsednictva slovenské Národní fronty. Vyjádřil zájem o účast v prokomunistické katolické organizaci Pacem in terris. Jako příliš zkompromitovaný byl ale odmítnut. Cyrilometodská bohoslovecká fakulta v Bratislavě mu „\"za zvláštne zásluhy v cirkevnej politike, za príkladnú odbornú prácu a príkladnú výchovu veriacich k ľudskému pokroku a mierovému budovaniu\"“ udělila roku 1953 čestný doktorát ThDr. h. c. Byl aktivní i jako publicista. Napsal řadu článků a pojednání, v nichž obhajoval oficiální komunistickou ideologii. Jeho pohřeb v Trnavě vedl další prokomunistický aktivista katolického politického tábora Štefan Záreczky.\n\n"}
{"id": "774724", "url": "https://cs.wikipedia.org/wiki?curid=774724", "title": "Soupiska AC Milán v ročníku 2006/2007", "text": "Soupiska AC Milán v ročníku 2006/2007\n\n\nBěhem sezóny přišli:\n\nLeandro Grimi - Racing Club\n\nMarco Storari - ACR Messina\n\nMassimo Oddo - Lazio Řím\n\nRonaldo - Real Madrid\n"}
{"id": "774729", "url": "https://cs.wikipedia.org/wiki?curid=774729", "title": "Zdeněk Klimeš", "text": "Zdeněk Klimeš\n\nZdeněk Klimeš (* 11. září 1946, Brno) je bývalý český fotbalista, útočník. Jeho bratrem je bývalý fotbalista Jan Klimeš.\n\nV lize hrál za Slavii Praha a Zbrojovku Brno. V naší nejvyšší soutěži odehrál 127 utkání a dal 31 gólů. V Poháru Vítězů pohárů nastoupil v 15 utkáních. Vítěz Českého a finalista Československého poháru 1973. V nižších soutěžích hrál i za UD Příbram.\n\n\n"}
{"id": "774731", "url": "https://cs.wikipedia.org/wiki?curid=774731", "title": "Jeff Corwin mezi lvy", "text": "Jeff Corwin mezi lvy\n\nJeff Corwin mezi lvy (\"Investigation Earth with Jeff Corwin\") je americký dokumentární film z roku 2008. Zoolog Jeff Corwin se v něm vypravuje do Východní Afriky, kde žijí velké lví populace. Corwin poukazuje na život lvů ve volné přírodě a vydává se za nimi i do ZOO. Českou premiéru měl dokument na TV Barrandov.\n"}
{"id": "774735", "url": "https://cs.wikipedia.org/wiki?curid=774735", "title": "Brigida Haraldsdotter", "text": "Brigida Haraldsdotter\n\nBrigida Haraldsdotter (švédsky: \"Birgitta Haraldsdotter\") ; asi 1131–1208) byla švédská královna, manželka Magnuse II.\n\nBrigida Haraldsdotter byla nemanželkou dcerou norského krále Haralda Gilleho (Haralda IV.) Jméno její matky je neznámé, ale zřejmě jí byla Tora Gudmundsdotter, dlouholetá milenka jejího otce a matka Sigurda II. Podle legend byl jejím prvním manželem Inge II., ale to není pokládáno za reálné. Jejím prvním manželem byl spíše švédský šlechtic Karl Sunesson.\n\nJejí druhý manžel Magnus Švédsku vládl vládl jen krátce, v letech 1160–61. Po jeho zavraždění v roce 1161 vdala za švédského jarla Birgera Brosu z rodu Folkungů. Z tohoto manželství se jí narodila dcera Ingegerd Birgersdotter, která se v roce 1200 stala švédskou královnou.\n\nV roce 1174 uchazeč o norský trůn Øystein Møyla požádal Brigidu a jejího manžela o pomoc, kterou mu poskytli. V roce 1176 o jejich pomoc žádal také jiný uchazeč o trůn Sverre Sigurdsson. Nejdříve ho odmítli, ale nakonec ho podpořili. Brosa zemřel v roce 1202.\n\nData jejího narození a úmrtí nejsou známá, ale narození její dcery se odhaduje kolem roku 1180. Byla navržena data 1131 až 1208. Po smrti Birgera Brosy vstoupila Brigida do kláštera Riseberga, kde zemřela a je pochována.\n\n\n"}
{"id": "774739", "url": "https://cs.wikipedia.org/wiki?curid=774739", "title": "Vendelín Macho", "text": "Vendelín Macho\n\nVendelín Macho (20. října 1931 Kamenec pod Vtáčnikom – 11. července 2011) byl slovenský a československý vědec, chemik, politik Komunistické strany Slovenska a poúnorový poslanec Národního shromáždění ČSSR a Sněmovny lidu Federálního shromáždění.\n\nVe věku 12 let byl přijat na osmileté gymnázium ve městě Prievidza, kde maturoval v roce 1951. Absolvoval pak Chemicko-technologickou fakultu dnešní Slovenské technické univerzity v Bratislavě, kde promoval roku 1956. Nastoupil do Výzkumného ústavu acetylénové chemie. Pak nastoupil jako aspirant na Chemicko-technologickou fakultu. Postupně získával další vědecké tituly a v roce 1968 obhájil doktorskou dizertaci na ČSAV. Stal se tehdy nejmladším držitelem titulu doktor věd v Československu. V roce 1969 se stal ředitelem Výzkumného ústavu pro petrochemii. Profiloval se jako vynálezce a inovátor. Měl na kontě téměř 500 vynálezů a téměř 200 odborných studií.\n\nVe volbách roku 1964 byl zvolen za KSS do Národního shromáždění ČSSR za Středoslovenský kraj. V Národním shromáždění zasedal až do konce volebního období parlamentu v roce 1968. K roku 1964 a 1968 se profesně uvádí jako chemik \"Výzkumného ústavu petrochemie\" Nováky. Byl zvolen za obvod Nováky.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Nováky). Ve Federálním shromáždění setrval do konce volebního období parlamentu, tedy do voleb roku 1971.\n\nVe vědeckém působení pokračoval i za normalizace. V roce 1978 získal titul zasloužilý vynálezce. Až do roku 1984 vedl Výzkumný ústav pro petrochemii, v roce 1982 se stal profesorem a roku 1983 členem korespondentem Slovenské akademie věd. V letech 1984-1998 vyučoval na své \"alma mater\", Chemicko-technologické fakultě Slovenské technické univerzity v Bratislavě. V roce 1986 získal Národní cenu za výzkum a vývoj PVC a výrobu tlakových rour. Od roku 1998 byl profesorem Trenčínské univerzity Alexandra Dubčeka. V roce 2000 získal slovenské ocenění \"Vědec roku\".\n\n"}
{"id": "774753", "url": "https://cs.wikipedia.org/wiki?curid=774753", "title": "Domina (odrůda révy vinné)", "text": "Domina (odrůda révy vinné)\n\nDomina (zkratka Do) je středně pozdní moštová odrůda révy vinné (\"Vitis vinifera\"), určená k výrobě červených vín. Odrůda byla vyšlechtěna v roce 1927 v Německu křížením odrůd \"Modrý Portugal\" a \"Rulandské modré\".\n\nRéva vinná (\"Vitis vinifera\") odrůda \"Domina\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech. Růst je středně bujný s polovzpřímenými letorosty. Vrcholky letorostů jsou otevřené, málo pigmentované antokyaniny, žlutavé s červenavým až červenohnědým okrajem, silně bíle vlnatě ochmýřené. mladé lístky jsou zelené s bronzovým nádechem. jednoleté réví je žlutavě hnědé.\n\nList je malý až středně velký, tvar čepele je pětiúhelníkovitý, tří- až pětilaločný s někdy pouze naznačenými, někdy středně hlubokými bočními výkroji, které mají oblé až ploché dno. Vrchní strana čepele listu je mírně puchýřnatá, řapíkový výkroj je lyrovitý, překrytý až široce překrytý s malým průsvitem, řapík listu je narůžovělý, středně dlouhý, žilnatina listu v oblasti napojení řapíku je málo pigmentovaná antokyaniny. Podzimní barva listů je vínově červená.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem je malá až středně velká, kulatá bobule. Barva bobule je tmavomodrá až modročerná, slupka obsahuje velké množství barviva, dužnina je nepatrně až málo zabarvená antokyaniny, šťavnatá, plné chuti. Hrozen je středně velký (150 g), hustý, válcovitě-kuželovitý, s krátkou stopkou a s křidélky na bázi.\n\n\"Domina\" je moštová odrůda révy vinné (\"Vitis vinifera\"). Byla vyšlechtěna v Německu roku 1927, šlechtitelem jménem Peter Morio (1887-1960), v Ústavu pro šlechtění révy vinné v Geilweilerhofu, křížením odrůd \"Modrý Portugal\" a \"Rulandské modré\". V 50. letech 20. století byla dále selektována Dr. Bernhardem Husfeldem (1900-1970). Roku 2007 se v Německu pěstovala na 404 hektarech (0,4 % celkové plochy vinic), z toho 346 ha se nacházelo v oblasti Franken. V Německu je registrován též tetraploidní klon odrůdy, zapsaný v katalogu odrůd VIVC jako samostatná odrůda.\n\nDo Státní odrůdové knihy České republiky byla odrůda zapsána roku 2004. V ČR se pěstuje minimálně, roku 2010 na ploše pouhých 0,1 hektaru, průměrné stáří vinic činilo 15 let. Udržovatelem odrůdy je Prof. Vilém Kraus, je vhodná k pěstování v obou vinařských oblastech, v Čechách i na Moravě.\n\nNázev odrůdy pochází z latiny, v překladu znamená „paní“, nebo také „dáma“. Možná bylo záměrem šlechtitele, aby odrůda jednou opanovala vinice a stala se rozhodující, dominantní složkou, z latinského „dominabitur“, tedy „panovat, rozhodovat“.\n\nDalší, lokálně používaná synonyma a šlechtitelské názvy odrůdy \"Domina\" jsou : \"Домина\" (Rusko), \"Geilweilerhof 4- 25- 7, Gf. 4-25-7, GF. IV-25-7 N\".\n\nVzhledem k dobrému vyzrávání dřeva nebývá poškozována zimními mrazy, odolává do -23 až -26 °C, někdy trpí pozdními jarními mrazíky, nemá sklon ke sprchávání. Odrůdu je možno pěstovat na většině vedení bez nároků na specifický řez, snáší dobře i krátký řez. Pěstitelé doporučují podnože SO-4, Cr 2 a 125 AA. Výnos odrůdy je vyšší, 9-14 t/ha při cukernatosti 17-19 °NM a obsahu kyselin 8-11 g/1, ve zkouškách pro registraci bylo v tříletém průměru dosaženo výnosu 12 t/ha o průměrné cukernatosti 18° NM.\n\nDoba rašení oček je raná až středně pozdní, doba květu je středně pozdní. Odrůda je středně pozdní až pozdní, sklizňová zralost začíná koncem září až v první dekádě října.\n\nProti napadení plísní révovou (\"Plasmopara viticola\") a padlím révovým (\"Uncinula necator\") je odrůda střeně odolná, méně odolná je proti napadení plísní šedou (\"Botrytis cinerea\"), objevuje se i sesychání třapiny. Netrpí chlorózou, sprcháváním ani virovými chorobami.\n\nNa polohu a půdy není odrůda náročná. Pro poměrně rané dozrávání je vhodná i do okrajových vinařských oblastí. Dobře snáší i suchá stanoviště.\nStředně rané dozrávání je možno využít pro získání kvalitní suroviny i v okrajových vinařských oblastech. Důležitá je optimální fenolová zralost, protože odrůda má výraznější tříslovinu. Při výrobě vína je třeba využívá možnosti jablečno-mléčné fermentace, která zjemní chuťový dojem vína.\n\nV dobrých polohách dává kvalitní víno hluboké rubínové až modročerné barvy, plné, s vysokým extraktem, vyšším obsahem taninů a s neutrální až jemnou, odrůdovou, aromatickou vůní. V chuti a vůni najdeme třešně a lesní bobulové ovoce. Víno je harmonické, typem připomíná vína odrůdy \"Modrý Portugal\". I když odrůda nemá zabarvenou dužinu a není tak typickou barvířkou, vína se často používají k povýšení barvy cuvée. Vínům prospěje zrání v sudech, zaobluje taniny a snižuje aciditu mladých vín.\n\n\n"}
{"id": "774755", "url": "https://cs.wikipedia.org/wiki?curid=774755", "title": "Dornfelder", "text": "Dornfelder\n\nDornfelder (zkratka Dr) je středně pozdní moštová, výjimečně též stolní odrůda révy vinné (\"Vitis vinifera\"), používaná k výrobě červených vín. Odrůda byla vyšlechtěna v roce 1955 v Německu, ve Státním učebním a výzkumném ústavu vinařském ve Weinsbergu, křížením odrůd \"Helfensteiner\" a \"Heroldrebe\".\n\n\"Helfensteiner\" je německý kříženec odrůd \"Jakubské\" (\"Pinot Précoce Noir\") x \"Trolínské\" (\"Schiava Grossa\"), \"Heroldrebe\" pak německý kříženec odrůd \"Modrý Portugal\" x \"Frankovka\". Obě rodičovské odrůdy pocházejí z dílny známého německého šlechtitele Augusta Herolda a vznikly též ve Státním učebním a výzkumném ústavu vinařském ve Weinsbergu.\n\nRéva vinná (\"Vitis vinifera\") odrůda \"Dornfelder\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech. Růst je bujný s polovzpřímenými letorosty, réví je silné. Včelka je silně ochlupená, bílá s červenými okraji lístků. Vrcholky letorostů jsou otevřené, silně bíle vlnatě ochmýřené, málo pigmentované antokyaniny, šedozelené barvy, načervenalé. Apikální mladé lístky jsou světle měďnatě červenavé barvy. jednoleté réví je žlutavě hnědé.\n\nList révy je středně velký až velký, tmavozelený, tvar čepele je srdcovitý, pětilaločnatý s mělkými až středně hlubokými výkroji, horní boční výkroje jsou většinou uzavřené, s oblým až plochým dnem, dolní boční výkroje otevřené s oblým dnem. Vrchní strana čepele listu je silně až velmi silně puchýřnatá, jemně vrásčitá, spodní hustě štětinatá, řapíkový výkroj je lyrovitý, lehce až široce překrytý s průsvitem, vzácněji otevřený, řapík listu je středně dlouhý, načervenalý stejně jako žilnatina listu v okolí řapíku. Koncem vegetace se list zbarvuje intenzívně červeně.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem je středně velká až velká bobule, která je okrouhlá až široce eliptická, tmavomodré až modročerné barvy, s voskovým povlakem, dužina je takřka bez zabarvení až slabě zabarvená antokyaniny, rozplývavá, plné chuti, slupka obsahuje velké množství barviva. Hrozen je střední až velký (159 g), řídký až středně hustý, válcovitě-kuželovitý, křídlatý, se středně dlouhou stopkou.\n\n\"Dornfelder\" je moštová odrůda révy vinné (\"Vitis vinifera\"). Byla vyšlechtěna roku 1955 v Německu, ve Státním učebním a výzkumném ústavu vinařském ve Weinsbergu křížením odrůd \"Helfensteiner\" a \"Heroldrebe\". Šlechtitelem je August Herold (1902-1973).\n\nV Německu byla odrůda roku 2007 pěstována na 8 % osazené plochy vinic, tedy na 8.185 hektarech, převážně v oblastech Rheinhessen a Pfalz, té době byla druhou nejpěstovanější modrou odrůdou po odrůdě \"Rulandské modré\". Na menších plochách ji najdeme ve Švýcarsku (roku 2007 na 20,3 ha), ale také v okrajových vinařských oblastech Evropy, například v Anglii, Nizozemsku, Lucembursku, v Belgii atd.\n\nDo Státní odrůdové knihy České republiky byla odrůda zapsána roku 2004. V Listině registrovaných odrůd SR není zapsána. V ČR se pěstuje na Moravě, hojněji v podoblastech Mikulovská a Velkopavlovická, na Mutěnicku, Velkopavlovicku a na Bzenecku, roku 2007 na 40,5 ha. Roku 2010 byla vysazena na 0,6 % plochy vinic, průměrné stáří vinic bylo v té době 6 let. Udržovateli odrůdy v ČR jsou Prof. Vilém Kraus a Ing. Alois Tománek.\n\nNázev nese odrůda po zakladateli první vinařské školy v Německu, Immanuelu Dornfeldovi (1796-1869). Další, lokálně používaná synonyma a šlechtitelské názvy odrůdy \"Dornfelder\" jsou : \"Дорнфелдер\" (Rusko), \"We S 341, Weinsberg S 341\".\n\nOdrůda je často používána jako partner při šlechtění nových odrůd, jako slibný kříženec se jeví například \"Cabernet Dorio\" (\"Dornfelder\" x \"Cabernet Sauvignon\") a dále odrůdy \"Cabernet Dorsa\", \"Monarch\" a \"Acolon\".\nOdrůda pouze průměrně dobře odolává zimním mrazům, jarní mrazy ji nepoškozují vzhledem ke středně pozdní době rašení, nemá sklon ani ke sprchávání. Díky vysoké plodnosti je řazena mezi odrůdy kvantitativní, dobře plodí již první očka jednoročního dřeva. Má to však za následek nepříznivý poměr list-úroda, což zhoršuje kvalitu moštu a někdy může způsobovat i slabší vyzrávání dřeva révy, i když obecně réví vyzrává dobře. Odrůda vyžaduje regulaci úrody, prosvětlování listů i střapců, co nejpozdnější sběr a také přiměřeně dlouhou dobu vyzrávání vína v sudech. Vysoká plodnost vede k nedostatku hořčíku (odumírání střapců) a ke chloróze, následně ke ztrátě vitality keře. Hodí se pro většinu vedení bez nároků na specifický řez, vhodné jsou delší tažně. Odrůda vyžaduje v závislosti na typech půdy silně rostoucí, bujnější podnože, doporučované jsou T 5C, SO-4, Cr 2 a 125 AA. Dále je náročná na vyváženou výživu s důrazem na dostatek hořčíku a draslíku a jejich poměr v půdě 2:1. Plodnost je vyšší, 10-15 t/ha při cukernatosti 16-19 °NM a aciditě 8,5-10,5 g/l.\n\nDoba rašení oček je středně pozdní, doba květu středně pozdní až pozdní, odrůda dozrává středně pozdně. Sklizňová zralost začíná ve druhé dekádě září až v první dekádě října, v závislosti na stupni požadovaného přívlastku.\n\nProti napadení plísní révovou (\"Plasmopara viticola\") je odrůda odolná, proti napadení padlím révovým (\"Uncinula necator\") i plísní šedou (\"Botrytis cinerea\") je středně odolná. Za deštivého podzimu dochází k praskání bobulí a k rychlému napadení plísní šedou.\n\nNa stanoviště je odrůda poměrně náročná, nesnáší sucho. Naopak jí vyhovují úrodné, vododržné, humózní a hlubší půdy. Žádá si výhradně svahovité, dobře exponované polohy. Plodí ale velmi silně, proto se nehodí ani do velmi úrodných půd, kde pokulhává kvalita za kvantitou.\nZ pohledu kvality víno této odrůdy v hodnocení předstihuje oba své rodiče, je však výraznější a není tak jemné jako například \"Rulandské modré\". Důvodem je vysoká plodnost, kdy při vyšší výnosnosti (nad 16 tun z hektaru) dosahuje cukernatosti pouze 14-16° ČNM (tj. asi 60 - 70 °Oe německé stupnice). V dobrých ročnících nebo při redukci úrody však dosahuje přívlastkové cukernatosti a lze z něj vyrobit výborné harmonické červené víno. Při vyšších cukernatostech hroznů bývá obsah kyselin v moště okolo 7-9 g/l, což lze označit jako velmi vhodné východisko pro výrobu lahvově zrajících vín. Odrůda má též vyšší obsah antokyaninových barviv ve slupce.\n\nOdrůdové víno je výrazně tmavě červené, s pronikavým ovocitým aroma, extraktívní až tělnaté v chuti, s doznívajícím vjemem po kyselinách, podle ročníku až velmi výrazným. Vína jsou obvykle výborné kvality, bývají však více vhodnější ke scelování než jako vína krycí, přičemž původnímu vínu již při svém malém objemu vnucují svůj charakter, proto je třeba podíl odrůdy v základním víně volit velmi pečlivě. Typická odrůdová vína jsou tmavě granátová, jemně aromatická, ve vůni mají svěží ovocné tóny, chuť je středně plná až plná podle úrody a technologie.\nVe vůni a chuti najdeme například lesní plody, brusinky, ořechy, někdy i zelenou papriku u vín z méně vyzrálých hroznů. Většinou jsou vína určena k pití jako mladá. Jen velmi plná vína z malé sklizně jsou vhodná pro školení v sudech barrique, pro střednědobé zrání a archivaci. Hrozen odrůdy je líbivý, chuť bobule je příjemná bez specifických zvláštností, proto může být v příznivých podmínkách využíván i pro přímou konzumaci.\nSvěží vína se hodí k těstovinám, plná vína podáváme k těžším či kořeněným úpravám masa, grilovaným pokrmům, zvěřině a výrazným sýrům.\n\n\n"}
{"id": "774756", "url": "https://cs.wikipedia.org/wiki?curid=774756", "title": "Innervillgraten", "text": "Innervillgraten\n\nInnervillgraten je obec v Rakousku ve spolkové zemi Tyrolsko v okrese Lienz.\n\nŽije zde 987 obyvatel (1. 1. 2011).\n\nOficiální stránka\n"}
{"id": "774757", "url": "https://cs.wikipedia.org/wiki?curid=774757", "title": "Iselsberg-Stronach", "text": "Iselsberg-Stronach\n\nIselsberg-Stronach je obec v Rakousku ve spolkové zemi Tyrolsko v okrese Lienz.\n\nŽije zde 599 obyvatel (1. 1. 2011).\n\nNa zdejším statku Ederhof se v roce 1835 narodil malíř Franz Defregger.\n\n"}
{"id": "774760", "url": "https://cs.wikipedia.org/wiki?curid=774760", "title": "Kals am Großglockner", "text": "Kals am Großglockner\n\nKals am Großglockner je obec v Rakousku ve spolkové zemi Tyrolsko v okrese Lienz.\n\nŽije zde 1 240 obyvatel (1. 1. 2011).\n\nOficiální stránka\n"}
{"id": "774761", "url": "https://cs.wikipedia.org/wiki?curid=774761", "title": "Kartitsch", "text": "Kartitsch\n\nKartitsch je obec v Rakousku ve spolkové zemi Tyrolsko v okrese Lienz.\n\nŽije zde 840 obyvatel (1. 1. 2011).\n\nOficiální stránka\n"}
{"id": "774765", "url": "https://cs.wikipedia.org/wiki?curid=774765", "title": "Lavant (Tyrolsko)", "text": "Lavant (Tyrolsko)\n\nLavant je obec v Rakousku ve spolkové zemi Tyrolsko v okrese Lienz.\n\nŽije zde 303 obyvatel (stav 1. 1. 2016).\n\n"}
{"id": "774767", "url": "https://cs.wikipedia.org/wiki?curid=774767", "title": "Leisach", "text": "Leisach\n\nLeisach je obec v Rakousku ve spolkové zemi Tyrolsko v okrese Lienz.\n\nŽije zde 823 obyvatel (1. 1. 2011).\n\nOficiální stránka\n"}
{"id": "774782", "url": "https://cs.wikipedia.org/wiki?curid=774782", "title": "Vlečné vozy Ringhoffer série 1301–1580 (Praha)", "text": "Vlečné vozy Ringhoffer série 1301–1580 (Praha)\n\nVlečné vozy Ringhoffer série 1301–1580 jsou typ dvounápravového obousměrného tramvajového vlečného vozu se středním vstupem, které byly vyráběny Ringhofferovými závody pro Elektrické podniky hlavního města Prahy. Šlo o poslední dvounápravové vlečné vozy dodané do Prahy.\n\nPo první světové válce byla situace v Praze taková, že rozvoj tramvajové sítě probíhal velmi obtížně a pomalu. Ve 20. letech 20. století tak EP hl. m. Prahy rekonstruovaly starší motorové vozy na vlečné, ovšem i tato přestavba probíhala velmi pomalu kvůli nedostatku finančních prostředků. Až roku 1924 bylo dodáno celkem 50 vlečných vozů vyrobených Ringhofferovými závody; šlo o vozy velmi jednoduché konstrukce s celokovovou karoserií. Další vozy stejného typu byly dodávány až do roku 1930. Celkem jich bylo dodáno 415 kusů a dostaly řadu ev. č. 805–1219. Později se od roku 1930 dodávaly vlečné vozy se středním vstupem, které vycházely v podstatě z tramvají typu Peter Witt a odvozených. Lidově se jim říkalo „krasin“ – tento název získaly podle tehdy populárního sovětského ledoborce \"Krasin\", který v roce 1928 zachránil posádku vzducholodi \"Italia\".\n\nJednalo se o obousměrný dvounápravový vlečný vůz se středním, téměř nízkopodlažním vstupem a dvěma krajními oddíly pro cestující. Konstrukce vozu vycházela z tzv. dvojčitých motorových vozů (č. 3001–3004) a byla celouzavřeného provedení. První vozy měly ještě nýtovaný rám. Vnitřek vozu byl obložen dřevem, lavice uvnitř byly podélné. Celý vnitřní prostor byl řešen jako trojdílný. Dva krajní oddíly byly uzavíratelné posuvnými dveřmi, střední oddíl byl nástupní. Provozní solenoidová brzda byla napájena proudem z motorového vozu, ruční brzda byla vřetenová. „Krasiny“ byly používány v soupravách s jednosměrnými motorovými vozy „ponorka“ (č. 3005–3068) a „mevro“ (č. 3069–3098).\n\nV letech 1930–1946 bylo vyrobeno celkem 280 vozů tohoto typu.\nBěhem svého provozu nebyly „krasiny“ nijak zvlášť upravovány. Výjimkou byly tři vozy (č. 1465, 1537 a 1515), které byly v letech 1961 až 1964 zcela přestavěny. Tato rekonstrukce spočívala v jejich zjednosměrnění, odstranění oddílů a ve zřízení dvojice elektricky otvíratelných dveří v pravé bočnici. Bylo též zřízeno stanoviště průvodčího. Uvnitř vozu byly podélné čalouněné lavice. Nově obdržely evidenční čísla 1581, 1582 a 1583 (v tomto pořadí). Tyto vozy byly přednostně určeny za upravené motorové vozy „mevro“, popřípadě „ponorka“, které měly namontovány další dvě kabelové zásuvky. Původní kabel pro napájení solenoidové brzdy zůstal, dále byl doplněn kabel pro elektrické osvětlení (světelná tyč zanikla) a topení. Další kabel byl nízkonapěťový pro ovládání dveří a signalizaci. Vzhledem k vyřazení motorových vozů „ponorka“ a „mevro“ v letech 1966 a 1967 a masivnímu nástupu tramvají Tatra T3 byla rekonstrukce dalších vleků zastavena jako neperspektivní. Vlečné vozy „krasiny“ uzavíraly v květnu 1974 společně s obousměrnými motorovými vozy historii pražských dvounápravových tramvají. Ostatní vlečné a motorové vozy již byly v té době vyřazené.\n\nDo současnosti se dochovaly vozy č. 1314, 1523 a 1580, jež jsou umístěny v Muzeu městské hromadné dopravy v Praze. Posledním zachovaným „krasinem“ v pražském Muzeu MHD je přestavěný jednosměrný vůz č. 1583. Dopravní podnik hl. m. Prahy také vlastní vozy č. 1304, 1419, 1522, 1530 a 1562, které využívá na historické lince 41 (dříve 91) či pro objednané a komerční jízdy. Ve sbírce vozidel MHD Technického muzea v Brně se nachází „krasin“ č. 1404.\n"}
{"id": "774783", "url": "https://cs.wikipedia.org/wiki?curid=774783", "title": "Pobřeží slonoviny na letních olympijských hrách", "text": "Pobřeží slonoviny na letních olympijských hrách\n\nPobřeží slonoviny na letních olympijských hrách startuje od roku 1964. Toto je přehled účastí, medailového zisku a vlajkonošů na dané sportovní události.\n"}
{"id": "774784", "url": "https://cs.wikipedia.org/wiki?curid=774784", "title": "Kristina Stigsdotter Hvide", "text": "Kristina Stigsdotter Hvide\n\nKristina Stigsdotter Hvide (švédsky: \"Kristina Stigsdotter\", dánsky: \"Kristina Stigsdatter\"; asi 1145–1200) byla švédská královna, manželka Karla VII. a matka Sverkera II.\n\nKristina byla dcerou dánského šlechtice Stiga Tokesena († 1150) z rodu Hvide ze Skåne (tehdy dánské privincie) a Markéty Dánské, dcery dánského prince Knuta Lavarda.\n\nZa krále Karla VII. se provdala v roce 1163 nebo 1164. Ve Skåne ji pozdravil švédský jarl Guttorm a cestoval s ní dále do Švédska, ale k této ceremonii mohlo dojít až po inauguraci nového arcibiskupa z Upsally v roce 1164. Jediným historicky prokazatelným potomkem Karla a Kristiny byl Sverker II., švédský král v letech 1195 až 1208. Karel VII. byl zavražděn v roce 1167, Kristina se synem utekla do Dánska.\n\nData jejího narození a úmrtí nejsou známá, ale odhadují se zhruba na roky 1145 a 1200.\n\n"}
{"id": "774789", "url": "https://cs.wikipedia.org/wiki?curid=774789", "title": "Bernadette Rostenkowski", "text": "Bernadette Rostenkowski\n\nBernadette Rostenkowski (celým jménem Bernadette Maryann Rostenkowski Wolowitzová) je fiktivní postava v televizním seriálu \"Teorie velkého třesku\", hraje ji herečka Melissa Rauch.\n\nBernadette je součástí seriálu od 3. série, kde se stane přítelkyní Howarda Wolowitze. Nebydlí společně, ačkoli plánují svatbu. Howard se domnívá, že Bernadette bude žít společně s ním a jeho matkou. Bernadette skutečně chvíli (jeden víkend) bydlela u Wolowitzů. \n\nBernadette navštěvovala církevní školu a byla vychovávána jako slušná holka, díky čemuž neumí příliš lhát. Nejen vypadá, ale také hovoří jako submisivní dívka, dokáže ale i zakřičet a dát rázně najevo rozčilení.\n\nPracuje v laboratoři jako mikrobioložka (v tomto oboru složí doktorát), určitou dobu je zaměstnána společně s Penny v restauraci \"The Cheesecake Factory\". Společně se svými kamarádkami Penny a Amy Farrah Fowler tvoří ženský protějšek skupinky Leonard, Sheldon, Howard a Rajesh.\n\nV seriálu se o její rodině moc nemluví. Z rozhovorů ze seriálu vyplývá, že má matku s podobnými výchovnými metodami jako paní Wolowitzová a otce, který pracoval jako policista. Její otec se představí v závěrečné epizodě 5. série \"The Countdown Reflection\", kde s ním Howard Wolowitz konzultuje svou plánovanou misi na Mezinárodní vesmírnou stanici (ISS). \n"}
{"id": "774792", "url": "https://cs.wikipedia.org/wiki?curid=774792", "title": "Jan Müller (geograf)", "text": "Jan Müller (geograf)\n\nRNDr. Jan Müller (* 29. listopadu 1951, Praha) je český sociální geograf. V roce 1975 ukončil studia geografie na tehdejší Katedře ekonomické a regionální geografie Přírodovědecké fakulty UK v Praze magisterskou diplomovou prací \"Koncentrační prostory hlavních regionálních center v Čechách\" pod vedením Martina Hampla. V letech 1977-2001 pracoval v s. p. TERPLAN – Státním ústavu pro územní plánování, od roku 2001 je zaměstnán v ÚRS PRAHA, a.s. (což je od roku 1992 nástupnická organizace Ústavu racionalizace ve stavebnictví), v úseku regionálního rozvoje a bydlení. Specializuje se na rozmístění a vývoj obyvatelstva, strukturu osídlení, regionalizaci, problematiku městského a venkovského obyvatelstva, střediskovosti obcí, prognózy vývoje rozmístění obyvatelstva, výhledové počty měst, vymezování městských aglomerací a venkova, zejména periferních území. Od roku 2005 spolupracuje s Jiřím Musilem z Centra pro sociální a ekonomické strategie (CESES) FSV UK Praha při studiu periferních území.\n\nJe jedním z autorů a správce datového obsahu Územně identifikačního registru základních sídelních jednotek (ÚIR-ZSJ) (v letech 1992-2004 pro Ministerstvo hospodářství, později pro Ministerstvo pro místní rozvoj, od roku 2004 dodnes pro Český statistický úřad) a od roku 1996 je správcem datového obsahu číselníku základních sídelních jednotek (ZSJ), a číselníku částí obcí. Byl zodpovědný pracovník revize ZSJ v rámci územní přípravy Sčítání lidu, bytů a domů 1999-2001 a spolupracoval na územní přípravě SLDB 2011.\n\nJe externím členem komise jak pro bakalářské, tak pro magisterské zkoušky v oboru Sociální geografie na Přírodovědecké fakulty UK v Praze. Je členem České geografické společnosti, České demografické společnosti (člen Hlavního výboru ČDS) a od roku 2002 též členem České asociace pro geoinformace (CAGI).,\n\n\n\n\n\n"}
{"id": "774796", "url": "https://cs.wikipedia.org/wiki?curid=774796", "title": "Pavel Heermann", "text": "Pavel Heermann\n\nPavel Heermann (asi 1673 Weigmannsdorf, Sasko – 22. července 1732 Drážďany) byl kameník, sochař a spolupracovník svého strýce J. J. Heermanna, u kterého se vyučil stejně jako jeho o tři roky mladší bratr Zachariáš.\n\nStejně jako strýc odchází roku 1693 na sedmiletou studijní cestu do Říma. Zde tvoří malou sošku Herkula, která je signována i datována. Po návratu z Itálie dokončuje práci svého strýce na trójském zámku (1700 – 1703). Roku 1705 se v Drážďanech žení a stává se měšťanem Nového Města. Tohoto roku tvoří výzdobu hlavního oltáře farního \"kostela Nanebevzetí Panny Marie v Lommatzch\", skupinu apoštolů kolem hrobu Panny Marie, dvojici efébských andělů ve spodní etáži a figuru Panny Marie v partii římsy. V Grosser Garten spolupracuje s B. Permoserem a vytváří \"sousoší Herakla chovajícího malého synka Telepha a sousoší Siléna s malým Dionýsem (1715 – 1725)\". Pro kostel sv. Tomáše v Lipsku tvoří mezi lety 1721 – 1724 hlavní oltář, ten byl roku 1943 zničen. Jeho významným dílem 20. let 18. století byla pískovcová, figurativní výzdoba portálu bývalého Georghausu v Lipsku tvořená alegoriemi a sv. Jiřím jedoucím na koni. Roku 1725 navrhuje jezdecký pomník a vytesal mramorovou bustu Augusta Silného. Jeho mistrovskými díly jsou drobné, dekorativní dvojice puttů a dva soubory bust, představujících roční doby, mramorová socha Odpočívající Venuše a soubor bust Ročních období pocházející ze zámku Trója.\n\n"}
{"id": "774797", "url": "https://cs.wikipedia.org/wiki?curid=774797", "title": "Rovníková Guinea na letních olympijských hrách", "text": "Rovníková Guinea na letních olympijských hrách\n\nRovníková Guinea na letních olympijských hrách startuje od roku 1984. Toto je přehled účastí, medailového zisku a vlajkonošů na dané sportovní události.\n"}
{"id": "774799", "url": "https://cs.wikipedia.org/wiki?curid=774799", "title": "Seznam hokejistů draftovaných týmem Vancouver Canucks", "text": "Seznam hokejistů draftovaných týmem Vancouver Canucks\n\nToto je kompletní seznam hokejistů, kteří byli draftováni v NHL do týmu Vancouver Canucks. To zahrnuje každého hráče, který byl draftován, bez ohledu na to, zda hrál za tým.\n\n"}
{"id": "774839", "url": "https://cs.wikipedia.org/wiki?curid=774839", "title": "Ústav pro odborné zjišťování příčin leteckých nehod", "text": "Ústav pro odborné zjišťování příčin leteckých nehod\n\nÚstav pro odborné zjišťování příčin leteckých nehod (ÚZPLN) v České republice je organizační složka státu, jejímž úkolem je šetření leteckých nehod a vážných incidentů v civilním letectví. Součástí závěru šetření bývá bezpečnostní doporučení. V rámci své činnosti také shromažďuje, vyhodnocuje a zpracovává informace o takových událostech, projednává systémové nedostatky ohrožující bezpečnost a podílí se na vytváření koncepce bezpečnosti českého civilního letectví a přípravě podkladů pro změny legislativy a technologických předpisů. Letecké nehody a vážné incidenty oznamuje Mezinárodní organizaci pro civilní letectví.\n\nOd znaleckého posuzování v trestním řízení se toto odborné zjišťování liší tím, že jeho účelem není zjišťovat odpovědnost či vinu jednotlivých subjektů, ale objektivní příčiny událostí a navrhovat opatření k jejich prevenci. Obdobnou roli v drážní dopravě má Drážní inspekce.\n\nZjišťování příčin leteckých nehod v Československu bylo od roku 1946 přímo v působnosti ministerstva dopravy. Od roku 1948 je pak vykonávala Státní letecká správa, od roku 1952 Hlavní správa civilního letectví, od roku 1956 Ústřední správa civilního letectví, od roku 1958 opět Státní letecká správa, od roku 1965 Státní letecká inspekce. V České republice pak od roku 1997 Úřad pro civilní letectví.\n\nSpeciální organizace pro šetření nehod byla ustanovena novelou č. 258/2002 Sb. zákona o civilním letectví č. 49/1997 Sb. od 1. ledna 2003 pod názvem Ústav pro odborně technické zjišťování příčin leteckých nehod. Tato novela vložila do zákona o civilním letectví nový § 55a, jehož odstavcem 1 byl ústav zřízen. Hlavní motivací byla směrnice rady ES 94/56/ES ze dne 21. listopadu 1994, která v rámci Evropské unie zavedla základní zásady pro vyšetřování nehod a událostí v civilním letectví. Její přijetí bylo jednou z podmínek vstupu České republiky do Evropské unie.\n\nVláda České republiky schválila usnesením č. 1006 ze dne 14. října 2002 Statut ústavu a ředitelem jmenovala Ing. Pavla Štrůbla.\n\nNovelou č. 225/2006 Sb. byl s účinností od 1. července 2006 název ústavu změněn. Slova „odborně technické“ byla nahrazena slovem „odborné“. Nový statut ústavu, přijatý usnesením vlády č. 1247 ze dne 7. listopadu 2007, je účinný od 7. listopadu 2007.\n\nÚstav v souladu se zákonem o civilním letectví a svým statutem zastupuje Českou republiku při odborném zjišťování příčin leteckých nehod a vážných incidentů mimo území České republiky, pokud na události mělo účast letadlo registrované v ČR nebo v ní figuruje český výrobce, český provozovatel nebo český projektant.\n\nÚstav v rámci své činnosti komunikuje s Mezinárodní organizací pro civilní letectví,Úřadem pro civilní letectví, s leteckými dopravci, provozovateli leteckých činností, orgány státní správy ve věcech sportovních létajících zařízení, s úřady státní správy a orgány činnými v trestním řízení, vědeckovýzkumnými institucemi a orgány nebo subjekty ze států Evropské unie a orgány Evropské komise v oblasti bezpečnosti civilního letectví a prevence leteckých nehod.\n\nÚstav stanoví zásady a náležitostí k získání odborné způsobilosti inspektorů a koordinuje a metodicky řídí teoretická a praktická školení expertů. Ředitel Ústavu podle potřeby jmenuje komise. V případech, kdy není důvod pro zřizování komise, uloží ředitel shromáždění a analýzu informací a určení příčiny incidentu inspektorovi.\n\nV čele ústavu stojí ředitel, který je i statutárním orgánem ústavu. Ústav se organizačně člení na oddělení letových inspektorů, oddělení technických inspektorů a oddělení technickoekonomického rozvoje. K plnění úkolů může ředitel zřizovat dočasné pracovní skupiny, do nichž mohou být přizvání i externí odborníci. Ředitel předkládá vládě ČR prostřednictvím ministra dopravy výroční zprávu o činnosti Ústavu za uplynulý kalendářní rok.\n\nÚstav sídlí v areálu Výzkumného a zkušebního leteckého ústavu v Praze-Letňanech, nedaleko letňanského letiště.\n\nV roce 2009 měl ústav k dispozici 4 osobní automobily, terénní čtyřkolky. Drží nepřetržitou pohotovost a je vybaven prostředky nezbytnými k dokumentaci a vyšetřování. Je vlastníkem dopravní verze letounu Z-37A-C3, vybaveného pro lety VFR noc.\n\n\n"}
{"id": "774851", "url": "https://cs.wikipedia.org/wiki?curid=774851", "title": "Mistrovství Evropy juniorů v ledním hokeji 1976", "text": "Mistrovství Evropy juniorů v ledním hokeji 1976\n\nMistrovství Evropy juniorů v ledním hokeji 1976 byl 9. ročník této soutěže. Turnaj hostila od 21. do 28. března československá města Kopřivnice a Opava. Od tohoto ročníku byl počet účastníků navýšen na osm (byť v něm nakonec vzhledem k okolnostem soutěžilo jen sedm mužstev). Naposledy se hrálo ve věkové kategorii do 19 let.\n\n Bulharsko se turnaje nezúčastnilo s odvoláním na chřipkovou epidemii mužstva. Úvodní zápas s Finy se neodehrál a Bulhary ve zbývajícím hracím plánu nahradila československá reprezentace do 18 let, vystupující pod hlavičkou \"ČSSR B\". Zápasy s domácím béčkem nebyly brány za oficiální utkání mistrovství. \"Utkání Bulharsko - Finsko bylo nahrazeno v programu utkáním ČSSR B s opavským hokejovým klubem (7:5)\".\n\nVzájemné výsledky ze základních skupin se započetly celkům i do skupin o konečné umístění.\n\npozn: publikace \"Stephan Müller: International Ice Hockey Encyclopaedia: 1904 – 2005.\" uvádí výsledek u utkání skupiny o 5.-7. místo SRN-Polsko 11:5. V tabulce uvedený výsledek 11:8 referuje server hockey365.celeonet.fr a potvrzuje jej i dobový výtisk Rudého práva. Deník Čs. sport uvádí rovněž výsledek 11:8 včetně výsledků třetin a jmen střelců branek.\n\nBrankáři: Alexandr Loginov, Alexandr Tyžnych\nObránci: Vjačeslav Fetisov, Vasilij Pajusov, Michail Slipčenko, Sergej Starikov, Vladimir Zubkov, German Kuljev, Irek Gimajev\nÚtočníci: Ivan Avdějev, Alexandr Kabanov, Vladimir Gordějev, Sergej Tukmašev, Viktor Ťumeněv, Michail Šostak, Alexejs Frolikov, Igor Romašin, Valerij Jevstifejev, Igor Kapustin, Michail Toločko.\n\nBrankáři : Pavol Švárny, Karel Lang\nObránci: Ivan Horák, Lubomír Oslizlo, Jozef Klejna, Zdeněk Venera, Jaroslav Kůrovec, Milan Mokroš, Jiří Seidl\nÚtočníci: Jaroslav Korbela, Peter Ihnačák, Jozef Lukáč, Jaroslav Hübl, Jindřich Kokrment, Pavel Hrubý, Václav Kašpar, Jiří Kopecký, Jiří Jána, Marián Bezák, Ľubomír Juriga.\n\nŠampionát B skupiny se odehrál v Bukurešti a v Ploješti v Rumunsku, postup na mistrovství Evropy juniorů 1977 si vybojovali domácí.\n\n1. Rumunsko\n2. Jugoslávie\n3. Rakousko\n4. Norsko\n5. Dánsko\n6. Francie\n7. Itálie\n8. Maďarsko\n9. Španělsko\n"}
{"id": "774854", "url": "https://cs.wikipedia.org/wiki?curid=774854", "title": "Sled (graf)", "text": "Sled (graf)\n\nSled v grafu je posloupnost vrcholů taková, že mezi každými dvěma po sobě jdoucími je hrana.\n\nOrientovaný sled v orientovaném grafu je posloupnost vrcholů formula_1 taková, že pro každé dva vrcholy formula_2 existuje orientovná hrana vedoucí z vrcholu formula_3 do vrcholu formula_4.\n\nUvažujme graf formula_5 s posloupností uzlů (formula_6), hran (formula_7) a (v případě orientovaného sledu orientovanou) incidencí (formula_8) formula_9. Tuto posloupnost nazýváme sledem mezi uzly formula_10 a formula_11.\n\nUzly formula_10 a formula_11 jsou krajními uzly. Zbylé uzly sledu nazýváme uzly vntřními. Číslo formula_14 nazýváme délkou sledu.\n\nPokud jsou uzly formula_10 a formula_11 shodné, tak sled nazýváme uzavřeným. V opačném případě jde o sled otevřený.\n"}
{"id": "774864", "url": "https://cs.wikipedia.org/wiki?curid=774864", "title": "Tah (graf)", "text": "Tah (graf)\n\nTah v grafu je takový sled, ve kterém se neopakují hrany.\n\nTahem grafu je takový sled, ve kterém jsou všechny hrany různé.\n\nTahu, který začíná a končí stejným vrcholem, se říká uzavřený, jinak je otevřený. Pokud tah vede skrze všechny hrany, říká se mu eulerovský.\n\n"}
{"id": "774869", "url": "https://cs.wikipedia.org/wiki?curid=774869", "title": "Středoafrická republika na letních olympijských hrách", "text": "Středoafrická republika na letních olympijských hrách\n\nStředoafrická republika na letních olympijských hrách startuje od roku 1968. Toto je přehled účastí, medailového zisku a vlajkonošů na dané sportovní události.\n"}
{"id": "774875", "url": "https://cs.wikipedia.org/wiki?curid=774875", "title": "Matrei in Osttirol", "text": "Matrei in Osttirol\n\nMatrei in Osttirol je obec v Rakousku ve spolkové zemi Tyrolsko v okrese Lienz.\n\nŽije zde 4798 obyvatel (1. 1. 2011).\n\nObcí prochází Felbertaurská silnice vedoucí k Felbertaurskému tunelu.\n\nNa území obce se nachází skalní kaple Gschlößtal\n\n"}
{"id": "774910", "url": "https://cs.wikipedia.org/wiki?curid=774910", "title": "Energetická nezávislost", "text": "Energetická nezávislost\n\nEnergetická nezávislost je pojem označující míru soběstačnosti subjektu v otázce uspokojování energetických potřeb. Rozlišuje se energetická nezávislost nemovitosti (případně podniku) od energetické nezávislosti státu či společenství. Je také potřeba odlišit příbuzný pojem energetická bezpečnost, který vymezuje míru rizika zajištění, výroby a dodávek energetických zdrojů.\n\nKvůli svému zásadnímu významu pro stabilitu ekonomiky je cílem všech zemí podpora vlastní energetické nezávislosti na cizích zdrojích. Často je proto spolu s energetickou bezpečností či jako její součást v předvolebních programech stran. Kvůli omezeným zdrojům ropy a zemního plynu v Evropě se hlavní pozornost zaměřuje na elektrickou energii a teplo.\n\n\nV České republice je hlavním dokumentem stanovující konkrétní cíle a plány Státní energetická koncepce České republiky, která je schvalovaná a pravidelně aktualizovaná vládou České republiky. Hlavním vypracovatelem koncepce je Ministerstvo průmyslu a obchodu na základě zpráv odborných skupin. Důležitou úlohu má Energetický regulační úřad (ERÚ), který – mimo jiné – stanovuje výše dotací na obnovitelné zdroje a má dohled nad ochranou zájmů spotřebitelů v těch oblastech energetických odvětví, kde není možná konkurence.\n\nSoučasná výše nezávislosti České republiky v oblasti energetiky je 70% a je třetí nejvyšší v celé Evropské unii. V poslední době však dochází k jejímu snižování zejména kvůli zvyšování podílu plynu z Ruska a Norska. K opačnému trendu mají přispět projekty podporující racionální ekonomické využití vlastních zdrojů.\n\nStáty se snaží o ekonomicky výhodné a stabilní využití vlastních zdrojů. Většina paliv však při své těžbě a spotřebě poškozuje životní prostředí. V současné době jsou nejvíce diskutované Územní limity těžby hnědého uhlí v severních Čechách a odpor k těžbě uranové rudy v České republice. V Evropě vyvolává spory těžba břidlicového plynu v Polsku, se kterým vláda počítá od roku 2014. Polsko se tak chce zbavit energetické závislosti na ruském plynu.\n\nVelké politické a ekonomické kontroverze také vzbuzuje podpora obnovitelných energetických zdrojů, které v současné době stále nejsou schopny zajistit nepřetržitou a stabilní dodávku energie. Částka na podporu od vlády je 11,7 miliard Kč, celkové náklady na obnovitelné zdroje dosahují dle ERÚ 48 miliard Kč.\n\n"}
{"id": "774918", "url": "https://cs.wikipedia.org/wiki?curid=774918", "title": "Zams", "text": "Zams\n\nZams je obec v Rakousku ve spolkové zemi Tyrolsko v okrese Landeck. Leží v povodí řeky Inn spolu se sousední obcí Landeck. Zams patří pod soudní okres Landeck. Název obce je podle retorománského názvu místa. K 1. lednu 2019 zde žilo 3406 obyvatel.\n\nZams se nachází v klimaticky zvýhodněném údolí poblíž soutoku Inn a Sanna přímo na hranici severních vápencových a středních Alp. Od nepaměti bylo město centrem dopravních cest: protínají se zde cesty z Vinschgau do Engadin, Bavorska a k Bodamskému jezeru. U mostu přes Inn bylo již ve středověku požadováno mýtné od obchodníků z vozů.\n\nObec zahrnuje dvě města\n\n\nPod obec Zams patří: Lötz, Rease, Oberdorf, Engere, Oberreit, Unterreit, Siedlung, Riefe.\n\nPod obec Zammerberg patří: Falterschein, Grist, Kronburg, Lahnbach, Rifenal, Schwaighof, Tatschhof, Anreit.\n\nPod obec Außerfern patří Madau.\n\nSousední obce jsou: Bach, Fließ, Flirsch, Gramais, Grins, Imst, Kaisers, Landeck, Schönwies, Stanz bei Landeck, Strengen a Wenns.\n\nPodnebí je typické pro vnitro alpské území. V severních částech Lechtalských Alp je hodně srážek, kdežto v místní části je srážek málo. Chráněné území má mírné mikroklima.\n\nZams byl obydlený již před naším letopočtem. První písemná zmínka (uvedeno jméno \"Zamis\") pochází z roku 1150. Zams pro svou polohu často prosperoval, ale i utrpěl katastrofy. V letech 1406 a 1703 byl Zams zničen a částečně vypálen. V letech 1584 a 1635 přišel do Zams mor a v místě nemocnice byl zřízen morový hřbitov. V roce 1763 zničil požár 42 domů a poškodil věž kostela. V roce 1911 další požár spálil polovinu vesnice a zničil většinu starých domů, přičemž 54 rodin zůstalo bez domova. Věž byla zachována a kostel byl postaven asi padesát metrů opodál. Samostatně stojící věž kostela je pozoruhodným prvkem města. \n\nV 1812 Řád sester Svatého Vincenta de Paul založil nemocnici v Zams, byla to jejich první nemocnice v Rakousku.\n\n"}
{"id": "774920", "url": "https://cs.wikipedia.org/wiki?curid=774920", "title": "Nikolsdorf", "text": "Nikolsdorf\n\nNikolsdorf je obec v Rakousku ve spolkové zemi Tyrolsko v okrese Lienz.\n\nŽije zde 894 obyvatel (1. 1. 2011).\n\nOficiální stránka\n"}
{"id": "774936", "url": "https://cs.wikipedia.org/wiki?curid=774936", "title": "Nußdorf-Debant", "text": "Nußdorf-Debant\n\nNußdorf-Debant je obec v Rakousku ve spolkové zemi Tyrolsko v okrese Lienz.\n\nŽije zde 3 227 obyvatel (1. 1. 2011).\n\nOficiální stránka\n"}
{"id": "774945", "url": "https://cs.wikipedia.org/wiki?curid=774945", "title": "Open 13 2012", "text": "Open 13 2012\n\nTenisový turnaj ATP Open 13 se v sezóně 2012 konal ve dnech 20. – 26. února ve francouzském Marseille v hale Palais des Sports na kurtech s tvrdým povrchem. Turnaj patřil do kategorie ATP World Tour 250 series. Odměny činily 512 750 EUR.\n\n\nNásledující hráči obdrželi divokou kartu do turnaje:\n\nNásledující hráči se probojovali do hlavní soutěže z kvalifikace:\n\n\n"}
{"id": "774946", "url": "https://cs.wikipedia.org/wiki?curid=774946", "title": "Copa Claro 2012", "text": "Copa Claro 2012\n\nTenisový turnaj ATP Copa Claro 2012 se konal ve dnech 18. – 26. února v argentinském hlavním městě Buenos Aires venku na antukových dvorcích. Turnaj patřil do kategorie ATP World Tour 250 series. Odměny činily 484 100 USD.\n\n\nNásledující hráči obdrželi divokou kartu do turnaje:\n\nNásledující hráči se probojovali do hlavní soutěže z kvalifikace:\n\n\n"}
{"id": "774947", "url": "https://cs.wikipedia.org/wiki?curid=774947", "title": "Regions Morgan Keegan Championships 2012", "text": "Regions Morgan Keegan Championships 2012\n\nTenisový turnaj ATP Regions Morgan Keegan Championships 2012 se konal ve dnech 17. – 26. února v americkém Memphisu v hale na kurtech s tvrdým povrchem oddílu Racquet Club of Memphis. Turnaj patřil do kategorie ATP World Tour 500 series. Odměny činily 1 100 000 USD.\n\n\nNásledující hráči obdrželi divokou kartu do turnaje:\n\nNásledující hráči se probojovali do hlavní soutěže z kvalifikace:\n\n\n"}
{"id": "774948", "url": "https://cs.wikipedia.org/wiki?curid=774948", "title": "Diskografie DJ Jazzy Jeff &amp; The Fresh Prince", "text": "Diskografie DJ Jazzy Jeff &amp; The Fresh Prince\n\nDiskografie amerického dua DJ Jazzy Jeff & The Fresh Prince, které tvořili DJ Jazzy Jeff a rapper The Fresh Prince.\n\n"}
{"id": "774962", "url": "https://cs.wikipedia.org/wiki?curid=774962", "title": "Hlad (film, 1966)", "text": "Hlad (film, 1966)\n\nHlad (norsky \"Sult\") je černobílé filmové drama z roku 1966 dánského režiséra Henninga Carlsena, v němž účinkuje v hlavní roli švédský herec Per Oscarsson. Předlohou byl román s autobiografickými prvky \"Hlad\" norského spisovatele Knuta Hamsuna. Film byl společným projektem tří skandinávských zemí (Dánsko, Švédsko, Norsko) a natáčel se v Oslu.\n\nÚstředním tématem filmu je bída a zoufalství hlavního hrdiny - nepochopeného samotáře, jenž stojí na pokraji šílenství, přesto si dokáže uchovat vnitřní hrdost. Film je považován za mistrovské dílo sociálního realismu.\n\nProtagonista příběhu Pontus se toulá velkoměstem (Oslo) a snaží se najít práci. Již několik dní nejedl. Několikrát se pokusí prodat něco v zastavárně - brýle, deku, knoflíky od kabátu, aby měl alespoň na chléb. Není úspěšný, hokynář o takové věci nemá zájem. Jedinou věcí, kterou vykoupí je obnošený kabát. Pontus ale peníze nevyužije pro sebe, věnuje je žebrákovi.\n\nPřichází do pokoje. Do rána se musí odstěhovat z podnájmu, bytná mu radí, aby se vrátil na venkov. Hlad jej donutí zkusit pozřít prach z police nebo piliny. Podaří se mu vyžebrat alespoň kost z řeznictví. Zkusí odpovědět na inzerát na místo účetního v jednom obchodě, pošle majiteli dopis po jednom chlapci. Poté se do krámu zastaví a majitel mu řekne, že má sice pěkný rukopis - vhodný pro takovou práci, ale nepřijme ho. Spletl totiž datum a on chce člověka, jenž je v číslech jistý. Pontus zkouší v redakci podat svůj článek do novin. Když si jej redaktor konečně přečte, je celkem spokojen a vezme jej, ale autor musí nejprve provést do dalšího dne nevelké korekce. Čeká jej odměna 10 korun, redaktor se ptá, jestli chce Pontus zálohu. Ten je příliš hrdý a odmítá ji. \n\nHlad je neúprosný a on se potácí mezi halucinacemi a realitou. V jeden okamžik vidí okoloprocházející lidi na ulici v kalné mlze. Nemá kde na noc složit hlavu, ale nakonec se mu podaří zajistit pokoj, když přislíbí, že jej další den zaplatí. Jde si do obchodu koupit svíci, prodavač se splete a dá mu peníze do ruky místo aby je přijal. Pontus část využije na jídlo, ale zbytek věnuje ženě na ulici. Přestože trpí nouzí, snaží se přetvařovat a budit zdání zabezpečené existence, aby si zachoval důstojnost. \n\nV parku jej zaujme mladá žena v doprovodu své sestry, kterou sleduje až k jejímu domu. Pojmenuje si ji pro sebe Ylajali a večer o ní sní. Několikrát se ještě potkají, nakonec jej dívka požádá o procházku ulicí a později jej pozve domů. Flirtuje s ním a když jí Pontus líbá na hruď, ucukne. Pontus je zmaten, ale je natolik vnímavý, že pozná změnu její nálady. Odchází. Po vyplacení honoráře vezme bankovku a hodí ji do tváře bytné, která jej krátce předtím vyhodila. Opět se potácí v mrákotách ulicí, v přístavu spatří loď, která se chystá vyplout a požádá kapitána o práci. Kapitán jej přijímá a loď odplouvá neznámo kam.\n\n"}
{"id": "774963", "url": "https://cs.wikipedia.org/wiki?curid=774963", "title": "Ann Jellicoe", "text": "Ann Jellicoe\n\nAnn Jellicoe (* 12. června 1927, Middlesbrough, Spojené království – 31. srpna 2017) byla britská dramatička, herečka a divadelnice. Její dramatické dílo bylo často založeno na experimentu. Patří mezi zakladatele anglického absurdního divadla.\n\nJellicoe vystudovala Central School of Speech and Drama v Londýně, stejně jako další anglický dramatik Harold Pinter. Během studií se specializovala na problematiku divadla provozovaného pod širým nebem. Založila Nedělní divadelní klub, v němž režírovala inscenace využívající otevřeného prostoru. V roce 1956 vyhrála s hrou \"The Sport of my Mad Mother\" (Povyražení mé šílené matky) soutěž pro mladé talenty vypsanou nedělníkem The Observer. Hra vyšla tiskem roku 1958. Na britské dramatické scéně se etablovala svou druhou hrou, \"The Knack\" (vyšla v českém překladu jako Bezva finta). V roce 1965 ji pod stejným názvem zfilmoval režisér Richard Lestr, film nese český název \"Fortel, a jak ho získat\". Film získal Zlatou palmu za nejlepší film na Filmovém festivalu v Cannes. Roku 1962 se vdala za fotografa Rogera Mayna.\n\nVýznamnou teoretickou prací Jellicoe je esej \"Some Unconscious Influences in the Theatre\" (Nevědomé vlivy v divadle) z roku 1967. Zabývá se v ní některými důvody, které vedou diváky ke specifickým reakcím na to, co sledují na jevišti. V roce 1978 založila Jellicoe Colway Theatre Trust, v němž se aplikuje systém komunitního divadla. Autoři pro divadlo píší hry ve spolupráci s členy herecké komunity, příprava jedné trvá kolem 18 měsíců. Hry se odehrávají v prostoru, který je společně sdílený diváky i herci. Od roku 2000 sídlí tato divadelní společnost, která se přejmenovala na Claque (Klaka), v Kentu.\n\n\n\n\"Bezva finta\", přeložil František Vrba, in: Anglické absurdní divadlo, Praha 1967, s. 103–178.\n\n\n"}
{"id": "774968", "url": "https://cs.wikipedia.org/wiki?curid=774968", "title": "Oberlienz", "text": "Oberlienz\n\nOberlienz je obec v Rakousku ve spolkové zemi Tyrolsko v okrese Lienz.\n\nŽije zde 1 403 obyvatel (1. 1. 2011).\n\nOficiální stránka\n"}
{"id": "774969", "url": "https://cs.wikipedia.org/wiki?curid=774969", "title": "Obertilliach", "text": "Obertilliach\n\nObertilliach je obec v Rakousku ve spolkové zemi Tyrolsko v okrese Lienz.\n\nŽije zde 714 obyvatel (1. 1. 2011).\n\n"}
{"id": "774974", "url": "https://cs.wikipedia.org/wiki?curid=774974", "title": "Nal Hutta", "text": "Nal Hutta\n\nNal Hutta je planeta ve fiktivním světě Star Wars, jejíž název v huttštině znamená \"Zářivý klenot\". Nachází se v huttské části galaxie ve Středním pásu a tvoří hlavní město Huttů. Původně se však jmenovala Evocar.\n\nPůvodní obyvatelé planety se nazývali Evocii a byli okolo roku 15 000 před bitvou o Yavin podvodným způsobem připraveni o svou domovinu, kterou zabrali právě Huttové. Té vládnou staré a mocné huttské rodinné klany, stejně tak vládnou i jednomu z obydlených měsíců Nar Shaddaa. Evocii se marně pokusili získat planetu zpět u republikového nejvyššího soudu, jenže smlouvy, které podepsali s Hutty, sice byly podvod, ale byly v souladu s meziplanetárním právem Republiky. Mnoho Evociů bylo posléze vypovězeno na Nar Shaddaa a byli přinuceni k otrockým pracím. Všichni ti, kteří se vzbouřili, byli zakrátko pozabíjeni žoldnéři, které si Huttové najímali.\n\nPlaneta byla původně plná života s krásnou přírodou, ale po příchodu Huttů byla pomalu přeměňována v bažinatou a průmyslem znečištěnou a toxickou planetu, která byla ztvárněním ráje dle huttských představ. Hlavním městem Nal Hutty je Bilbousa. \n\n"}
{"id": "774976", "url": "https://cs.wikipedia.org/wiki?curid=774976", "title": "Tradicionál", "text": "Tradicionál\n\nJe buď označení jazzového orchestru hrající neworleanský styl jazzu z počátku 20. století, nebo skladby v tomto hudebním stylu.\n\nTradicionál vychází ze stylů jazzu dixieland a ragtime.\n\n"}
{"id": "774991", "url": "https://cs.wikipedia.org/wiki?curid=774991", "title": "Antigua a Barbuda na letních olympijských hrách", "text": "Antigua a Barbuda na letních olympijských hrách\n\nAntigua a Barbuda na letních olympijských hrách startuje od roku 1976. Toto je přehled účastí, medailového zisku a vlajkonošů na dané sportovní události.\n"}
{"id": "774995", "url": "https://cs.wikipedia.org/wiki?curid=774995", "title": "Rafael Pereira da Silva", "text": "Rafael Pereira da Silva\n\nRafael Pereira da Silva (* 9. července 1990), především známý jako Rafael nebo Rafael da Silva, je brazilský fotbalový obránce a reprezentant, který hraje za Olympique Lyon v Ligue 1.\n\nRafael se narodil v Petrópolis, asi hodinu jízdy autem od města Rio de Janeiro. Rafael začal hrát fotbal od svých pěti let. On a jeho jednovaječné dvojče Fábio, hrají bok po boku od mala ve městě. Poté si jich všiml zástupce Fluminense a ten jim dal možnost si hrát za klub. V roce 2007 přestoupil do Manchesteru United, kontrakt byl podepsán v únoru 2007. V roce 2015 přestoupil do Olympique Lyon.\n\nManchester United\n\nBrazílie U17\n\n"}
{"id": "775035", "url": "https://cs.wikipedia.org/wiki?curid=775035", "title": "Prägraten am Großvenediger", "text": "Prägraten am Großvenediger\n\nPrägraten am Großvenediger je obec v Rakousku ve spolkové zemi Tyrolsko v okrese Lienz.\n\nŽije zde 1 231 obyvatel (1. 1. 2011).\n\nOficiální stránka\n"}
{"id": "775042", "url": "https://cs.wikipedia.org/wiki?curid=775042", "title": "Sankt Jakob in Defereggen", "text": "Sankt Jakob in Defereggen\n\nSankt Jakob in Defereggen je obec v Rakousku ve spolkové zemi Tyrolsko v okrese Lienz.\n\nŽije zde 934 obyvatel (1. 1. 2011).\n\nOficiální stránka\n"}
{"id": "775043", "url": "https://cs.wikipedia.org/wiki?curid=775043", "title": "Sankt Johann im Walde", "text": "Sankt Johann im Walde\n\nSankt Johann im Walde je obec v Rakousku ve spolkové zemi Tyrolsko v okrese Lienz.\n\nŽije zde 296 obyvatel (1. 1. 2011).\n\nOficiální stránka\n"}
{"id": "775045", "url": "https://cs.wikipedia.org/wiki?curid=775045", "title": "Sankt Veit in Defereggen", "text": "Sankt Veit in Defereggen\n\nSankt Veit in Defereggen je obec v Rakousku ve spolkové zemi Tyrolsko v okrese Lienz.\n\nŽije zde 742 obyvatel (1. 1. 2011).\n\nOficiální stránka\n"}
{"id": "775046", "url": "https://cs.wikipedia.org/wiki?curid=775046", "title": "Daněk mezopotámský", "text": "Daněk mezopotámský\n\nDaněk mezopotámský (\"Dama mesopotamica\") patří mezi nejvzácnější druhy savců. Ve své původní domovině (Izrael a Írán) čelil vyhynutí, avšak díky záchrannému programu realizovanému evropskými zoologickými zahradami od padesátých let 20. století jeho počty úspěšně rostou. Odhaduje se, že ve volné přírodě žije asi 600 až 700 jedinců, dalších cca 250 kusů je chováno v zoo. V České republice se jejich záchrannému chovu věnuje pouze Zoologická zahrada Ostrava. Jelikož ve volné přírodě žijí samci i samice odděleně a setkávají se pouze za účelem páření, rozhodla se ostravská zoo pro chov pouze samců, kteří budou tvořit genetický rezervoár tohoto druhu. Dle rozhodnutí koordinátora chovu pak bude zahrada poskytovat geneticky nejvhodnější samce zahradám chovajícím samičí skupiny. Na Slovensku jsou daňci chováni v Zoo Bojnice.\n"}
{"id": "775047", "url": "https://cs.wikipedia.org/wiki?curid=775047", "title": "Cecílie Johansdotter", "text": "Cecílie Johansdotter\n\nCecílie Johansdotter ( ) je tradiční jméno, kterým se označuje manželka švédského krále Knuta I. a matka Erika X.\n\nPřestože byla královnou více než dvacet let, manželka Knuta I. je jednou z nejzáhadnějších švédských královen. Není známé její skutečné jméno, původ ani data narození a úmrtí nejsou potvrzena. Některé zdroje uvádějí, že byla dcerou švédského prince Johana Sverkerssona († 1150), syna Sverkera I. Za Knuta se vdala někdy kolem roku 1160. V roce 1167 se její manžel stal švédským králem.\n\nExistuje jen jeden příběh, ve kterém Cecílie skutečně vystupuje. V roce 1190 královna onemocněla tak vážně, že se lidé báli o její život. Cecílie slíbila, že pokud ji Bůh ušetří, vstoupí po svém uzdravení do kláštera, aby ukázala svou vděčnost. Nakonec se uzdravila, ale ona ani její manžel si nepřáli, aby se stala jeptiškou. Poslal dopis s žádostí papeži Klimentovi III. do Říma, jestli by královna nemohla být z tohoto slibu vyvázána a pokračovala ve svých manželských povinnostech. Papež odpověděl, že královna by měla svůj slib dodržet a Cecílie tak byla nucena opustit trůn a vstoupit do kláštera. Tento dopis se datuje do roku 1193.\n\nKdyž v roce 1195 Knut I. zemřel, jeho synové (Jon, Joar, Knut a Erik) byli ještě děti. Díky vlivu mocného jarla Birgera Brosy byl králem vzolen Sverker II. z konkurenční dynastie Sverkerů. Synové krále Knuta zůstali žít u dvora až do roku 1203, kdy jeho obnovili své nároky na trůn. V roce 1205 se bratři vrátili do Švédska s norskou podporou. V bitvě u Älgaråsu ale byli poraženi a tři z bratrů byli zabiti. V roce 1208 se však poslední z ních, Erik, znovu vrátil do Švédska s norskými jednotkami a Sverkera porazil v bitvě u Leny a stal se švédským králem jako Erik X.\n\n\n"}
{"id": "775051", "url": "https://cs.wikipedia.org/wiki?curid=775051", "title": "David de Gea", "text": "David de Gea\n\nDavid de Gea Quintana (\"de Gea\" po otci, \"Quintana\" po matce, španělská výslovnost: [daˈβið ðe ˈxea], * 7. listopadu 1990, Madrid, Španělsko) je španělský fotbalový brankář a reprezentant nyní hrající anglickou Premier League za tým Manchester United.\n\nNarodil se v Madridu, fotbalovou kariéru začal v 10 letech v Atléticu Madrid. V seniorech debutoval v roce 2009. Poté co se stal prvním brankářem týmu, pomohl k výhře v soutěži Evropská liga UEFA a Superpohár UEFA. Jeho výkony upoutaly klub Manchester United, který ho koupil.\n\nVe 34. kole Premier League 2012/13 20. dubna 2013 porazil Manchester United Aston Villu 3:0, David mohl v předstihu slavit se spoluhráči ligový titul (dvacátý v historii klubu). V závěru sezóny byl zařazen do Jedenáctky roku Premier League (Premier League Team of the Year) 2012/13.\n\nV květnu 2007 se s reprezentací do 17 let zúčastnil Mistrovství Evropy U17 v Belgii, kde ve finále španělští mladíci porazili Anglii 1:0.\n\nByl také kapitánem mládežnické reprezentace Španělska U21. Byl nominován na Mistrovství Evropy hráčů do 21 let 2013 konané v Izraeli, kde mladí Španělé porazili ve finále vrstevníky z Itálie 4:2 a slavili zisk čtvrtého titulu v této věkové kategorii.\nChytal i na předchozím šampionátu 2011 v Dánsku, i zde Španělsko získalo titul.\n\nV létě 2012 byl napsán na soupisku pro Letní olympijské hry 2012 (hráči do 23 let) v Londýně. Španělsko, které mělo na soupisce i hráče z A-mužstva, zde bylo po vítězství na EURU 2012 největším favoritem, ale po dvou prohrách 0:1 (s Japonskem a Hondurasem) a jedné remíze s Marokem (0:0), vypadlo překvapivě již v základní skupině. D. David de Gea odchytal všechna tři utkání svého týmu.\n\nV A-mužstvu Španělska přezdívaném \"La Furia Roja\" debutoval 8. června 2014 v přípravném zápase na MS 2014 hraném ve Spojených státech proti týmu El Salvadoru (výhra 2:0).\n\nTrenér Vicente del Bosque jej vzal na Mistrovství světa 2014 v Brazílii, kde Španělé jakožto obhájci titulu vypadli po dvou porážkách a jedné výhře již v základní skupině B. Na turnaji byl náhradníkem, nenastoupil do žádného zápasu.\n\nVicente del Bosque jej nominoval i na EURO 2016 ve Francii, kde byli Španělé vyřazeni v osmifinále Itálií po porážce 0:2. Na šampionátu byl brankářskou jedničkou a odchytal všechny čtyři zápasy svého mužstva.\n\n\n\"Statistika ke dni 17. května 2015\"\n\nAtlético Madrid\n\nManchester United\n\nŠpanělsko U17\n\nŠpanělsko U21\n\n\n"}
{"id": "775053", "url": "https://cs.wikipedia.org/wiki?curid=775053", "title": "Oľga Malecká", "text": "Oľga Malecká\n\nOľga Malecká (* 2. dubna 1934) byla slovenská a československá politička Komunistické strany Slovenska a poúnorová poslankyně Národního shromáždění ČSSR a Sněmovny lidu Federálního shromáždění.\n\nVe volbách roku 1964 byla zvolena za KSS do Národního shromáždění ČSSR za Východoslovenský kraj. V Národním shromáždění zasedala až do konce volebního období parlamentu v roce 1968.\n\nK roku 1964 se profesně uvádí jako vedoucí laboratoře \"Východoslovenských konzerváren\" v Sabinově. Byl zvolena za obvod Sabinov. Město Sabinov bylo i jejím bydlištěm.\n\nPo federalizaci Československa usedla roku 1969 do Sněmovny lidu Federálního shromáždění (volební obvod Sabinov), kde setrvala do konce volebního období, tedy do voleb v roce 1971.\n\n"}
{"id": "775054", "url": "https://cs.wikipedia.org/wiki?curid=775054", "title": "František Matoušek (politik KSČ)", "text": "František Matoušek (politik KSČ)\n\nFrantišek Matoušek (4. října 1922–???) byl český a československý politik Komunistické strany Československa a poúnorový poslanec Národního shromáždění ČSSR a Sněmovny lidu Federálního shromáždění.\n\nPocházel z rodiny malozemědělce. Od roku 1952 zastával řadu politických i veřejných funkcí. Bylo mu uděleno vyznamenání Budovatel socialistického zemědělství a vyznamenání Za zásluhy o výstavbu. Působil jako hlavní zootechnik \"JZD 1. máj\" v Březí u Týna nad Vltavou. Po volbách roku 1964 byl zvolen za KSČ do Národního shromáždění ČSSR za Jihočeský kraj. Mandát nabyl až dodatečně v červnu 1966 po doplňovacích volbách vypsaných poté, co zemřel poslanec Matěj Špindler. V Národním shromáždění zasedal až do konce volebního období parlamentu v roce 1968.\n\nK roku 1968 se profesně zmiňuje coby zootechnik JZD z obvodu Týn nad Vltavou.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Týn nad Vltavou), kde setrval do konce volebního období parlamentu, tedy do voleb roku 1971.\n\n"}
{"id": "775056", "url": "https://cs.wikipedia.org/wiki?curid=775056", "title": "Marie Meluzínová", "text": "Marie Meluzínová\n\nMarie Meluzínová (* 13. února 1935) byla česká a československá politička Komunistické strany Československa a poúnorová poslankyně Národního shromáždění ČSSR a Sněmovny lidu Federálního shromáždění.\n\nVe volbách roku 1964 byla zvolena za KSČ do Národního shromáždění ČSSR za Jihomoravský kraj. V Národním shromáždění zasedala až do konce volebního období parlamentu v roce 1968.\n\nK roku 1968 se profesně zmiňuje coby dělnice z obvodu Bystřice nad Pernštejnem.\n\nPo federalizaci Československa usedla roku 1969 do Sněmovny lidu Federálního shromáždění (volební obvod Bystřice nad Pernštejnem), kde setrvala do konce volebního období parlamentu, tedy do voleb roku 1971.\n\n"}
{"id": "775061", "url": "https://cs.wikipedia.org/wiki?curid=775061", "title": "Arrondissement Tournon-sur-Rhône", "text": "Arrondissement Tournon-sur-Rhône\n\nArrondissement Tournon-sur-Rhône (fr. \"Arrondissement de Tournon-sur-Rhône\") je správní územní jednotka ležící v departementu Ardèche a regionu Rhône-Alpes ve Francii. Člení se dále na 12 kantonů a 126 obcí.\n\n"}
{"id": "775064", "url": "https://cs.wikipedia.org/wiki?curid=775064", "title": "Arrondissement Vienne", "text": "Arrondissement Vienne\n\nArrondissement Vienne (fr. \"Arrondissement de Vienne\") je správní územní jednotka ležící v departementu Isère a regionu Rhône-Alpes ve Francii. Člení se dále na 117 obcí.\n\n"}
{"id": "775065", "url": "https://cs.wikipedia.org/wiki?curid=775065", "title": "Arrondissement Albertville", "text": "Arrondissement Albertville\n\nArrondissement Albertville (fr. \"Arrondissement d'Albertville\") je správní územní jednotka ležící v departementu Savojsko a regionu Rhône-Alpes ve Francii. Člení se dále na devět kantonů a 82 obce.\n\n"}
{"id": "775067", "url": "https://cs.wikipedia.org/wiki?curid=775067", "title": "Arrondissement Largentière", "text": "Arrondissement Largentière\n\nArrondissement Largentière (fr. \"Arrondissement de Largentière\") je správní územní jednotka ležící v departementu Ardèche a regionu Rhône-Alpes ve Francii. Člení se dále na 14 kantonů a 148 obcí.\n\n"}
{"id": "775068", "url": "https://cs.wikipedia.org/wiki?curid=775068", "title": "Arrondissement Valence", "text": "Arrondissement Valence\n\nArrondissement Valence (fr. \"Arrondissement de Valence\") je správní územní jednotka ležící v departementu Drôme a regionu Rhône-Alpes ve Francii. Člení se dále na 16 kantonů a 132 obcí.\n\n"}
{"id": "775069", "url": "https://cs.wikipedia.org/wiki?curid=775069", "title": "Arrondissement Saint-Étienne", "text": "Arrondissement Saint-Étienne\n\nArrondissement Saint-Étienne (fr. \"Arrondissement de Saint-Étienne\") je správní územní jednotka ležící v departementu Loire a regionu Rhône-Alpes ve Francii. Člení se dále na 19 kantonů a 74 obce.\n"}
{"id": "775070", "url": "https://cs.wikipedia.org/wiki?curid=775070", "title": "Arrondissement Annecy", "text": "Arrondissement Annecy\n\nArrondissement Annecy (fr. \"Arrondissement d'Annecy\") je správní územní jednotka ležící v departementu Horní Savojsko a regionu Rhône-Alpes ve Francii. Člení se dále na 10 kantonů a 93 obce.\n\n"}
{"id": "775072", "url": "https://cs.wikipedia.org/wiki?curid=775072", "title": "Anselm Kiefer", "text": "Anselm Kiefer\n\nAnselm Kiefer (* 8. března 1945, Donaueschingen) je německý neoexpresionistický malíř a sochař.\n\nV roce 1965 začal studovat práva a francouzštinu na universitě ve Freiburgu. V letech 1966–1968 studoval malbu u Petera Drehera ve Freiburgu. V roce 1969 studoval u Horsta Antese v Karlsruhe. V letech 1970–1972 dokončil studia u Josepha Beuyse na Umělecké akademii v Düsseldorfu (Kunstakademie Düsseldorf).\n\nV roce 1992 přesídlil do Barjacu (Gard) ve Francii. Zde má v rozlehlém areálu ateliéry, dílny a výstavní prostory se svými obrazy a plastikami. Zde vznikl - mimo jiné - i soubor plastik \"Sedm nebeských paláců\", který je od roku 2015 trvale vystaven v muzeu moderního umění Pirelli HangarBicocca v Miláně.\n\nJe považován za kontroverzního umělce, neboť nerespektuje obecně uznávaná tabu a často upozorňuje na nacistickou minulost Německa. V roce 1969 prováděl performance, při kterých hajloval na veřejných místech ve Švýcarsku, Nizozemsku, Francii a Itálii. Cílem bylo upozornit na ztrátu německého kulturního odkazu kvůli nacistické xenofobii a rasismu. Z fotografických záznamů těchto performancí vznikla výstava a několik knih (\"Heroische Sinnbilder\", 1969, \"Für Genet\", 1969). Zpracovává též náměty ze Starého zákona, německé mytologie, Wagnerových oper a podobně.\n\nVedle maleb zhotovil rozměrné dřevořezy, například \"Das deutsche Volksgesicht Kohle für 2000 Jahre\", 1974, \"Der Niebelungenlied\", 1974\n\nU pozdějších obrazů používá vedle barev i fotografické zvětšeniny a přírodní materiály (písek, zemina, popel, sláma, vlasy, sklo, zinkové a olověné desky). Ze stejných materiálů vytváří i své plastiky.\n\nZ kreseb, grafik, upravených fotografických zvětšenin, ale i z kovových plechů a všech výšeuvedených materiálů vytváří též autorské knihy. Mají rozměry od běžných knih po monumentální publikace na kovových deskách. Například v instalaci \"Zweistromland\" (Země dvou řek), která sestává ze dvou regálů s knihami, jsou knihy zhotoveny na olověném plechu o rozměrech 100 x 80 cm a každá kniha váží přibližně 300 kg.\n\n\n\n"}
{"id": "775073", "url": "https://cs.wikipedia.org/wiki?curid=775073", "title": "Alexander Zabara", "text": "Alexander Zabara\n\nAlexander Zabara, rusky \"Александр Забара\" (* 12. dubna 1976), je ruský fotograf a učitel na Moskevské akademii fotografie. Specializuje se na krajinu, tanec a život ve městě.\n\n"}
{"id": "775074", "url": "https://cs.wikipedia.org/wiki?curid=775074", "title": "Červec lakový", "text": "Červec lakový\n\nČervec lakový (\"Kerria lacca\") je hmyz řazený do nadčeledě červci. Vytváří sekret, kterým chrání své larvy. Z tohoto sekretu je vyráběna živice známá jako šelak.\n\nČervec lakový se vyznačuje výrazným sexuálním dimorfismem.\n\nSamičky dosahují velikosti 1 až 2 mm a na rozdíl od malých samečků nemají křídla.\n\nLarvy jsou přibližně 0,6 mm dlouhé s tloušťkou okolo 0,25 mm.\n\nNymfy začínají vylučovat voskovitý sekret jeden až dva dny po usazení na hostitelskou rostlinu.\n\nČervec lakový se vyskytuje v Orientální (Bangladéš, Myanmar, Čína, Indie, Malajsie, Nepál, Pákistán, Srí Lanka, Tchaj-wan), Palearktické (Ázerbájdžán, Gruzie) a Neotropické (Guyana) zoogeografické oblasti.\n\nČervec lakový se živí mízou z mnoha druhů stromů. Dosud byla jeho přítomnost potvrzena na 71 rostlinných druzích z 23 čeledí. Mezi tyto čeledi patří například ledvinovníkovité (\"Anacardiaceae\"), láhevníkovité (\"Annonaceae\"), toješťovité (\"Apocynaceae\"), břízovité (\"Betulaceae\"), tykvovité (\"Cucurbitaceae\"), dvojkřídláčovité (\"Dipterocarpaceae\"), ebenovité (\"Ebenaceae\"), rudodřevovité (\"Erythroxylaceae\"), pryšcovité (\"Euphorbiaceae\"), ořešákovité (\"Juglandaceae\"), bobovité (\"Leguminosae\"), slézovité (\"Malvaceae\"), zederachovité (\"Meliaceae\"), morušovníkovité (\"Moraceae\"), proteovité (\"Proteaceae\"), řešetlákovité (\"Rhamnaceae\"), růžovité (\"Rosaceae\"), routovité (\"Rutaceae\"), vrbovité (\"Salicaceae\"), mýdelníkovité (\"Sapindaceae\") či révovité (\"Vitaceae\").\n\nSamičky žijí v koloniích. Pouze oplodněné samičky napichují kůru na mladých větvích a nasávají značné množství mízy. Pryskyřice přijatá při této činnosti je vylučována sekrecí a vytváří na povrchu větví pevnou krustu. Vyloučená látka se skládá z 79 % z pryskyřičných kyselin, ze 2 % z esterů mastných alkoholů, ze 7 % z chemicky neutrálních látek (včetně barviv) a z 12 % z polybazických esterů. Z těchto výměšků se vyrábí šelak. K vyprodukování 1 kg šelaku je potřeba 300 000 jedinců.\n\nPryskyřičné produkty vytvářené červcem lakovým byly a jsou komerčně využívány především v Thajsku,\nIndonésii, Myanmaru a Číně. Ve středověku a raném novověku se v Evropě barvivo z červce lakového nedokázalo prosadit, ačkoliv zde v té době byl nedostatek červených barviv. Pryskyřičná barviva si k evropským barvířům těžko hledala cestu, převážně byla používána k barvení kůže načerveno.\n\nDůležitými hostitelskými rostlinami jsou mimo jiné v Indii pěstovaný druh \"Butea monosperma\", dále \"Ziziphus mauritiana\" a \"Schleichera oleosa\". V Indii se získáváním šelaku zabývají asi 3 miliony lidí a ročně se vyprodukuje přibližně 18 000 tun této látky. Zhruba 80 % produkce je exportováno. Objem tohoto obchodu dosahuje 16 až 22 milionů amerických dolarů.\n\nDosud byly popsány 4 poddruhy červce lakového:\n\nV roce 1976 popsal Varshney 2 formy červce lakového. \"Kerria lacca lacca f. rangeeni\" žije na fíkovnících a na \"Butea monosperma\", nikoliv však na \"Schleichera oleosa\". Letní generace této formy žije 6 měsíců od října/listopadu do června až července a je označována jako „generace Baishaki“. Generace období dešťů žije asi 4 měsíce (od června/července do října/listopadu) a nazývá se „generace Katki“. V rámci Indie je toto nejběžnější forma, přestože produkuje šelak nižší kvality.\n\nDruhá z forem, \"Kerria lacca lacca f. kusumi\", žije na rostlinách \"Schleichera oleosa\" a dalších druzích, nevyskytuje se však na \"Butea monosperma\". Životní cyklus každé generace trvá přibližně 6 měsíců. Letní generace žije od ledna/února do června/července (generace Jethwi), zimní generace pak od června/července do ledna/února (generace Aghani). Tato forma je méně obvyklá, vytváří však kvalitnější šelak.\n\n"}
{"id": "775075", "url": "https://cs.wikipedia.org/wiki?curid=775075", "title": "Marie Miková", "text": "Marie Miková\n\nMarie Miková (9. ledna 1920 – 25. srpna 2018) je bývalá česká a československá politička Komunistické strany Československa a poúnorová poslankyně Národního shromáždění ČSSR, Sněmovny lidu Federálního shromáždění a České národní rady. Jedna z hlavních představitelek reformního proudu KSČ v roce 1968 a výrazná odpůrkyně nastupující normalizace. Po roce 1969 politicky pronásledována.\n\nPochází z hornické rodiny z deseti dětí. Otec František Kotala pracoval na šachtě \"Šalamoun\" v Ostravě. Zemřel krátce po jejím narození. Matka s dětmi pak bydlela v Čavisově u Opavy a pracovala jako zemědělská dělnice. Marie Miková začala pracovat ve věku 13 let, třebaže jí jako nejlepší žákyni učitel doporučoval na mešťanskou školu. Nastoupila jako zemědělská pomocnice a pak jako služka u obchodníka Wiltše v Porubě. Tam se seznámila s Oldřichem Mikou, za kterého se v říjnu 1939 provdala. Během druhé světové války se jim narodili synové, Jaromír a Oldřich.\n\nPocházela ze sociálně demokratického prostředí a podle jejích vlastních vzpomínek se ke vstupu do KSČ nechala přesvědčit svým manželem. Po osvobození totiž manžel zapojil Marii Mikovou do aktivit KSČ. Stala se předsedkyní ženské organizace v obci a veřejně se angažovala. Pak se stala vedoucí tajemnicí Okresního výboru KSČ v Hlučíně, jako jediná žena na postu nejvyššího okresního představitele KSČ v republice. Absolvovala stranická školení a půlroční kurz Vysoké stranické školy. V roce 1963 přivítala na Ostravsku sovětskou kosmonautku Valentinu Těreškovovou a přednesla na její počest projev, který vyvolal dojetí a poukázal na její mimořádné řečnické schopnosti. Její politická kariéra se naplno rozvinula během 60. let 20. století v období, kdy v rámci vlády Antonína Novotného soupeřila reformní a konzervativní křídla strany. Sám Novotný jí vyčetl „skepsi a pochybovačnost“. Na prosincovém plénu Ústředního výboru KSČ v roce 1965 totiž vystoupila s kritickým projevem („\"My členové ÚV máme málo informací, neumíme vysvětlit lidem dole, proč nejsou zásobované obchody, proč se stojí fronty na toaletní papír, proč se neřeší bytové problémy. Lidé jsou nespokojeni. Slibovalo se, že splníme pětiletku za čtyři roky a nesplnili jsme ji ani za pět roků. Předkládáme materiál na další sjezd a o nesplněné pětiletce ani slovo\".“).\n\nVe volbách roku 1964 byla zvolena za KSČ do Národního shromáždění ČSSR za Severomoravský kraj. Od dubna 1968 působila jako místopředsedkyně parlamentu. V Národním shromáždění zasedala až do konce volebního období parlamentu v roce 1968.\n\nK roku 1968 se profesně zmiňuje coby místopředsedkyně Národního shromáždění z obvodu Hlučín. XII. sjezd KSČ ji zvolil za kandidátku Ústředního výboru Komunistické strany Československa. XIII. sjezd KSČ ji ve funkci kandidátky potvrdil. Členkou ÚV KSČ se stala převodem k 31. srpnu 1968.\n\n27. srpna 1968 vystoupila Miková v Národním shromáždění s kritickým projevem, v němž reagovala na návrat unesených československých politiků z moskevských jednání, na nichž souhlasili s „dočasným pobytem vojsk“ (moskevský protokol). Prohlásila: „\"Nechci být proti s. Svobodovi, Dubčekovi, Smrkovskému a těm lidem, umím se vžít do jejich situace, kterou měli nesmírně těžkou, nepochybuji o tom, že udělali všechno, co udělat mohli za stávajících podmínek, jinak by to ještě nebylo ukončeno. K nějakým závěrům tam museli dojít, ale dnes je na nás, také na orgánech NS, abychom řekli – my vám věříme, víme, že jste nemohli jít dále, ale my na takové podmínky opravdu nemůžeme přistoupit. Já si myslím, že by to byla zrada z naší strany. Těm soudruhům to nevytýkám, protože vím, za jakých podmínek rozhodovali\".“ Před sídlem parlamentu se zároveň srocovaly davy a skandovaly: „\"Chceme slyšet pravdu!\"“ Marie Miková pak dav oslovila z okna Národního shromáždění a řekla: „\"Slibuji vám, jako svým dětem, že neudělám nic, za co bych se jim musela stydět podívat do očí. Věřte mi, že já budu dělat politiku jen tak dlouho, dokud budu moci říkat pravdu!\"“.\n\nPo federalizaci Československa usedla roku 1969 do Sněmovny lidu Federálního shromáždění (volební obvod Hlučín), kde setrvala do prosince 1969, kdy rezignovala na svůj post. Ve stejném období zasedala i v České národní radě.\n\nBěhem zasedání ÚV KSČ 26. září 1969 byla postavena před nutnost vyjádřit se ke svým postojům z doby pražského jara a po invazi vojsk Varšavské smlouvy do Československa. Své názory neodvolala a pronesla projev na obhajobu ideálů roku 1968, který uzavřela slovy: „\"Mám zdravé ruce a půjdu pracovat kamkoliv. Odkud jsem vyšla, tam se vrátím!\"“. O slovo se přihlásil Gustáv Husák a vyzval podobně smýšlející členy ÚV KSČ, aby odstoupili z funkcí. Z ÚV KSČ byla Miková vyloučena ještě téhož dne 26. září 1969. Husák jí řekl: „\"Vezmi si své věci a opusť sál!\"“.\n\nVrátila se na Ostravsko. Celá její rodina pak čelila pronásledování. Manžel byl vyloučen z KSČ, syn Jaromír přišel o práci a nastoupil jako dělník. Marie Miková nastoupila za 900 Kčs měsíčně jako dělnice do Martinovské mlékárny. Zde utrpěla těžký pracovní úraz, poranila si hlavu, rameno a tvář měla potřísněnou od kyseliny sírové. V 80. letech 20. století se náhodně dostala do kontaktu s křesťanskými aktivisty (nejdřív Svědkové Jehovovi, později Křesťanské sbory). V té době oba její synové i manžel zemřeli v rozmezí několika měsíců. Navštěvovala pak pravidelně Křesťanský sbor v Bohumíně, kam se přestěhovala z Ostravy za dcerou, u níž bydlela. Později se přestěhovala do domova seniorů v Ostravě - Porubě.\n\n"}
{"id": "775076", "url": "https://cs.wikipedia.org/wiki?curid=775076", "title": "Anna Míková", "text": "Anna Míková\n\nAnna Míková (13. června 1914 Zvěrotice – 31. ledna 1989 Karlovy Vary) byla česká a československá učitelka, politička Československé strany lidové a poúnorová poslankyně Národního shromáždění ČSSR a Sněmovny lidu Federálního shromáždění.\n\nPo studiu na učitelském ústavu vyučovala na Táborsku a Domažlicku. Od roku 1945 působila jako učitelka v Karlových Varech a okolí. V letech 1955–1961 byla ředitelkou základní školy v Tisové a později ředitelkou jedenáctileté školy a dětského domova ve Velichově u Karlových Varů. V roce 1955 získala titul \"Vzorná učitelka\". Od roku 1946 byla členkou ČSL. V letech 1954–1960 působila jako členka MNV Karlovy Vary a později ONV Karlovy Vary.\n\nVe volbách roku 1964 byla zvolena za ČSL do Národního shromáždění ČSSR za Západočeský kraj. V Národním shromáždění zasedala až do konce volebního období parlamentu v roce 1968.\n\nK roku 1968 se profesně zmiňuje coby ředitelka ZDŠ z obvodu Ostrov.\n\nPo federalizaci Československa usedla roku 1969 do Sněmovny lidu Federálního shromáždění (volební obvod Ostrov), kde setrvala do listopadu 1970, kdy rezignovala na svůj post.\n\nPo roce 1970 se zcela stáhla do soukromí.\n\n"}
{"id": "775077", "url": "https://cs.wikipedia.org/wiki?curid=775077", "title": "Mazatlán", "text": "Mazatlán\n\nMazatlán je město v mexickém státě Sinaloa. Leží na pobřeží Tichého oceánu; je označováno jako \"Pacifická perla.\" Město bylo založeno 14. května 1531 armádou Španělů a indiánskými osadníky.\n\nHlavním mazatlánským letištěm je letiště generála Rafaela Buelny.\n\nJméno \"Mazatlán\" pochází z aztéčtiny a znamená „země jelenů“ (mazatl: „jelen“, tlan: „země“ nebo „místo“).\n"}
{"id": "775080", "url": "https://cs.wikipedia.org/wiki?curid=775080", "title": "Paulína Molnárová", "text": "Paulína Molnárová\n\nPaulína Molnárová, též Pavla Molnárová (20. prosince 1918 - ???), byla slovenská a československá politička a poúnorová bezpartijní poslankyně Národního shromáždění ČSSR a Sněmovny lidu Federálního shromáždění.\n\nVe volbách roku 1964 byla zvolena do Národního shromáždění ČSSR za Západoslovenský kraj jako bezpartijní poslankyně. V Národním shromáždění zasedala až do konce volebního období parlamentu v roce 1968.\n\nK roku 1968 se profesně uvádí jako dělnice z obvodu Bratislava-Rača.\n\nPo federalizaci Československa usedla roku 1969 do Sněmovny lidu Federálního shromáždění (volební obvod Bratislava-Rača), kde setrvala do konce volebního období, tedy do voleb v roce 1971.\n\n"}
{"id": "775083", "url": "https://cs.wikipedia.org/wiki?curid=775083", "title": "Mistrovství světa v rychlobruslení na jednotlivých tratích 2003", "text": "Mistrovství světa v rychlobruslení na jednotlivých tratích 2003\n\nMistrovství světa v rychlobruslení na jednotlivých tratích 2003 se konalo od 14. do 16. března 2003 v rychlobruslařské hale Sportforum Hohenschönhausen v německém Berlíně. Jednalo se o 7. mistrovství světa v rychlobruslení na jednotlivých tratích.\n\nČeští rychlobruslaři se šampionátu nezúčastnili.\n\nZávodu se zúčastnilo 23 závodníků.\nZávodu se zúčastnilo 24 závodníků.\nZávodu se zúčastnilo 24 závodníků.\nZávodu se zúčastnilo 24 závodníků.\nZávodu se zúčastnilo 16 závodníků.\nZávodu se zúčastnilo 22 závodnic.\nZávodu se zúčastnilo 22 závodnic.\nZávodu se zúčastnilo 22 závodnic.\nZávodu se zúčastnilo 20 závodnic.\nZávodu se zúčastnilo 16 závodnic.\n"}
{"id": "775084", "url": "https://cs.wikipedia.org/wiki?curid=775084", "title": "Erich Monczka", "text": "Erich Monczka\n\nErich Monczka (* 12. dubna 1933) byl český a československý politik Komunistické strany Československa polské národnosti a poúnorový poslanec Národního shromáždění ČSSR a Sněmovny lidu Federálního shromáždění.\n\nVe volbách roku 1964 byl zvolen za KSČ do Národního shromáždění ČSSR za Severomoravský kraj. V Národním shromáždění zasedal až do konce volebního období parlamentu v roce 1968.\n\nK roku 1968 se profesně zmiňuje coby horník z obvodu Karviná.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Karviná), kde setrval do konce volebního období parlamentu, tedy do voleb roku 1971.\n\n"}
{"id": "775086", "url": "https://cs.wikipedia.org/wiki?curid=775086", "title": "Jean-Marie Bottequin", "text": "Jean-Marie Bottequin\n\nJean-Marie Albert Bottequin (29. dubna 1941 Ghent) je belgický fotograf, fotoreportér a mim. Od roku 1968 žije a pracuje v německém Mnichově. Mezi jeho nejznámější klienty je výrobce automobilů BMW.\n\nJeho dílo je součástí těchto muzeí:\n\n\n\nBottequin je studentem francouzských mimů Étienna Decrouxe a Marcela Marceaua.\n\n\n\n"}
{"id": "775088", "url": "https://cs.wikipedia.org/wiki?curid=775088", "title": "Pavol Németh", "text": "Pavol Németh\n\nPavol Németh (13. srpna 1915 - ???) byl slovenský a československý politik Komunistické strany Slovenska a poúnorový poslanec Slovenské národní rady, Národního shromáždění ČSSR a Sněmovny lidu Federálního shromáždění.\n\nVe volbách roku 1960 byl zvolen do Slovenské národní rady. Ve volbách roku 1964 byl zvolen za KSS do Národního shromáždění ČSSR za Východoslovenský kraj. V Národním shromáždění zasedal až do konce volebního období parlamentu v roce 1968.\n\nK roku 1968 se profesně uvádí jako horník z obvodu Rožňava.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Rožňava). Ve Federálním shromáždění setrval do konce volebního období parlamentu, tedy do voleb roku 1971.\n\n"}
{"id": "775090", "url": "https://cs.wikipedia.org/wiki?curid=775090", "title": "Ferenc Kocsis", "text": "Ferenc Kocsis\n\nFerenc Kocsis (* 8. července 1953 Budapešť, Maďarsko) je bývalý maďarský zápasník, reprezentant v zápase řecko-římském. V roce 1980 na olympijských hrách v Moskvě vybojoval v kategorii do 74 kg zlatou medaili.\n\nV roce 1979 vybojoval zlato, v roce 1978 stříbro a v roce 1977 bronz na Mistrovství světa. V roce 1976 vybojoval páté a v roce 1984 sedmé místo na Mistrovství Evropy\n\n"}
{"id": "775093", "url": "https://cs.wikipedia.org/wiki?curid=775093", "title": "Gnadenwald", "text": "Gnadenwald\n\nGnadenwald je obec v Rakousku ve spolkové zemi Tyrolsko v okrese Innsbruck-venkov.\n\nK 1. lednu 2011 zde žilo 713 obyvatel.\n\n"}
{"id": "775094", "url": "https://cs.wikipedia.org/wiki?curid=775094", "title": "Norbert Növényi", "text": "Norbert Növényi\n\nNorbert Növényi (* 15. května 1957 Budapešť, Maďarsko) je bývalý maďarský zápasník, reprezentant v zápase řecko-římském. V roce 1980 na olympijských hrách v Moskvě vybojoval v kategorii do 90 kg zlatou medaili. V roce 1992 na hrách v Barceloně vybojoval sedmé místo v kategorii do 100 kg.\n\n"}
{"id": "775098", "url": "https://cs.wikipedia.org/wiki?curid=775098", "title": "Karol Fako", "text": "Karol Fako\n\nKarol Fako (* 24. listopadu 1931 Bratislava, Československo − 21. února 2020) byl československý hokejový útočník (centr), který nejlepší léta své hokejové kariéry odehrál za bratislavský Slovan a reprezentoval Československo na několika mezinárodních turnajích. Vrcholově se věnoval rovněž fotbalu.\n\nJe členem slovenské hokejové síně slávy.\n\nPo prvních hokejových krůčcích u bratislavských Saleziánů hrál za ŠK Bratislava, velice brzy následoval přestup do Slovan Bratislava. Již v 17 letech poznal, co to znamená mít na sobě ligový dres. O rok později, v 18 letech okusil i reprezentaci. Poté, co byl rozpuštěn reprezentační tým a větší část hráčů byla po vymyšlených soudních procesech uvězněna, bylo vytvořeno nové mužstvo. Karel Fako byl mezi těmi, kteří se prosadili.\n\nV období let 1952–1956 absolvoval základní vojenskou službu, během které prošel několika oddíly – ATK Praha, ÚDA Praha, Tankista Praha. Po jejím skončení následoval návrat do Slovanu Bratislava, kde vydržel až do roku 1964. Hokejovou kariéru zakončil jednou sezónou v druholigovém Slovanu Hodonín.\n\nV nejvyšší ligové soutěži odehrál 14 sezón, což představuje 311 zápasů a 121 vstřelených gólů.\n\nI přes jeho nízký věk při premiéře v reprezentačním dresu během let 1949–1960 odehrál pouze 29 zápasů, ve kterých vstřelil 9 gólů. Jeho jediným šampionátem bylo úspěšné vystoupení na ME 1959, když v našem závěrečném zápase vyhrál při power play Kanady buly, posunul puk k obránci Rudolfovi Potschovi, který mu ho vrátil. Následně poslal do brejku Miroslava Vlacha, který vstřelil gól na 5:3, čímž definitivně byla potvrzena bronzová medaile pro československý tým.\n\nPo skončení kariéry pracoval opakovaně jako trenér v Slovanu Bratislava, dále působil u týmu Spartak BEZ Bratislava, okusil i trenérská místa v zahraničí – v Rakousku strávil 5 sezón, ve Švýcarsku vydržel 7 sezón a v Itálii dvě sezóny, trénoval také československou juniorku společně s Karlem Gutem. Vedl také společně s Júliusem Černickým v Bratislavě hokejovou školu malých dětí ve věku od čtyř do deseti let.\n\nV nejvyšší fotbalové soutěži nastupoval v sezoně 1956 za Spartak Trnava, aniž by skóroval.\n\n"}
{"id": "775106", "url": "https://cs.wikipedia.org/wiki?curid=775106", "title": "Ľubomír Ujváry", "text": "Ľubomír Ujváry\n\nĽubomír Ujváry (* 24. září 1948 Bratislava) je československý hokejový obránce, který nejlepší léta své hokejové kariéry odehrál za bratislavský Slovan. Reprezentoval Československo na jednom mistrovství světa.\n\n"}
{"id": "775110", "url": "https://cs.wikipedia.org/wiki?curid=775110", "title": "Dubai Tennis Championships 2012 – ženy", "text": "Dubai Tennis Championships 2012 – ženy\n\nTenisový turnaj WTA Dubai Tennis Championships 2012 se konal ve dnech 20.–25. února v Dubaji ve Spojených arabských emirátech venku na kurtech s tvrdým povrchem klubu Aviation Club Tennis Centre. Turnaj patřil do kategorie WTA Premier Tournaments. Odměny činily 2 000 000 USD.\nČtyři nejvýše nasazené hráčky měly v úvodním kole volný los.\n\nNásledující hráčky obdržely divokou kartu do turnaje:\n\nNásledující hráčky se probojovaly do hlavní soutěže z kvalifikace:\n\n\n\n"}
{"id": "775112", "url": "https://cs.wikipedia.org/wiki?curid=775112", "title": "Memphis International 2012", "text": "Memphis International 2012\n\nTenisový turnaj WTA Memphis International 2012 se konal ve dnech 17. – 26. února v americkém Memphisu v hale na kurtech s tvrdým povrchem. Turnaj patřil do kategorie WTA International Tournaments. Odměny činily 220 000 USD.\n\n\nNásledující hráčky obdržely divokou kartu do turnaje:\n\nNásledující hráčky se probojovaly do hlavní soutěže z kvalifikace:\n\n\n"}
{"id": "775116", "url": "https://cs.wikipedia.org/wiki?curid=775116", "title": "Ivan Uvizl", "text": "Ivan Uvizl\n\nIvan Uvizl (často psán nesprávně jako \"Uvízl\"; * 16. srpna 1958, Šternberk) je bývalý československý atlet, běžec, který se věnoval středním a dlouhým tratím.\n\nOd 25. září 1980 je držitelem českého rekordu v hodinovce, když v Ostravě dosáhl výkonu 20 144 metrů. V témže závodě zaběhl také nejlepší český výkon v běhu na 20 000 metrů, jehož hodnota je 59:38,6.\n\nS atletikou začínal v Lokomotivě Olomouc (1975–1978), poté Vítkovice (1979–1983). Od roku 1984 byl členem RH Praha a kariéru zakončil v AC Sparta Praha (1990–1996).\n\nV lednu roku 1985 vybojoval na světových halových hrách (předchůdce halového MS) v Paříži bronzovou medaili v běhu na 3000 metrů. Trať zaběhl v čase 7:57,92 a na prvního v cíli, Portugalce João Campose ztratil jen 29 setin sekundy. V témže roce se zúčastnil také halového ME v Pireusu, kde v závodě na 3000 metrů ve finále doběhl na 9. místě (8:15,11). Na Mistrovství Evropy v atletice 1986 ve Stuttgartu skončil devátý v závodě na 5000 metrů a na dvojnásobné, desetikilometrové trati doběhl jako třináctý.\n\nV letech 1979–1989 reprezentoval ve třinácti mezistátních utkáních, z toho jednou v evropském poháru.\n\n"}
{"id": "775120", "url": "https://cs.wikipedia.org/wiki?curid=775120", "title": "Petr Čmilanský", "text": "Petr Čmilanský\n\nPetr Čmilanský (* 17. září 1967 v Sokolově), často chybně uváděný jako Peter Čmilanský, je bývalý československý fotbalový obránce.\n\nZačínal v Horním Slavkově, v patnácti letech se přestěhoval na Slovensko a pokračoval v Tatranu Prešov.\nV československé lize hrál za Tatran Prešov, ve slovenské lize za FC Spartak Trnava a FK Inter Bratislava. V nižších soutěžích hrál v Německu za LR Ahlen a ve slovenské druhé lize za FK Senica. V československé lize nastoupil za Prešov ke 121 utkáním a dal 3 góly. Vítěz Slovenského a finalista Československého poháru 1992. Dorostenecký mistr Československa 1986.\n\n\n"}
{"id": "775121", "url": "https://cs.wikipedia.org/wiki?curid=775121", "title": "Igor Klejch", "text": "Igor Klejch\n\nIgor Klejch (* 28. března 1964) je bývalý slovenský fotbalový útočník.\n\nHrál za Spartak Trnava, Duklu Banská Bystrica, FC Nitra, FC Baník Ostrava a FC Svit Zlín, řecké týmy Panachaiki FC a AE Larissa 1964 a končil v FK Senica. V československé a české lize nastoupil ke 208 utkáním a dal 58 gólů, v řecké lize přidal dalších 25 branek v 94 zápasech. V sezoně 1991/92 se stal nejlepším střelcem I. SNFL s 21 brankami.\n\n"}
{"id": "775122", "url": "https://cs.wikipedia.org/wiki?curid=775122", "title": "Benni Ljungbeck", "text": "Benni Ljungbeck\n\nBenni Ljungbeck (* 20. července 1958 Hässleholm, Švédsko) je bývalý švédský zápasník, reprezentant v zápase řecko-římském. V roce 1980 na olympijských hrách v Moskvě v do 57 kg stříbrnou medaili, v roce 1984 na hrách v Los Angeles vybojoval ve stejné kategorii šesté místo a v roce 1988 na hrách v Soulu vypadl v této kategorii ve skupině A ve třetím kole.\n\n"}
{"id": "775124", "url": "https://cs.wikipedia.org/wiki?curid=775124", "title": "Belize na letních olympijských hrách", "text": "Belize na letních olympijských hrách\n\nBelize na letních olympijských hrách startuje od roku 1968. Toto je přehled účastí, medailového zisku a vlajkonošů na dané sportovní události.\n"}
{"id": "775126", "url": "https://cs.wikipedia.org/wiki?curid=775126", "title": "Václav Pacner", "text": "Václav Pacner\n\nVáclav Pacner (14. února 1917 Linec - 19. září 1998 Praha) byl český a československý politik Československé strany lidové a poúnorový poslanec Národního shromáždění ČSSR a Sněmovny lidu Federálního shromáždění.\n\nNarodil se v rakouském Linci, kde jeho otec sloužil v rakousko-uherské armádě. Po válce se rodina přestěhovala do Pelhřimova a později do Prahy, kde se otec živil jako obuvník. Po absolvování obecné a měšťanské školy vstoupil Václav pacner roku 1932 do učebního poměru u firmy \"Právnické knihkupectví a nakladatelství\" (později \"národní podnik Kniha\"), kde setrval až do roku 1952. V letech 1932-1934 rovněž absolvoval odbornou školu knihkupeckou a nakladatelskou. V letech 1940-1945 byl vězněn nacisty. V období let 1952-1960 pracoval na ministerstvu spravedlnosti v hospodářsko-vydavatelském oddělení \"Právnického ústavu\" jako referent a později coby odborný redaktor právnických časopisů. Od roku 1952 byl též redaktorem Sbírky zákonů. Politicky se začal angažovat až po roce 1948, třebaže členem ČSL byl již od 1945. V letech 1964-1965 zastával post městského tajemníka ČSL v Praze. ČSL zastupoval 1957-1964 v Národním výboru hlavního města Prahy.\n\nVe volbách roku 1964 byl zvolen za ČSL do Národního shromáždění ČSSR za hlavní město Praha. V Národním shromáždění zasedal až do konce volebního období parlamentu v roce 1968.\n\nK roku 1968 se profesně zmiňuje coby pracovník Kanceláře Národního shromáždění z obvodu Praha-Vinohrady a vedoucí tajemník Ústředního výboru ČSL. V letech 1965-1968 byl generálním tajemníkem ČSL.\n\nNa rozdíl od mnohých politiků ČSL se příliš nezapojil do reformního hnutí během pražského jara, a tak mohl zůstat ve vysokých stranických funkcích i za normalizace. V letech 1970-1976 byl ředitelem vydavatelství a nakladatelství Lidová demokracie, v období let 1972-1977 byl zaměstnancem sekretariátu ÚV ČSL.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Praha 2-Vinohrady), kde setrval do konce volebního období parlamentu, tedy do voleb roku 1971.\n\nVáclav Pacner narozen 14. února 1917 je pod krycím jménem \"VÁCLAV\" uváděn mezi tajnými spolupracovníky Státní bezpečnosti. V 70. letech 20. století se zmiňuje jako ředitel vydavatelství Lidová demokracie – Vyšehrad.\n\n"}
{"id": "775127", "url": "https://cs.wikipedia.org/wiki?curid=775127", "title": "František Klinovský", "text": "František Klinovský\n\nFrantišek Klinovský (* 6. října 1964) je bývalý československý fotbalista, záložník. Jeho syn František Klinovský ml. (1987) hraje v nižších fotbalových soutěžích na Slovensku.\n\nV lize hrál za Spartak Trnava, Slovan Bratislava a Bohemians Praha. V československé a české lize nastoupil ke 184 utkáním a dal 20 gólů. V Poháru mistrů evropských zemí nastoupil ve 3 utkáních a v Poháru vítězů pohárů ve 2 utkáních. Vítěz Slovenského a Československého poháru 1986 a vítěz Slovenského a finalista Československého poháru 1991.\n\n\n"}
{"id": "775128", "url": "https://cs.wikipedia.org/wiki?curid=775128", "title": "Barbados na letních olympijských hrách", "text": "Barbados na letních olympijských hrách\n\nBarbados na letních olympijských hrách startuje od roku 1968. Toto je přehled účastí, medailového zisku a vlajkonošů na dané sportovní události.\n"}
{"id": "775129", "url": "https://cs.wikipedia.org/wiki?curid=775129", "title": "Adolf Piskáček", "text": "Adolf Piskáček\n\nAdolf Piskáček, pseudonym Jan Hořec (8. listopadu 1873 Praha – 7. června 1919 tamtéž) byl český hudební skladatel, sbormistr, hudební pedagog a spisovatel.\n\nOtec byl varhaníkem a jeho bratr Rudolf Piskáček se stal známým operetním skladatelem. Základní hudební vzdělání získal v rodině a poté studoval na Pražské konzervatoři hru na varhany a skladbu. Absolvoval v roce 1888. Byl dirigentem \"Akademického orchestru\" a sbormistrem pěveckého sdružení \"Lyra\". Vyučoval hudbu na středních školách a po Karlu Kovařovicovi se stal ředitelem \"Pivodova hudebního ústavu\". V letech 1903–1911 byl sbormistrem pražského Hlaholu. Pod jeho vedením Hlahol uváděl největší díla světového oratorního repertoáru. \n\nHudebními referáty přispíval do denních listů i odborných časopisů. Vydal polobeletristické kapitoly o české hudbě \"Světla na horách\" a román \"Smířené bolesti\". Pro své literární práce používal pseudonym \"Jan Hořec\". \n\nV závěru života se od něho pražská vlastenecká společnost distancovala, když se zúčastnil soutěže, kterou vypsala Česká akademie věd a umění na prorakouskou vlasteneckou píseň.\n\n\n\n\n\n\nSložil řadu písní, úprav lidových písní a sborů. Jeho sbory, zejména na texty Petra Bezruče bývaly často na repertoáru amatérských sborových těles. Komponoval rovněž chrámovou hudbu.\n\n\n"}
{"id": "775131", "url": "https://cs.wikipedia.org/wiki?curid=775131", "title": "Götzens", "text": "Götzens\n\nGötzens je obec v Rakousku ve spolkové zemi Tyrolsko v okrese Innsbruck-venkov.\n\nK 1. lednu 2011 zde žilo 3888 obyvatel.\n\n"}
{"id": "775132", "url": "https://cs.wikipedia.org/wiki?curid=775132", "title": "Zdeněk Klucký", "text": "Zdeněk Klucký\n\nZdeněk Klucký (* 5. listopadu 1960, Jablonec nad Nisou) je bývalý český fotbalista, obránce. Jeho mladší bratr Josef Klucký byl ligový fotbalista Dukly a Jablonce.\n\nOdchovanec Jablonce. V československé lize nastoupil za RH Cheb ve 121 utkáních a dal 4 góly.\n\nJako asistent působil v Teplicích, Jablonci a Liberci. Je dlouholetým spolupracovníkem Petra Rady.\n\n\n"}
{"id": "775133", "url": "https://cs.wikipedia.org/wiki?curid=775133", "title": "Bahamy na letních olympijských hrách", "text": "Bahamy na letních olympijských hrách\n\nBahamy na letních olympijských hrách startuje od roku 1952. Toto je přehled účastí, medailového zisku a vlajkonošů na dané sportovní události.\n"}
{"id": "775134", "url": "https://cs.wikipedia.org/wiki?curid=775134", "title": "Heribert Panster", "text": "Heribert Panster\n\nHeribert Panster, též Herbert Panster (2. prosince 1926 - ???), byl český a československý politik Komunistické strany Československa německé národnosti, poúnorový poslanec Národního shromáždění ČSSR a poslanec Sněmovny lidu Federálního shromáždění za normalizace.\n\nVe volbách roku 1964 byl zvolen za KSČ do Národního shromáždění ČSSR za Západočeský kraj. V Národním shromáždění zasedal až do konce volebního období parlamentu v roce 1968.\n\nK roku 1968 se profesně zmiňuje coby lesník z obvodu Kraslice.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Kraslice). Mandát obhájil ve volbách roku 1971, volbách roku 1976, volbách roku 1981 a volbách roku 1986. V parlamentu setrval do března 1990, kdy v důsledku politických změn po sametové revoluci rezignoval na poslanecký mandát. V nejvyšších zákonodárných sborech zasedal trvale po 26 let.\n\nByl hlavním představitelem německé menšiny v parlamentu v období normalizace. Walter Piverka, poslanec německé národnosti, který nastoupil do FS po sametové revoluci, Panstera popsal následovně: „\"za normalizace byl (...) náš poslanec Heribert Panster spíše využíván jako poslušný pomocník při snaze o definitivní likvidaci německé menšiny\"“. V důsledku reforem pražského jara byl sice Panster v roce 1969 zvolen za předsedu nově ustaveného Kulturního spolku občanů německé národnosti ČSSR, ale v průběhu nastupující normalizace byl spolek personálně ochuzen čistkami a paralyzován ideologickou podřízeností komunistickému režimu. Po sametové revoluci vedení Kulturního spolku odmítalo jakékoliv změny. Německojazyční aktivisté napojení na Občanské fórum, zejména Walter Piverka, to kritizovali. Panster při jednání s Piverkou odmítl provést nové volby vedoucích orgánů spolku. Piverka a jeho stoupenci (Arnold Keilberth, Paul Heinisch, Christa Štrosová) se pak rozhodli založit Spolek Němců v Československu.\n\nV roce 1991 se Panster uvádí jako penzionovaný šéfredaktor listu \"Prager Volkszeitung\". V té době se podílel na projektu německého novináře Thoralda Meisela na vznik nového přeshraničního listu \"Blick nach Böhmen\". Později (před rokem 2003) pak v tomto listu měl vyjít i nekrolog zesnulého Heriberta Panstera.\n\n"}
{"id": "775138", "url": "https://cs.wikipedia.org/wiki?curid=775138", "title": "Rudolf Roder z Feldburgu", "text": "Rudolf Roder z Feldburgu\n\nJ.M. can. Rudolf Roder z Feldburgu, někdy uváděn jako \"Rudolf Christophorus Roder z Feldburgu\" (lat. \"Rudolphus Maxmilianus Roder a Feldburg\") (kolem roku 1600 – 1663 Stará Boleslav) byl český římskokatolický duchovní, sídelní kanovník litoměřické kapituly v letech 1637-1647 a probošt staroboleslavské kapituly od roku 1648.\n\nV roce 1629 ho nalézáme jako faráře v \"Citow\". Od roku 1637 vedl litoměřickou kolegiátní kapitulu jako kapitulní děkan. Zároveň byl litoměřickým městským děkanem u kostela Všech svatých v letech 1636-1640. V průběhu třicetileté války byl od sasko-švédských vojsk týrán, vězněn a dokonce i odvlečen do zajetí. Protože v Litoměřicích již deset let nebyl přítomen probošt kapituly, po svém návratu ze zajetí do Litoměřic se Roder ujal vedení kapituly jakožto její děkan. Brzy se však cítil jako neomezený správce proboštství. Když roku 1647 nastoupil do funkce probošta Maxmilián Rudolf Schleinitz, nastaly zákonitě rozepře a spory. Šlo především o určení jurisdikce církevního majetku, kdy se mělo určit, komu patří obec Třeboutice a poddaní v předměstích Rybáře a Zásada, až budou požadovány finance určené pro záchranu silně poškozených církevních budov a kostelů. Spor Schleinitze s Roderem byl složitý a názory na řešení se ostře lišily. Schleinitz byl nakonec uznán jako probošt se všemi svými právy. Děkan Roder však těžce nesl svou porážku a začal o Schleinitzovi rozšiřovat pomluvy. Probošta se ale zastal pražský arcibiskup Arnošt Vojtěch hrabě Harrach a Rodera odsoudil 25. srpna 1646 ke čtyřem dnům internace v Praze a omluvě. Roder se po svém návratu do Litoměřic rozhodl na funkci kapitulního děkana rezignovat. Stal se děkanem ve farnosti Brandýs nad Labem a v roce 1648 staroboleslavským proboštem. Ve Staré Boleslavi roku 1663 zemřel. Byl známý jako horlivý reformátor, nicméně neklidný, náruživý muž, který biskupovi Schleinitzovi nadělal mnoho starostí.\n\n"}
{"id": "775144", "url": "https://cs.wikipedia.org/wiki?curid=775144", "title": "Miroslav Pastyřík", "text": "Miroslav Pastyřík\n\nMiroslav Pastyřík (16. srpna 1912 – 24.října 1995) byl český a československý politik Komunistické strany Československa a poúnorový poslanec Národního shromáždění ČSSR a Sněmovny lidu Federálního shromáždění.\n\nIX. sjezd KSČ ho zvolil za člena Ústředního výboru Komunistické strany Československa. X. sjezd KSČ, XI. sjezd KSČ, XII. sjezd KSČ a XIII. sjezd KSČ ho ve funkci potvrdil. V období červen 1966 – duben 1968 byl navíc kandidátem předsednictva ÚV KSČ a ve stejném období i členem sekretariátu ÚV KSČ. Již v období leden – září 1951 byl členem organizačního sekretariátu ÚV KSČ. V roce 1966 je v západních analýzách popisován jako konzervativní stalinista, který v působil od roku 1963 v odborovém hnutí.\n\nV listopadu 1965 byl poté, co rezignoval František Zupka, pověřen jako dosavadní místopředseda řízením Ústřední rady odborů. Na sjezdu ÚRO v lednu a únoru 1967 byl pak zvolen řádným předsedou. Patřil k okruhu funkcionářů, které do vysokých funkcí dosadil Antonín Novotný. Během pražského jara roku 1968 pak v odborové organizaci představoval konzervativní menšinu, která nepřešla na reformní pozice. V prosinci 1967 vystupoval při jednání ÚV KSČ o sesazení Novotného z postu prvního tajemníka ÚV KSČ na podporu Novotného.\n\nVe volbách roku 1964 byl zvolen za KSČ do Národního shromáždění ČSSR za Severočeský kraj. V Národním shromáždění zasedal až do konce volebního období parlamentu v roce 1968.\n\nK roku 1968 se zmiňuje coby důchodce z obvodu Děčín. Po invazi vojsk Varšavské smlouvy do Československa za počínající normalizace se podílel na čistkách. Zasedal v komisi pro prověrky členů v televizním studiu Praha, která v prosinci 1970 předložila své závěry. V roce 1976 se uvádí jako tajemník Národního výboru města Brna.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Děčín), kde setrval do konce volebního období parlamentu, tedy do voleb roku 1971.\n\n"}
{"id": "775145", "url": "https://cs.wikipedia.org/wiki?curid=775145", "title": "Josef Klus", "text": "Josef Klus\n\nJosef Klus byl československý fotbalista, obránce.\n\nV lize hrál za Slavii Praha (1934–1935) a SK Pardubice (1937–1944). V lize nastoupil v 102 utkáních. Ve Středoevropském poháru nastoupil v 5 utkáních. Mistr Československa 1935 se Slávií.\n\n"}
{"id": "775146", "url": "https://cs.wikipedia.org/wiki?curid=775146", "title": "Ján Paulík", "text": "Ján Paulík\n\nJán Paulík (* 2. prosince 1932) byl slovenský a československý politik Komunistické strany Slovenska a poúnorový poslanec Národního shromáždění ČSSR.\n\nVe volbách roku 1964 byl zvolen za KSS do Národního shromáždění ČSSR za Východoslovenský kraj. V Národním shromáždění zasedal až do konce volebního období parlamentu v roce 1968.\n\nK roku 1968 se profesně uvádí jako hlavní inženýr závodu z obvodu Spišská Nová Ves.\n\n"}
{"id": "775148", "url": "https://cs.wikipedia.org/wiki?curid=775148", "title": "Vlastimil Pecka", "text": "Vlastimil Pecka\n\nVlastimil Pecka (* 28. května 1930) byl český a československý politik a poúnorový bezpartijní poslanec Národního shromáždění ČSSR, Sněmovny lidu Federálního shromáždění a České národní rady.\n\nVe volbách roku 1964 byl zvolen do Národního shromáždění ČSSR za Středočeský kraj jako bezpartijní kandidát. V Národním shromáždění zasedal až do konce volebního období parlamentu v roce 1968.\n\nK roku 1968 se profesně uvádí jako strojní zámečník z obvodu Beroun.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Beroun), kde setrval do konce volebního období parlamentu, tedy do voleb roku 1971. Ve stejné době zasedal i v České národní radě.\n\n"}
{"id": "775149", "url": "https://cs.wikipedia.org/wiki?curid=775149", "title": "Gries am Brenner", "text": "Gries am Brenner\n\nGries am Brenner je obec v Rakousku ve spolkové zemi Tyrolsko v okrese Innsbruck-venkov. Nachází se přibližně 31 km jižně od Innsbrucku a jen 5 km severně od italských hranic.\n\nK 1. lednu 2011 zde žilo 1255 obyvatel. Pochází odsud slavný rakouský herec Tobias Moretti, nejvíce známý jako komisař \"Richard Moser\" z detektivního seriálu \"Komisař Rex\".\n\n"}
{"id": "775152", "url": "https://cs.wikipedia.org/wiki?curid=775152", "title": "Gries im Sellrain", "text": "Gries im Sellrain\n\nGries im Sellrain je obec v Rakousku ve spolkové zemi Tyrolsko v okrese Innsbruck-venkov.\n\nK 1. lednu 2011 zde žilo 583 obyvatel.\n\n"}
{"id": "775153", "url": "https://cs.wikipedia.org/wiki?curid=775153", "title": "Grinzens", "text": "Grinzens\n\nGrinzens je obec v Rakousku ve spolkové zemi Tyrolsko v okrese Innsbruck-venkov.\n\nK 1. lednu 2011 zde žilo 1307 obyvatel.\n\n"}
{"id": "775155", "url": "https://cs.wikipedia.org/wiki?curid=775155", "title": "Benedikta Ebbesdotter", "text": "Benedikta Ebbesdotter\n\nBenedikta Ebbesdotter Hvide (1165/1170 – 1199/1200) byla švédská královna, první manželka Sverkera II. Říkalo se jí také královna Bengta.\n\nBenedikta se narodila v dánském Knadrupu mezi lety 1165 a 1170 jako dcera šlechtice Ebbe Sunessona Hvide. Za Sverkera Karlssona se provdala okolo roku 1185. S ním pak měla jistě dceru Helenu, matku pozdější švédské královny Kateřiny, a zřejmě i další děti, které uvádějí různé prameny.\n\nJejí manžel se stal králem v roce 1196. V tom samém roce se z Francie vrátil její příbuzný Andreas Sunesson a stal se vůdčí osobností v církevních politických kruzích, společně s dalším Benediktiným příbuzným, arcibiskupem z Lundu Absalonem.\n\nKrálovna Benedikta je popisována jako zbožná a podporovala mocenské ambice církve a arcibiskupa Olofa Lambatungy v Uppsale. Zemřela v roce 1199 nebo 1200. Příčina její smrti není známá, možná se tak stalo při porodu.\n\n"}
{"id": "775157", "url": "https://cs.wikipedia.org/wiki?curid=775157", "title": "Schlaiten", "text": "Schlaiten\n\nSchlaiten je obec v Rakousku ve spolkové zemi Tyrolsko v okrese Lienz.\n\nŽije zde 470 obyvatel (1.1. 2011).\n\nOficiální stránka\n"}
{"id": "775158", "url": "https://cs.wikipedia.org/wiki?curid=775158", "title": "Żmigród", "text": "Żmigród\n\nŻmigród (: \"Trachenberk\", : \"Trachenberg\") je polské město ležící v Dolnoslezském vojvodství v třebnickém okrese, sídlo żmigródské gminy. Podle dat z 30. června 2008 zde žilo 6 542 obyvatel.\n\nTrachenberk byl součástí Olešnického knížectví. Roku 1492 po smrti posledního knížete z olešnické větvě slezských Piastovců Konráda X. Bílého připadlo jako odúmrť českému králi Vladislavovi II. Ten dal Trachenberk spolu s Milíčem baronu Zikmundovi Kurzbachovi jako svobodné stavovské panství. V roce 1592 získal panství rod hrabat Schaffgotschů, roku 1641 přešlo do ruk hrabat Hatzfeldů. Za první slezské války připadla většina Slezska včetně trachenberského panství Prusku. Roku 1741 povýšil pruský král Fridrich II. Veliký panství na knížectví. Dne 12. července 1813 zde došlo k jednání pruského krále Fridricha Viléma III. a ruského cara Alexandra I., ve kterém ujednali plán tažení proti Napoleonovi.\n\nZa druhé světové války byla poblíž Żmigródu pobočka koncentračního tábora Gross-Rosen. V lednu 1945 bylo v táboře asi 1000 žen, které především kopaly zákopy a pracovaly v lese. Posléze byl tábor vyklizen a vězni poslání na pochod smrti na západ.\n"}
{"id": "775159", "url": "https://cs.wikipedia.org/wiki?curid=775159", "title": "František Penc", "text": "František Penc\n\nFrantišek Penc (7. února 1921 Duchcov – 16. dubna 1972 Varšava) byl český a československý politik Komunistické strany Československa, poúnorový poslanec Národního shromáždění ČSSR a Sněmovny lidu Federálního shromáždění, ministr hornictví vlád Československa a diplomat.\n\nAbsolvoval vyšší průmyslovou školu. Na konci války byl totálně nasazen v Rakousku. V roce 1945 vstoupil do KSČ a stal se pokladním na \"dole Fučík\" v Mostě. V roce 1947 byl revizorem Severočeských dolů a roku 1954 se stal generálním ředitelem národního podniku \"Severočeské uhelné doly\", jímž zůstal následujících deset let.\n\nV letech 1956–1962 působil jako ředitel podniku Severočeské hnědouhelné doly. Zastával i vládní a stranické posty. V letech 1965–1968 byl ministrem hornictví ve vládě Jozefa Lenárta a první vládě Oldřicha Černíka. K roku 1968 se zmiňuje coby ministr hornictví z obvodu Most-jih. Ministerstvo hornictví bylo utvořeno 10. listopadu 1965 (tedy dnem nástupu Pence) přejmenováním dosavadního minissterstva hutního průmyslu a rudných dolů. XI. sjezd KSČ ho zvolil za kandidáta Ústředního výboru Komunistické strany Československa. XII. sjezd KSČ a XIII. sjezd KSČ ho zvolil členem ÚV KSČ. V období duben 1963 – listopad 1965 a znovu v období listopad 1968 – prosinec 1970 byl i členem sekretariátu a tajemníkem ÚV KSČ. V roce 1963 byl vedoucím oddělení na ÚV KSČ.\n\nVe volbách roku 1964 byl zvolen za KSČ do Národního shromáždění ČSSR za Severočeský kraj. V Národním shromáždění zasedal až do konce volebního období parlamentu v roce 1968.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Most-jih), kde setrval do konce volebního období parlamentu, tedy do voleb roku 1971.\n\nOd roku 1970 působil jako velvyslanec ČSSR v Polsku, kde však již v roce 1972 nečekaně zemřel. V roce 1957 mu byl udělen Řád práce. Kromě toho mu byl udělen Řád Vítězného února, Řád rudé hvězdy a další vyznamenání.\n\n"}
{"id": "775160", "url": "https://cs.wikipedia.org/wiki?curid=775160", "title": "Gschnitz", "text": "Gschnitz\n\nGschnitz je obec v Rakousku ve spolkové zemi Tyrolsko v okrese Innsbruck-venkov.\n\nK 1. lednu 2011 zde žilo 415 obyvatel.\n\n"}
{"id": "775162", "url": "https://cs.wikipedia.org/wiki?curid=775162", "title": "Strassen (Tyrolsko)", "text": "Strassen (Tyrolsko)\n\nStrassen je obec v Rakousku ve spolkové zemi Tyrolsko v okrese Lienz.\n\nŽije zde 834 obyvatel (1. 1. 2011).\n\nOficiální stránka\n"}
{"id": "775164", "url": "https://cs.wikipedia.org/wiki?curid=775164", "title": "Petr Králíček", "text": "Petr Králíček\n\nPetr Králíček (20. prosince 1946 - 19. listopadu 2012) byl český fotbalista, pravý obránce.\n\nV československé lize nastoupil za Bohemians Praha ke 112 utkáním a dal 10 gólů. V Poháru UEFA nastoupil ve 2 utkáních. V nižších soutěžích hrál i za DP Xaverov.\n\n\n"}
{"id": "775165", "url": "https://cs.wikipedia.org/wiki?curid=775165", "title": "Lars-Erik Skiöld", "text": "Lars-Erik Skiöld\n\nLars-Erik Skiöld (19. března 1952 Malmö, Švédsko – 21. května 2017) byl švédský zápasník, reprezentant v zápase řecko-římském. V roce 1980 na olympijských hrách v Moskvě vybojoval v kategorii do 68 kg bronzovou medaili, v roce 1976 na hrách v Montréalu vybojoval ve stejné kategorii čtvrté místo.\n\n"}
{"id": "775167", "url": "https://cs.wikipedia.org/wiki?curid=775167", "title": "Anna Pernická", "text": "Anna Pernická\n\nAnna Pernická (29. května 1912 - ???) byla česká a československá politička Komunistické strany Československa a poúnorová poslankyně Národního shromáždění ČSSR a Sněmovny lidu Federálního shromáždění.\n\nVe volbách roku 1954 kandidovala do Krajského národního výboru. Je tehdy zmiňována jako odborná učitelka 4. osmileté střední školy ve Znojmě. Opětovně byla do KNV zvolena i v následujících volbách roku 1960.\n\nVe volbách roku 1964 byla zvolena za KSČ do Národního shromáždění ČSSR za Jihomoravský kraj. V Národním shromáždění zasedala až do konce volebního období parlamentu v roce 1968.\n\nK roku 1968 se profesně zmiňuje coby ředitelka ZDŠ z obvodu Znojmo II.\n\nPo federalizaci Československa usedla roku 1969 do Sněmovny lidu Federálního shromáždění (volební obvod Znojmo II), kde setrvala do července 1971, kdy rezignovala na poslanecký post.\n\n"}
{"id": "775169", "url": "https://cs.wikipedia.org/wiki?curid=775169", "title": "Hatting", "text": "Hatting\n\nHatting je obec v Rakousku ve spolkové zemi Tyrolsko v okrese Innsbruck-venkov.\n\nK 1. lednu 2011 zde žilo 1230 obyvatel.\n\nHatting se nachází v Oberinntalu, asi osmnáct kilometrů západně od Innsbrucku, mezi obcemi Zirl a Telfs.\n\nPod obec patří dvě města (v závorkách je počet obyvatel k 1. lednu 2019):\n\n\nSousední obce:\n\n\nV roce 1974 byla obec připojena k obci Inzing, v roce 1993 se opět stala samostatnou obcí. \n\nPrvní písemná zmínka je z 11. století, ale její vznik sahá až do raného středověku. Ležel na důležité solné cestě mezi Kematenem a Telfsem. \n\nVzhledem k blízkosti Innsbrucku se v posledních desetiletích počet obyvatel Hattingu výrazně zvýšil. \n\nKromě stejnojmenného hlavního jádra se obec skládá z jader Hattinger Berg a Schöfftal. \n\nHatting má vlakové nádraží na Arlbergské železnici.\n\n"}
{"id": "775173", "url": "https://cs.wikipedia.org/wiki?curid=775173", "title": "Václav Petrásek", "text": "Václav Petrásek\n\nVáclav Petrásek (4. srpna 1913 – ???) byl český a československý politik Komunistické strany Československa a poúnorový poslanec Národního shromáždění ČSSR a Sněmovny lidu Federálního shromáždění.\n\nK roku 1968 se zmiňuje coby podnikový ředitel n. p. \"Jablonecké sklárny\" v Desné z obvodu Tanvald. Původní profesí byl sklářem. Pocházel z dělnické sklářské rodiny. Od mládí se politicky angažoval v dělnických organizacích. Za okupace byl jako organizátor \"Rudé pomoci\" rodinám vězněných komunistů zatčen a vězněn. Po osvobození zastával řadu politických funkcí. Bylo mu uděleno Vyznamenání Za zásluhy o výstavbu a Řád práce.\n\nPo volbách roku 1964 byl zvolen za KSČ do Národního shromáždění ČSSR za Severočeský kraj. Mandát nabyl až dodatečně v červnu 1965 po doplňovacích volbách vypsaných poté, co zemřel poslanec Rudolf Müller. V Národním shromáždění zasedal až do konce volebního období parlamentu v roce 1968.\n\nPo federalizaci Československa usedl roku 1969 do Sněmovny lidu Federálního shromáždění (volební obvod Tanvald), kde setrval do konce volebního období parlamentu, tedy do voleb roku 1971.\n\n"}
{"id": "775178", "url": "https://cs.wikipedia.org/wiki?curid=775178", "title": "Antónia Petrusová", "text": "Antónia Petrusová\n\nAntónia Petrusová (* 9. dubna 1934) byla slovenská a československá politička a poúnorová bezpartijní poslankyně Národního shromáždění ČSSR a Sněmovny lidu Federálního shromáždění.\n\nVe volbách roku 1964 byla zvolena do Národního shromáždění ČSSR za Středoslovenský kraj jako bezpartijní poslankyně. V Národním shromáždění zasedala až do konce volebního období parlamentu v roce 1968.\n\nK roku 1968 se profesně uvádí jako vedoucí odboru ONV z obvodu Lučenec. Zároveň se toho roku zmiňuje coby zástupkyně ředitele OÚNZ v Lučenci.\n\nPo federalizaci Československa usedla roku 1969 do Sněmovny lidu Federálního shromáždění (volební obvod Lučenec), kde setrvala do konce volebního období, tedy do voleb v roce 1971.\n\n"}
{"id": "775179", "url": "https://cs.wikipedia.org/wiki?curid=775179", "title": "Inzing", "text": "Inzing\n\nInzing je obec v Rakousku ve spolkové zemi Tyrolsko v okrese Innsbruck-venkov.\n\nK 1. lednu 2011 zde žilo 3502 obyvatel.\n\n"}
{"id": "775181", "url": "https://cs.wikipedia.org/wiki?curid=775181", "title": "Mladen Mladenov", "text": "Mladen Mladenov\n\nMladen Venelinov Mladenov ( * 10. března 1957 Sofie, Bulharsko) je bývalý bulharský zápasník, reprezentant v zápase řecko-římském. V roce 1980 na olympijských hrách v Moskvě v kategorii do 52 kg vybojoval bronzovou medaili. V roce 1980 vybojoval bronz a v roce 1983 čtvrté místo na mistrovství Evropy.\n\n"}
{"id": "775184", "url": "https://cs.wikipedia.org/wiki?curid=775184", "title": "Kematen in Tirol", "text": "Kematen in Tirol\n\nKematen in Tirol je obec v Rakousku ve spolkové zemi Tyrolsko v okrese Innsbruck-venkov.\n\nK 1. lednu 2011 zde žilo 2571 obyvatel.\n\n"}
{"id": "775185", "url": "https://cs.wikipedia.org/wiki?curid=775185", "title": "Ingegerd Birgersdotter", "text": "Ingegerd Birgersdotter\n\nIngegerd (nebo \"Ingegärd \") Birgersdotter (asi 1180 – 7. duben po r. 1210, zřejmě 1230) byla švédská královna, druhá manželka Sverkera II.\n\nIngegerd se narodila jako dcera mocného švédského jarla Birgera Brosy z rodu Folkungů. Její matkou byla Brigida Haraldsdotter, dcera norského krále Haralda Gilleho (Haralda IV.), která byla díky předchozímu manželství krátce švédskou královnou v letech 1160–1161.\n\nV roce 1200 se po smrti jeho první ženy vdala za krále Sverkera II. Ingegerd hrála důležitou roli v manželově politice. Po smrti jejího otce v roce 1202 prohlásili Sverker a Ingegerd svého syna Jana dědicem Folkungů. V roce 1204 probukl mezi jejím manželem a jejím rodem konflikt. Vztahy mezi Sverkerem II. a Folkungy se ještě zhoršili v roce 1205 po bitvě u Älgaråsu, ve které zemřeli tři ze synů Knuta I. Ingegerd se neúspěšně snažila svůj rod a krále usmířit.\n\nRoku 1208 se poslední ze synů Knut I. Erik vrátil do Švédska a s norskou pomocí zvítězil nad Sverkerovou armádou (armádě velel Ebbe Suneson) v bitvě u Leny a vykázal Sverkera do exilu. Začal vládnout jako Erik X. Sverker své útočiště nalezl v Dánsku. V roce 1210 se s dánskou pomocí pokusil získat trůn zpět, ale padl v bitvě u Gestilrenu.\n\nPozdější život královny Ingegerd není známý, ani datum její smrti. V roce 1216 se její syn Jan stal švédským králem. Odhaduje se, že Ingegerd strávila zbytek života u svého bratra Magnuse, ve Skåne nebo v Dánsku. Jako datum její smrti se odhaduje rok 1230.\n\n"}
{"id": "775189", "url": "https://cs.wikipedia.org/wiki?curid=775189", "title": "Kolsass", "text": "Kolsass\n\nKolsass je obec v Rakousku ve spolkové zemi Tyrolsko v okrese Innsbruck-venkov.\n\nK 1. lednu 2011 zde žilo 1506 obyvatel.\n\n"}
{"id": "775190", "url": "https://cs.wikipedia.org/wiki?curid=775190", "title": "Židovský hřbitov v Břeclavi", "text": "Židovský hřbitov v Břeclavi\n\nŽidovský hřbitov v Břeclavi leží asi 800 m severně od náměstí T. G. Masaryka, při severní části Mahenovy ulice. Byl pravděpodobně založen již před rokem 1643. Na ploše o rozloze 7136 m se dochovalo asi 300 náhrobků. Břeclavský židovský hřbitov je chráněn jako kulturní památka České republiky.\n\nZdejší barokní náhrobní kameny se podobají náhrobkům v Mikulově. Nejstarší z nich pocházejí z roku 1713. Součástí hřbitova je i architektonicky cenná obřadní síň arch. F. Neumanna z roku 1892.\n\nBřeclavská židovská komunita přestala existovat v roce 1938.\n\n\n"}
{"id": "775191", "url": "https://cs.wikipedia.org/wiki?curid=775191", "title": "Kolsassberg", "text": "Kolsassberg\n\nKolsassberg je obec v Rakousku ve spolkové zemi Tyrolsko v okrese Innsbruck-venkov.\n\nK 1. lednu 2011 zde žilo 742 obyvatel.\n\n"}
{"id": "775194", "url": "https://cs.wikipedia.org/wiki?curid=775194", "title": "Pavel Pavlov (zápasník)", "text": "Pavel Pavlov (zápasník)\n\nPavel Pavlov Strachilov ( * 9. června 1953 Kostinbrod, Bulharsko) je bývalý bulharský zápasník, reprezentant v zápase řecko-římském. V roce 1980 na olympijských hrách v Moskvě v kategorii do 82 kg vybojoval bronzovou medaili. V roce 1977 vybojoval páté místo a v roce 1979 bronz na mistrovství světa. V roce 1980 vybojoval bronz na mistrovství Evropy.\n\n"}
{"id": "775197", "url": "https://cs.wikipedia.org/wiki?curid=775197", "title": "Konstantin Pištělka", "text": "Konstantin Pištělka\n\nKonstantin Pištělka (23. ledna 1916 – 20. ledna 2006) byl český a československý politik a poúnorový bezpartijní poslanec Národního shromáždění ČSSR a Sněmovny lidu Federálního shromáždění.\n\nV letech 1935–1936 vystudoval hospodářskou školu. Pracoval pak na hospodářství svého otce, od roku 1946 převzal jeho vedení. Dlouhodobě působil jako představitel JZD v obci Švábenice. Do JZD vstoupil roku 1953, zpočátku jako skupinář II. polní skupiny, od roku 1957 jako agronom a místopředseda družstva. V roce 1964 mu bylo uděleno vyznamenání Za vynikající práci.\n\nVe volbách roku 1964 byl zvolen do Národního shromáždění ČSSR za Jihomoravský kraj jako bezpartijní kandidát. V Národním shromáždění zasedal až do konce volebního období parlamentu v roce 1968. Jako člen zemědělského výboru proslul výrokem, kdy na otázku prezidenta Antonína Novotného, jaké jsou příčiny problému v československém zemědělství odpověděl: „\"Když celý orchestr hraje falešně, je to pravděpodobně vina dirigenta\"“.\n\nK roku 1968 se profesně uvádí jako agronom JZD z obvodu Vyškov. Po federalizaci Československa usedl roku 1969 do Sněmovny lidu Federálního shromáždění (volební obvod Vyškov), kde setrval do prosince 1970, kdy rezignoval na svůj post.\n\nJeho politická kariéra skončila po invazi vojsk Varšavské smlouvy do Československa. Agronomem JZD ve Švábenicích byl ale až do odchodu na penzi v roce 1976.\n\n"}
{"id": "775201", "url": "https://cs.wikipedia.org/wiki?curid=775201", "title": "Lans (Tyrolsko)", "text": "Lans (Tyrolsko)\n\nLans je obec v Rakousku. Leží ve spolkové zemi Tyrolsko v okrese Innsbruck-venkov asi 8 kilometrů jižně od Innsbrucku. K 1. lednu 2011 zde žilo 918 obyvatel.\n\nLans se nachází na staré solné stezce a je poprvé zmiňován v roce 1180 jako \"Lannes\". Hlavními atrakcemi jsou jezero Lansersee a golfové hřiště.\n\n\n\n"}
{"id": "775202", "url": "https://cs.wikipedia.org/wiki?curid=775202", "title": "Matrei am Brenner", "text": "Matrei am Brenner\n\nMatrei am Brenner (zkracováno Matrei a. Br.), dříve Deutsch-Matrei, je obec v Rakousku. Leží ve spolkové zemi Tyrolsko v okrese Innsbruck-venkov. K 1. lednu 2011 zde žilo 902 obyvatel.\n\nNálezy z pozdní doby bronzové a doby halštatské dokládají rané osídlení na místě, jež bylo dopravně geograficky významné. Název obce pochází z římské silniční stanice Matreium, která je uvedena v Peutingerově mapě a pravděpodobně má ilýrský původ. Četné urnové hroby ukazují na větší ilyrské osídlení. Poprvé je zmiňováno v roce 955 jako \"locus matereia\".\n\nDne 22. března 1945 byla obec těžce bombardována, zemřelo 48 osob. Zničené řady domů byly po válce obnoveny v místním stylu. V roce 1974 bylo v referendu odmítnuto připravované sloučení se sousedními obcemi Mühlbachl a Pfons.\n\n"}
{"id": "775207", "url": "https://cs.wikipedia.org/wiki?curid=775207", "title": "Ťin-čung", "text": "Ťin-čung\n\nŤin-čung ( , pchin-jinem \"Jìnzhōng\") je městská prefektura v Čínské lidové republice, kde patří k provincii Šan-si. Celá prefektura má rozlohu 16 408 čtverečních kilometrů a v roce 2010 v ní žilo přes 3,2 milionu obyvatel.\n\nV rámci prefektury hraničí Ťin-čung na severu s Jang-čchüanem, na severozápadě s Tchaj-jüanem, na západě s Lü-liangem, na jihozápadě s Lin-fenem a na jihu s Čchang-č'em.\n\nNa území prefektury leží Pching-jao, starobylé město patřící mezi čínské památky Světového dědictví UNESCO.\n\n\n"}
{"id": "775210", "url": "https://cs.wikipedia.org/wiki?curid=775210", "title": "Johanna von Herzogenberg", "text": "Johanna von Herzogenberg\n\nJohanna von Herzogenberg (23. června 1921 zámek Sychrov – 20. února 2012 Mnichov) byla česko-německá historička umění a spisovatelka. Zabývala se kulturními a náboženskými dějinami Čech a Mozartovým městem Salzburg.\n\nJejí předci, bretaňský šlechtický rod, uprchli během francouzské revoluce do bezpečí pod pravomoc Habsburské monarchie. Šlechtická rodina byla roku 1811 povýšena na svobodné pány. Johanna byla dcerou Ottokara Picot de Peccaduc, svobodného pána z Herzogenbergu, a princezny Berthy Rohanové. Prožila část dětství na zámku Sychrov, mládí na zámečku v Brné v Ústí nad Labem. Vystudovala dějiny umění, germanistiku a filozofii v Praze a v Tübingenu. Na Německé univerzitě v Praze získala doktorát z filozofie s prací na téma \"Postavy duchovních her pozdního středověku\". Následně pracovala jako lektorka na Německé akademii v Antverpách. V letech 1945-46 byla nasazena jako Němka na nucené práce v okolí Prahy, rodinný majetek byl zabaven a rodina byla vysídlena do Německa. \n\nOd roku 1952 do roku 1986 byla jednatelkou a poté do roku 2008 členkou představenstva Nadace Adalberta Stiftera (Adalbert Stifter Stiftung), který pomáhal a pomáhá sudetoněmeckým umělcům a vědcům vysídleným z Československa. Po roce 1989 organizovala historické výstavy k dějinám českých zemí, podporovala česko-německou spolupráci a v roce 2001 se zasloužila též o obnovení svatojakubských poutí u kostela sv. Jakuba Staršího v Letařovicích, o němž jí v roce 2000 vyšla kniha s mnoha fotografiemi a českým i německým textem. Pracovala též jako místopředsedkyně Svatojakubské společnosti v Německu. Byla spoluzakladatelkou Východoněmecké galerie v Regensburgu. O svém životě napsala knihu vzpomínek.\n\nZorganizovala několik česko-německých výstav umění. Nejvýznamnější byla v roce 1993 jubilejní výstava \"Johann von Nepomuk 1393 - 19893\" v Praze a v Mnichově (společně s Janem Roytem. Dále to byla například výstava o poutích \"Jerusalem, Sion, Prag\", uspořádaná roku 2002 ve spolupráci s premonstráty ve Strahovském klášteře v Praze. \n\nZa podporu rozvoje česko-německých vztahů a jako ocenění za svou práci v kultuře byla vyznamenána Spolkovým křížem za zásluhy, Bavorským řádem za zásluhy, Kulturní cenou města Regensburg, Waldschmidtovou cenou Eschlkamu. V roce 2003 ji prezident Václav Havel udělil Řád T. G. Masaryka. Papež Jan Pavel II. ji jmenoval Dámou Silvestrova řádu za „činy smíření Němců s Čechy a Poláky“.\n\n"}
{"id": "775218", "url": "https://cs.wikipedia.org/wiki?curid=775218", "title": "Laurot", "text": "Laurot\n\nLaurot (zkratka La) je středně pozdní až pozdní, interspecifická moštová odrůda révy (též hybridní odrůda, mezidruhové křížení, PiWi odrůda), určená k výrobě červených vín. Odrůda byla vyšlechtěna kolektivem šlechtitelů Vědeckovýrobního sdružení Resistant Velké Bílovice, křížením odrůd \"Merlan\" (\"Merlot\" x \"Seibel 13 666\") a \"Fratava\" (\"Frankovka\" x \"Svatovavřinecké\").\n\n\"Merlan\" je interspecifická moštová odrůda, vyšlechtěná v Moldavsku, ve výzkumném ústavu Vierul v Kišiněvě. Šlechtitelský materiál byl získán přímo od pracovníků výzkumného ústavu a využit kolektivem šlechtitelů Resistant například při šlechtění sesterských odrůd \"Cerason\", \"Kofranka\" a \"Marlen\" (pocházejí ze stejného křížení), odrůdy \"Nativa\", která pochází ze stejných rodičů, ale v tomto případě je \"Merlan\" otcovskou odrůdou, ale i odrůd \"Malverina\", \"Erilon\", \"Savilon\" a \"Vesna\".\n\n\"Fratava\" je úspěšný kříženec Lubomíra Glose z Moravské Nové Vsi, který byl kolektivem šlechtitelů Resistant využit též při šlechtění sesterských odrůd \"Cerason\", \"Kofranka\" a \"Marlen\" a odrůdy \"Nativa\", která pochází ze stejných rodičů v opačném pořadí.\n\nRéva odrůdy \"Laurot\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy umožňují této rostlině pnout se po pevných předmětech. Růst je středně bujný až bujný s polovzpřímenými nebo vodorovnými letorosty. Keř je hustě olistěný, s četnými zálistky. Vrcholek letorostu je zelený, ochmýřený. Jednoleté réví je středně silné, hnědé až hnědočervené, čárkované.\n\nList je malý až středně velký, čepel je pětiúhelníková, bez vyznačených laloků či tří- až pětilaločnatá s velmi mělkými horními bočními výkroji. Vrchní strana čepele listu je lesklá, středně puchýřnatá, spodní je jemně plstnatá, řapíkový výkroj je lyrovitý s ostrým dnem, úzce otevřený až lehce překrytý, řapík je středně dlouhý, jemně narůžovělý, stejně jako žilnatina listu v okolí připojení řapíku.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem je malá až středně velká, kulatá, tmavomodrá až modročerná bobule s voskovým povlakem, dužina je bez zbarvení, řídká, plné chuti. Hrozen je středně velký až velký (152 g), středně hustý až hustý, ale s volným koncem, kuželovitě-válcovitý.\n\n\"Laurot\" je interspecifická moštová odrůda, která byla vyšlechtěna kolektivem šlechtitelů Vědeckovýrobního sdružení Resistant Velké Bílovice (později Vinselekt Perná), křížením odrůd \"Merlan\" (\"Merlot\" x \"Seibel 13 666\") a \"Fratava\" (\"Frankovka\" x \"Svatovavřinecké\"). Šlechtiteli byli Doc. Ing. Miloš Michlovský, CSc., Ing. František Mádl, Prof. Ing. Vilém Kraus, CSc., Lubomír Glos a Vlastimil Peřina. Vlastní křížení bylo provedeno roku 1985, selekce postupně proběhla v Lednici na Moravě, v Břeclavi a v Perné.\n\nDo Státní odrůdové knihy České republiky byla odrůda zapsána roku 2004 a stala se tak první naší zapsanou interspecifickou odrůdou. Udržovatelem odrůdy je Ing. Miloš Michlovský, CSc. Zastoupení ve vinicích je minimální, roku 2010 byla na Moravě vysazena na cca 4 hektarech, převážně ve Slovácké vinařské podoblasti, průměrné stáří vinic činilo téhož roku 15 let.\n\nNázev odrůdy je kombinací názvů rodičovských odrůd, v tomto případě odrůd \"Svatovavřinecké\" (\"Saint Laurent\") a \"Merlot\", vyráběná vína mohou typově připomínat vína těchto odrůd. Určitou roli může hrát i fakt, že název připomíná ženské jméno „Laura“, které vychází z latinského názvu vavřínu (\"Laurus\") a evokuje tak předpokládanou úspěšnost odrůdy (vavřínový věnec, udělovaný vítězům). Pracovní název odrůdy byl Mi-5-106.\n\nRéví dobře vyzrává. Doporučují se středně dlouhé tažně a podnože T 5C, SO-4, Cr 2 a 125 AA. Při zajištění hlavních agrotechnických zásad a na vhodných stanovištích nepotřebuje Laurot chemickou ochranu a je tím předurčen pro ekologické vinohradnictví. V méně vhodných podmínkách či v době vyššího infekčního tlaku postačí jeden postřik před a po odkvětu. Za určitý nedostatek lze považovat dost pozdní dozrávání, kdy v horších ročnících zůstává v moštu výrazná kyselina, kterou je vhodné odbourat malolaktickým kvašením. Vzhledem k vysoké plodnosti (3-4 hrozny na letorostu) je nutný umírněný řez na jeden tažeň a redukce násady hroznů. Výnos odrůdy je středně vysoký, pravidelný, 9-15 t/ha při cukernatosti moštu 17,5-21°NM a obsahu kyselin 9-13,5 g/l. Ve zkouškách pro registraci bylo dosaženo v tříletém průměru 10 t/ha při cukernatosti 18,5°NM.\n\nDoba rašení oček je raná až středně pozdní, bobule zaměkají ve druhé polovině až koncem srpna, sklizňová zralost začíná v první až druhé dekádě října.\n\nVůči plísni révové (\"Plasmopara viticola\") a padlí révovému (\"Uncinula necator\") je odrůda odolná, citlivější je k napadení plísní šedou (\"Botrytis cinerea\").\n\nJe vhodná pouze do těch nejlepších vinohradnických oblastí. Vyhovují ji svahovité pozemky s jižní či jihozápadní orientací. Náročná je i na půdu. Vyhovují ji úrodná, vzdušná stanoviště, ne příliš vysychavá, na nichž slábne růst. Půdy jsou vhodné zejména hlinité až hlinitopísčité s dobrým vodním režimem.\n\nDává vína vysoce kvalitní, plná, aromatická, s vyšší aciditou, kterou je v některých ročnících nutno odbourat. Typově jsou blízká zejména vínům z odrůdy \"Svatovavřinecké\". Kladné vlastnosti vín vyniknou zvláště po jablečno-mléčném kvašení a po školení v dřevěných sudech či v dubových sudech typu barrique.\n\nTypický Laurot je velmi tmavě granátové barvy s fialovými reflexy, vůně je svěží s ovocnými tóny, chuť je plná, jemná, atraktivně harmonická. Ve vůni a chuti jsou dominantní třešně a višně, dále můžeme hledat listy a plody černého rybízu, vyzrálé lesní ovoce a čokoládu. V chuti lze pozorovat výraznou tříslovinu. Víno je vhodné ke střednědobé archivaci, při zrání se rychle sametově zaplňuje.\n\nVína jsou vhodná k masitým pokrmům, jako hovězí steak, kořenité úpravy vepřového, zabíjačka a zvěřinové speciality. Při kombinaci s masitými jídly v neutrálních omáčkách vynikne harmonie vína.\n\n\n\n"}
{"id": "775220", "url": "https://cs.wikipedia.org/wiki?curid=775220", "title": "Czorneboh", "text": "Czorneboh\n\nCzorneboh ( ) je vrchol v saské části Šluknovské pahorkatiny, nacházející se asi 10 kilometrů od česko-německých hranic severně od Šluknova a zhruba 8 kilometrů jihovýchodně od saského Budyšína. Původní jméno hory je \"Prašice\", které souvisí s hornolužickosrbským výrazem \"prašeć so\" „ptát se“. Název po polabském Černobohovi získala až později. Na vrcholu stojí horská chata s rozhlednou.\n"}
{"id": "775224", "url": "https://cs.wikipedia.org/wiki?curid=775224", "title": "Georgi Rajkov", "text": "Georgi Rajkov\n\nGeorgi Petkov Rajkov ( 18. října 1953 Sofie, Bulharsko – 12. srpna 2006 Koprivšica, Bulharsko) byl bulharský zápasník, reprezentant v zápase řecko-římském. V roce 1980 na olympijských hrách v Moskvě v kategorii do 100 kg vybojoval zlatou medaili. V roce 1977 vybojoval bronz, v roce 1978 a 1979 stříbro na mistrovství světa. V roce 1977 a 1978 vybojoval stříbro a v roce 1980 zlato na mistrovství Evropy.\n\n"}
{"id": "775225", "url": "https://cs.wikipedia.org/wiki?curid=775225", "title": "AC Milán v sezóně 2007/2008", "text": "AC Milán v sezóně 2007/2008\n\nAC Milán v sezóně 2007/2008 obsadil v Serii A 5. místo. V Lize mistrů vypadl v osmifinále s Arsenalem. V Italském poháru vypadl v osmifinále s Calcio Catania. Získal Superpohár UEFA po vítězství nad FC Sevillou. Zvítězil na Mistrovství světa ve fotbale klubů 2007.\n\n\nBěhem sezóny přišel:\n\nAlexandre Pato - Internacional\n"}
{"id": "775227", "url": "https://cs.wikipedia.org/wiki?curid=775227", "title": "Kostel svatého Michaela archanděla (Náchod)", "text": "Kostel svatého Michaela archanděla (Náchod)\n\nKostel svatého Michaela archanděla v Náchodě je vystavěn v barokním slohu. Nachází se jihozápadně od náměstí T. G. Masaryka v Komenského ulici, v malém parčíku u budovy náchodského gymnázia. Při rekonstrukcích ulice se dostal pod její úroveň.\n\nKostel byl vystavěn mezi lety 1710 a 1716, kdy byl i vysvěcen a kolem kostela na tehdejším předměstí Náchoda vznikl i hřbitov, který byl používán do roku 1856. V roce 1791 za reforem císaře Josefa II. byl kostel zrušen a prodán. Opraven a znovu vysvěcen byl v roce 1846. Od roku 1873 byl školním kostelem a je jím i v současnosti. V roce 1875 byl vybudován nový sanktusník. V kostele měl svou primici náchodský rodák, pozdější biskup litoměřický, národní buditel a učenec p. Josef Hurdálek.\n\nKostel je jednoduchá stavba v raně barokním slohu toskánského stylu. Půdorys je obdélníkový, kostel je jednolodní. Průčelí s hlavním vstupem a pískovcovým portálem je obráceno do ulice. V nikách průčelí jsou sochy sv. Václava vlevo a sv. Jana Nepomuckého vpravo od neznámého autora z doby po roce 1742. Sochy byly původně umístěny na mostě přes Metuji směrem z Náchoda na Kladsko. Okna kostela jsou zdobena šambránou. Sedlová střecha je protažena nad apsidu, která má rozměry 7,3 x 5,3 metrů. Kruchta je dřevěná s balustrádou z hranatých kuželek.\n\nBohoslužba se koná v neděli v 10.15 (dětská).\n\n"}
{"id": "775230", "url": "https://cs.wikipedia.org/wiki?curid=775230", "title": "Ústav dějin umění Akademie věd České republiky", "text": "Ústav dějin umění Akademie věd České republiky\n\nÚstav dějin umění AV ČR, v. v. i., je jedno z veřejných výzkumných pracovišť, sdružených v Akademii věd České republiky (odtud zkratka ÚDU AV ČR). Jeho cílem je výzkum v oblasti dějin a teorie výtvarného umění, estetiky a architektury. Mezi nejvýznamnější projekty patří několikasvazkové Dějiny českého výtvarného umění a soupisy Uměleckých památek Čech, Moravy, Slezska a Prahy. Pracovníci ústavu jsou autory mnoha dalších publikací, pořádají a spolupořádají výstavní projekty. Mnozí z nich působí na univerzitách jako pedagogové a v doktorandském studiu. Ústav se podílí na různých domácích i zahraničních výzkumných projektech a spolupracuje s řadou vědeckých institutů a odborníků. Je členem mezinárodní asociace uměleckohistorických institutů RIHA (Research Institutes in the History of Art).\n\nOdborná činnost ústavu je rozdělena do pěti oddělení:\nDále v ústavu pracují centra: Studia Rudolphina (Research Center for Visual Arts and Culture in the Age of Rudolf II), Centrum pro výzkum barokní nástěnné malby (člen skupiny akademických a univerzitních výzkumných center The Research Group for Baroque Ceiling painting in Central Europe), Pracoviště pro epigrafická a sepulkrální studia. Renomovanou odbornou platformou se stal ústavem pořádaný cyklus Collegium historiae artium, kde přednášejí domácí i zahraniční vědci.\n\nÚstav vydává časopis \"Umění/Art\", vědecké, uměleckohistorické a mezinárodně respektované periodikum v České republice. Dále \"Studia Rudolphina\", bulletin Centra pro výzkum umění a kultury doby Rudolfa II., a spoluvydává časopis \"Estetika\". Další odborné publikace připravuje ústavní vydavatelství Artefactum. Od roku 1971 ústav zpracovává Českou uměleckohistorickou bibliografii. V ústavu funguje veřejná odborná knihovna, oddělení bibliografie a fototéka. Instituce spravuje bohaté sbírky grafiky, historických plánů, fotografií a písemných pramenů.\n\n"}
{"id": "775235", "url": "https://cs.wikipedia.org/wiki?curid=775235", "title": "Dornier Do Y", "text": "Dornier Do Y\n\nDornier Do Y byl německý třímotorový bombardovací jednoplošník, vyráběný společností Dornier Flugzeugwerke.\n\nByly postaveny pouze čtyři kusy, které byly prodány Jugoslávskému královskému letectvu. V roce 1939 byly v roli bombardérů nahrazeny stroji SM.79 a poté byly používány jako transportní a kurýrní. Po německé invazi do Jugoslávie byl jeden stroj předán letectvu Chorvatska.\n\n\n\n\n"}
{"id": "775236", "url": "https://cs.wikipedia.org/wiki?curid=775236", "title": "Tomáš Lipský", "text": "Tomáš Lipský\n\nTomáš Lipský (* 16. duben 1990 Praha) je český herec.\n\nNarodil se v Praze do známé české herecké rodiny. \n\nPoprvé se objevil ve filmu v roce 2001, a to konkrétně ve filmovém zpracování známé české pohádky \"Mach, Šebestová a kouzelné sluchátko\". V roce 2003 si ho režisér Zdeněk Troška vybral jako zlobivého Pepíčka do své filmové trilogie založené na známých anekdotách z názvem \"Kameňák\". \n\n"}
{"id": "775240", "url": "https://cs.wikipedia.org/wiki?curid=775240", "title": "Vládci arktických útesů", "text": "Vládci arktických útesů\n\nVládci arktických útesů (v anglickém originále Arctic Cliffhangers) je kanadský dokumentární cyklus provázený biologem Stevem Smithem. Steve se zde vydává na útesy do kanadské Arktidy, kde pozoruje ptačí kolonie. Cyklus měl premiéru v roce 2010.\n\n"}
{"id": "775245", "url": "https://cs.wikipedia.org/wiki?curid=775245", "title": "Zemní vrut", "text": "Zemní vrut\n\nZemní vrut je druh zemní kotvy. Užívá se k zakládání staveb. Užití spočívá v zavrtání kónického vrutu do zeminy. Jde o „suchý stavební proces“, který nevyžaduje žádné práce spojené s vodou. Vynálezcem zemních vrutů je německý podnikatel Klaus Krinner, zakladatel firmy Krinner GmbH.\n\nZemní vruty jsou vhodné nejen pro zakládání drobných staveb, jako jsou ploty, dopravní značky, pergoly, terasy, dětské sestavy, zahradní domky, ale i větších staveb – např. dřevostavby, montované domy, vlajkové stožáry, solární elektrárny nebo montované haly atd. Rozměry zemních vrutů jsou přizpůsobeny statickým potřebám zakládané stavby. Standardně jsou vyráběny v délkách od 450 mm do 4000 mm a s různými typy vrchní části sloužící k uchycení příslušného stavebního dílu, trubek či trámů. \n\nPovrchová úprava vrutů je zajištěna zinkováním.\n"}
{"id": "775249", "url": "https://cs.wikipedia.org/wiki?curid=775249", "title": "Eufémie z Rujány", "text": "Eufémie z Rujány\n\nEufémie z Rujány nebo také z Arnsteinu (1270 – květen 1312) byla norská královna, manželka Haakona V. Proslavila se jako literárně vzdělaná osoba a nechala překládat balady.\n\nEufémie byla dcerou Günthera z Arnsteinu, ale vyrostla u dvora svého děda z matčiny strany Witzlawa II. z Rujány (1240–1302). Za Haakona se provdala na jaře roku 1299. V červenci toho roku zemřel Haakonův bratr Erik II., její manžel stal norským králem a Eufémie královnou. Manželství Eufémie a Haakona bylo nejspíš sjednáno na dánsko-norském jednání na podzim roku 1298, kde Witzlaw z Rujány působil jako prostředníkem. Manželé se usídlili na hradě Akershus v Oslu.\n\nKrálovna Eufémie byla známá svými kulturními zájmy. Milovala četbu a vlastnila rozsáhlou sbírku knih, možná v té doby jednu z největších sbírek v Evropě. Chtěla severské královské dvory zkultivovat kontinentální kulturou a nechala přeložit tři francouzské a německé rytířské romány ve verších, které poslala ke švédskému dvoru. Jednalo se o balady \"Herr Ivan lejonriddaren\" (1303), \"Hertig Fredrik av Normandie\" (1308) a \"Flores och Blanzeflor\" (1312). U každé z nich je poznámky, že překlad vznikl díky iniciativě královny Eufémie a vešly ve známost jako Eufémiiny balady (\"Eufemiavisene\"). Staly se oblíbenými v Norsku i ve Švédsku.\n\nJejím jediným přeživším dítětem byla Ingeborg Norská, která se v roce 1312 vdala za švédského vévodu (a prince) Erika Magnussona, bratra krále Birgera. Syn Erika a Ingeborg se později stal švédským i norským (jako následník Haakona V.) králem jako Magnus IV./VII.\n\nEufémie zemřela v květnu 1312 a její manžel v roce 1319. Oba byli pohřbeni v kostele sv. Marie v Oslu. Zde objevené ostatky dvou lidí, považovaných za Haakona a Eufémii, byly uloženy v královském mauzoleu na hradě Akershus.\n"}
{"id": "775250", "url": "https://cs.wikipedia.org/wiki?curid=775250", "title": "Dolní Tunguzka", "text": "Dolní Tunguzka\n\nDolní Tunguska ( ) je řeka v Krasnojarském kraji a v Irkutské oblasti v Rusku. Je dlouhá 2 989 km. Povodí řeky má rozlohu 473 000 km².\n\nPramení na jihu Středosibiřské pahorkatiny východně od Angarského krjaže. Na horním toku až po ústí Ilimpeje teče v široké dolině. V korytě se nacházejí četné peřeje a říční prahy. Na dolním toku v délce 1 300 km jsou častá jezerům podobná rozšíření dlouhá 20 až 25 km. V místech, kde protéká trappy, vytváří soutěsky široké méně než 200 m se svislými břehy vysokými 100 až 200 m. Vytváří zde říční prahy a dlouhé kamenné mělčiny tzv. korgi vysoké 8 až 10 m. Pod prahy dosahuje hloubka 60 až 100 m a vyskytují se tam vodní víry. Průměrná hloubka řeky činí 4 až 6 m, na peřejích 2,5 až 3 m. Největší říční prahy jsou Ždanovský, Vivinský, Učaminský a Velký. Rychlost toku je na prazích až 5 m/s. Ústí zprava do Jeniseje.\n\n\nZdrojem vody jsou převážně sněhové srážky. Nejvyšších vodních stavů dosahuje na horním toku od května do června a na dolním toku až do července. Průměrný průtok vody v ústí činí 3 680 m³/s, největší dosáhl ve vzdálenosti 125 km od ústí 74 000 m³/s. V zimě nastává silný pokles průtoku a za celé toto roční období proteče řekou jen 1 % celkového ročního odtoku. Zamrzá v půli října případně až na začátku listopadu a rozmrzá v květnu. Rozmrzání trvá od 4 až 5 do 9 až 11 dní. Ve zúženích se vytvářejí mohutné ledové zátarasy a úroveň hladiny stoupá o 20 až 35 m.\n\nVodní doprava je možná při vyšší vodě od vesnice Tury, která je centrem Evenckého rajónu. Na horním toku jezdí kutry a barže. V ústí se nachází přístav Turuchansk. V povodí se nachází Tunguský uhelný revír.\n"}
{"id": "775252", "url": "https://cs.wikipedia.org/wiki?curid=775252", "title": "Mistrovství Evropy juniorů v ledním hokeji 1975", "text": "Mistrovství Evropy juniorů v ledním hokeji 1975\n\nMistrovství Evropy juniorů v ledním hokeji 1975 byl 8. ročník této soutěže. Turnaj hostila od 21. do 30. března francouzská města Gap a Grenoble. Hráli na něm hokejisté narození v roce 1956 a mladší.\n\nŠlo o jediný ročník uskutečněný v zemi, jejíž reprezentace na turnaji nehrála.\n\nVšech šest týmů se střetlo ve formátu každý s každým. Konečné pořadí na turnaji bylo umístění mužstva v tabulce.\n\n\"Díky rozšíření dalšího ročníku na osm mužstev nikdo nesestoupil z elitní skupiny\"\n\nBrankáři: Sergej Babariko, Jurij Šundrov\nObránci: Vjačeslav Fetisov, Vasilij Pajusov, Gennadij Ikonnikov, Vasilij Pěrvuchin, Vladimir Vjazov\nÚtočníci: Dmitrij Fjedin, Nikolaj Drozděckij, Viktor Žukov, Sergej Lantratov, Alexandr Kabanov, Sergej Alexejev, Alexej Kalinin, Anatolij Stěpanov, Valerij Bragin, Sergej Abramov, Viktor Oskin.\n\nBrankáři: Milan Kolísek, Pavol Švárny\nObránci: František Větrovec, Luboš Kudrna, Marián Repaský, Jiří Heinz, Marián Brúsil, Jaroslav Hanuš\nÚtočníci: Karel Holý, Peter Šťastný, Jozef Lukáč, Norbert Král, Jaroslav Stix, Ladislav Dinis, Karel Najman, Luboš Kšica, Josef Radoch, Luděk Škaloud.\n\nŠampionát B skupiny se odehrál v Herisau ve Švýcarsku, postup na mistrovství Evropy juniorů 1976 si vybojovali domácí a Bulhaři.\n\n1. Švýcarsko\n2. Bulharsko\n3. Jugoslávie\n4. Rumunsko\n5. Norsko\n6. Dánsko\n7. Rakousko\n8. Francie\n"}
{"id": "775257", "url": "https://cs.wikipedia.org/wiki?curid=775257", "title": "Thurn", "text": "Thurn\n\nThurn je obec v Rakousku ve spolkové zemi Tyrolsko v okrese Lienz.\n\nŽije zde 636 obyvatel (1. 1. 2011).\n\nOficiální stránka\n"}
{"id": "775259", "url": "https://cs.wikipedia.org/wiki?curid=775259", "title": "Tristach", "text": "Tristach\n\nTristach je obec v Rakousku ve spolkové zemi Tyrolsko v okrese Lienz.\n\nŽije zde 1 402 obyvatel (1. 1. 2011).\n\nOficiální stránka\n"}
{"id": "775260", "url": "https://cs.wikipedia.org/wiki?curid=775260", "title": "Melchior Franck", "text": "Melchior Franck\n\nMelchior Franck (kolem 1580 Žitava - 1. června 1639 Coburg) byl německý evangelický hudební skladatel na přelomu pozdní renesance a raného baroka. Skládal zejména moteta a přinášel slohové inovace benátské hudební školy (vícesborový zpěv) na sever od Alp, do Německa.\n\nO jeho životě víme jen velice málo. Nedochoval se žádný jeho portrét ani pozůstalost. Je znám jen pouze jeden jeho rukopis. Přestože nevíme nic o jeho vzdělání (možná byl žákem Christopha Demantia), vykazují jeho díla důkladnou znalost \"nizozemského stylu\" školy Orlanda di Lassa. Na rozdíl od svých současníků neměl možnost podniknout studijní cestu do Itálie. Nový vícesborový italský sloh (\"seconda pratica\") poznal prostřednictvím skladatele Hanse Leo Hasslera. Od roku 1603 až do smrti byl dvorním kapelníkem hraběte Johanna Casimira v Coburgu. V pozdějším věku trpěl hrůzami třicetileté války, ztratil rodinu a po smrti svého mecenáše zemřel v chudobě.\n\nFranckovo rozsáhlé dílo vyšlo ve své době z velké části tiskem. Zahrnuje duchovní hudbu na latinské i německé texty pro použití při evangelické bohoslužbě, zejména moteta, žalmy a kantáty, dále sbírky světských písní i instrumentální skladby například k tanci. Připisuje se mu také první verze známé zlidovělé písně \"O Tannenbaum\".\n\n"}
{"id": "775265", "url": "https://cs.wikipedia.org/wiki?curid=775265", "title": "Bertulf z Bobbia", "text": "Bertulf z Bobbia\n\nSvatý Bertulf († 640) byl Frank, který konvertoval ke křesťanství. Byl synem pohanského šlechtice a blízkým příbuzným Arnulfa z Mét, jehož příklad měl na Bertulfa takový vliv, že se stal křesťanem a v roce 620 vstoupil do kláštera v Luxeuilu.\n\nO několik let později se spřátelil s opatem Atalou, který Luxeuil navštívil a s dovolením opata Eustace z Luxeuilu je přemístil mezi mnichy v opatství v Bobbiu v Itálii. Po Atalově smrti v roce 627 byl Bertulf vybrán z mnichů v Bobbiu jako jejich opat. Stejně jako jeho předchůdce trval na dodržování přísného řádu zavedeného sv. Kolumbánem, zakladatelem opatství v Bobbiu a nebojácně vzdoroval ariánství, které v Itálii pod vládou langobardských králů získalo silnou podporu.\n\nKdyž se biskup z Tortona pokoušel získat Bobbio pod svoji vlastní jurisdikci, Bertulf se rychle vypravil do Říma, kde byl vstřícně přijat papežem Honoriem I., který klášteru udělil úplnou výjimku z biskupské jurisdikce a opatství v Bobbiu nadále spadalo přímo pod jurisdikci Svatého stolce. Jonas, mnich z Bobbia, který Bertulfa na jeho cestě do Říma doprovázel, uvedl, že při návratu do kláštera byl Bertulf stižen smrtelnou horečkou, ale svatý Petr jej zázračně uzdravil. Tentýž autor popisuje i několik dalších zázraků svatého Bertulfa.\n\nSvátek svatého Bertulfa se slaví 19. srpna.\n"}
{"id": "775266", "url": "https://cs.wikipedia.org/wiki?curid=775266", "title": "Untertilliach", "text": "Untertilliach\n\nUntertilliach je obec v Rakousku ve spolkové zemi Tyrolsko v okrese Lienz.\n\nŽije zde 252 obyvatel (1. 1. 2011).\n"}
{"id": "775267", "url": "https://cs.wikipedia.org/wiki?curid=775267", "title": "Tkáňové soli", "text": "Tkáňové soli\n\nTkáňové soli (buněčné soli, biochemické soli, Schüsslerovy soli, soli života) jsou pojmem z oblasti alternativní medicíny. Označují se tak anorganické chemické látky, které jsou přítomny jako minerální složky v organismu. Vlastní pojem \"tkáňová sůl\" není součástí standardní biochemie ani fyziologie, nikdy nebyl podán vědecký důkaz jakéhokoliv klinického účinku.\n\nSystém tkáňových solí sestavil v 19. století německý lékař a homeopat Wilhelm Heinrich Schüßler. Vycházel z představy, že nemoc je způsobena nerovnováhou mezi jednotlivými anorganickými látkami a jejich zevní podání vede k nastolení rovnováhy a tedy k ústupu onemocnění.\n\nSchüsserův systém se skládá se z dvanácti solí:\n\nPo Schüsslerově smrti postupně vznikla postupně doplňková řada, která obsahuje další soli:\n\nI když se Schüssler stále více od homeopatie a principu podobnosti vzdaloval, zůstával ve farmaceutické praxi u homeopatické výrobní techniky, kterou za ta léta dobře znal. Tkáňové soli se třou s mléčným cukrem a pak jsou podle homeopatických pravidel potencovány. Ve finální fázi mají podobu malinkatých tabletek. Z chemického hlediska přípravek obsahuje nanejvýš jen něco málo molekul výchozí látky.\n\nTkáňové soli se vyrábějí jako tabletky 0,25 g v potencích D3, D6 a D12. Doplňkové soli v potencích D6 a D12.\nJde o decimální potence v poměru 1:1000 (D3), 1:1 000 000 (D6) a 1:1 000 000 000 000 (D12).\nBiochemické soli se vyrábějí v potenci D6.\n\nNarodil se 21. srpna 1821. O jeho mládí se neví téměř nic. Na živobytí si vydělával převážně vyučováním cizích jazyků. Ačkoliv neměl žádné vyšší vzdělání, měl výborné znalosti starých i nových jazyků. Wilhelmův starší bratr mu později finančně vypomohl, aby mohl vystudovat vysokou školu. Wilhelmovi bylo už přes třicet, a neměl ani maturitu, když začal studovat medicínu. Studoval na různých univerzitách, v Německu, ve Francii, jeden semestr i v Praze.\nAby však mohl složit státní zkoušku, potřeboval k tomu mít chybějící maturitu. Tu absolvoval na gymnáziu v Oldenburgu. Blahopřání profesorů gymnázia znělo na dnešní poměry velmi kuriózně: \"Pane doktore, právě jste velmi dobře složil maturitní zkoušku.\"\n\nV roce 1857 ve věku 36 let získal Willhelm aprobaci jako praktický lékař. V prvních letech práce se věnoval převážně homeopatii, která ho už dlouho velmi zajímala, byl však i jejím kritikem. Snažil se o takovou terapii, která by si vystačila s minimem léků. Zemřel 30. března 1898 na mrtvici.\n\nV roce 1873 zveřejnil německý lékař Wilhelm Heinrich Schüssler v Allgemeinen Homóopatischen Zeitung článek s názvem Zkrácená homeopatická terapie, v němž oznámil, že obvyklé, všeobecně používané léky v praxi celkem nepotřebuje a že pracuje s dvanácti léky anorganického původu, s tzv. fyziologickými funkčními látkami, nacházejícími se v organismu. O rok později se rozhodl základní poznatky své zredukované homeopatie zveřejnit pro širší okruh zájemců. V knihkupectví se objevily jeho brožury Zkrácená terapie na základě histologie a celulární patologie.\n\nPozději Schüssler píše: \"Moje léčitelská zkušenost je nehomeopatická, neboť stojí nikoli na principu podobnosti, ale na fyziologicko-chemických dějích, které se v lidském organismu odehrávají.\"\nSvé nové postupy v následujících letech nazval \"biochemií\". Schüssler byl velmi silně ovlivněn buněčnou patologií R. Virchowa (1821–1902).\n\nPoznání, že normální fungování buňky závisí na anorganických solích, nasměrovalo Schüsslera v jeho bádání. Úchylka od normálních hodnot anorganických, výživných solí, zejména jejich nedostatek, je pro něj podstatou všech chorob. Jeho terapie spočívá v tom, že je třeba deficit nějaké anorganické látky v těle vyrovnat tím, že se stejná látka podá jako lék. Není tím myšleno, že chybějící se obligatorně nahradí chybějícím, nýbrž jde o dodání informace, která buňky povzbudí tak, aby byly schopny životně důležité látky opět z potravy v potřebném množství přijímat. Schüssler originálním způsobem spojil tehdejší poznatky vědy o buňkách a o minerálních solích svým homeopatickým myšlením.\n\n\n"}
{"id": "775270", "url": "https://cs.wikipedia.org/wiki?curid=775270", "title": "Eliška Křenková", "text": "Eliška Křenková\n\nEliška Křenková (* 31. ledna 1990 Praha) je česká herečka. Za výkon v Omerzuově filmu \"Všechno bude\" obdržela roku 2018 Českého lva pro nejlepší herečku ve vedlejší roli.\n\nNarodila se v Praze. V roce 2014 absolvovala na Divadelní fakultě Akademie múzických umění magisterský obor herectví, na katedře alternativního a loutkového divadla. Poprvé se objevila před kamerou v roce 2005 v seriálu \"Ulice\". Poté hrála menší role v několika filmech jako \"Rafťáci\", \"Škola ve mlejně\" a ve studentské krátkometrážní komedii Vojtěcha Kotka \"Ctrl Emotion\". Ztvárnila také postavy ve filmu \"Muži v naději\" a seriálu České televize \"Vyprávěj\".\n\n"}
{"id": "775271", "url": "https://cs.wikipedia.org/wiki?curid=775271", "title": "Suberin", "text": "Suberin\n\nSuberin je látka příbuzná vosku. Je přítomna v buněčné stěně vyšších rostlin. Je hydrofobní a jeho hlavní funkcí je zabránit, aby voda pronikala do pletiv. V kořenech se ukládá v radiálních a příčných buněčných stěnách endodermálních buněk.\n\nMolekula suberinu se skládá z polyaromatické a polyalifatické domény. Konkrétní kvalitativní a kvantitativní složení monomerů se liší v závislosti na biologického druhu. Mezi typické alifatické monomery patří α hydroxykyseliny (kyselina 18-hydroxyoktadec-9-enová) a α, ω-dikyseliny (zejména kyselina oktadec-9-endiová). Polyaromatických monomery jsou kyselina hydroxyskořicová a deriváty, jako feruloyltyramin.\n"}
{"id": "775273", "url": "https://cs.wikipedia.org/wiki?curid=775273", "title": "Virgen", "text": "Virgen\n\nVirgen je obec v Rakousku ve spolkové zemi Tyrolsko v okrese Lienz.\n\nŽije zde 2 204 obyvatel (1. 1. 2011).\n\nOficiální stránka\n"}
{"id": "775277", "url": "https://cs.wikipedia.org/wiki?curid=775277", "title": "Jana Janěková (1978)", "text": "Jana Janěková (1978)\n\nJana Janěková (* 30. březen 1978 Zlín), uváděná také jako Jana Janěková ml., je česká filmová a divadelní herečka.\n\nNarodila se ve Zlíně hercům Petru Svojtkovi a Janě Janěkové. V roce 2000 absolvovala Janáčkovu akademii múzických umění v Brně. Již během studií hostovala v brněnském Divadle bratří Mrštíků a v pražském Národním divadle.\n\nVěnuje se filmovému i divadelnímu herectví. \nPoprvé se objevila před kamerou v roce 1983 už jako pětiletá, a to konkrétně ve filmu \"Poklad\" i společně se svou matkou. Vidět jsme jí mohli v seriálech jako \"Četnické humoresky\", \"3 plus 1 s Miroslavem Donutilem\" nebo \"Ordinace v růžové zahradě\". Zahrála si i v celovečerních filmech jako \"Pravidla lži\" nebo \"Hezké chvilky bez záruky\". \n\nOd roku 2000 je členkou souboru Činohry Národního divadla v Praze. Známá je účinkováním v divadelních hrách, např. \"Sluha dvou pánů\" nebo \"Smrt Hippodamie\".\n\n\n\n\n\n"}
{"id": "775281", "url": "https://cs.wikipedia.org/wiki?curid=775281", "title": "Josef Antonín Plánický", "text": "Josef Antonín Plánický\n\nJosef Antonín Plánický (27. listopadu 1691 Manětín – 17. září 1732 Freising) byl český zpěvák a hudební skladatel.\n\nByl synem manětínského kantora a varhaníka \"Jaroslava Plánického\". Základní hudební vzdělání získal v rodině. Studoval patrně na některé z jezuitských škol. V roce 1715 se stal vychovatelem v rodině Václava Josefa Lažanského a jeho manželky Marie Gabriely Černínové z Chudenic na zámku v Manětíně.\n\nPo pěti letech požádal o propuštění ze služby a vystřídal zaměstnání na několika místech v Čechách, na Moravě a v Rakousku. Roku 1720 se objevuje již s rodinou v hornobavorském Freisingu a na přímluvu kanovníka \"Phillipa Franze Lindmayera\" se stal tenoristou v biskupské kapele. Jeho povinností byla i hra v instrumentálních souborech a hudební výuka chlapců v semináři. Tady zkomponoval své nejslavnější a vlastně jediné v úplnosti dochované dílo, sbírku dvanácti duchovních árií \"Opella ecclesiastica\".\n\nV roce 1724 byl rovněž pověřen napsat slavnostní operu k oslavám tisíciletého jubilea biskupství: \"Zelus divi Corbiniani Ecclesiae Frisigensis Fundamentum\". Ta byla s úspěchem provedena, ale do dnešních dnů se nedochovala. Rovněž je známo, že zkomponoval četné litanie, moteta, Te Deum, Rekviem, ale i zábavnou společenskou hudbu zvanou \"musica navalis\" pro pražské vyjížďky po Vltavě. Nic z toho se však nedochovalo. Biskupská rezidence byla zrušena a její archiv byl rozebrán.\n\nOpella ecclesiastica seu Ariae duodecim nova idea excornatae, sbírka dvanácti duchovních kantát (1723).\n\nSbírka obsahuje 7 sopránových, 3 altové a 2 basové árie s doprovodem varhan nebo cembala, dvojích houslí, violoncella nebo violy, sólových houslí nebo hoboje. Pozoruhodné je, že ač skladatel sám byl tenor, sbírka neobsahuje žádnou árii pro tento hlas.\n\nJednotlivé části:\n\n\n"}
{"id": "775284", "url": "https://cs.wikipedia.org/wiki?curid=775284", "title": "Monterrey Open 2012", "text": "Monterrey Open 2012\n\nTenisový turnaj WTA Monterrey Open 2012 se konal ve dnech 20. – 26. února v mexickém Monterrey venku na kurtech s tvrdým povrchem oddílu Sierra Madre Tennis Club. Turnaj patřil do kategorie WTA International Tournaments. Odměny činily 220 000 USD.\n\n\nNásledující hráčky obdržely divokou kartu do turnaje:\n\nNásledující hráčky se probojovaly do hlavní soutěže z kvalifikace:\n\n\n\n"}
{"id": "775286", "url": "https://cs.wikipedia.org/wiki?curid=775286", "title": "Barania kopa", "text": "Barania kopa\n\nNázev Barania kopa může označovat:\n\n"}
{"id": "775288", "url": "https://cs.wikipedia.org/wiki?curid=775288", "title": "Izoton", "text": "Izoton\n\nIzoton je označení dvojice různých atomů, které mají v jádru rozdílný počet protonů (rozdílné protonové číslo), ale stejný počet neutronů (stejné neutronové číslo). Například B a C jsou izotony, protože počet protonů v boru je 5 a v uhlíku 6, ale počet neutronů mají oba stejný: 7.\n\n"}
{"id": "775296", "url": "https://cs.wikipedia.org/wiki?curid=775296", "title": "Dropbear", "text": "Dropbear\n\nDropbear je balíček software zahrnující server a klient protokolu SSH. Jeho smyslem je být alternativou obvyklého OpenSSH na systémech s málem výpočetních zdrojů, tedy například ve vestavěných systémech. Jedná se o multiplatformní software naprogramovaný v jazyce C pod licencí MIT, patří tedy mezi svobodný software. Jeho vývoj řídí Matt Johnston.\n\nDropbear podporuje SSH protokol verze 2, přičemž pro provádění kryptografických algoritmů používá stávající implementace třetích stran, které jsou do něj zabudované. Také například obsahuje části kódu OpenSSH pro práci s pseudoterminály ve stylu BSD. SCP je podporováno přímo, SFTP závisí na přítomnosti vhodného binárního programu (například z balíku OpenSSH).\n\nSSH protokol verze 1 není podporován, zpětná kompatibilita byla obětována, aby se ušetřily systémové zdroje a aby nebyly problémy se zranitelnostmi, které SSH verze 1 obsahuje.\n\nLinux, Mac OS X, FreeBSD, NetBSD, OpenBSD, Solaris, IRIX 6.5, Tru64 5.1, AIX 4.3.3, HPUX 11.00, Cygwin\n\n"}
{"id": "775303", "url": "https://cs.wikipedia.org/wiki?curid=775303", "title": "Mieders", "text": "Mieders\n\nMieders je obec v Rakousku ve spolkové zemi Tyrolsko v okrese Innsbruck-venkov.\n\nK 1. lednu 2011 zde žilo 1 753 obyvatel.\n\n"}
{"id": "775305", "url": "https://cs.wikipedia.org/wiki?curid=775305", "title": "Arrondissement Bonneville", "text": "Arrondissement Bonneville\n\nArrondissement Bonneville (fr. \"Arrondissement de Bonneville\") je správní územní jednotka ležící v departementu Horní Savojsko a regionu Rhône-Alpes ve Francii. Člení se dále na 10 kantonů a 61 obcí.\n\n"}
{"id": "775306", "url": "https://cs.wikipedia.org/wiki?curid=775306", "title": "Arrondissement Chambéry", "text": "Arrondissement Chambéry\n\nArrondissement Chambéry (fr. \"Arrondissement de Chambéry\") je správní územní jednotka ležící v departementu Savojsko a regionu Rhône-Alpes ve Francii. Člení se dále na 22 kantony a 161 obcí.\n"}
{"id": "775308", "url": "https://cs.wikipedia.org/wiki?curid=775308", "title": "Arrondissement Grenoble", "text": "Arrondissement Grenoble\n\nArrondissement Grenoble (fr. \"Arrondissement de Grenoble\") je správní územní jednotka ležící v departementu Isère a regionu Rhône-Alpes ve Francii. Člení se dále na 273 obcí.\n"}
{"id": "775311", "url": "https://cs.wikipedia.org/wiki?curid=775311", "title": "Arrondissement Montbrison", "text": "Arrondissement Montbrison\n\nArrondissement Montbrison (fr. \"Arrondissement de Montbrison\") je správní územní jednotka ležící v departementu Loire a regionu Rhône-Alpes ve Francii. Člení se dále na 10 kantonů a 138 obcí.\n\n"}
{"id": "775312", "url": "https://cs.wikipedia.org/wiki?curid=775312", "title": "Metacity", "text": "Metacity\n\nMetacity (anglická výslovnost ) je správce oken systému X Window, který byl používaný jako výchozí pro desktopové prostředí GNOME až do verze GNOME 3, kdy byl nahrazen Mutterem. Je napsaný v jazyce C s pomocí knihovny GTK+ a s jeho vývojem začal Havoc Pennington. Projekt je distribuován pod licencí GNU GPL (jedná se tedy o svobodný software) a funguje na operačních systémech Linux, Solaris, BSD a dalších Unix-like systémech.\n\nPřestože je Metacity vyvíjen v rámci projektu GNOME, není GNOME pro jeho běh nutný (platí to i naopak: Metacity není potřeba pro běh GNOME, na to stačí jakýkoliv jiný správce oken X Window systému, který splňuje specifikaci ICCCM). Metacity se stalo výchozím správcem oken GNOME ve verzi GNOME 2.2, předtím GNOME používalo Enlightenment [inˈlaitnmənt] a Sawfish [ˌsoːˈfiš].\n"}
{"id": "775314", "url": "https://cs.wikipedia.org/wiki?curid=775314", "title": "Arrondissement Nyons", "text": "Arrondissement Nyons\n\nArrondissement Nyons (fr. \"Arrondissement de Nyons\") je správní územní jednotka ležící v departementu Drôme a regionu Rhône-Alpes ve Francii. Člení se dále na 11 kantonů a 142 obce.\n\n"}
{"id": "775316", "url": "https://cs.wikipedia.org/wiki?curid=775316", "title": "Arrondissement Privas", "text": "Arrondissement Privas\n\nArrondissement Privas (fr. \"Arrondissement de Privas\") je správní územní jednotka ležící v departementu Ardèche a regionu Rhône-Alpes ve Francii. Člení se dále na sedm kantonů a 65 obcí.\n\n"}
{"id": "775318", "url": "https://cs.wikipedia.org/wiki?curid=775318", "title": "Arrondissement Roanne", "text": "Arrondissement Roanne\n\nArrondissement Roanne (fr. \"Arrondissement de Roanne\") je správní územní jednotka ležící v departementu Loire a regionu Rhône-Alpes ve Francii. Člení se dále na 11 kantonů a 115 obcí.\n\n"}
{"id": "775320", "url": "https://cs.wikipedia.org/wiki?curid=775320", "title": "David Stone (kouzelník)", "text": "David Stone (kouzelník)\n\nDavid Stone (* 14. srpna 1972 Eaubonne) je francouzský komediant, spisovatel a ceněný kouzelník v oboru mikromagie.\n\nDavid Stone se narodil 14. srpna 1972 ve francouzském městě Eaubonne. V 19 měl možnost se setkat s ilusionismem prostřednictvím svého kamaráda. Ve 23 letech vyhrál hlavní cenu kouzelnického festivalu Diavol (Mistrovství Francie). Ve 24 letech získal ocenění Gold Dove (v mikromagii) na Mistrovství Evropy organizovaném ve Francii. Ve stejném roce zvítězil ve Velké ceně Jižní Ameriky v Las Tunas na Kubě.\n\nV roce 1995 David potkal francouzského kouzelníka Stéphane Jardonneta, který mu pomohl s produkcí prvního výukového videa (Basic Coin Magic vol.1). Toto video bylo první francouzské DVD prodávané i v Americe: prodalo se 28 000 kopií ve 40 zemích světa.\n\nPo vystudování filozofie na Amienské univerzitě se David rozhodl, že se stane profesionálním kouzelníkem. V Saint-Tropez začal vystupovat v nejprestižnějších restauracích. Stal se uznávaným kouzelníkem. Od roku 1999 začal pořádat semináře na téma table-hopping (profesionální kouzelnictví u stolu) na kouzelnických festivalech ve více než 19 zemích a stal se jedním z nejznámějších francouzských kouzelníků v cizině.\n\nV roce 2003 byl zvolen jako \"Nejcennější kouzelník\" na FFFF convention, nejuznávanějším setkání kouzelníků a mikromagiků.\n\nJeho kniha z roku 2005 \"Close-up: The real secrets of magic\" byla vyprodána během 2 týdnů a DVD se stejným názvem bylo nominováno jako Nejlepší DVD roku 2006 – za 13 měísců bylo prodáno více než 14 000 kopií.\n\nV srpnu 2006 obsadil David třetí místo na Mistrovství Světa moderní magie (FISM) ve švédském Stockholm a v dubnu 2008 získal ocenění Nejlepší kouzelník roku 2008\nV roce 2010 zvolila \"FFFF convention\" Davida Stonea „Čestným hostem FFFF 2012“. Stal teprve druhým francouzským kouzelníkem, který dostal toto oceněni.\n\n\n\n"}
{"id": "775321", "url": "https://cs.wikipedia.org/wiki?curid=775321", "title": "White Panther Party", "text": "White Panther Party\n\nWhite Panther Party (česky Bílí panteři) bylo americké krajně levicové a protirasistické politické sdružení, které založili roku 1968 Lawrence Plamondon a John Sinclair, osobnosti hnutí hippies napojené na hudební skupinu MC5. Název a program byl odvozen od strany Černých panterů, radikálního afroamerického hnutí.\n\nBílí panteři figurovali v programu COINTELPRO, tj. byli FBI považováni za extremistické a nebezpečné hnutí. Rozšířili se i mimo území Spojených států, britskou pobočku založil spisovatel a anarchistický aktivista Mick Farren. Některé buňky zůstaly činné až do osmdesátých let.\n"}
{"id": "775322", "url": "https://cs.wikipedia.org/wiki?curid=775322", "title": "Kyselina glutarová", "text": "Kyselina glutarová\n\nKyselina glutarová je jedna z mnoha karboxylových kyselin, v jejichž rámci se řadí mezi dikarboxylové kyseliny. Její vzorec je HOOC(CH)COOH. Její systematický název zní kyselina pentandiová. Ačkoli podobné \"lineární\" dikarboxylové kyseliny, jako jsou například kyselina adipová a jantarová poměrně obtížně rozpustné ve vodě (koncentrace nasycených roztoků je jen několik procent), kyselina glutarová je velmi dobře rozpustná (koncentrace nasyceného roztoku přes 50 % při pokojové teplotě).\n\nKyselina glutarová se připravuje reakcí butyrolaktonu s kyanidem draselným.\nTaké se může připravit reakcí dibrompropanu s kyanidem sodným nebo draselným za vzniku dinitrilu, následovanou hydrolýzou.\n\n1,5-pentandiol, běžný plastifikátor a prekurzor polyesterů, se vyrábí hydrogenací kyseliny glutarové a jejich derivátů.Tato kyselina byla také používána na výrobu polymerů, například polyesterových polyolů.\n"}
{"id": "775323", "url": "https://cs.wikipedia.org/wiki?curid=775323", "title": "David Stone (hudebník)", "text": "David Stone (hudebník)\n\nDavid Stone (* jako Michael David Stoyanoff 1952, Toronto, Kanada) je kanadský profesionální klávesista, nejvíce se proslavil jako člen skupiny Rainbow, se kterou nahrál album \"Long Live Rock 'n' Roll\". Hrál také se skupinami Symphonic Slam, Solo Flight nebo BB Gabor. V současné době pracuje na vedlejším projektu s jeho synem.\n"}
{"id": "775325", "url": "https://cs.wikipedia.org/wiki?curid=775325", "title": "Arrondissement Albi", "text": "Arrondissement Albi\n\nArrondissement Albi (fr. \"Arrondissement d'Albi\") je správní územní jednotka ležící v departementu Tarn a regionu Midi-Pyrénées ve Francii. Člení se dále na 23 kantony a 170 obcí.\n"}
{"id": "775328", "url": "https://cs.wikipedia.org/wiki?curid=775328", "title": "Synaptic", "text": "Synaptic\n\nSynaptic (výslovnost [siˈnæptik]) je počítačový program fungující jako grafické uživatelské rozhraní správy balíčků pro balíčkovací systém APT, používaný zejména v Debianu a na něm založených distribucích Linuxu. Používá grafickou knihovnu GTK+ a je k disposici pod licencí GNU GPL, jedná se tedy o svobodný software.\n\nSynaptic obvykle pracuje s balíčky typu deb, ale může pracovat i s balíčky typu RPM. Je používán pro instalaci balíčků z repozitářů i pro odinstalaci, ale i pro vyhledávání balíčků, zobrazování informací o nich, zobrazování snímků obrazovky a podobně. \n\nVývoj Synapticu byl placen firmou Conectiva, která požádala svého tehdejšího zaměstnance, Alfreda Kojimu, aby napsal grafické rozhraní pro APT, čímž by navázal na práci započatou tvorbou apt-rm. V rámci Ubuntu je dnes stále k dispozici, ale jako výchozí program pro správu balíčků jej nahradilo Softwarové centrum Ubuntu a od verze 11.10 „Oneiric Ocelot“ není součástí výchozí instalace. Jinou populární alternativou Synapticu je propracovaný program Aptitude pro textové uživatelské rozhraní.\n\n"}
{"id": "775330", "url": "https://cs.wikipedia.org/wiki?curid=775330", "title": "Arrondissement Argelès-Gazost", "text": "Arrondissement Argelès-Gazost\n\nArrondissement Argelès-Gazost (fr. \"Arrondissement d'Argelès-Gazost\") je správní územní jednotka ležící v departementu Hautes-Pyrénées a regionu Midi-Pyrénées ve Francii. Člení se dále na šest kantonů a 89 obcí.\n\n"}
{"id": "775332", "url": "https://cs.wikipedia.org/wiki?curid=775332", "title": "Arrondissement Auch", "text": "Arrondissement Auch\n\nArrondissement Auch (fr. \"Arrondissement d'Auch\") je správní územní jednotka ležící v departementu Gers a regionu Midi-Pyrénées ve Francii. Člení se dále na 12 kantonů a 154 obce.\n\n"}
{"id": "775333", "url": "https://cs.wikipedia.org/wiki?curid=775333", "title": "Arrondissement Bagnères-de-Bigorre", "text": "Arrondissement Bagnères-de-Bigorre\n\nArrondissement Bagnères-de-Bigorre (fr. \"Arrondissement de Bagnères-de-Bigorre\") je správní územní jednotka ležící v departementu Hautes-Pyrénées a regionu Midi-Pyrénées ve Francii. Člení se dále na devět kantonů a 164 obce.\n\n"}
{"id": "775334", "url": "https://cs.wikipedia.org/wiki?curid=775334", "title": "Synagoga ve Znojmě", "text": "Synagoga ve Znojmě\n\nSynagoga na Divišově náměstí (Diwischplatz), dnes náměstí Svobody, ve Znojmě existovala mezi lety 1888 až 1940.\n\nVystavěna byla v maurském slohu za cenu 65 tisíc zlatých a do jejích zdí byly vloženy i původní náhrobky ze třináctého a čtrnáctého století ze starého židovského hřbitova, jenž se nacházel nedaleko odtud, v dnešní ulici Na Valech. Stavitelem byl Znojemčan Josef Schweighofer, architektem pak rodák z Lipska Ludwig Schöne.\n\nPo tzv. Křišťálové noci v listopadu 1938 nebyla znojemská synagoga, jak se doposud tvrdilo, vypálena, nýbrž pouze uzavřena. Pod záminkou regulace Divišova náměstí a vysazení nového parku rozhodl znojemský starosta R. Urban v červnu 1939 o odstranění synagogy. K demolici nakonec došlo v několika etapách od zimy 1940 do jara 1942.\n\nV roce 2008 byla na jejím místě, na náměstí Svobody, odhalena péčí Okrašlovacího spolku ve Znojmě pamětní deska.\n\n"}
{"id": "775336", "url": "https://cs.wikipedia.org/wiki?curid=775336", "title": "Mutter", "text": "Mutter\n\nMutter může být:\n\nněkdo z lidí:\n\nnebo\n"}
{"id": "775339", "url": "https://cs.wikipedia.org/wiki?curid=775339", "title": "Arrondissement Villefranche-de-Rouergue", "text": "Arrondissement Villefranche-de-Rouergue\n\nArrondissement Villefranche-de-Rouergue (fr. \"Arrondissement de Villefranche-de-Rouergue\") je správní územní jednotka ležící v departementu Aveyron a regionu Midi-Pyrénées ve Francii. Člení se dále na osm kantonů a 64 obce.\n\n"}
{"id": "775340", "url": "https://cs.wikipedia.org/wiki?curid=775340", "title": "Němčický potok (přítok Trkmanky)", "text": "Němčický potok (přítok Trkmanky)\n\nNěmčický potok je pravostranný přítok řeky Trkmanky v okrese Břeclav v Jihomoravském kraji. Délka jeho toku činí 2,5 km. Plocha povodí měří 5,7 km².\n\nPramenná oblast Němčického potoka se nachází v okolí obce Němčičky, kterou potok protéká. Po celé své délce teče převážně jižním až jihovýchodním směrem. Na okraji Bořetic se Němčický potok vlévá zprava do řeky Trkmanky na jejím 14,1 říčním kilometru.\n\n"}
{"id": "775344", "url": "https://cs.wikipedia.org/wiki?curid=775344", "title": "Arrondissement Cahors", "text": "Arrondissement Cahors\n\nArrondissement Cahors (fr. \"Arrondissement de Cahors\") je správní územní jednotka ležící v departementu Lot a regionu Midi-Pyrénées ve Francii. Člení se dále na 13 kantonů a 135 obcí.\n\n"}
{"id": "775345", "url": "https://cs.wikipedia.org/wiki?curid=775345", "title": "David Stone", "text": "David Stone\n\nJméno a příjmení David Stone nosí více osobností:\n\n"}
{"id": "775346", "url": "https://cs.wikipedia.org/wiki?curid=775346", "title": "Arrondissement Castelsarrasin", "text": "Arrondissement Castelsarrasin\n\nArrondissement Castelsarrasin (fr. \"Arrondissement de Castelsarrasin\") je správní územní jednotka ležící v departementu Tarn-et-Garonne a regionu Midi-Pyrénées ve Francii. Člení se dále na 12 kantonů a 103 obce.\n\n"}
{"id": "775347", "url": "https://cs.wikipedia.org/wiki?curid=775347", "title": "Mils", "text": "Mils\n\nMils je obec v Rakousku ve spolkové zemi Tyrolsko v okrese Innsbruck-venkov.\n\nK 1. lednu 2011 zde žilo 4151 obyvatel.\n\n"}
{"id": "775348", "url": "https://cs.wikipedia.org/wiki?curid=775348", "title": "Arrondissement Castres", "text": "Arrondissement Castres\n\nArrondissement Castres (fr. \"Arrondissement de Castres\") je správní územní jednotka ležící v departementu Tarn a regionu Midi-Pyrénées ve Francii. Člení se dále na 23 kantony a 153 obce.\n"}
{"id": "775349", "url": "https://cs.wikipedia.org/wiki?curid=775349", "title": "Sarah Hyland", "text": "Sarah Hyland\n\nSarah Jane Hyland (* 24. listopadu 1990, New York City, New York, Spojené státy americké) je americká herečka. Její nejznámější role je Haley Dunphyové v seriálu \"Taková moderní rodinka\". Dále se objevila ve filmech \"Zasažen bleskem\" (2012), \"Scary Movie 5\" (2013) a \"Vampire Academy\" (2014)\n\nNarodila se v Manhattanu v New Yorku jako dcera herců Melissy Canaday a Edwarda Jamese Hylanda. Je sestrou o čtyři roky mladšího Iana Hylanda.\n\nNavštěvovala Professional Performing Arts School v Manhattanu spolu s Taylor Momsen, Gregory Malek-Jonesem a Paulem Iaconem.\n\nS herectvím začala ve svých pěti letech, když si zahrála roli dcery Howarda Sterna ve filmu \"Soukromé neřesti\". Dále se například objevila jako Molly ve filmu \"Annie\" a zahrála si dceru Brooke Shields, Maddie Healy, v seriálu \"Džungle rtěnek\".\n\nV současné době hraje v sitcomu \"Taková moderní rodinka\", za kterou společně s celým obsazením seriálu získala Screen Actors Guild Award v kategorii nejlepší obsazení komediálního seriálu.\n\nV roce 2011 hrála s Mattem Prokopem v původním filmu stanice Disney Channel \"Pako mých snů.\"\n\nV roce 2012 získala roli ve filmu Chrise Colfera \"Struck by Lightning.\"\n\nV roce 2014 získala roli Natalie Dashkov ve filmu \"Vampire Academy\", po boku Zoey Deutch a Lucy Fry.\n\nSarah začala chodit s hercem Mattem Prokopem, se kterým se seznámila při konkurzech do filmu \". \"Pár spolu žil od roku 2011 do roku 2014. 19. září 2014 si Hyland získala soudní zákaz proti Mattovi poté, co jí napadl a vyhrožoval.\n\nOd listopadu roku 2017 chodila s účastníkem reality show \"The Bachelorette\" a \"Bachelor in Paradise\" Wellsem Adamse. Dvojice spolu žije v Los Angeles od srpna 2018 a v červenci 2019 se zasnoubili.\n\n"}
{"id": "775350", "url": "https://cs.wikipedia.org/wiki?curid=775350", "title": "Arrondissement Condom", "text": "Arrondissement Condom\n\nArrondissement Condom (fr. \"Arrondissement de Condom\") je správní územní jednotka ležící v departementu Gers a regionu Midi-Pyrénées ve Francii. Člení se dále na 11 kantonů a 159 obcí.\n\n"}
{"id": "775351", "url": "https://cs.wikipedia.org/wiki?curid=775351", "title": "Arrondissement Figeac", "text": "Arrondissement Figeac\n\nArrondissement Figeac (fr. \"Arrondissement de Figeac\") je správní územní jednotka ležící v departementu Lot a regionu Midi-Pyrénées ve Francii. Člení se dále na devět kantonů a 120 obcí.\n\n"}
{"id": "775352", "url": "https://cs.wikipedia.org/wiki?curid=775352", "title": "Arrondissement Gourdon", "text": "Arrondissement Gourdon\n\nArrondissement Gourdon (fr. \"Arrondissement de Gourdon\") je správní územní jednotka ležící v departementu Lot a regionu Midi-Pyrénées ve Francii. Člení se dále na devět kantonů a 85 obcí.\n\n"}
{"id": "775353", "url": "https://cs.wikipedia.org/wiki?curid=775353", "title": "Arrondissement Millau", "text": "Arrondissement Millau\n\nArrondissement Millau (fr. \"Arrondissement de Millau\") je správní územní jednotka ležící v departementu Aveyron a regionu Midi-Pyrénées ve Francii. Člení se dále na 15 kantonů a 101 obcí.\n\n"}
{"id": "775355", "url": "https://cs.wikipedia.org/wiki?curid=775355", "title": "Arrondissement Mirande", "text": "Arrondissement Mirande\n\nArrondissement Mirande (fr. \"Arrondissement de Mirande\") je správní územní jednotka ležící v departementu Gers a regionu Midi-Pyrénées ve Francii. Člení se dále na osm kantonů a 150 obcí.\n\n"}
{"id": "775356", "url": "https://cs.wikipedia.org/wiki?curid=775356", "title": "Kyle Wilson", "text": "Kyle Wilson\n\nKyle Wilson (* 5. prosince 1984 v Oakvillu, Ontario) je bývalý kanadský hokejový útočník.\n\nSvou univerzitní kariéru začal v klubu Colgate University hrající v konferencí ECAC Hockey, kde hrával v letech 2002/06. Konference ECAC patří k lize National Collegiate Athletic Association (NCAA). V roce 2006 byl vybrán do druhého All-Star týmu v ECAC. Během odehraných sezón v NCAA, byl v roce 2004 draftován týmem Minnesota Wild v devátém kole z 272. místa, za klub Minnesota Wild nikdy nenastoupil. Místo toho podepsal 6. října 2006 smlouvu jako volný hráč s týmem San Antonio Rampage, klub hraje v nižší zámořské lize AHL. Za San Antonio Rampage odehrál pouhých sedm zápasů, v nichž si připsal jeden gól, sezónu 2006/07 dokončil v klubu Hershey Bears, pět zápasů odehrál v ECHL za klub South Carolina Stingrays. V organizaci Hershey Bears si upevnil místo v základní soupisce, za klub odehrál čtyři ročníky. V sezónách 2008/09 a 2009/10 pomohl k zisku trofeje Calder Cup. V sezóně 2009/10 také debutoval v nejprestižnější lize National Hockey League za klub Washington Capitals, v prvním zápase za Capitals si připsal dvě asistence. Ve druhém zápasu si připsal pouze jeden záporný bod za pobytu na ledě.\n\n2. července 2010 podepsal smlouvu jako volný hráč z klubem Columbus Blue Jackets, kde poprvé zaznamenal vstřelený gól v sezoně 2010/11. V Blue Jackets odehrál celkem 32 zápasů, v nichž vstřelil čtyři branky a na dalších sedm přihrál. V sezóně hrával i za farmářský klub Blue Jackets v Springfield Falcons, ve kterém odehrál 23 utkání v nichž nasbíral 24 kanadských bodů. 5. července 2011 podepsal smlouvu jako volný hráč z týmem Nashville Predators.\n\n\n\n\n"}
{"id": "775357", "url": "https://cs.wikipedia.org/wiki?curid=775357", "title": "Arrondissement Montauban", "text": "Arrondissement Montauban\n\nArrondissement Montauban (fr. \"Arrondissement de Montauban\") je správní územní jednotka ležící v departementu Tarn-et-Garonne a regionu Midi-Pyrénées ve Francii. Člení se dále na 18 kantonů a 92 obce.\n\n"}
{"id": "775358", "url": "https://cs.wikipedia.org/wiki?curid=775358", "title": "Prezidentské volby na Kiribati 2012", "text": "Prezidentské volby na Kiribati 2012\n\nPrezidentské volby na Kiribati se uskutečnily 13. ledna 2012. Předcházely jim dvoukolové parlamentní volby, které se konaly v říjnu 2011. Úřadující prezident Anote Tong se pustil do boje o již třetí čtyřleté volební období, čímž ukončil měsíce spekulací o svém dalším směřování.\n\nTong ve volbách získal přes 42 % hlasů a porazil oba protikandidáty.\n\nPrezidenta vybírají obyvatelé země prostřednictvím přímé volby ze tří až čtyř kandidátů, které nominuje parlament. Prezident může být zvolen maximálně na tři čtyřleté období. Jeho pravomoci omezuje ústava.\n\nVolby původně plánované na 30. prosince 2011 byly odloženy na 13. ledna 2012, aby bylo občanům Kiribati umožněno odcestovat na oslavy Nového roku.\n\nShromáždění Kiribati nominovalo po parlamentních volbách 2011 tři kandidáty na prezidenta:\n\n"}
{"id": "775359", "url": "https://cs.wikipedia.org/wiki?curid=775359", "title": "Arrondissement Muret", "text": "Arrondissement Muret\n\nArrondissement Muret (fr. \"Arrondissement de Muret\") je správní územní jednotka ležící v departementu Haute-Garonne a v regionu Midi-Pyrénées ve Francii. Člení se dále na 11 kantonů a 126 obcí.\n\n"}
{"id": "775363", "url": "https://cs.wikipedia.org/wiki?curid=775363", "title": "Strana spravedlnosti a rozvoje", "text": "Strana spravedlnosti a rozvoje\n\nStrana spravedlnosti a rozvoje (turecky Adalet ve Kalkınma Partisi, AK Parti, AKP) je jedna ze dvou nejsilnějších politických stran v Turecku. Disponuje 317 zástupci v parlamentu a je největší stranou Turecka. Předsedou strany je od roku 2017 současný autoritářský turecký prezident a bývalý premiér Recep Tayyip Erdoğan.\n\nAKP vznikla jako umírněná odnož tureckých islamistických hnutí zakázaných v roce 1998. Tato strana, která od roku 2002 tvoří většinovou vládu, nabrala opačný směr než její předchůdkyně a stala se symbolem politických i ekonomických reforem, které vedly k otevření přístupových rozhovorů s Evropskou unií v roce 2005. \n\n\"Zpráva o pokroku\" Evropské unie z října 2012 však konstatuje, že „nárůst útoků na svobodu slova v Turecku vzbuzuje vážné obavy, protiteroristické zákony jsou zneužívány proti novinářům a roste autocenzura a počet zakázaných webových stránek. Soudy označují pouhé psaní proti vládě za terorismus. V zemi byla v září 2012 zavedena povinná náboženská výchova sunnitského islámu od první třídy, která byla posledních 20 let pouze volitelná. Stovky sekulárních škol navíc vláda AKP přeměnila na náboženské. Ve společnosti a obchodu navíc převládl názor, že příslušnost ke správné víře a dobré vztahy s AKP jsou podmínkou úspěchu.\n\nV prezidentských volbách 2014 zvítězil tehdejší předseda vlády a zároveň předseda AKP Recep Tayyip Erdoğan. Získal celkem 51,79% hlasů a byl tak zvolen ihned v prvním kole. Jeho zvolení vyústilo v nespokojenost stoupenců opozice. Ti proti Erdoğanovu autoritářskému a islamistickému přístupu k vládě demonstrovali již v roce 2013.\n\nV červnu 2015 se konaly parlamentní volby. AKP obhájila své první místo, nicméně ztratila podporu téměř 9 procent voličů, obdržela jen necelých 41 procent hlasů a přišla o parlamentní většinu, kterou držela od roku 2002. Po krachu jednání o velké koalici s Republikánskou lidovou stranou i Nacionálně činnou stranou byly vyhlášeny nové volby, které se uskutečnily v listopadu 2015. V těch AKP obdržela 49,5 procenta hlasů a opět získala většinu.\n\nVe volbách 2018 kandiduje AKP v koalici s Nacionálně činnou stranou. \n\n"}
{"id": "775365", "url": "https://cs.wikipedia.org/wiki?curid=775365", "title": "Ömer Toprak", "text": "Ömer Toprak\n\nÖmer Toprak (* 21. července 1989, Ravensburg, Spolková republika Německo) je turecký fotbalista narozený v Německu, který hraje na postu obránce, stopera, v nejvyšší německé lize Bundeslize za klub Borussia Dortmund. Jeho předchozím působištěm byl klub Bayer 04 Leverkusen. Toprak hrál za německou reprezentaci do devatenácti let, poté se však rozhodl reprezentovat na mezinárodním poli Turecko.\n\nToprak začal s fotbalem v rodném Ravensburgu, nejprve v týmu TSB Ravensburg, poté hrál v FV Ravensburg. V létě 2005 odešel do Freiburgu.\n\nOd sezóny 2005/2006 hrál Toprak ve freiburském dorostu a za rezervní tým.\n\nV sezóně 2008/2009 byl již Toprak součástí freiburského A-týmu, který postoupil z druhé Bundesligy. Odehrál třicet ligových utkání a připsal si čtyři góly a jednu asistenci, kterou zaznamenal hned ve svém druhém ligovém zápase s SV Wehen Wiesbaden, to skončilo debaklem Wiesbadenu 0:5. Asistoval Mohamadouovi Idrissouovi u druhého gólu vsítěného v 53. minutě. Ve třináctém kole sezóny dal svůj první gól za seniorský tým do sítě FSV Frankfurtu na 1:0 pro Freiburg, jenž i díky Toprakově trefě zvítězil venku 2:1. V této sezóně nastoupil i do zápasu druhého kola německého poháru DFB a byl přímým svědkem vyřazení prvoligového Hoffenheimu.\n\nV sezóně následující byl tedy Freiburg v 1. Bundeslize. Toprak odehrál 14 ligových utkání. Freiburgu se podařilo mezi německou elitou udržet.\nVe své třetí a poslední sezóně ve Freiburgu, v sezóně 2010/2011, Toprak zasáhl do 24 ligových a jednoho pohárového utkání. Ke konci sezóny si jej vyhlídl německý Leverkusen.\n\nV letním přestupovém období roku 2011 přestoupil za 3 miliony eur do Bayeru Leverkusen, kam z Freiburgu odešel společně se svým trenérem Robinem Duttem. Jeho kontrakt platí do léta 2016.\n\nV roce 2008 se Toprak stal členem německé reprezentace do 19 let, která odjela na mistrovství Evropy do 19 let. Na turnaji zasáhl do tří zápasů, ačkoli ani jednou neodehrál celý zápas. V zápase se Španělskem vstřelil druhý gól Německa a i když Španělé ještě brankou Jordiho Alby snížili, Němci vítězství udrželi. Objevil se i v zápase s Maďarskem, když vstoupil na hřiště na druhý poločas. Zahrál si i ve finálovém utkání s Itálií, které Německo vyhrálo 3-1. Toprak střídal v 66. minutě autora první branky Larse Bendera, který se později stal spoluhráčem Topraka v Leverkusenu.\n\nTrenér turecké reprezentace Guus Hiddink jej nominoval na kvalifikační zápasy o EURO 2012 s Německem a Ázerbájdžánem. Debutu za Turecko se dočkal až 15. listopadu 2011 v barážovém utkání s Chorvatskem, odehrál celý zápas.\n\nJeho bratr Harun Toprak hraje rovněž fotbal.\n\n"}
{"id": "775366", "url": "https://cs.wikipedia.org/wiki?curid=775366", "title": "Norman Frederick Simpson", "text": "Norman Frederick Simpson\n\nNorman Frederick Simpson (29. ledna 1919 Londýn – 27. srpna 2011) byl britský dramatik. Jeho hry popisují logický vývoj abnormálních situací. Byl jedním ze zakladatelů anglického absurdního divadla.\n\nPo studiu na střední škole pracoval jako bankovní úředník. Za 2. světové války byl odveden k dělostřelectvu a později ke zpravodajské službě. Po válce vystudoval angličtinu na Londýnské univerzitě a do roku 1962 pracoval jako učitel angličtiny v oblasti vzdělávání dospělých. K obratu v Simpsonově životě došlo v roce 1957, když s hrou \"A Resounding Tinkle\" (Hromový cinkot) získal třetí cenu v soutěži pro mladé autory vypsané nedělníkem The Observer.\n\nV roce 1959 napsal svou nejznámější hru, \"One Way Pendulum\" (Jednosměrné kyvadlo), která byla přeložená do češtiny. Popisuje rodinu Groomkirbyových a absurdní koníčky jejích členů. Syn se pokouší vytvořit pěvecký sbor z mluvících vah a zabíjí obyvatele města železnou tyčí, když jim před tím poví anekdotu. Otec si pořizuje přístroje na vybírání parkovného, hází do nich mince a zaplacenou dobu před nimi stojí. V obývacím pokoji vytvoří soudní dvůr, v němž proběhne se synem soud. Matka vše ustaraně glosuje dojídačce, ženě, která se živí dojídáním zbytků jídla v domácnostech. V roce 1964 hru zfilmoval režisér Peter Yates.\n\nPo roce 1970 už Simpson, který žil až do smrti v Cornwallu, většího úspěchu na divadle nedosáhl. V 70. a 80. letech spolupracoval s BBC, a to jak rozhlasovými pořady, tak scénáři pro televizní filmy.\n\nV Simpsonových dílech se uplatňuje smysl pro filosoficky podloženou grotesku. Jeho práce z raného období bývají srovnávány s Ionescem. Do češtiny byly přeloženy dvě Simpsonovy hry:\n\n\n\n\n"}
{"id": "775367", "url": "https://cs.wikipedia.org/wiki?curid=775367", "title": "IBM a holokaust", "text": "IBM a holokaust\n\nIBM a holokaust (v angličtině IBM and the Holocaust, s podtitulem \"The Strategic Alliance between Nazi Germany and America's Most Powerful Corporation\" – \"Strategické spojenectví mezi nacistickým Německem a nejmocnější korporací Ameriky\") je kniha (literatura faktu) amerického investigativního žurnalisty Edwina Blacka, která dokumentuje obchody americké nadnárodní korporace IBM s nacistickým Německem a roli této korporace v holokaustu. V detailech dokládá obchodní dohody evropských poboček IBM, hlavně té německé, s režimem Adolfa Hitlera, o kompletním zajištění frameworku pro technologické zvládnutí zpracování osobních dat. V knize Black popisuje, jak konkrétně tato technologie nacistům pomohla a usnadnila selektivní stíhání vybraných skupin lidí, kteří končili v koncentračních a vyhlazovacích táborech.\n\nBlack, Edwin. IBM a holokaust: strategické spojenectví mezi nacistickým Německem a největší americkou korporací. Překlad Martin Lukeš (dle anglického vydání nakladatelství Dialog Press z roku 2012). Vydání první. Praha: Knižní klub, 2017. 678 stran. Universum. ISBN 978-80-242-5837-9.\n\n\nRichard Bernstein píšící pro \"The New York Times Book Review\", napsal, že Blackův případ je „dlouhý a hutně zdokumentovaný, ale přesto neukazuje, že IBM má nějakou jedinečnou nebo rozhodující odpovědnost za zlo, které bylo spácháno“. IBM v květnu 2002 tuto větu použila ve svém tiskovém prohlášení.\n\nV roce 2003 udělila Americká společnost žurnalistů a spisovatelů Blackovi za tuto knihu cenu za nejlepší nefiktivní knihu roku.\n\n"}
{"id": "775369", "url": "https://cs.wikipedia.org/wiki?curid=775369", "title": "Fendels", "text": "Fendels\n\nFendels je obec v Rakousku ve spolkové zemi Tyrolsko v okrese Landeck.\n\nŽije zde 263 obyvatel (1. 1. 2011).\n\nVesnice je rozložená zhruba v polovině jihozápadního svahu se středem v nadmořské výšce kolem 1350 m, asi 500 m nad údolím Innu. Uzavírající horský hřeben se stáčí a stoupá směrem k jihu, nejbližší vrcholy jsou Mittagskogel (2616 m) a Roter Schrofen (Weterkogel, 2702 m). Hřeben patří do systému Ötztalských Alp a odděluje údolí Innu od údolí Kaunertal. Okolí obce je lesnaté s velkým podílem modřínu, střídané loukami a pastvinami (chov krav).\n\nDo obce Ried vede kabinková lanovka, což bylo první pohodlné spojení k hlavnímu tahu do údolí Innu. Silnice se dvěma krátkými tunely do obce Prutz byla dokončena až v roce 1959.\n\nV centru obce je kostel Nanebevzetí Panny Marie, přestavěný koncem 17. století. Věž je z původní stavby ze 14. stol. V katastru obce jsou další dvě kapličky. Farnost je spravována z obce Prutz.\n\nObec má školu, školku a sběrný dvůr. Pozoruhodný je spolkový život: Kromě dobrovolných hasičů a svazu zemědělců je v obci i horský spolek, divadelní ochotníci a lidová kapela, která má přes 30 muzikantů, doprovází obecní slavnosti a pořádá přehlídky dechových hudeb.\n\nOd horní stanice kabinkové lanovky byla vybudována sedačková lanovka do úrovně cca 1900 m n. m. a několik navazujících lyžařských vleků až do 2200 m, což umožnilo rozvoj turistiky a vznik několika ubytovacích zařízení. Další možnosti ubytování jsou v apartmánech, obec však rozvoj turistiky reguluje a oproti střediskům jako Fiss a Serfaus na protější straně údolí Innu zůstává relativně klidným místem.\n\nV létě je možné použít lesní a hospodářské cesty v okolí vesnice nebo značenou cestu od horní stanice sedačkové lanovky (kiosek Sattelklause) přes salaš Fendler Alm k rozcestí u vodopádu Fallender Bach pod neobhospodařovanou chatou německého alpského spolku (DAV) Anton Renk Hütte (2260 m n. m., přístupná jen s klíčem DAV).\n\nHluboko pod katastrem obce prochází tlakové potrubí z vodní nádrže Gepatsch v údolí Kaunertal do vodní elektrárny mezi obcemi Prutz a Ried im Oberinntal na břehu Innu, do kterého se vypouští voda po překonání zhruba 20 km a výškového rozdílu 800 m.\n\n"}
{"id": "775371", "url": "https://cs.wikipedia.org/wiki?curid=775371", "title": "Fiss", "text": "Fiss\n\nFiss je obec v Rakousku ve spolkové zemi Tyrolsko v okrese Landeck, v blízkosti hraničního trojúhelníku Rakousko–Švýcarsko–Itálie. \n\nLeží v nadmořské výšce 1438 m. Její rozloha činí 37,7 km².\n\nŽije zde 1 001 obyvatel (1. 1. 2015).\n\nFiss sousedí s obcemi: na východě s Ladis, jihovýchodě s Ried im Oberinntal, na severovýchodě s Flieẞ, na severu Landeck, na severo západě s Tobadill, na západě s Kappl a jihozápadě s Serfaus.\n\nLeží na tzv. Slunné náhorní plošině okolo 500 m nad úrovni údolí \"Oberinn\", nad řekou Inn v údolí \"Oberes Gericht\", na krásném jižním horském svahu. Od šedesátých let 20. století se Fiss proměnilo na typickou horskou obec, která žije z turismu.\n\nPrvní písemná zmínka pochází z roku 1288 z listin opatství Marienberg. První známky osídlení pochází z druhého tisicíletí před naším letopočtem. V prvním tisicíletí před naším letopočtem byl Fiss dobyt Římany a začleněn do provincie Raetia. V této době to byl jeden z nejdůležitějších alpských přechodů s odbočkou přes náhorní plošinu Fiss k cestě Via Claudia Augusta. V době římské se stavěly první kamenné domy, jejichž stopy se nacházejí v domech v centru obce, které pocházejí z 16. a 17 století. Ve 13. století založili první farmy přistěhovalci z Valais.\n\nV roce 1427 zde žilo na 250 obyvatel, nejvyšší počet 538 obyvatel bylo v roce1841. Na konci 19. a začátku 20. století došlo k emigraci obyvatel (včetně Ameriky), takže došlo k poklesu populace na asi 300 osob.\n\nV roce1928 byla vybudována přístupová cesta a v letech 1939–1940 nákladní lanovka.\n\nPo druhé světové válce se začal rozvíjet turistický ruch. Místní farmy podél klikaté cesty se velice brzy přeměnily na hotely a penzióny. A po vybudování první sedačkové lanovky a vleků nastal rozvoj zimní turistiky s rozvojem zimních sportů.\n\n\n"}
{"id": "775372", "url": "https://cs.wikipedia.org/wiki?curid=775372", "title": "Synagoga v Českých Budějovicích", "text": "Synagoga v Českých Budějovicích\n\nZaniklá synagoga v Českých Budějovicích stávala do roku 1942, kdy ji zničili nacisté, v ulici F. A. Gerstnera, vedle dnešního justičního paláce.\n\nNa místě novogotické synagogy postavené v letech podle plánů vídeňského architekta Maxe Fleischera byl v roce 1992 odhalen pomník obětem holokaustu – ruka ve tvaru menory s Davidovou hvězdou. Pomník stojí na travnaté ploše mezi dvěma parkovišti, naproti zimnímu stadionu. Model synagogy je k vidění ve vestibulu přes ulici sídlící energetické společnosti.\n\nPři západní stěně byl umístěn hudební kůr, který v roce 1898 doplnily dvoumanuálové varhany s 13 znějícími rejstříky od varhanáře Karla Eisenhuta:\n\n"}
{"id": "775374", "url": "https://cs.wikipedia.org/wiki?curid=775374", "title": "Fließ", "text": "Fließ\n\nFließ je obec v Rakousku ve spolkové zemi Tyrolsko v okrese Landeck. K prvnímu lednu 2011 zde žilo 2 910 obyvatel. Rozkládá se nad řekou Inn v Alpách v nadmořské výšce 1073 m mezi obcí Prutz a městem Landeck.\n\nPod obec spadají malé osady, které jsou roztroušeny v údolí podél řeky Inn. Jsou to:\n\n\nArcheologické nálezy z prehistorické doby dokládají starověkost obce Fließ. V době římské byla komunikačním bodem na ceste do Itálie. Ve Fließ byly nalezeny pravděpodobně nejstarší stopy kostela, jehož fragmenty pocházejí z šestého století. V roce 1933 velký požár zničil mnoho domů.\n\n\n"}
{"id": "775376", "url": "https://cs.wikipedia.org/wiki?curid=775376", "title": "Obvod obce s rozšířenou působností Bruntál", "text": "Obvod obce s rozšířenou působností Bruntál\n\nSprávní obvod obce s rozšířenou působností Bruntál je jedním ze tří správních obvodů rozšířené působnosti obcí v okrese Bruntál v Moravskoslezském kraji. Obvod zahrnuje města Andělská Hora, Horní Benešov, Bruntál a Vrbno pod Pradědem a dalších 24 obcí. Ve správním obvodu obce s rozšířenou působností Bruntál jsou 3 správní obvody obcí s pověřeným obecním úřadem (Bruntál, Horní Benešov a Vrbno pod Pradědem).\n\nSeznam obcí, jejichž územím je obvod tvořen, včetně výčtu místních částí v obcích, které se na ně člení. \n\n\n\n\nNa území SO ORP Bruntál působí mikroregiony Sdružení obcí Bruntálska, Sdružení obcí Vrbenska, Sdružení obcí Slezská Harta / Svazek obcí Mikroregion Slezská Harta, Mikroregion Slunečná, Sdružení obcí Praděd a Sdružení obcí Rýmařovska.\n\nNa území SO ORP Bruntál působí MAS Hrubý Jeseník, MAS Nízký Jeseník a MAS Rýmařovsko.\n\nNa území SO ORP Bruntál působí Euroregion Praděd a Euroregion Silesia.\n\n\n"}
{"id": "775379", "url": "https://cs.wikipedia.org/wiki?curid=775379", "title": "Dellingerův efekt", "text": "Dellingerův efekt\n\nDellingerův efekt (někdy též Mögel-Dellingerův efekt) se projevuje jako náhlé, krátkodobé zhoršení či úplné přerušení rádiového příjmu v pásmu krátkých vln, způsobené sluneční erupcí. Jev se dá využít k detekci slunečních erupcí. \n\nUvedený jev popsal německý fyzik Hans Mögel v roce 1930. Roku 1935 jev popsal též americký telekomunikační inženýr John Howard Dellinger, který tehdy působil v Národním institutu standardů a technologie Spojených států amerických. \n\nMagnetické pole Slunce je deformované a tato deformace je příčinou slunečních erupcí. Následkem sluneční erupce se dostane na osvětlenou stranu Země silné ultrafialové a rentgenové záření. Dojde ke zvýšení ionizace nejnižší ionosférické vrstvy, obvykle označované písmenem D. \n\nIonosférická vrstva D začne v důsledku zvýšené ionizace pohlcovat elektromagnetické vlny v krátkovlnném pásmu. Tím znemožní odraz od výše položené ionosférické vrstvy F, která by jinak umožnila příjem rádiového vysílání v pásmu krátkých vln na mnohem větší vzdálenost. To se projeví zhoršením či úplným výpadkem příjmu při velké vzdálenosti mezi vysílačem a přijímačem. Výpadky mohou trvat několik minut až několik hodin a jsou nejvážnější v rovníkových oblastech Země. V důsledku sluneční erupce bývá v určitých oblastech Země viditelná polární záře. Někdy se též dá navázat krátkodobé dálkové rádiové spojení v pásmu velmi krátkých vln na neobvykle velkou vzdálenost.\n\n\n"}
{"id": "775382", "url": "https://cs.wikipedia.org/wiki?curid=775382", "title": "Obvod obce s rozšířenou působností Opava", "text": "Obvod obce s rozšířenou působností Opava\n\nSprávní obvod obce s rozšířenou působností Opava je jedním ze čtyř správních obvodů rozšířené působnosti obcí v okrese Opava v Moravskoslezském kraji. Obvod zahrnuje města Hradec nad Moravicí a Opava, městys Litultovice a dalších 38 obcí. \n\nMěsto Opava je zároveň obcí s pověřeným obecním úřadem. Správní obvod obce s rozšířenou působností Opava se kryje se správním obvodem pověřeného obecního úřadu Opava. \n\nSeznam obcí, jejichž územím je obvod tvořen, včetně výčtu místních částí v obcích, které se na ně člení. \n\n\nNa území SO ORP Opava působí mikroregiony Mikroregion Opavsko - severozápad, Mikroregion Matice Slezská, Mikroregion Hvozdnice, Venkovský mikroregion Moravice a Sdružení obcí Bílovecka.\n\nNa území SO ORP Opava působí MAS Opavsko.\n\nNa území SO ORP Opava působí Euroregion Silesia.\n\n"}
{"id": "775391", "url": "https://cs.wikipedia.org/wiki?curid=775391", "title": "Josef Klenka", "text": "Josef Klenka\n\nJosef Klenka (1. dubna 1853 Vilémov u Golčova Jeníkova — 19. července 1932 Praha) byl český středoškolský učitel tělocviku, funkcionář Sokola a propagátor sportovních her. Zakládal a jako první náčelník vedl podbělohorskou sokolskou župu. Organizoval II. všesokolský slet r. 1891. Založil Spolek pro pěstování her mládeže a Svaz spolků a přátel pro hry. Byl autorem příruček pro cvičitele a dalších publikací v oblasti tělesné výchovy.\n\nNarodil se 1. dubna 1853 ve Vilémově u Golčova Jeníkova. Navštěvoval obecnou školu v Čáslavi, reálku v Jihlavě a učitelský ústav v Hradci Králové. Jeho první zaměstnání bylo jako učitel v Kutné Hoře, kde rovněž vstoupil do Sokola. V roce 1875 složil ve Vídni zkoušky z tělocviku pro střední školy a přestěhoval se do Prahy, kde přijal místo asistenta v Malýpetrově tělocvičném ústavu.\n\nV Praze se znovu zapojil do sokolského života. Byl dlouholetým náčelníkem organizace na Malé Straně. Účastnil se výpravy do Paříže r. 1889 a zájezdů na Moravu a do Lvova. Zakládal Podbělohorskou župu a rovněž se stal jejím prvním náčelníkem. Roku 1891 organizoval II. všesokolský slet; za jeho zdařilý průběh uspořádali další sokolští představitelé slavnostní večer na Klenkovu počest.\n\nV 90. letech založil Spolek pro pěstování her mládeže a Svaz spolků a přátel pro hry. Mimo jiné upravil pravidla pro házenou (dnes národní házená).\n\nPo úmrtí dcery odešel z veřejného života a nadále se věnoval jen výuce tělocviku. Roku 1911 byl jmenován zemským inspektorem tělesné výchovy pro střední školy. Do důchodu odešel v roce 1924.\n\nVe své činnosti usiloval o rovnováhu tělesné a duševní přípravy školní mládeže. Do vysokého věku si zachoval obratnost a pružnost. Současníci si ho vážili pro pevný charakter, jemné chování ve společnosti a skromnost. S úctou na něj vzpomínali i bývalí žáci, např. na staroměstské reálce.\n\nZemřel 19. července 1932 v Praze, pohřben byl na Vinohradském hřbitově za účasti sportovních a sokolských představitelů.\n\nKlenka byl autorem řady příruček pro cvičitele a učitele tělocviku. Patří k nim:\n"}
{"id": "775393", "url": "https://cs.wikipedia.org/wiki?curid=775393", "title": "Obvod obce s rozšířenou působností Přelouč", "text": "Obvod obce s rozšířenou působností Přelouč\n\nSprávní obvod rozšířené působnosti státní správy svěřené městu Přelouč se nachází v Pardubickém kraji v západní části okresu Pardubice.\n\nMěsto Přelouč je zároveň i obcí s pověřeným obecním úřadem. Správní obvod obce s rozšířenou působností Přelouč je vymezen územím níže uvedených obcí:\n\nMěsta jsou uvedena tučně, městys \"kurzívou\"..\n\n"}
{"id": "775394", "url": "https://cs.wikipedia.org/wiki?curid=775394", "title": "Zrůda (film)", "text": "Zrůda (film)\n\nZrůda ( ) je americké kriminální drama z roku 2003 o sériové vražedkyni Aileen Wuornosové, prostitutce, která byla za vraždy šesti mužů spáchaných na konci 80. a počátkem 90. let, odsouzená k trestu smrti. Poprava smrtící injekcí se uskutečnila ve floridské věznici v říjnu 2002. Scénář napsala režisérka snímku Patty Jenkinsová, jež na berlínském mezinárodním filmovém festivalu 2004 získala nominaci na Zlatého medvěda.\n\nHlavní postavu vražedkyně ztvárnila jihoafrická herečka Charlize Theronová, která kvůli roli přibrala patnáct kilogramů váhy. Za svůj výkon byla oceněna celkem sedmnácti cenami, včetně Oscara za nejlepší ženský herecký výkon v hlavní roli, Zlatého glóbu pro nejlepší herečku ve filmovém dramatu a Stříbrného medvěda pro nejlepší herečku na Berlinale. Její filmovou partnerkou se stala americká herečka Christina Ricci, představující mladou lesbickou milenku Selby Wallovou, jejíž postava vznikla podle skutečné Wuornosové partnerky Tyrie Mooreové.\n\nObhroublá prostitutka středního věku Aileen Wuornosová (Charlize Theronová) přijíždí na Floridu, kde v lesbickém baru potkává Selby Wallovou (Christina Ricci) (postava vytvořená podle její skutečné partnerky Tyrie Mooreové). Přes prvotní odpor s ní stráví noc a naváže dlouhodobější vztah. Později vypoví, že před sebevraždou chtěla utratit posledních pět dolarů od zákazníka.\n\nBez finančních prostředků spolu nové přítělkyně odcházejí žít do hotelů a pronajatých bytů. Aileen se nevyhne další negativní zkušenosti, když ji jeden ze zákazníků Vincent Corey (Lee Tergesen), fyzicky napadne v autě a poté, co se jí podaří vyprostit ruce z uvázané smyčky, násilníka v sebeobraně zastřelí. Po této zkušenosti se neúspěšně pokusí vymanit ze zaběhnutého životního stylu, opustit práci prostitutky a začít lepší etapu své existence. Realita je však odlišná, než vysněné plány. Dovede ji zpět k prostituci. Silná averze k mužům nastartuje sérii vražd, když postupně zastřelí několik zákazníků a také náhodného jezdce, snažícího se jí pomoci. Spolu se Selby přežívají z peněz oloupených obětí.\n\nKdyž si Selby začne uvědomovat, že za všemi vraždami může stát přítelkyně a spatřuje portréty sebe a své lásky v televizi, vztah končí a autobusem odjíždí domů do Ohia.\n\nAileen je zatčena v motorkářském baru. Její telefonát z vězení se Selby, která v té době již spolupracuje s vyšetřovateli, dodává důkazní materiál pro trestní řízení. Aby ochránila svou lásku, Aillen doznává, že spáchala vraždy sama. V soudní síni pak Selby svědčí z pozice svědkyně proti ní. Obžalovaná je shledána vinnou a odsouzena k trestu smrti.\n\n\nFilmová kritika vyzdvihla film zejména za vysoce přesvědčivý výkon Theronové jako neatraktivní duševně narušené ženy. Vyjma nutnosti nabrání váhy Jihoafričanka hrála s proteticky upraveným chrupem. Kritici označili její ztvárnění a přeměnu vzhledu za „transformaci“. Filmový kritik Roger Ebert zhodnotil snímek jako nejlepší v daném roce a roku 2009 jej pak zařadil mezi nejlepšími filmy celé dekády.\n\nV roce 2004 vydal autor hudby BT k filmu soundtrack.\n\nVšechny skladby složil BT.\n\n"}
