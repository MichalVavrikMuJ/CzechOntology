{"id": "820082", "url": "https://cs.wikipedia.org/wiki?curid=820082", "title": "Britney/Brittany", "text": "Britney/Brittany\n\nBritney/Brittany je druhá epizoda druhé série a celkově dvacátá čtvrtá epizoda amerického televizního seriálu \"Glee\". Epizodu napsal a režíroval tvůrce seriálu, Ryan Murphy, byla poprvé vysílána 28. září 2010 na televizním kanálu Fox a vzdává hold Britney Spears. Členka sboru, Brittany Pierce (Heather Morris) zažije u zubaře po anestezii halucinace, ve kterých se objevuje jako Spears v jejích ikonických momentech a následují jí ještě někteří další členové sboru. Hlavní zpěváci Rachel (Lea Michele) a Finn (Cory Monteith) zažívají ve svém vztahu první problémy a vedoucí sboru, Will Schuester (Matthew Morrison) začne žárlit na nového přítele výchovné poradkyně Emmy Pillsbury (Jayma Mays), doktora Carla Howella (John Stamos).\n\nPo epizodě Síla Madonny z první série, která slouží jako pocta Madonně, se Murphy rozhodl pro další dvě věnované epizody v druhé sérii \"Glee\", tato je první z nich. Oslovil Spears kvůli použití jejich písní v epizodě a nazval ji jednou z nejzásadnějších zpěvaček dekády, která inspirovala mnoho mladých lidí ze seriálu, aby se věnovali hudební kariéře. Spears má v epizodě několikrát cameo, když se objevuje ve snových sekvencích studentů. Tato epizoda byla také velkým zviditelněním pro Heather Morris, protože její role Brittany byla dříve často v pozadí, ale se začátkem nové série byla povýšena mezi hlavní role, protože je její postava velmi oblíbena fanoušky.\n\nEpizoda obsahuje sedm hudebních vystoupení a z toho šest bylo vydáno jako singl. Epizodu v den vysílání sledovalo 13,51 milionů amerických diváků, což z ní dělá třetí nejsledovanější epizodu seriálu a získala smíšené reakce od kritiků. ToddVanDerWerff z The A.V. Club kritizoval přehlížení zápletky a nesourodá hudební čísla, nicméně James Poniewozik z Time chválil epizodu za to, že zahrnuje svou přirozenou fantazii. Tim Stack z Entertainment Weekly byl zděšen velkou podobností s videy Britney Spears a řekl, že preferuje originální interpretace a ztvárnění v seriálu. Aly Semigran z MTV naopak cítila, že vystoupení \"I'm a Slave 4 U\" bylo jedno z nejlepších v historii seriálu. Cover verze \"...Baby One More Time\" od Michele sklidila negativní reakce, zatímco její výkon v písni \"The Only Exception\" od Paramore byl dobře hodnocený. Cameo Spears bylo oceněno smíšenými reakcemi a někteří kritici byli dokonce potěšeni, že se již v seriálu neobjeví. Výkon Heather Morris si získal přízeň a chválu kritiků, zvláště za její taneční schopnosti.\n\nKdyž se vedoucí sboru Will Schuester pokusí zadat jako úkol dospělou hudbu, ale Kurt Hummel (Chris Colfer) ho upozorní, že na Facebooku založil skupinu, která žádá, aby sbor zpíval jako úkol píseň od Britney Spears. Will odmítá a trvá na tom, že Spears je pro žáky špatným vzorem. Podpoří ho i členka klubu Brittany, která prozradí, že její celé jméno je Brittany Susan Pierce (po zkrácení Brittany S. Pierce, které se čte stejně jako Britney Spears) a je vždy smutná, že nikdy nebude tak úspěšná jako podobně pojmenovaná popová hvězda.\n\nWill poté diskutuje o Spears se školní výchovnou poradkyní Emmou Pillsbury. Když jsou v její kanceláři, potkává se s jejím novým přítelem, zubařem Carlem Howellem, který mu nabíne, že ve sboru pohovoří o ústní hygieně. Jeho test objeví, že Brittany, Rachel a Artie (Kevin McHale) mají poškozenou ústní dutinu a vyžadují návštěvu zubaře. Když je Brittany dána anestezie, aby ji Carl mohl opravit zuby, Brittany zažije halucinaci, ve které zpívá \"I'm a Slave 4 U\" od Britney Spears. Později se ke Carlovi do ordinace vrací se svou kamarádkou Santanou Lopez (Naya Rivera) a společně sdílí halucinaci, ve které mají duet v písni \"Me Against the Music\" a kde se objeví i sama Spears. Brittany se cítí setkáním povzbuzena a začne se ve sboru chovat více asertivně a sebevědomě.\n\nRachel se cítí zrazena, když zjistí, že se její přítel Finn opět přidal k fotbalistům a bojí se ukončení jejich vztahu, když bude Finn opět populární. Poté co navštíví zubaře a zažije svou vlastní halucinaci, ve které zpívá \"...Baby One More Time\", se Rachel začne oblékat více provokativně. Její nový vzhled je okolím přijat velice pozitivně a trenérka roztleskávaček Sue Sylvester (Jane Lynch) najde školního bloggera Jacoba Bena Israele (Josh Sussman, jak masturbuje v knihovně u videa s Rachel. Rachel změní názor a podporuje Finna, aby se přidal opět k fotbalovému týmu. Artieho halucinace u zubaře ho představuje v písni \"Stronger\" jako člena fotbalového týmu. Trenérka Shannon Beiste (Dot Jones) nakonec do týmu přijímá Finna i Artieho, i přes fakt, že je Artie na invalidním vozíku. Rachel začne žárlit na množství pozornosti, které se k Finnovi opět dostává po návratu k týmu a rozhodne se otestovat jeho věrnost. Pošle za ním jeho bývalou přítelkyni Quinn (Dianna Agron), aby ho svedla. Uleví se jí, když ji Finn odmítne a jako omluvu mu zpívá \"The Only Exception\" od Paramore.\n\nProtože mu Emma řekla, aby více odpočíval, tak se Will dozví, že si Carl nedávno koupil nový Chevrolet Corvette a koupí si jeden i pro sebe. Konfrontuje ho jeho bývalá manželka Terri (Jessalyn Gilsig), která trvá na tom, že by měl auto vrátit a přestat plýtvat jejich společnými úsporami. Když Will vidí, jaký pozitivní efekt má Spears na žáky, dovolí jim, aby vystupovali před školou s písní \"Toxic\" a stane se i součástí představení, s myšlenkou, že ohromí Emmu. Když jsou studenti včetně Jacoba a Lauren Zizes (Ashley Fink) z vystoupení sexuálně vzrušení, Sue spustí požární poplach a všichni jsou nuceni opustit školu. Později hrozí Willovi, že ho bude žalovat za zranění v úprku. Emma řekne Willovi, aby se přestal snažit být někým, kým není. Will vrací nové auto a řekne sboru, že už nikdy nebudou zpívat žádné číslo od Britney Spears.\n\n\nBěhem první série Glee seriál složil poctu Madonně v epizodě Síla Madonny. Ryan Murphy plánoval dvě věnované epizody pro druhou sérii: \"Britney/Brittany\" a druhou, která se bude vysílat po Super Bowlu v únoru 2011. Mnoho mladých lidí z obsazení seriálu bylo inspirováno právě Britney Spears, aby se začali věnovat hudební kariéře. Murphy řekl, že to byl nápad Spears použít pro seriál její písně a vysvětlil: \"Myslím si, že ona miluje to, o čem seriál je, skládání holdu popové kultuře ve velmi milující, respektované a milé cestě. Odpověděla na to.\" Popsal Spears jako \"pravděpodobně nejdůležitější žena [hudebnice] jiná než Lady Gaga v posledních deseti letech\" a komentoval, že epizoda není zaměřena jen na její hudbu, ale také na její image na veřejnosti.\n\nV květnu 2010 řekl Matthew Morrison v rozhovoru pro magazín US Weekly, že doufá, že v Glee nezazní žádná z písniček Britney Spears. Murphy založil na jeho komentářích to, že jeho postava Will stráví celou epizodu, tím, že odolává přáním studentů zazpívat si tyto písně. Willův příběh s Chevroletem Corvette se podílí na productu placement od společnosti General Motors, která se od roku 2009 stala inzerentem a sponzorem seriálu.\n\nHerci dostali scénář k epizodě 26. července 2010 a Murphy začal režírovat 2. srpna 2010. Spears své hostující scény natáčela 18. a 19. srpna 2010. Murphy řekl, že: \"V srdci toho všeho je seriál navržen, aby ukázal schopnosti Heather Morris\". Předtím, než se objevila v \"Glee\", byla Morris doprovodnou tanečnicí pro Beyoncé Knowles. Původně byla najata do seriálu jen jako choreografka, aby naučila herce Chrise Colfera a Jennu Ushkowitz tanec na píseň \"Single Ladies\". O týden později byla obsazena jako roztleskávačka Brittany. Morris měla v první sérii vedlejší roli a od druhé série patří už mezi role hlavní. Na letní tiskové konferenci asociace televizních kritiků v roce 2010 Murphy řekl, že Brittany bude mít v nové sérii \"nové zápletky\", protože diváci o ní chtěli vědět více.\n\nJohn Stamos se v této epizodě poprvé objevil v \"Glee\". Hraje Carla Howella, zubaře a přítele Emmy. Mezi další vedlejší role, které se v epizodě objevily, patřili Mike Chang (Harry Shum mladší), ředitel Figgins (Iqbal Theba), trenérka Shannon Beiste (Dot Jones), školní reportér Jacob Ben Israel (Josh Sussman), roztleskávačka Becky Jackson (Lauren Potter), školní tyrani Dave Karofsky (Max Adler) a Azimio (James Earl) a studentka Lauren Zizes (Ashley Fink). V epizodě se také objevil účastník soutěže \"So You Think You Can Dance\", Mark Kanemura, který se objevil jako doprovodný tanečník.\n\nEpizoda zahrnuje pět písní od Britney Spears, dvě z nich zpívala Heather Morris. K písně \"Stronger\", \"...Baby One More Time\", \"Toxic\", \"I'm a Slave 4 U\" a \"Me Against the Music\" (featuring Madonna) byly vytvořeny cover verze. \"The Only Exception\" od Paramore a \"Sailing\" od Christophera Crosse také zazněly v epizodě. Všechny písně kromě \"Sailing\" byly vydány jako singly a jsou dostupné ke stažení. Všechny písně kromě \"I'm a Slave 4 U\", \"...Baby One More Time\" a \"Sailing\" jsou obsaženy na albu . Britney Spears a frontmantka skupiny Paramore, Hayley Williams chválili epizodu přes internetovou sociální síť Twitter a schvalovali využití jejich písní.\n\nTim Stack z Entertainment Weekly cítil, že vystoupení s písněmi \"I'm a Slave 4 U\" a \"Me Against the Music\" nebylo moc vydařené, a že podle jeho názoru jsou nejlepšími hudebními čísly v Glee ty, které jsou originální a jiné, radši, než imitovat původní verzi. Ačkoliv chválil tanec Morris, cítil, že epizoda ji prozradila jako \"ne standout zpěvačku\". Naopak, Erica Futterman z Rolling Stone si užila přímé zábavy ikonických momentů Spears v \"I'm a Slave 4 U\" a Aly Semigran z MTV ji nazvala jednou z nejlepších sekvencí v historii pořadu. Futterman byla také nadšená z \"Me Against the Music\" a zdůrazňovala ne jednoznačnou cestu, kterou se ubírá vztah Brittany/Santana, chválila Morrisiny taneční schopnosti a Riveriny vokály.\n\nRaymund Flandez z The Wall Street Journal kritizoval podání Ley Michele písně \"...Baby One More Time\" a napsal: \"Její vážnost, její nádherný vzhled a její inteligentní hlas naráží proti dechberoucímu zvuku nezvučného popu. Je to jako parodie na YouTube spoof, když se operní zpěvačka snaží zazpívat popěvek hospodské na Oktoberfestu přitažlivěji — tím, že si shodí šaty.\n\nStack označil \"Stronger\" jako jeho oblíbené hudební číslo v epizodě, nejen jako nejlepší začlenění hudby od Spears, ale také i sloužila k ději kolem Artieho. Chválil zvýšené užívání Kevina McHala jako zpěváka ve druhé sérii a řekl, že si užívá jeho oduševnělý hlas.\n"}
{"id": "820083", "url": "https://cs.wikipedia.org/wiki?curid=820083", "title": "Keith Bogart", "text": "Keith Bogart\n\nKeith Bogart je americký filmový, televizní a divadelní herec. Jeho nejznámější účast je ve filmu \"Halloween - Prokletí Michaela Myerse\". Roku 1999 si také zahrál v \"The Secret Life of Girls\".\n\nKeith také prvně režíroval roku 2007 \"The Rapture of the Athlete Assumed into Heaven\", čehož byl také producent. Scénář napsal Don DeLillo a ve filmu hráli John Larroquette a Tyler Hoechlin. Premiéru měl na South by Southwest film festival roku 2007.\n\nZtvárnil také Drewa Buchanana v mýdlové opeře \"One Life to Live\".\n\nObjevil se také v Williamstownském Divadelním Festivalu ve hře \"Tramvaj do stanice Touha\" s Christopherem Walkenem, Sigourney Weaver a Blythem Dannerem. Dále pak ve filmu The Babysitter.\n\nÚčastnil se také jako host v několika TV show či seriálech, jako například \"\", \"Fresh Prince\", \"Pohotovost\", \"Joan z Arkádie\", \"Nash Bridges\", \"Party of Five\" a \"Kriminálka Miami\".\n"}
{"id": "820086", "url": "https://cs.wikipedia.org/wiki?curid=820086", "title": "Václav Hlavsa", "text": "Václav Hlavsa\n\nJméno a příjmení Václav Hlavsa má více známých nositelů:\n\n"}
{"id": "820089", "url": "https://cs.wikipedia.org/wiki?curid=820089", "title": "Kostel svatého Štěpána (Troyes)", "text": "Kostel svatého Štěpána (Troyes)\n\nKostel svatého Štěpána v Troyes býval kolegiátní kostel v Troyes, založený roku 1157 Jindřichem ze Champagne jako součást hraběcího palácového komplexu. Byl zamýšlen jako nekropole hrabat ze Champagne a k jeho dokončení došlo zřejmě roku 1174. Po celou dobu existence dynastie místní kanovníci získávali bohaté dary. Obě stavby, kostel i palác, byly zničeny během francouzské revoluce a náhrobky fundátora Jindřicha a jeho syna Theobalda byly roztaveny.\n"}
{"id": "820090", "url": "https://cs.wikipedia.org/wiki?curid=820090", "title": "Václav Hlavsa (archivář)", "text": "Václav Hlavsa (archivář)\n\nVáclav Hlavsa (8. listopadu 1905 Kejnice – 2. června 1986 Praha) byl český archivář a knihovník, ředitel Archivu a Muzea hlavního města Prahy, autor publikací o pražské architektuře.\n\nNarodil se v rodině chalupníka v Kejnicích Vojtěch Hlavsy a jeho manželky Františky, rozené Přetrhdílové.\n\nSprávcem pražského archivu se stal v lednu 1948.. V roce 1960 ho ve funkci vystřídal Jiří Čarek.\n\n"}
{"id": "820099", "url": "https://cs.wikipedia.org/wiki?curid=820099", "title": "Komenda Řepín", "text": "Komenda Řepín\n\nKomenda řádu německých rytířů existovala v Řepíně již před rokem 1236 a trvala zde až do roku 1417.\n\nKomenda německých rytířů v Řepíně vznikla určitě v 1. polovině 13. století a podle některých místních zpráv dokonce již v letech 1215–1224, kdy ji založil tehdejší biskup Ondřej, předtím probošt mělnický. Dokladem toho, že Řepín patřil řádu německých rytířů, je spor tohoto řádu s královnou Konstancií roku 1236, která věnovala desátek z Řepína kostelu ve Vrbně. Řád protestoval, protože byl podle zvláštního papežského privilegia osvobozen od všech duchovních desátků.\n\nZ let 1273–1278 známe zdejšího komtura Ješka z Lichtenburku, příbuzného významného českého pána Jindřicha z Lichtenburku. Je zachována jeho pečeť. Za komtura Jana byla roku 1318 přikoupena ves Lhotka u Jenichova. Známe pak jména některých komturů (1337 Ješek, 1392 Mikuláš, 1395 Albrecht) a jako poslední se roku 1410 připomíná komtur Přibík z Litic.\n\n\n\n"}
{"id": "820102", "url": "https://cs.wikipedia.org/wiki?curid=820102", "title": "Josef Trejbal", "text": "Josef Trejbal\n\nJosef Trejbal (* 9. března 1935) byl český a československý politik Komunistické strany Československa a poslanec Sněmovny národů Federálního shromáždění za normalizace.\n\nK roku 1986 se profesně uvádí jako předseda ústředního výboru odborového svazu.\n\nVe volbách roku 1986 zasedl za KSČ do české části Sněmovny národů (volební obvod č. 44 - Svitavy, Východočeský kraj). Ve Federálním shromáždění setrval do ledna 1990, kdy rezignoval na mandát v rámci procesu kooptací do Federálního shromáždění po sametové revoluci.\n\nV rejstříku živnostníků je Ing. Josef Trejbal narozen 9. března 1935 evidován od roku 1992 jako podnikatel, bytem Hromnice.\n\n"}
{"id": "820104", "url": "https://cs.wikipedia.org/wiki?curid=820104", "title": "Dana Trochtová", "text": "Dana Trochtová\n\nDana Trochtová (* 11. listopadu 1949) byla česká a československá politička Komunistické strany Československa, poslankyně České národní rady a Sněmovny národů Federálního shromáždění za normalizace.\n\nK roku 1986 se profesně uvádí jako dělnice.\n\nVe volbách roku 1981 byla zvolena do České národní rady. Ve volbách roku 1986 byla zvolena do české části Sněmovny národů (volební obvod č. 4 - Praha 4-jih). Ve Federálním shromáždění setrvala do konce funkčního období, tedy do voleb roku 1990. Netýkal se jí proces kooptací do Federálního shromáždění po sametové revoluci.\n"}
{"id": "820105", "url": "https://cs.wikipedia.org/wiki?curid=820105", "title": "Cikánské karty", "text": "Cikánské karty\n\nCikánské karty patří do skupiny obrázkových, věšteckých, vykládacích karet. \n\nCikánské vykládací karty se vyskytují se ve velkém množství a hlavně v mnoha variantách. Dnes se od původní hry liší, a to nejen symboly a obrázky na kartách, ale i svou podstatou. Existuje mnoho druhů cikánských karet, ale ani sady se stejným počtem karet nejsou stejné. Každá vykládací sada cikánských karet obsahuje různé počty karetních listů, některé karty mají několik různých názvů (viz níže). V průběhu času bylo 24, 32, 36 a dokonce i 52 listů.\n\nKaždá sada karet je jinak výtvarně zpracovaná, liší se grafické zpracování jednotlivých symbolů i názvy karetních listů, někdy téměř nepatrně, jindy docela výrazně. Někteří zkušení kartáři či kartářky, si vytvářejí ve spojení s výtvarníkem zcela nové vykládací sady, včetně nových symbolů, tak, aby jim to pro výklad karet co nejlépe vyhovovalo (u nás např. Iva Hüttnerová nebo Růžena Vernerová). \n\nPrvní zmínky o cikánských kartách se objevily již zhruba ve 13. století, ale samotné karty jsou mnohem starší, zrovna tak, jako jejich používání.\n\nLidé znali různé druhy věštění již od doby kamenné. Četli svou budoucnost z vnitřností různých zvířat, ze zvláštně tvarovaných kamenů, ze dřeva posvátných stromů, z rostlin i z ohně. Postupně již tyto druhy věštění lidem nestačily a naučili se nahlížet do křišťálové koule, četli budoucnost z ruky a začali používat čarovné obrázky – vykládací karty.\n\nČasem se věštění začalo měnit z pouhé zábavy na umění. Z Egypta, který již ovládal písmo, se do světa dostala královská hra zvaná tarot. Tato hra se postupem času neustále měnila. Staré obrazy sice zůstaly, ale pozměněné židovskými a křesťanskými symboly. \n\nDo Evropy se karty dostaly s křižáky, ale dokud nebyl vynalezen knihtisk, zůstaly výhradním majetkem jen několika málo vyvolených, kteří z nich uměli číst a používat je k věštění. \n\nKrálovské karty putovaly po světě také s kočovným národem cikánů, kteří k nim zřejmě přišli na svých cestách na východě. Cikáni jak známo mají velký smysl pro spiritualitu a s intuicí sobě vlastní začali rychle využívat možností této hry. Ke kočovným cikánům za nedlouho patřilo čtení z ruky, výklad karet i věštění tak přirozeně, jako by se s tímto darem již narodili. Cikáni časem královskou hru předělali, zmenšili počet karet inspirováni počtem karet Velké arkány v tarotu a k běžným 22 životním symbolům přidali dvě „boží“ karty: Boží oko a Kněze. Prosadili si svá vlastní pravidla věštění a druhy výkladů. Karty byly z počátku malovány ručně a cikáni je chránili jako oko v hlavě.\n\nV roce 1661 vyšla kniha „Cikánské karty čili hra chiromantická“ od Johanna Pretoria. Poprvé se tak objevila kniha, která lidi informovala o vykládání karet a věšteckém umění starých cikánů a poukazovala na jejich věštecké schopnosti. I přes to však uplynula celá dvě století, než si věštění z cikánských karet osvojili i obyčejní lidé. \n\nKaretní výklady proslavila v 18. století Francouzka Marie-Anne Lenormandová (). Tato nadaná žena, radila podle svých karet nejen císařům a králům, ale i obyčejným lidem. Dokázala z věštění udělat mimořádnou událost. Mimo výkladů karet používala také astrologii. Spolu se svým přítelem, který prováděl astrologické rozbory, založili v Paříži věštecký salón. Když Le Normandová v roce 1843 zemřela, zanechala po sobě rukopisy obsahující významy všech karet, jejich vzájemné ovlivnění a návrhy výkladů. Její karty, které nesly název Karty paní Lenormandové, zaplavily trh. Několik desetiletí poté, v roce 1898, vydala její praneteř Camille Lenormandová knihu s názvem \"Wehmanův výklad z karet\". Prohlašovala, že tento návod na karetní výklady jí odkázala její prateta. V roce 1940 Whitmanovo nakladatelství vydalo Staré cikánské výkladové karty, které měly 36 listů. Tyto karty byly zjednodušené, ale vyznačovaly se velice podobnými obrázky jako karty M.-A. Lenormandové.\n\nVěštecké karty se dále upravovaly a měnily. Vykládalo se podle složitého systému, který se lišil podle toho, zda byl výklad pro ženy či pro muže. V těchto výkladech se již objevily karty s názvy lidských pocitů, jako je např. zamilovanost, lítost, faleš, věrnost apod. Tyto vykládací karty byly velice oblíbeny ve šlechtických kruzích. Bohatí lidé je považovali za něco více než obyčejné lidové karetní hry. Pro bohaté dámy z vyšších kruhů vznikly nové karetní sady v barokním slohu. Tyto sady měly stále 56 listů, mimo jiné se zde objevily karty s názvy podvod, církev, kněz a láska. \n\nVykládací cikánské karty zažívaly postupně další přeměny, a začaly se blížit vzorům, které známe nyní. Vznikly karty, které byly lidem bližší. Popisovaly totiž jejich život, touhy a naděje, ale i lidskou povahu jako např. zlost, štěstí, peníze, strach a naděje. Přeměna a vývoj cikánských karet byl završen kolem roku 1960.\n\nBoží oko (Stálost), Kněz, Cesta, Svatba (Sňatek), Milenka (Dáma), Milenec (Pán), Věrnost, Žárlivost Radost (Zábava), Dům, Dítě, Roh hojnosti (Roh štěstěny, Štěstí), Peníze (Velké peníze, Poklad), Dar (Malé peníze), Nenadálá radost (Nečekaná radost), Zloděj (lapka), Důstojník (Oficír), Dopis (psaní), Soudce, Poselství (Zpráva, Zvěst), Vdova, Vdovec, Touha (Tužba, Stesk, Přání, Nové plány), Žal (Toužebné přání, Smutek), Naděje, Smrt, Nemoc (Bolest), Vážné myšlenky (Myšlenky), Faleš (Zrada), Neštěstí, Nepřítel, Nepříjemnosti (Hněv, Zlost), Setkání (Návštěva, Seznámení), Láska (Zamilovanost), Ztráta (Prohra)\n\n\n\n"}
{"id": "820106", "url": "https://cs.wikipedia.org/wiki?curid=820106", "title": "Štefan Trško", "text": "Štefan Trško\n\nŠtefan Trško (* 23. září 1955) byl slovenský a československý politik a bezpartijní poslanec Sněmovny národů Federálního shromáždění za normalizace.\n\nProfesně se k roku 1986 připomíná jako dělník.\n\nVe volbách roku 1986 zasedl jako bezpartijní do slovenské části Sněmovny národů (volební obvod č. 117 - Považská Bystrica, Středoslovenský kraj). Ve Federálním shromáždění setrval konce funkčního období, tedy do voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "820119", "url": "https://cs.wikipedia.org/wiki?curid=820119", "title": "Elphel", "text": "Elphel\n\nElphel je zařízení sloužící buď jako digitální fotoaparát nebo videokamera založené na platformách open hardware a softwaru open source, které vymyslela a vyvinula společnost \"Elphel Inc.\" především pro vědecké aplikace. Avšak vzhledem k principům otevřeného hardware a open source software fotoaparátu, jej lze snadno přizpůsobit pro mnoho dalších různých aplikací. Společnost Elphel Inc. byla založena v roce 2001 ruským fyzikem Andrejem Filippovem, který v roce 1995 emigroval do Spojených států amerických.\n\nDne 6. prosince 2010 začala společnost Elphel poskytovat svůj první panoramatický fotoaparát zvaný „Elphel Eyesis“. Toto zařízení se využívá také pro aplikaci Google Street View.\n\nPoslední model z roku 2012 má označení \"Elphel 353\".\n\nFotoaparáty Elphel se využívají pro záznam obrazu v projektech Google Street View, Google Books a využívá je také NASA pro vozítka UAV Global Hawk. Laboratoře Moss Landing Marine Laboratories používají aparáty Elphel ve svých projektech zvaných Submersible Capable of Under Ice Navigation and Imaging (SCINI) - výzkumném projektu využívající roboty k průzkumu terénu v oceánu pod ledem v oblasti Antarktidy. Takzvaná Franken camera F2 vyvinutá na Stanfordově univerzitě využívá senzor Elphel 10383 pro aplikace front-end. Elphel byl použit v projektu Apertus skupiny nadšenců a filmařů na celém světě, kteří hledají řešení takzvaného digitálního kina.\n\nFotoaparát má 5 Mpixelový (2592x1944) CMOS senzor o rozměrech 5.70mm × 4.28mm a je napájen 48 volty. Volitelně může být vybaven objektivem 4-8mm F1.4, případně objektivem 4.5-13.2mm F1.8 s možností denního nebo nočního vidění.\n\n"}
{"id": "820123", "url": "https://cs.wikipedia.org/wiki?curid=820123", "title": "Mohammud Adama Sarr", "text": "Mohammud Adama Sarr\n\nAdama Mohamed Sarr (23. prosince 1983, Dakar, Senegal) je senegalský fotbalový obránce.\n\n\n"}
{"id": "820125", "url": "https://cs.wikipedia.org/wiki?curid=820125", "title": "Miroslav Vacek", "text": "Miroslav Vacek\n\nMiroslav Vacek (* 29. srpna 1935 Kolín) je český politik KSČM, bývalý československý důstojník, armádní generál, politik Komunistické strany Československa, náčelník generálního štábu ČSLA a poslanec Sněmovny národů Federálního shromáždění za normalizace a ministr národní obrany ČSSR a ČSFR v době po sametové revoluci.\n\nOd věku 18 let byl členem KSČ. V roce 1956 se stal důstojníkem Československé lidové armády a roku 1967 absolvoval Vojenskou akademii v Brně, v roce 1976 vystudoval Vojenskou akademii GŠ SSSR a postupně stoupal v hierarchii Československé lidové armády. Zastával post velitele 20. motostřelecké divize (1976–1979), náčelníka štábu – 1. zástupce velitele 1. armády (1979–1981), 1983-1985 velitel 1. armády a náčelníka štábu – 1. zástupce velitele Západního vojenského okruhu (1985–1987).\n\nXVII. sjezd KSČ ho zvolil za kandidáta Ústředního výboru Komunistické strany Československa. V listopadu 1987 byl jmenován náčelníkem generálního štábu ČSLA a 1. zástupcem ministra národní obrany ČSSR. V této funkci dohlížel na uvolňování vojenské a zbrojní politiky v rámci mezinárodních dohod o snížení počtu konvenčních ozbrojených sil v Evropě a připravoval novou vojenskou doktrínu ČSSR.\n\nVe volbách roku 1986 byl zvolen do české části Sněmovny národů (volební obvod č. 22 – Tábor, Jihočeský kraj). Ve Federálním shromáždění setrval do konce funkčního období, tedy do voleb roku 1990. Netýkal se ho proces kooptací do Federálního shromáždění po sametové revoluci.\n\nVrchol jeho politické kariéry přišel během sametové revoluce. Ve vládě Ladislava Adamce nastoupil od 3. prosince 1989 jako ministr národní obrany ČSSR, přičemž tento post si udržel i v porevolučních poměrech v následující první vládě Mariána Čalfy, druhé vládě Mariána Čalfy (vláda národního porozumění) a krátce i v třetí vládě Mariána Čalfy, v níž zasedal až do října 1990. Václav Havel ho oceňoval jako nepostradatelného odborníka. Teprve rostoucí tlak veřejnosti vedl k jeho vytlačení z federální vlády.\n\nKoncem roku 1990 se účastnil „mise dobré vůle“ do Iráku, s cílem odvézt do ČSFR československé občany, kteří tam byli izolováni v důsledku napětí v předvečer války v Perském zálivu. V roce 1991 odešel z armády do zálohy. Publikoval vzpomínkové a politické knihy \"Proč bych měl mlčet…\", \"Na rovinu\" a \"Rozsoudí nás čas, aneb život není na povel\". Věnoval se také podnikání.\n\nDo vrcholné politiky promlouval ještě v 90. letech. Ve volbách v roce 1996 byl zvolen do Poslanecké sněmovny Parlamentu České republiky za KSČM a mandát zastával do konce funkčního období, tedy do předčasných voleb v roce 1998.\n\nV roce 1997 se závažně poranil při pádu ze schodů vojenské ubytovny, kde se účastnil srazu bývalých spolužáků.\n\n"}
{"id": "820126", "url": "https://cs.wikipedia.org/wiki?curid=820126", "title": "Basketbal na Letních olympijských hrách 2012", "text": "Basketbal na Letních olympijských hrách 2012\n\nBasketbalový turnaj na Letních olympijských hrách 2012 proběhl od 28. července do 12. srpna 2012. Turnaj se odehrál v Basketball Areně a North Greenwich Aréně\nv Londýně.\n\nTurnaje se zúčastnilo 12 mužstev, rozdělených do dvou šestičlenných skupin, z nichž první čtyři postoupili do play off, kde se hrálo o medaile. Olympijským vítězem se stalo mužstvo Spojených států.\n\n1. USA\n2. Španělsko\n3. Rusko\n\nTurnaje se zúčastnilo 12 družstev, rozdělených do dvou šestičlenných skupin, z nichž první čtyři postoupili do play off, kde se hrálo o medaile. Olympijským vítězem se stalo družstvo Spojených států.\n\n1. USA\n2. Francie\n3. Austrálie\n7. Česko\n"}
{"id": "820129", "url": "https://cs.wikipedia.org/wiki?curid=820129", "title": "Michal Várady", "text": "Michal Várady\n\nMichal Várady (* 12. října 1940 Réca – 29. května 2015 Veľké Úľany) byl československý politik Komunistické strany Slovenska ze Slovenska maďarské národnosti a poslanec Sněmovny národů Federálního shromáždění za normalizace.\n\nK roku 1986 se profesně uvádí jako opravář zemědělských strojů.\n\nVe volbách roku 1986 zasedl za KSS do slovenské části Sněmovny národů za volební obvod č. 85 - Galanta v Západoslovenském kraji. Ve Federálním shromáždění setrval do konce funkčního období, tedy do voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "820131", "url": "https://cs.wikipedia.org/wiki?curid=820131", "title": "Anna Vargová (politička)", "text": "Anna Vargová (politička)\n\nAnna Vargová (* 18. července 1953) byla slovenská a československá politička a bezpartijní poslankyně Sněmovny národů Federálního shromáždění za normalizace.\n\nK roku 1986 se profesně uvádí jako dělnice.\n\nVe volbách roku 1986 zasedla do slovenské části Sněmovny národů (volební obvod č. 83 - Senec, Západoslovenský kraj). Ve Federálním shromáždění setrvala do konce funkčního období, tedy do voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "820132", "url": "https://cs.wikipedia.org/wiki?curid=820132", "title": "Anna Vargová", "text": "Anna Vargová\n\nJméno a příjmení Anna Vargová má více nositelek:\n\n"}
{"id": "820133", "url": "https://cs.wikipedia.org/wiki?curid=820133", "title": "Massimo Donati", "text": "Massimo Donati\n\nMassimo Donati (* 26. března 1981, Sedegliano, Itálie) je italský fotbalista v současnosti hrající za US Palermo.\n\n\n\n"}
{"id": "820134", "url": "https://cs.wikipedia.org/wiki?curid=820134", "title": "Jana Veselá (politička)", "text": "Jana Veselá (politička)\n\nJana Veselá (* 12. října 1949) byla česká a československá politička Československé strany lidové a poslankyně Sněmovny národů Federálního shromáždění za normalizace.\n\nK roku 1986 se profesně uvádí jako zootechnička.\n\nVe volbách roku 1986 zasedla za ČSL do české části Sněmovny národů (volební obvod č. 10 - Benešov, Středočeský kraj). Ve Federálním shromáždění setrvala do ledna 1990, kdy ztratila mandát v rámci procesu kooptací do Federálního shromáždění po sametové revoluci.\n\n"}
{"id": "820135", "url": "https://cs.wikipedia.org/wiki?curid=820135", "title": "Vestibulární aparát", "text": "Vestibulární aparát\n\nVestibulární aparát je smyslový orgán v labyrintu vnitřního ucha obratlovců, zodpovědný za vnímání rovnováhy (slouží podobně jako statocysta bezobratlých). Vyvíjí se v embryonálním období z ušní plakody. Uvnitř je celý systém vyplněn endolymfou a vně obklopen perilymfou. V jednotlivých částech jsou přítomny smyslové neuromastové buňky.\n\nVestibulární systém je složen z několika dobře definovaných částí, z nichž jsou nejznámější:\n"}
{"id": "820138", "url": "https://cs.wikipedia.org/wiki?curid=820138", "title": "Radomír Vinter", "text": "Radomír Vinter\n\nRadomír Vinter (* 26. února 1946) byl český a československý politik Komunistické strany Československa a poslanec Sněmovny národů Federálního shromáždění na konci normalizace.\n\nPo volbách roku 1986 zasedl za KSČ do české části Sněmovny národů (volební obvod č. 53 - Hodonín, Jihomoravský kraj). Křeslo nabyl až dodatečně v červnu 1989 po doplňovacích volbách do FS, které probíhaly v několika uvolněných obvodech v dubnu 1989 a to poprvé během komunistické vlády v systému, kdy o jedno poslanecké křeslo soutěžilo v některých obvodech (včetně tohoto) vícero kandidátů. Šlo o projev mírných politických změn, které přinesla perestrojka. Profesně se uvádí jako ředitel kombinátního podniku \"Čokoládovny Maryša\".\n\nVe Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "820141", "url": "https://cs.wikipedia.org/wiki?curid=820141", "title": "Erika Vitézová", "text": "Erika Vitézová\n\nErika Vitézová (* 22. července 1956) byla československá politička Komunistické strany Slovenska ze Slovenska, maďarské národnosti, a poslankyně Sněmovny národů Federálního shromáždění za normalizace.\n\nK roku 1986 se profesně uvádí jako učitelka.\n\nVe volbách roku 1986 zasedla za KSS do slovenské části Sněmovny národů (volební obvod č. 136 - Moldava nad Bodvou, Východoslovenský kraj). Ve Federálním shromáždění setrvala do konce funkčního období, tedy do voleb roku 1990. Netýkal se jí proces kooptací do Federálního shromáždění po sametové revoluci.\n\nPočátkem roku 1990 se spolu s dalšími maďarskými poslanci účastnila debaty o novém volebním zákonu ČSFR. V této skupině se spojili poslanci zvolení za normalizace (Erika Vitézová) a maďarskými poslanci kooptovanými po sametové revoluci (například Gyula Popély). Zastávali názor, že systém má být co nejvolnější, bez kvóra a s možností kandidatury i pro společenské organizace, nejen strany.\n\n"}
{"id": "820143", "url": "https://cs.wikipedia.org/wiki?curid=820143", "title": "Jan Šulc (kanoista)", "text": "Jan Šulc (kanoista)\n\nJan Šulc (1916 – 30. května 2001) byl československý kanoista, reprezentant ve vodním slalomu, autor první učebnice vodního slalomu, pozdější trenér a rozhodčí.\n\nV letech 1949–1959 byl československým reprezentantem ve vodním slalomu. Ze závodů hlídek deblkánoí (C2) má ze světových šampionátů z let 1949 a 1951 dvě stříbrné medaile. Na Mistrovství světa 1953 v Meranu získal zlato v kategorii C1 družstev a stříbro v individuálním závodě C2.\n\nV roce 1949 založil časopis \"Vodní sporty\" (původně \"Lodní sporty : měsíčník pro kanoistiku, veslařství a jachting\"), jehož byl dlouholetým šéfredaktorem. Od roku 1950 byl více než 10 let členem slalomové komise Mezinárodní kanoistické federace, kde měl velký podíl na zavedení moderního pojetí vodního slalomu. Je autorem první učebnice vodního slalomu (1956) a tvůrcem pravidel kanoistiky na divokých vodách.\n\nPůsobil jako trenér, byl předsedou oddílu kanoistiky v TJ Bohemians Praha. Na národní i mezinárodní úrovni působil jako rozhodčí ve vodním slalomu a sjezdu. Organizoval též mnohé domácí kanoistické závody. Za svou činnost byl oceněn medailí za zásluhy Mezinárodní kanoistické federace.\n\n\n"}
{"id": "820144", "url": "https://cs.wikipedia.org/wiki?curid=820144", "title": "Eduard Vlček", "text": "Eduard Vlček\n\nEduard Vlček (* 26. února 1940 Přerov) je český právník, právní historik a vysokoškolský učitel, bývalý československý politik Komunistické strany Československa a poslanec Sněmovny národů Federálního shromáždění za normalizace.\n\nV roce 1957 maturoval na jedenáctileté škole v Přerově, v roce 1962 absolvoval Právnickou fakultu Univerzity Karlovy, kde roku 1966 získal titul doktora práv a roku 1972 zde habilitoval (v letech 1964-1970 zde působil jako asistent a odborný asistent, předtím v letech 1962-1964 pracoval na pozici referenta v PZO Motokov Praha). V roce 1973 se stal docentem dějin státu a práva na Právnické fakultě Univerzity Jana Evangelisty Purkyně (dnešní Masarykova univerzita), kde se roku 1986 stal profesorem a kde v letech 1970-2010 působil jako pedagog. Od roku 1991 také vyučuje na Právnické fakultě Univerzity Palackého.\n\nK roku 1986 se profesně uvádí jako děkan brněnské právnické fakulty. Ve volbách roku 1986 zasedl za KSČ do české části Sněmovny národů (volební obvod č. 47 - Brno-město I, Jihomoravský kraj). Ve Federálním shromáždění setrval do konce funkčního období, tedy do voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "820151", "url": "https://cs.wikipedia.org/wiki?curid=820151", "title": "Líska turecká", "text": "Líska turecká\n\nLíska turecká (\"Corylus colurna\") je jednodomý, opadavý, nevysoký strom pocházející z jihovýchodní Evropy, Kavkazu a jihozápadní Asie. V České republice je klasifikována jako příležitostně se vyskytující neofyt, který bývá často vysazován v městském prostředí, buď jako solitéra, v lemech podél cest či na zpevnění svahů. Do české přírody byla introdukována v roce 1865 a od té doby je pěstována v zahradách a parcích jako okrasná dřevina. Teprve na počátku tohoto tisíciletí byl zjištěn na jedné lokalitě její únik do volné přírody, což svědčí o jejím slabém invazním potenciálu. Je také přitažlivá i produkci plodů, oříšku, které jsou sice menší a mají tvrdší skořápku než líska obecná, jsou však obdobně chutné a výživné.\n\nDruh je jednodomou dřevinou, kdy jedinec (strom nebo keř) má samčí a zároveň i samičí květy. Líska turecká roste jak v lehkých písčitých, tak i těžkých jílovitých půdách, které mou být neutrální až alkalické. Nepotřebuje půdu hojně zásobené humusem, ale prospívá v půdě s dostatkem vápence. Stejně dobře se ji daří na plném slunci jako v polostínu. Upřednostňuje vlhkou půdu, ale do hloubky a šířky rozprostřené kořeny ji dovolují růst i v místech s déletrvajícím suchem, snáší také stanoviště se silným větrem. Obvykle se vyskytuje ve smíšených lesích do nadmořské výšky 1800 m.\n\nOpadavý strom, který vyrůstá v podmínkách střední Evropy do výše 20 m. Kořenový systém má bohatý, nejprve se vytvoří kůlovitý kořen a později roste množství bočních kořenů zajišťující dobré ukotvení i na mělkých půdách. Kmen je poměrně krátký, pouze jedinci v hustém porostu mají delší část kmene bez větví, jeho kůra je tmavě šedá a u starších exemplářů korkovitě šupinatá. Koruna stromu je obvykle rozložitá, lehce stavěná, v mládí široce kuželovitá a zašpičatělá, později zaoblená a bývá široká 6 až 9 m. Spodní větve vyrůstají takřka v přeslenech a svírají s kmenem téměř pravý úhel. Letorosty jsou hustě chlupaté, nejprve zelené, později okrové a mají výrazné rezavě hnědé jizvy po opadaných listech.\n\nListové pupeny, se čtyřmi až šesti šupinami, jsou vejčité a na vrcholu špičaté, zelenavě hnědé. Listy z nich raší v dubnu, rostou střídavé ve dvou řadách, jsou jednoduché, řapík je průměrně 3 cm dlouhý. Čepel mají široce vejčitou, 8 až 15 cm dlouhou a 5 až 10 cm širokou, na bázi srdčitou, po obvodě dvakrát pilovitě zubatou nebo mělce laločnatou a na vrcholu krátce špičatou. Na horní straně jsou sytě zelené, lysé a lesklé, na spodní světlejší, pýřité, matné a obvykle mají pět až šest párů postranních, mírně vystouplých žilek. Listy jsou silné, těžké a nápadně ochable visí z větviček, k podzimu se barví přes jasně žlutou až do hnědé brzy před opadem, který přichází s prvými mrazy. Palisty jsou kopinaté, ostře špičaté.\n\nSamčí květenství jsou jehnědy zakládající se na letorostech již na podzim, zprvu jsou krátké a zelené a průběhu zimního období zhnědnou a vyrostou do délky 8 až 12 cm. Jednotlivé květy nemají okvětí a vyrůstají po jednom z úžlabí podpůrného zašpičatělého listenu, který částečně srůstá se dvěma listenci. Květ obsahuje čtyři tyčinky nesoucí jednopouzdré prašníky se světle žlutým pylem. Po vyprášení pylu jehnědy s květy opadají.\n\nSamičí květy jsou kulovitého tvaru a vyrůstají na starších větévkách, v době kvetení jsou uzavřené v šupinatém obalu, z něhož ční pouze karmínově červené nitkovité blizny. Květy jsou situovány po dvou v úžlabí opadavého, podpůrného listenu. Květ má tři drobné vytrvalé listence, okvětí je tvořeno několika drobnými zoubky a dvoupouzdrý semeník má dvě nitkovité červené blizny. Prašníky s pylem se otvírají a blizny dozrávají ještě před rašením listů, kdy nic nestojí v cestě pylu přenášeného větrem z prašníků na blizny.\n\nPlod je oříšek vyrůstající společně v plodenství kulovitého tvaru společně s dalšími pěti až devíti oříšky (výjimečně i dvaceti). Oříšky, velké do 2 cm, jsou kulaté, tmavě žluté a mají poměrně hrubou a tvrdou slupku kryjící semeno (jedlé jádro) s blanitým osemením. Každý oříšek je překryt hlubokým zvonkovitým obalem ze srostlých zvětšených listenců. Obal je do široka rozevřen a v době nezralosti je pokryt žlázkami vylučující lepkavý sekret. Po dozrání tyto obaly, rozdělené až k bázi v úzké laloky, uschnou, ztvrdnou a plody opadají. Na dobu zrání má vliv průběh letní teploty, při teplém létě dozrávají plody postupně od konce srpna do počátku října, při chladném uzrají najednou.\n\nLísku tureckou lze množit generativně semeny nebo vegetativně řízky, odkopky nebo hřížením. Nejjednodušší je množení ze semen, hmotnost tisíce semen bývá 1400 až 1700 g. Je vhodné semena namočit do teplé vody na 48 hodin a pak je 3 až 4 měsíce stratifikovat v chladnu. Koncem jara se vysazují do hloubky cca 5 cm a zpravidla při 20 °C epigeicky vyklíčí za 1 až 6 měsíců, úspěšnost bývá okolo 50 %. Semenáč začíná kvést ve věku 10, nejpozději 20 let, plodí každoročně s tím, že větší produkce semen se opakuje po třech až čtyřech létech. Předčasně setřesená, nedozrálá jádra se scvrkávají a neklíčí.\n\nVýznamným produktem je i dřevo stromů, jehož jádro i běl jsou stejnobarvé, od světlé kávy po světle oranžově hnědou. Dřevo je průměrně těžké 500 až 600 kg/m³, středně tvrdé, ale ve vlhku není příliš trvanlivé. Je dobře opracovatelné, často se soustruží, používá se v nábytkářství, bytové architektuře a vyrábějí se z něj umělecké předměty. Časté je průmyslové využití dřeva na nábytek a výřezů s očkovou texturou na dýhy. Dřevo z kořene je využíváno na intarzie.\n\nPlody lísky turecké jsou v porovnání s lískou obecnou menší a pro tvrdou skořápku i hůře dostupné. Plod váží průměrně 1,5 gramů a jeho jedlé jádro asi jen čtvrtinu. Nutričně jsou si jádra podobná, na olej připadá asi 60 % a cukry 20 %.\n\nLíska turecká často slouží jako okrasná parková nebo alejová dřevina, velmi dobře snáší průmyslové exhalace a následkem hlubokého, rozložitého kořenového systému i déle trvající sucho. Je užitečná i při zpevňování půdy na místech se silnou erozí. V zahradnictví se používá jako podnož k roubování jiných druhů lísek.\n\nV České republice se pro okrasu obvykle pěstuje vyšlechtěný kultivar 'Granát' (listy na mladých výhonech jsou zprvu intenzivně tmavě červenohnědé a na rubu vínové, později na líci tmavě zelené a na rubu zůstanou červené jen nervy a řapík) a kultivar 'Te-Terra Red' (koruna je vzpřímená, kuželovitá a listy jsou velké, purpurově zbarvené).\n\n"}
{"id": "820155", "url": "https://cs.wikipedia.org/wiki?curid=820155", "title": "Diaochie", "text": "Diaochie\n\nKrálovství Diaochie (: დიაოხის სამეფო, diaochis samepo; česky doslova „Země synů Dia“) bylo starověké království, jež se rozkládalo v západní části dnešní Gruzie a severovýchodního Turecka. Jednalo se pravděpodobně o rozsáhlý kmenový svaz, který zřídili starověcí Gruzínci.\n\nDiaochie vznikla kolem 12. století př. n. l. po rozpadu říše Chetitů a zaplnila mocenské vakuum v oblasti. Její existence je doložena v písemnostech sousední říše Urartu a zmíněna byla i v asyrských tabulkách z roku 1118 př. n. l., kdy vládl asyrský král Tiglatpilesar I. Přesné umístění Diaochie je však neznámé, ale všeobecně se má za to, že se nacházela na hranicích dnešní Gruzie a Turecka u pobřeží Černého moře.\n\nJednalo se pravděpodobně o federaci několika kmenů, jež však byla dostatečně mocná, aby dokázala odolat nájezdům Asyřanů. Přesto však byl jediný známý diaochský král té doby Sien poražen v bitvě a uvězněn asyrským králem Tiglatpilesarem I. Svou nezávislost království uhájilo až do doby asyrského krále Salmanassara III., kterému se musel vládce Diaochie Asia v roce 845 př. n. l. podvolit a stát se jeho vazalem.\n\nNa počátku 8. století př. n. l. zažilo sousední království Urartu rozkvět a králové Menua (vládl 810–785 př. n. l.) a Argišti I. (785–763 př. n. l.) vedli četné války s posledním diaochejským králem Utupuršim a anektovali rozsáhlá území na jihu země. Kromě této územní ztráty musel Utupurši platit urartuským Arménům pravidelný tribut ve formě mědi, stříbra a zlata, čímž hospodářství značně upadalo. Zanedlouho království Diaochie padlo, když ze severu náhle zaútočila a využila situace Kolchida, která tak rozšířila své území na jižní část černomořského pobřeží. Pravděpodobně se to stalo ještě v 60. letech 8. století př. n. l., jelikož neexistují žádné písemnosti, které by dosvědčovaly existenci Diaochie v pozdější době.\n\nDle údajů dostupných z urartuských písemností měla Diaochie tři nejdůležitější města:\n\nZua je častokrát ztotožňována se Zivin Kale, Utu je pravděpodobně dnešní východoturecké městečko Oltu a za Sasilu je považováno městečko Tortum.\n\n\n\n"}
{"id": "820156", "url": "https://cs.wikipedia.org/wiki?curid=820156", "title": "Radiomagnetofon", "text": "Radiomagnetofon\n\nRadiomagnetofon, (hovorově také \"kazeťák\", \"magneťák\", \"magič\"; s možností nahrávání radiorekordér; anglicky \"boombox\" (převzato i do ruštiny – \"бумбокс\"), \"ghetto blaster\", \"jambox\" aj.) je označení pro přenosný přehrávač kazet obsahující také radiopřijímač. Anglický název \"ghetto blaster\" odráží oblibu členů afroamerické a hispánské subkultury v USA v používání hlasitě hrajících magnetofonů na veřejnosti.\n\n"}
{"id": "820157", "url": "https://cs.wikipedia.org/wiki?curid=820157", "title": "Schönbornové", "text": "Schönbornové\n\nSchönbornové ( \"Grafen von Schönborn\") jsou hraběcí rod původem z Frank.\n\nRodové jméno \"Schönborn\" se objevuje poprvé v roce 1373 v souvislosti s hrabstvím Katzenelnbogen, kdy Gilbrecht ze Schönbornu, sloužil jako vazal u Eberharda V. Katzenelnbogenského. Později se panství ve Frankách a oblasti u Mohanu stalo jedním z německých státečků v čele s rodem Schönbornů, sídlící jižně od Bamberku a jihovýchodně od Würzburgu. Schönbornské území povýšilo do panského stavu ve 14. století, a sice do stavu baronského roku 1663 a později, v roce 1701 do hraběcího. Roku 1717 bylo rozděleno mezi Schönborn-Heusenstamm (v Heusenstammu) a Schönborn-Wiesentheid (ve Wiesentheidu).\n\nV 19. století se vyčlenila česká linie rodu, jejímž zakladatelem byl Friedrich Karl (1781–1849). Do této linie patřili např. Ervín Damian Hugo (1812–1881, český politik), František (1844–1899, kněz a od roku 1889 kardinál) a také dvojčata František (1899–1964) a Ervín (1899–1984), signatáři Národnostního prohlášení české a moravské šlechty v září 1939.\n\n\n\n\n\n\n\"Schönborn-Heusenstamm je někdejší německý státeček v čele s rodem Schönbornů, který se nacházel na jihu dnešního Hesenska. Schönborn-Heusenstamm patřilo pánům ze Schönbornu a přešlo jako dědictví na Schönborn-Wiesentheid v roce 1801.\"\n\nSchönborn-Wiesentheid je někdejší hrabství v Dolních Frankách, severozápadní části dnešního Bavorska, jež zahrnuje množství oddělených oblastí rozkládajících se od řeky Regnice až k Mohanu východně od Würzburgu. Schönborn-Wiesentheid byl součástí panství Schönborn a připadlo druhé linii rodu, Schönborn-Heusenstamm v roce 1801. Roku 1806 bylo panství Schönborn-Wiesentheid mediatizováno pod Bavorsko, což pro hrabata znamenalo pozdější uznání titul Jeho/Její Osvícenost.\n\n\nTato hraběcí rodina dala mnoho hodnostářů katolické církvi:\n\n\n\n\n"}
{"id": "820163", "url": "https://cs.wikipedia.org/wiki?curid=820163", "title": "Machelonové", "text": "Machelonové\n\nMachelonové (: მახელონები, \"Machelnebi\"; , \"Machelônes\") byli starověkým kolchidským kmenem, který sídlil daleko na jih od přístavu Fasis v dnešní západní Gruzii. Tento kmen byl blízce spřízněn se sousedním kmenem Makronésů, o kterých se věří, že byli prapředky dnešního gruzínského subetnika Mingrelců.\n\nNa tento kmen se odkazuje několik starověkých kronikářů. Například Plinius starší ho nazýval „Machorones“ a umístil ho mezi říčky Ofis a Prytanis.\n"}
{"id": "820164", "url": "https://cs.wikipedia.org/wiki?curid=820164", "title": "Michael Bártek", "text": "Michael Bártek\n\nMichael Bártek (* 1984 v Brně) je český varhaník, pedagog, cembalista a začínající sbormistr.\n\nMichael Bártek studoval hru na klavír a varhany u Marie Karasové, poté hlavní obor varhany na brněnské konzervatoři u Zdeňka Nováčka a Petra Kolaře. Od r. 2005 pokračoval na JAMU v bakalářském studiu pod vedením Věry Heřmanové a Pavla Černého. Studium \"Master professionnel\" završil v r. 2012 ve francouzském Štrasburku na tamější konzervatoři a univerzitě (u Christopha Mantouxe a jeho ženy Aude Heurtematte). Zároveň získal u Aline Zylberajch diplom z cembala, basso continuo studoval u Francise Jacoba a hru barokní varhanní literatury u Martina Gestera. V roce 2013 absolvoval magisterské studium na Akademii múzických v Praze ve třídě Pavla Černého. V letech 2014-2017 byl Michael studentem Bernharda Haase na Vysoké hudební škole v Mnichově, kde čerpal i z hodin Michaela Ebertha (generálbas). Od září 2017 Michael studuje duchovní hudbu a sbormistrovství u Markuse Utze na Vysoké umělecké škole v Curychu\n\nMichael Bártek žil v letech 2010-2016 ve Štrasburku jako koncertní umělec, chrámový varhaník a pedagog; hru na varhany vyučoval v letech 2010-2016 na Protestantské varhanní škole ve Štrasburku (AFORGEP). Od ledna 2017 Michael žije, studuje a pracuje ve Švýcarsku.\n\nJako koncertní umělec má již Michael za sebou řadu mezinárodních festivalů a koncertů na významných evropských varhanách. V České republice vystoupil na všech velkých varhanních festivalech, jmenovitě na pražském Audite organum u sv. Jakuba, na olomouckém varhanním festivalu u sv. Mořice, na Varhanních večerech v katedrále sv. Víta, v bazilice na Velehradě, na Orlicko-kladském varhanním festivalu ad.\n\n\n"}
{"id": "820169", "url": "https://cs.wikipedia.org/wiki?curid=820169", "title": "Marisa Barrosová", "text": "Marisa Barrosová\n\nElsa Marisa Branco Barros Rodrigues (* 25. února 1980, Paços de Ferreira, Portugalsko) je portugalská maratonská běžkyně.\n\nV roce 2007 vyhrála Porto-maraton v čase 2:31:31 h. Nominovala se na Olympijské hry 2008 v Pekingu, kde obsadila 32. místo.\n\nV roce 2009 vytvořila na Sevilla-maratonu s časem 2:26:03 h rekord tratě. Před ní byly rychlejší jen dvě Portugalky: Rosa Mota a Maria Manuela Machado. Na mistrovství světa v lehké atletice 2009 v Berlíně skončila 6. s časem 2:26:50 h.\n\nV roce 2010 byla druhá s časem 2:25:45 h na Osaka-maratonu.\n\n"}
{"id": "820171", "url": "https://cs.wikipedia.org/wiki?curid=820171", "title": "Amazing Spider-Man", "text": "Amazing Spider-Man\n\nAmazing Spider-Man (v anglickém originále The Amazing Spider-Man) je americký akční sci-fi film z roku 2012, který natočil Marc Webb. Snímek vychází z komiksů o superhrdinovi Spider-Manovi, vydávaných vydavatelstvím Marvel Comics, a je rebootem jeho filmové série. V titulní roli se představil Andrew Garfield. Do amerických kin byl film, jehož rozpočet činil 230 milionů dolarů, uveden 3. července 2012, přičemž celosvětově utržil 757 930 663 dolarů. Díky komerčnímu úspěchu snímku byl natočen navazující film \"Amazing Spider-Man 2\" (2014).\n\nNewyorský středoškolský student Peter Parker nepatří ke školním oblíbencům. Když najde tajemný kufřík se spisy svých rodičů, kteří před lety zemřeli při pádu letadla, neví, co si o tom má myslet. Ve starých novinách také najde článek, kde se píše o jeho otci Richardovi. Byl to vědec, který s doktorem Curtem Connorsem pracoval na výzkumu genetické mutace zvířat. Connors nemá ruku, a proto se, mimo jiné, snažil najít řešení, jak ji znovu získat.\n\nPeter Parker se vydá do firmy Oscorp za doktorem Connorsem, od kterého se chce dozvědět, co se skutečně stalo s jeho rodiči. Vplíží se do místnosti plné geneticky modifikovaných pavouků, z nichž jeden ho kousne. Mladík později zjistí, že najednou získal schopnosti podobné pavoučím. Následně se zajde za doktorem domů. Connors objeví Peterův vědecký talent, ale o havárii letadla, při které zahynuli Peterovi rodiče, nic neví. Mladíkovi řekne, ať za ním zajde zítra do laboratoře.\n\nDruhý den se Peter, který je zamilovaný do spolužačky Gwen Stacyové, ve škole pomstí svému tyranovi Flashi Thompsonovi. Když přijde do Connersovy laboratoře, ukáže doktorovi dokumenty, které našel po otci. S pomocí ztracené rovince dokáže Connors vyrobit látku. Tu nejdřív zkusí na myši, která nemá nohu, a ta jí doroste. Doktor Peterovi vysvětlí, že by mu pomocí této látky mohla dorůst ruka.\n\nPeter jde večer nakoupit do obchodu, kde narazí na lupiče. Ten prchne s ukradenými penězi, na ulici se jej ale snaží zastavit Peterův strýc Ben, kterého lupič střelí. Ben zemře a lupič uteče.\n\nV dalších dnech se mladík rozmýšlí, co dál. Vyrobí si oblek a zařízení na vystřelovaní pavučin a začne pod jménem Spider-Man začne bojovat proti zločincům. Podaří se mi taky chytit lupiče, který zabil strýčka Bena.\n\nPeter zamíří na večeři ke Gwen, jejíž otec je policejní kapitán. Ten pomlouvá Spider-Mana a říká, že ochrana města má být výhradně v rukou policie. S Peterem se pohádají a mladík odejde od stolu. Gwen za ním přijde a Peter se jí nakonec svěří, že právě on je Spider-Manem.\n\nDoktor Connors si pod nátlakem svého šéfa, který má za cíl uzdravit smrtelně nemocného majitele Oscorpu Normana Osborna, aplikuje nevyzkoušenou látku. Začne se měnit v obrovského ještěra zvaného Lizard, který chce tuto látku vypustit nad celým New Yorkem. Svede proto několik soubojů se Spider-Manem, který nad ním zvítězí a vypustí protilátku.\n\n"}
{"id": "820176", "url": "https://cs.wikipedia.org/wiki?curid=820176", "title": "Eusebius z Vercelli", "text": "Eusebius z Vercelli\n\nSvatý Eusebius z Vercelli (kolem roku 283, Sardinie – 1. srpna 371, Vercelli) byl první bezpečně doložený biskup na území dnešní severní Itálie a přední představitel boje proti ariánství. Je uctíván jako světec katolické církve. Jeho svátek se slaví 2. srpna.\n\nAsi už jako dítě přišel do Říma. V roce 345 se stal biskupem ve Vercelli. Pro svou podporu sv. Atanáše v boji proti ariánství byl římským císařem Constantiem II. v roce 355 poslán do vyhnanství, které z větší části strávil ve Scitopoli. Do své diecéze se vrátil roku 363 díky Juliánu Odpadlíkovi.\n\n"}
{"id": "820181", "url": "https://cs.wikipedia.org/wiki?curid=820181", "title": "Karel Třešňák", "text": "Karel Třešňák\n\nJméno a příjmení Karel Třešňák nese více známých osobností:\n\n\n"}
{"id": "820183", "url": "https://cs.wikipedia.org/wiki?curid=820183", "title": "Edward Sabine", "text": "Edward Sabine\n\nSir Edward Sabine (14. října 1788, Dublin, Irsko – 26. června 1883, Richmond upon Thames, Surrey) byl irský astronom.\n\nByl synem Josepha Sabineho. Jeho nejstarší bratr Joseph Sabine (1770-1837) byl botanik.\n\nV roce 1803 vstoupil Edward Sabine do Royal Military Academy ve Woolwichi.\n\nÚčastnil se řady expedic, především expedice k severozápadnímu průjezdu v roce 1818 s Johnem Rossem a Jamesem Clarkem Rossem a v letech 1819 až 1820 expedice s Williamem Edwardem Parrym. Zabýval se především měřením magnetického pole Země. V roce 1852 objevil souvislost mezi slunečními skvrnami a kolísáním magnetického pole.\n\nOd roku 1845 byl Sabine zahraničním tajemníkem, od roku 1850 pokladníkem a v letech 1861 až 1871 prezidentem Royal Society. V období 1868 až 1877 byl členem komise pro míry a váhy.\n\nV roce 1823 spoluzaložil Athenaeum Club.\n\nV roce 1821 obdržel Copleyho medaili a v roce 1849 Royal Medal.\n\nOd roku 1869 je po něm pojmenován ostrov na východě Grónska, od roku 1935 také měsíční kráter Sabine v Moři klidu.\n\n"}
{"id": "820185", "url": "https://cs.wikipedia.org/wiki?curid=820185", "title": "Polonézy (Chopin)", "text": "Polonézy (Chopin)\n\nKomponování svých polonéz se Frédéric Chopin věnoval celý svůj život. Jedná se o krátké stylizované taneční skladby převážně pro sólový klavír, pouze jednu pro klavír a violoncello a jednu pro klavír a orchestr. Ačkoliv se Chopinův styl při psaní polonéz vyvíjel, všechny jsou spojeny duchem polského národního tance a jsou typickým příkladem Chopinova polského národního cítění (ačkoliv byl vlastně napůl Francouz). Stejně jako v případě svých 21 nokturn, i u polonéz Chopin pouze rozvinul a dovedl k dokonalosti již existující styl, zavedený Michałem Kleofasem Oginským. Při své tvorbě se nechal též inspirovat polonézami Karla Kurpińského, Marie Szymanowské či Józefa Elsnera. Základním rytmem polonéz je \"osminová nota – 2 šestnáctinové noty – 4 osminové noty\". Většina těchto polonéz má formu A–B–A.\n\nZa svého života Chopin vydal 7 polonéz pro sólový klavír, \"Introdukci a Brilantní polonézu, Op. 3\" pro klavír a violoncello a \"Andante spianato a Velkou brilantní polonézu, Op. 22\" pro klavír a orchestr, která se většinou hraje v Chopinově vlastní transkripci pro sólový klavír. Všechny nevydané rukopisy měl být dle Chopinova posledního přání spálen a nevydán, ale jeho potomci se rozhodli Chopinovo přání nesplnit a skladby vydat. Takto bylo postupně vydáno dalších 9 polonéz.\n\n"}
{"id": "820187", "url": "https://cs.wikipedia.org/wiki?curid=820187", "title": "Jürgen Becker (teolog)", "text": "Jürgen Becker (teolog)\n\nJürgen Becker (* 11. prosince 1934, Hamburk) je německý evangelický teolog.\n\nPo studiu evangelické teologie na hamburské univerzitě a v Heidelbergu byl Becker vědeckým pracovníkem na oddělení výzkumu koránu v Heidelbergu a v roce 1961 promoval s prací \"Heils- und Sündenbegriffe in den Qumrantexten und im Neuen Testament\". V letech 1963 až 1968 pokračoval ve vědecké činnosti. V roce 1968 habilitoval a od roku 1969 do definitivy v roce 2000 působil jako profesor Nového zákona a judaistiky na Christian-Albrechts-Universität Kiel.\n\n\n\n"}
{"id": "820191", "url": "https://cs.wikipedia.org/wiki?curid=820191", "title": "Carl Joachim Classen", "text": "Carl Joachim Classen\n\nCarl Joachim Classen (15. srpna 1928, Hamburk – 29. září 2013, Bad Homburg) byl německý klasický filolog.\n\nClassen studoval v Hamburku, Göttingenu a Oxfordu klasické jazyky. Mezi jeho učitele patřili Ernst Zinn, Kurt Latte, Bruno Snell a filozof Nicolai Hartmann. Po ukončení studia pracoval jako pedagog na gymnáziu. V období 1956 až 1959 byl \"Lecturer in Classics\" v Ibadanu. Po návratu do Německa habilitoval v roce 1961 v Göttingenu a věnoval se pedagogické činnosti. Působil v Tübingenu (1964 až 1965) a v roce 1966 se stal řádným profesorem na Technische Universität Berlin. V roce 1969 přešel do Würzburgu, 1973 do Göttingenu, kde přednášel až do roku 1993 klasickou filologii. Přednášel také v Austinu, Ibadanu, Čchang-čchunu a jinde.\n\nClassens se při své vědecké práci zabývá antickou rétorikou. Je členem mnoha akademií a vědeckých spolků. Je redaktorem řady časopisů a sborníků (\"Beiträge zur Altertumswissenschaft\" (od 1976), \"Gnomon\" (1987–2007), \"Voces\" (od 1990), \"Catalogus Translationum et Commentariorum\" (od 1993), \"Emerita\" (od 2002) a \"Studia Humaniora Tartuensia\" (seit 2006).\n\n\n"}
{"id": "820192", "url": "https://cs.wikipedia.org/wiki?curid=820192", "title": "Václav Vokál (politik)", "text": "Václav Vokál (politik)\n\nVáclav Vokál, v databázi poslanců uváděn i chybně jako \"Miroslav Vokál\" (* 7. července 1933), byl český a československý politik, po sametové revoluci poslanec Sněmovny národů Federálního shromáždění.\n\nK roku 1990 se profesně uvádí jako pracovník Jednoty SD Kaplice, bytem Český Krumlov.\n\nV lednu 1990 zasedl v rámci procesu kooptací do Federálního shromáždění po sametové revoluci jako bezpartijní poslanec do české části Sněmovny národů (volební obvod č. 19 - Český Krumlov, Jihočeský kraj). Ve Federálním shromáždění setrval do voleb roku 1990. V parlamentu se zaměřoval na otázky družstevnictví, byl zpravodajem k vládnímu návrhu zákona o bytových, spotřebních, výrobních a jiných družstvech.\n\nPozději podnikal, uvádí se jako osoba spojená s firmami RIEGEL, spol. s r.o. v likvidaci, Fructa Kaplice, spol. s r.o. v likvidaci, LOĎ SNÚ - obklady a dlažby, spol. s r.o. v likvidaci.\n\n"}
{"id": "820193", "url": "https://cs.wikipedia.org/wiki?curid=820193", "title": "Václav Vokál", "text": "Václav Vokál\n\nJméno a příjmení Václav Vokál má více nositelů:\n\n"}
{"id": "820195", "url": "https://cs.wikipedia.org/wiki?curid=820195", "title": "Boční kavkazský hřbet", "text": "Boční kavkazský hřbet\n\nBoční kavkazský hřbet, též Severní hřbet, transliterací z ruštiny označovaný též Bokový hřbet (, , ) – je horským pásmem Velkého Kavkazu v Ázerbájdžánu, Gruzii a Rusku.\n\nBoční kavkazský hřbet se táhne paralelně s hlavním kavkazským hřebenem na severu od něj. Na rozdíl od hlavního kavkazského hřebene netvoří souvislou stěnu, nýbrž je složen z oddělených masívů přerušovaných údolími řek stékajících z hlavního hřebene na sever. Jeho součástí jsou nejvyšší štíty Velkého Kavkazu: Elbrus (5 642 m n. m.), Dychtau (5 205 m n. m.), Koštan-Tau (5 152 m n. m.), Kazbek (5 047 m n. m.), Tebulosmta (4 482 m n. m.).\n\n"}
{"id": "820206", "url": "https://cs.wikipedia.org/wiki?curid=820206", "title": "Ján Zán", "text": "Ján Zán\n\nJán Zán (* 10. listopadu 1936, v databázi poslanců uváděn i chybně jako \"Juraj Zán\") byl slovenský a československý výzkumný pracovník, za normalizace politik Komunistické strany Slovenska, po sametové revoluci SDĽ, poslanec Sněmovny národů a Sněmovny lidu Federálního shromáždění.\n\nK roku 1986 se profesně uvádí jako ředitel výzkumného ústavu. V pramenech z roku 1984 je zmiňován jako ředitel \"Výzkumného ústavu kovů v Prešově\", kde od roku 1975 inicioval výzkum v oblasti průmyslové robotiky.\n\nV letech 1986-1989 byl účastníkem zasedání Ústředního výboru Komunistické strany Slovenska, na sjezdu KSS v roce 1986 zvolen kandidátem ÚV KSS.\n\nVe volbách roku 1986 zasedl za KSS do slovenské části Sněmovny národů (volební obvod č. 141 - Prešov I, Východoslovenský kraj). Netýkal se ho proces kooptací do Federálního shromáždění po sametové revoluci. Ve volbách roku 1990 přešel do Sněmovny lidu, od roku 1991 již jako poslanec za postkomunistickou SDĽ. Mandát obhájil za SDĽ ve volbách roku 1992 a ve Federálním shromáždění setrval do zániku Československa v prosinci 1992.\n\n"}
{"id": "820210", "url": "https://cs.wikipedia.org/wiki?curid=820210", "title": "Crash Team Racing", "text": "Crash Team Racing\n\nCrash Team Racing (někdy uváděné pouze jako CTR) je čtvrtá videohra od studia Naughty Dog z pokračování hry Crash Bandicoot. Hru prodává Sony Computer Entertainment. Hra se hraje ve stylu Mario Kart. Hráč závodí v motokárách a má za úkol porazit v závodech nepřítele jménem Nitros Oxid, který chce zničit Zemi. Proto ho Crash Bandicoot musí se svými přáteli porazit.\n\nV roce 2003 vyšlo pokračování Crash Nitro Kart.\n"}
{"id": "820211", "url": "https://cs.wikipedia.org/wiki?curid=820211", "title": "Roman Zelenay (politik)", "text": "Roman Zelenay (politik)\n\nRoman Zelenay, též Roman Gabriel Zelenay (8. dubna 1952 Bratislava - 1. listopadu 1993 Dálnice D2 u Lanžhotu), byl slovenský a československý politik polské národnosti, po sametové revoluci poslanec Sněmovny národů Federálního shromáždění za VPN, později za HZDS, zemřel tragicky při silniční nehodě.\n\nAbsolvoval Farmaceutickou fakultu Univerzity Komenského, kde do roku 1978 působil jako odborný asistent. Publikoval studie v oboru molekulární farmakologie a genealogie. K roku 1990 se profesně uvádí jako překladatel.\n\nV lednu 1990 zasedl v rámci procesu kooptací do Federálního shromáždění po sametové revoluci jako bezpartijní poslanec, respektive poslanec za VPN, do slovenské části Sněmovny národů (volební obvod č. 150 - Vranov nad Topľou, Východoslovenský kraj). Mandát obhájil za VPN ve volbách roku 1990. Po rozkladu VPN přešel do roku 1991 do poslaneckého klubu HZDS. Za HZDS byl opětovně zvolen ve volbách roku 1992. Ve Federálním shromáždění setrval do zániku Československa v prosinci 1992. V tomto posledním volebním období zastával post místopředsedy Federálního shromáždění.\n\nByl stoupencem slovenské svrchovanosti a nezávislosti. Historik Jan Rychlík uvádí, že mu Zelenay zpětně v soukromém rozhovoru sdělil, že slovenská samostatnost pro něj byla hodnotou sama o sobě a že případné ohledy na ekonomické komplikace plynoucí ze zániku společného státu byly pro něj i většinu kolegů z HZDS až druhořadé. 4. srpna 1992 se Roman Zelenay a Vladimír Mečiar nicméně účastnili na schůzce HZDS a představitelů české opozice, kde se probíraly možnosti alternativního řešení státoprávního uspořádání. HZDS se vyjádřilo vstřícně ohledně požadavku české opozice vypsat referendum, naopak česká strana nevyloučila variantu česko-slovenské unie, prosazovanou HZDS. Šlo ale jen o nezávazné konzultace, které neměly vliv na výsledný scénář zániku Československa, protože Občanská demokratická strana nedovolila HZDS coby koaličnímu partneru na federální úrovni odklon od přijatého scénáře vzniku dvou samostatných států. 25. listopadu 1992 to pak byl Roman Zelenay coby předsedající schůzi Federálního shromáždění, kdo ohlásil výsledek hlasování, v kterém byl definitivně schválen zákon o rozpadu ČSFR.\n\nV rámci HZDS zastával funkci místopředsedy a patřil mezi spojence Vladimíra Mečiara. Od dubna 1993 byl státním tajemníkem Ministerstva\nkultury Slovenské republiky. Byl předsedou Slovenské genealogicko-heraldické společnosti při Matici slovenské, na jejímž založení se podílel. Zemřel tragicky v listopadu 1993 na služební cestě do Německa do Míšně, kde se měl zúčastnit konference Východ-Západ, když při nehodě na dálnici D2 na česko-slovenském hraničním přechodu Lanžhot řidič jeho služebního vozu narazil do zaparkovaného nákladního vozu.\n\n"}
{"id": "820212", "url": "https://cs.wikipedia.org/wiki?curid=820212", "title": "Školní křída", "text": "Školní křída\n\nŠkolní křída je psací pomůcka, kterou se píše na školní tabuli. Je nejčastěji vyrobena ze sádrovce v mnoha barevných odstínech, avšak nejčastější barvou je barva bílá, která nejlépe vyniká na tmavé tabuli. Jejím nejčastějším tvarem je dlouhý kvádr čtvercového průřezu.\n\nŠkolní křídy se dále vyrábějí ve velkém množství barevných variací. Nejčastěji prodávané varianty jsou například červené, zelené, nebo světle modré. Kombinací bílé křídy a různých barevných variet lze docílit přehlednosti v textu. Dále se barevné varianty křídy dají použít k dočasnému značení různých materiálů.\n"}
{"id": "820215", "url": "https://cs.wikipedia.org/wiki?curid=820215", "title": "Croc: Legend of the Gobbos", "text": "Croc: Legend of the Gobbos\n\nCroc: Legend of the Gobbos je 3D plošinovka z pohledu třetí osoby. Hra je rozdělena na několik ostrovů (ledový, pouštní, lávový a kamenný), a na těch se hra odehrává. V každém ostrově je několik levelů a když dojdete na konec ostrova, musíte bojovat s bossem. Hráč jako body sbírá jakési diamanty, samozřejmě zachraňuje Gobby a bojuje proti malým otravným potvůrkám Dantinům. Hra má velmi vysokou obtížnost a její grafika je velmi dětsky zpracovaná.\n\nZlá příšera jménem Baron Dante přepadla se svými pomocníky zemi Gobbos a unesla spoustu Gobbů, včetně jejich krále. Královi se podařilo zachránit krokodýla Croca, který mu teď hodlá laskavost oplatit.\n\n\nK dispozici jsou 4 ostrovy a jeden speciální ostrov, který získáte tak, že posbíráte 8 dílků puzzlíků.\n\n"}
{"id": "820217", "url": "https://cs.wikipedia.org/wiki?curid=820217", "title": "Sun Jang", "text": "Sun Jang\n\nSun Jang (zjednodušená čínština: 孙杨; tradiční čínština: 孫楊; Pchin-jin: Sūn Yáng) je čínský plavec, držitel světového rekordu. Plave převážně vytrvalecké kraulové tratě. Podle informací britského listu Sunday Times při mimosoutěžní neohlášené kontrole v září 2018 zničil odebrané vzorky své krve kladivem a hrozí mu doživotní distanc. \n\nZúčastnil se Letních olympijských her 2008. Na Asijských hrách 2010 vyhrál v asijském rekordu disciplínu 1500m volný způsob. Toto vítězství a další dvě stříbrné medaile mu vynesly ocenění Objev roku 2010 (Rookie of the Year) na udílení sportovních cen Čínské národní televize. Na Mistrovství světa 2011 překonal světový rekord Granta Hacketta, který ho držel přesně deset let a jeden den a byl nejdéle trvajícím světovým rekordem, současně také jediným světovým rekordem, který nebyl překonán v éře supermoderních plavek.\n\n\n\"K 23. září 2011\"\n\npozn. AS - asijský rekord; NR - národní rekord ; WR - světový rekord\n"}
{"id": "820222", "url": "https://cs.wikipedia.org/wiki?curid=820222", "title": "Marianne Haganová", "text": "Marianne Haganová\n\nMarianne Haganová, nepřechýleně \"Hagan\" (* 1966), je americká herečka.\n\nMarianne Haganová se narodila v New Yorku. V 15 letech vyhrála cenu pro studenty univerzit ve Westchesteru a Rockland County. Absolvovala Duke Univerzity — zasloužila se o vyznamenání, ale kvůli zájmu o divadlo na dva roky studium ukončila. Je také autorkou knihy Victoria Hagan: Interior Portraits.\n\n\n"}
{"id": "820224", "url": "https://cs.wikipedia.org/wiki?curid=820224", "title": "Michael Burks", "text": "Michael Burks\n\nMichael Burks (30. července 1957 Milwaukee, Wisconsin, USA − 6. května 2012 Atlanta, Georgie, USA) byl americký bluesový kytarista a zpěvák. Spolupracoval například s Johnnie Taylorem a O. V. Wrightem. Zemřel 6. května 2012 po návratu z evropského turné. Zhroutil se na letišti Hartsfield-Jackson International Airport, následně zemřel v atlantské nemocnici. Jeho otcem byl basista Frederick Burks.\n\n\n"}
{"id": "820229", "url": "https://cs.wikipedia.org/wiki?curid=820229", "title": "Marco Pelaez", "text": "Marco Pelaez\n\nMarco Pelaez (* USA) je americký herec mexického původu.\n\nPřed kamerou se objevil poprvé v roce 2004 a to konkrétně v seriálu \"Arrested Development\". Jedná se spíše o seriálového herce a tak jsme jej mohli dále vidět v epizodních rolích seriálů jako \"Dr. House\" nebo \"Lékařské záhady\".\n\n\n"}
{"id": "820230", "url": "https://cs.wikipedia.org/wiki?curid=820230", "title": "Kim Darby", "text": "Kim Darby\n\nKim Darby (* 8. července 1947, Los Angeles) je americká herečka.\n\nNarodila se v Los Angeles v Kalifornii do rodiny tanečníků. Svou kariéru započala tancováním se svým otcem Nicem Charissem. Ve čtrnácti letech dostala příležitost zahrát si ve studiích Desilu Studios společnosti Paramount Pictures. Svou pozoruhodností začala její kariéra naplno, která dosud trvá již přes 40 let. Od mládí si zahrála v několika TV seriálech, jako například \"The Eleventh Hour\" nebo \"Star Trek\" (1966, titulní postava v epizodě „Miri“). Její úspěch ji dovedl až k filmovým rolím.\n\n"}
{"id": "820231", "url": "https://cs.wikipedia.org/wiki?curid=820231", "title": "Jaroslav Žižka", "text": "Jaroslav Žižka\n\nJaroslav Žižka (* 13. dubna 1951) byl český a československý politik, poslanec Sněmovny národů Federálního shromáždění za Komunistickou stranu Československa za normalizace, poslanec České národní rady za KSČM po sametové revoluci a poslanec Poslanecké sněmovny za Levý blok v 90. letech, později komunální politik ČSSD.\n\nK roku 1986 se profesně uvádí jako mistr elektroúdržby.\n\nVe volbách roku 1986 zasedl za KSČ do české části Sněmovny národů (volební obvod č. 31 - Děčín, Severočeský kraj). Ve Federálním shromáždění setrval do konce funkčního období, tedy do voleb roku 1990. Netýkal se ho proces kooptací do Federálního shromáždění po sametové revoluci.\n\nV následných volbách roku 1990 byl zvolen za KSČM do České národní rady, kde mandát obhájil i ve volbách roku 1992, nyní za volební koalici Levý blok, do níž se spojila KSČM a další levicové skupiny. Po zániku Československa se ČNR transformovala v parlament samostatné České republiky (Poslanecká sněmovna Parlamentu České republiky), v němž zasedal do konce funkčního období, tedy do voleb v roce 1996. V průběhu volebního období ovšem po rozpadu koalice Levý blok přešel do poslaneckého klubu politické strany Levý blok, která fungovala ve sněmovně paralelně s dalšími nástupnickými kluby zaniklého Levého bloku.\n\nPoliticky se angažoval i později, a to jako komunální politik. V komunálních volbách roku 1994 neúspěšně kandidoval za Levý blok do zastupitelstva Děčína. Do zdejšího zastupitelstva byl zvolen až v komunálních volbách roku 2002, nyní již jako člen ČSSD. Uváděn je tehdy coby vedoucí odboru KÚ. Za ČSSD kandidoval i v komunálních volbách roku 2006, ale nebyl zvolen. Koncem 90. let se připomíná ve funkci mluvčího okresního úřadu v Děčíně.\n\n"}
{"id": "820236", "url": "https://cs.wikipedia.org/wiki?curid=820236", "title": "Bernardo Sassetti", "text": "Bernardo Sassetti\n\nBernardo Sassetti (24. června 1970 Lisabon, Portugalsko − 10. května 2012 Guincho Cascais, Portugalsko) byl portugalský jazzový klavírista, hudební skladatel a hudební pedagog. Byl členem skupiny Guye Barkera; mimo to také složil hudbu pro několik filmů. Zemřel po pádu z útesu ve věku 41 let. Jeho manželkou byla herečka Beatriz Batarda.\n\n\n"}
{"id": "820237", "url": "https://cs.wikipedia.org/wiki?curid=820237", "title": "Český Superpohár 2012", "text": "Český Superpohár 2012\n\nČeský Superpohár 2012 bylo historicky třetí utkání každoročně pořádané soutěže zvané Český Superpohár. Účastníci soutěže byli dva – vítězové dvou hlavních soutěží pořádaných Fotbalovou asociací České republiky. Vítězem 1. české fotbalové ligy za sezonu 2011/2012 se stal tým FC Slovan Liberec a vyzyvatelem byl vítěz Poháru České pošty v sezoně 2011/2012, SK Sigma Olomouc. Pro oba kluby to byla premiérová účast v této krátkodobé soutěži.\nTa se odehrává pouze v jednom zápase, na stadionu vítěze Gambrinus ligy.\n\nTyto dva kluby se tedy střetly 20. července 2012 na libereckém Stadionu u Nisy. Vítězem duelu se stal tým SK Sigma Olomouc, který, jako první vítěz domácího poháru, získal trofej Synot Tip Superpoháru a k tomu prémii jeden milion korun.\n\nJak se ukázalo v předešlých sezonách, velkým problémem, zejména pro mistra Gambrinus ligy, je termínová kolize utkání, kdy ho čeká duel jednoho z předkol Ligy mistrů a utkání Superpoháru tak má nižší prioritu. I přesto zvítězili v předešlých dvou ročnících právě mistři Gambrinus ligy. Rozdíl oproti tomuto ročníku byl ten, že i vítěze domácího poháru obvykle čekala účast v Evropských pohárech, což tentokrát v případě Sigmy Olomouc neplatilo. Pro korupční jednání v roce 2008 jí UEFA start ve svých soutěžích zakázala a ta se tedy na rozdíl od svého soupeře mohla soustředit výhradně na duel o Český Superpohár.\n\nA to se ukázalo rozhodující výhodou. Slovan měl zpočátku sice místní převahu, ale ve 24. minutě neuhlídal Martina Doležala, který hlavou překonal Davida Bičíka. O dvě minuty později navíc slovenský rozhodčí Trutz odpískal přísnou penaltu, když Jan Navrátil upadl po kontaktu s Jiřím Fleišmanem. Balon si vzal Michal Ordoš a s přehledem proměnil. Liberec už reagovat nedokázal a Sigma si dokráčela ke svému premiérovému vítězství v Českém Superpoháru.\n\n"}
{"id": "820239", "url": "https://cs.wikipedia.org/wiki?curid=820239", "title": "Albert Meyer (fotograf)", "text": "Albert Meyer (fotograf)\n\nAlbert Meyer (27. února 1857, Klotzsche Německo – 24. srpna 1924, Drážďany, tamtéž) byl německý dvorní fotograf, který úspěšně provozoval fotografické ateliéry \"Photographische Ateliers\" v Berlíně a dalších městech a byl také známý jako fotograf letních olympijských her v roce 1896 v Athénách.\n\nFotografii vystudoval ve Spojených státech amerických, po návratu do své vlasti otevřel několik fotografických ateliérů v Berlíně a v 90. letech pobočky ve Štětíně a Międzyzdroje. Byl jedním ze sedmi fotografů dokumentující LOH v Athénách, ještě během konání her nechával své fotografické desky vyvolávat u nakladatelství Kurta Becka, u kterého vyšlo \"Beckovo album\", první oficiální zpráva z olympiády.\n\nPo návratu do Berlína svazoval asi 30 snímků do luxusních kožených desek s nápisem \"Olympijské hry v Aténách 1896\", které posílal řadě královských a vévodských rodin. Jeho podnikání se velmi dařilo, v roce 1901 své ateliéry v Berlíně prodal a přestěhoval se do Hannoveru, kde provozoval ateliér naproti státní opeře. V roce 1915 se vrátil zpět do Drážďan, jeho syn padl v první světové válce a během velké hyperinflace pak přišel o veškeré své jmění. Zemřel v chudobě 24. srpna 1924.\n\nNarodil se 27. února 1857 v obci Klotzsche u Drážďan. Ve svých 24 letech odcestoval do Spojených států amerických, kde absolvoval dvouleté studium fotografie. Po návratu do Německa v roce 1883 si otevřel v berlínské ulici Alexanderstrasse fotografický ateliér, ve kterém jeden čas pracovalo 15 zaměstnanců. Na svých reklamách ve výkladních skříních, v adresářích a na automobilu používal titul dvorní fotograf. Ohledně svého titulu dvorního fotografa byl několikrát napomenut policií. Měl lépe ozřejmit, že se nejedná o c. k. dvůr v Berlíně, ale o dvůr vévody saského a vévody Sasko‑Meiningenského.\n\nZ berlínských ateliérů, které vlastnil, jsou doloženy od roku 1884 i studia na ulici Neue Königstrasse 64 a od roku 1896 na ulici Pallisadenstrasse 106. Již od roku 1891 otevřel pobočky ve Stettině a v Ostseebadu (dnes Štětín a Międzyzdroje, obě města leží v Polsku), k tomu ještě jeden ateliér v Berlíně na Postupimské ulici. Velmi brzy zbohatl, jeho příjmy v roce 1893 byly asi 13 000 marek.\n\nPrvní letní olympijské hry se konaly v době od 6. do 15. dubna roku 1896 v Athénách. Jednalo se o první olympijské hry moderní éry, s návrhem na jejich uspořádání přišel baron Pierre de Coubertin. Oficiálního schválení se dočkaly na prvním olympijském kongresu, který se konal 23. června 1894 v Paříži, během něhož se zrodil i Mezinárodní olympijský výbor. Starověké Řecko bylo místem vzniku a konání antických olympijských her, proto byly zvoleny Athény pořadatelem prvních olympijských her novověku.\n\nVysoce zadlužená země, vyčerpaná dlouhotrvajícím konfliktem s Osmanskou říší, měla značné potíže s financováním, ale jednalo se o prestižní událost – zejména pro posílení národní identity. Také cesta sportovců a účastníků her do Athén byla většinou soukromá záležitost a závisela na soukromých darech. Stadio Panathinaiko, objevený při archeologických pracích roku 1870 a kompletně zrekonstruovaný roku 1895, hostil ceremonie slavnostního zahájení a zakončení za účasti řeckého panovníka Jiřího I. Hvězdami her se stali Němec Carl Schuhmann, který v zápase a gymnastice získal celkem čtyři prvenství, zatímco Hermann Weingärtner získal největší počet medailí, tři zlaté, dvě stříbrné a jednu bronzovou. Jedním z nejdůležitějších momentů her bylo vítězství Spyridona Louise v maratónském běhu, závodě, který byl oslavou legendy o Fidippidovi.\n\nChemik Dr. Willibald Gebhard byl jedním z iniciátorů olympijského hnutí v Německu, který v prosinci 1895 v Berlíně založil komisi usilující o účast Německa na olympijských hrách v Aténách 1896. Jedním ze členů této komise byl také Albert Meyer. Spolu se svou ženou Elizabethou doprovázeli německý olympijský tým a existují silné nepřímé důkazy o tom, že Elizabeth Meyerová také pracovala jako fotografka. Žádné jednoznačné důkazy pro to však nejsou.\n\nNa olympijských hrách v Aténách bylo pravděpodobně pořízeno méně než 100 snímků. Je známo, že na místě pracovalo sedm fotografů: pět Řeků, americký fotoamatér Thomas Curtis (zároveň získal olympijské zlato v běhu na 110 metrů překážek) a Němec Albert Meyer. Odcestoval s částí německého týmu dne 28. března 1896 z Berlína do Brindisi a pak lodí na Korfu. Mezi fotografickými zpravodaji byl zdaleka nejplodnější. Je autorem nejméně 56 snímků z celého počtu, což je více než polovina všech známých snímků. Jeho díla jsou při srovnání s fotografiemi ostatních technicky a esteticky jasně lepší. Málokterá publikace o historii olympijských her neobsahuje jeho snímky.\n\nObor fotografické žurnalistiky se v té době začínal teprve rozvíjet. Pokroky se děly jak v technice fotografie tak i v technologii tisku. Pro venkovní scény (pro fotografii krajiny, architektury nebo průmyslu) byly vyvinuty speciální, ale pořád ještě poměrně velkoformátové a těžké cestovní fotografické kamery. Masivní ateliérové kamery měly nastavitelnou přední stěnu a také zadní stěnu s matnicí, fotografovalo se s objektivy s různou ohniskovou vzdáleností a obvykle se používaly fotografické desky o velikostech 13×18, 18×24 a 24×30 cm.\n\nPro cestovní kamery byl nepostradatelný skládací masivní stativ, který sportovní fotografové v Aténách v roce 1896 využívali. Vskutku, zachytit sportovce v pohybu s tehdejšími technickými prostředky, tak aby byl obrázek ostrý, bylo téměř nemožné. Časy závěrky byly pořád ještě příliš dlouhé, proto je většina dochovaných snímků statická a aranžovaná. O několik málo let později začaly trh dobývat lehké ruční fotoaparáty, které otevřely nové možnosti fotografické žurnalistiky a také amatérské fotografie.\n\nPřibližně do roku 1880 se v tištěném materiálu reprodukovaly ilustrace nebo fotografie pouze s pomocí časově náročných technik s vysokým podílem lidské práce – technikou dřevorytu, ocelorytu nebo litografie. Zavedení hlubotisku a autotypie umožnilo přímý tisk a rychlejší kopírování fotografických snímků. To umožnilo vydávat noviny a časopisy s obsahově aktuálními obrázky.\n\nMeyer pořídil portréty tehdejších významných a legendárních sportovců, mezi nimi byli například: řecký vítěz maratonského běhu Spyridon Louis, francouzští cyklisté Paul Masson a Léon Flameng, německý běžec a tenista Friedrich Adolph Traun nebo americký diskař a koulař Robert Garrett. Na skupinové fotografii zachytil tehdejší členy mezinárodního olympijského výboru: Willibalda Gebhardta, Jiřího Stanislava Guth‑Jarkovského, Pierra de Coubertina, Ference Keményho, Viktora Balcka, Dimítria Vikélase a Alexeje Butovského. Kromě inscenovaných portrétů vyfotografoval i několik reportážních snímků – Hermanna Weingärtnera na hrazdě a kruzích, německý tým při cvičení družstev na bradlech, exhibici německého družstva na hrazdě, šplh mužů na 14metrovém laně, přátelské podání rukou Carla Schuhmanna a Giorgia Tsitase po řeckořímském zápasu nebo finále turnaje ve fleretu mezi Gravelottem a Callotem a mnoho dalších. Jeho olympijské snímky byly publikovány v roce 1896 v rámci tehdejšího sportovního časopisu \"Sport im Bild\", vycházejícího od roku 1885. Sám opakovaně poukázal na olympijské hry v roce 1896 v Aténách jako na největší událost svého života.\n\nVztah mezi Meyerem a vedoucím německého týmu doktorem Willibaldem Gebhardtem byl problematický. Při pohledu zpět na nemilou finanční situaci německého týmu Gebhardt intervenoval po skončení her u Coubertina, který chtěl oficiální fotografy ocenit pamětní medailí: \"… Pan Meyer na olympijských hrách nemá žádné velké zásluhy. Přišel se do Athén bavit, fotografovat a mimochodem vydělávat peníze. (…) Naší expedici neposkytl ani marku a přitom je to bohatý muž...\"\n\nZpětné posouzení Gebhardtových slov ukázalo jejich neopodstatněnost. Meyer si ještě během her nechával své fotografické desky vyvolávat u nakladatelství Kurta Becka a u dalších vydavatelů, kterým snímky poskytoval. Takzvané \"Beckovo album\" (\"Beck’s Album\") bylo první oficiální zprávou z olympiády. Po návratu do Berlína uspořádal rozsáhlé rozesílání svých snímků. Vyráběl nákladné kožené desky s nápisem \"Olympijské hry v Aténách 1896\", které obsahovaly 25–35 obrazových desek a byly doručovány řadě četných královských a knížecích domů. Králové Řecka a Srbska s ní pravděpodobně byli velmi spokojeni, protože Meyerovi o něco později udělili státní medaili. Tyto aktivity, podobné moderním PR akcím, si vysloužily pozornost a uznání. V době po roce 1896 byly obchodní úspěchy jeho fotografických ateliérů poměrně značné. V roce 1897 jeho roční příjem činil a výše jeho jmění se odhadovala na \n\nV roce 1901 prodal své ateliéry v Berlíně a přestěhoval se do Hannoveru. Jedním z kupců jeho ateliérů byl Arthur Schulz. V roce 1902 otevřel Meyer v hannoverské ulici Georgstrasse č. p. 24 přímo proti vchodu do Státní opery uměleckou instituci, která brzo našla stálé místo ve společenském životě města. Ateliér měl asi 20 místností včetně dvou laboratoří. Hosty vítaly dvě recepční a dobře placená místa zde měli fotografové, učni a dokonce i stálý knihař.\n\nV přízemí ateliéru „Meyerova teplá hala“ s výstavní galerií lákala zákazníky, především umělce. Ateliér na Georgstrasse 24 byl sice během leteckého náletu během druhé světové války v červnu 1943 zničen, dochovala se však fasáda přízemí se vstupním portálem pod dnešním označením číslem popisným 38.\n\nV roce 1903 se Albert Meyer stal členem spolku Photographischer Verein zu Hannover a vykonával funkci pokladníka.\n\nV roce 1904 se společníkem jeho ateliéru stal Hugo Julius. V roce 1912 prodal s velkým ziskem i svůj zbývající podíl.\n\nV jeho ateliérech se nechávali portrétovat běžní obyvatelé města, ale také významné osobnosti. Meyer vytvářel očíslované série pohlednic, jednou z nich byla například kolekce \"Němečtí vojevůdci\" asi z roku 1912. Mezi nimi byli například generál a náčelník generálního štábu Erich von Falkenhayn, polní maršál Paul von Hindenburg, admirál Eduard von Capelle nebo generál Adolf Wild von Hohenborn.\n\nV roce 1915 se vrátil zpět do Drážďan, svého rodného města. Tam shodou okolností začaly nešťastné roky jeho života. Jeho syn, do kterého vkládal velké naděje, padl jako voják v první světové válce. Vzápětí během německé inflace v roce 1923 přišel o celý svůj majetek. O rok později zemřel bez peněz.\n\nAlbert Meyer vlastnil podle hlavičky svého dopisního papíru z roku 1903:\n\nAlbert Meyer vlastnil podle hlavičky svého dopisního papíru z roku 1903:\n\nUdělená ocenění:\n\nJeště během svého působení v Berlíně a v \"Seebad Misdroy\" nosil Albert Meyer dva tituly dvorní fotograf\nPočátkem roku 1903 získal titul dvorního fotografa\n\n\n\n"}
{"id": "820242", "url": "https://cs.wikipedia.org/wiki?curid=820242", "title": "Vinnie Johnson (hudebník)", "text": "Vinnie Johnson (hudebník)\n\nVinnie Johnson nebo také Vinton Johnson (1937 Boston, Massachusetts, USA − 2. června 2012) byl americký jazzový bubeník. Spolupracoval například s Emilem Viklickým, se kterým nahrál alba \"Okno / Window\" (1981) a \"Dveře / Door\" (1985). Na těchto albech hrál i Bill Frisell, se kterým Johnson hrál rovněž na albu \"Good Buddies\" (1978). Rovněž hrál na albech \"Serious Fun\" (1989) a \"My Way\" (1990) Lestera Bowieho.\n\n"}
{"id": "820243", "url": "https://cs.wikipedia.org/wiki?curid=820243", "title": "Sam Trammell", "text": "Sam Trammell\n\nSam Trammell (* 29. leden 1969, New Orleans, USA) je americký filmový herec.\n\nNarodil se v New Orleans a studoval na školách v Charlestonu i New Yorku.\n\nPřed kamerou se objevil poprvé v roce 1996 a to konkrétně v televizním filmu \"Ohnivé žně\". Vidět jsme jej mohli v několika celovečerních filmech, ke kterým patří např. snímky jako \"Podzim v New Yorku\", \"Krvavé tajemství\" či \"Vetřelci vs Predátor 2\".\n\nV roce 2001 získal roli v seriálu \"Going to California\", ve kterém odehrál 20 epizod. V roce 2008 pak byl obsazen do seriálu \"Pravá krev\", kde působí dodnes. Za svou roli Sama Merlotteho byl nominován i na Scream Award.\n\nSpatřit jsme jej mohli i v seriálech jako \"Dr. House\", \"Odložené případy\" či \"Kriminálka New York\".\n\nKromě nominace na Scream Award byl i spolu se svými kolegy za seriál \"Pravá krev\" oceněn cenou Satellite Award v roce 2009.\n\nSe svou přítelkyní Missy Yager má dvojčata Winstona a Guse, kteří se narodili 9. srpna 2011.\n\n\n\n\n"}
{"id": "820244", "url": "https://cs.wikipedia.org/wiki?curid=820244", "title": "Bradford English", "text": "Bradford English\n\nBradford English (narozen 1943) je americký filmový herec. Jeho nejznámějším filmem je \"Halloween - Prokletí Michaela Myerse\" z roku 1995, kde ztvárnil Johna Strodea. Jeho úplně první role byla ve filmu \"The Anderson Tapes\" z roku 1971 nebo ve filmu The Onion Field z roku 1979.\n\nÚčastnil se také několika TV pořadů, jako například \"Kojak\", \"Diff'rent Strokes\", \"The A-Team\", \"Lebkouni\", \"21 Jump Street\", \"Brooklyn South\" nebo \"Crossing Jordan\".\n\n"}
{"id": "820247", "url": "https://cs.wikipedia.org/wiki?curid=820247", "title": "Seznam členů československého Federálního shromáždění od roku 1969", "text": "Seznam členů československého Federálního shromáždění od roku 1969\n\nToto je seznam členů Federálního shromáždění od roku 1969, kteří v tomto novém nejvyšším zákonodárném sboru ČSSR zasedali od jeho ustavení v rámci federalizace Československa počátkem roku 1969 až do voleb v roce 1971.\n\nVčetně poslanců, kteří nabyli mandát až dodatečně při kooptacích, doplňovacích volbách (po rezignaci či úmrtí předchozího poslance). V závorce uvedena stranická příslušnost.\n\n\n\n\nVčetně poslanců, kteří nabyli mandát až dodatečně při kooptacích, doplňovacích volbách (po rezignaci či úmrtí předchozího poslance). V závorce uvedena stranická příslušnost.\n\n\n\n\n"}
{"id": "820248", "url": "https://cs.wikipedia.org/wiki?curid=820248", "title": "Sheri Moon Zombie", "text": "Sheri Moon Zombie\n\nSheri Moon Zombie, rodným jménem Sheri Lyn Skurkis (* 26. září 1970 San Jose, Kalifornie) je americká herečka a designérka.\n\nVyrůstala v Connecticutu do svých 17 let, kdy šla na střední školu. Po té se vrátila do svého rodného města San Jose v Kalifornii. Migrací mezi oběma domovy si čas rozdělila na školu a modelling, tanec, čímž si přivydělávala a choreografii. Během této doby poznala režiséra Roba Zombieho a po čtrnácti letech se na svátek Halloween vzali. Díky němu se také Sheri stala herečkou.\n\nDíky jejímu hlasu a stylu jejího smíchu namlouvala postavičky v kreslených pohádkách. Objevila se také na MTV. Často Roba Zombieho doprovázela na turné, zaujala pár pozic v jeho vystoupeních a videoklipech.\n\nVlastní značku Total Skull.\n\n\n"}
{"id": "820250", "url": "https://cs.wikipedia.org/wiki?curid=820250", "title": "Paige", "text": "Paige\n\nSaraya-Jade Bevis (* 17. srpna 1992) je anglická profesionální wrestlerka, lépe známa pod ringovými jmény Paige nebo Britani Knight. Pracuje pro World Wrestling Entertainment.\n\nBevis pochází z wrestlingové rodiny. Oba její rodiče, otec i matka, známí jako Ricki Knight a Sweet Saraya jsou profesionální wrestleři, stejně jako její starší bratr Zak. Její rodina vlastní organizaci World Association of Wrestling (WAW). V červenci 2012 Channel 4 spustil dokument o této rodině, jménem \"The Wrestlers: Fighting with My Family\".\n\n\n\n"}
{"id": "820257", "url": "https://cs.wikipedia.org/wiki?curid=820257", "title": "William Forsythe (herec)", "text": "William Forsythe (herec)\n\nWilliam Forsythe (* 7. června 1955) je americký herec.\n\nNarodil se v New Yorku a v divadle začal jako šestnáctiletý. Má za sebou několik her a inscenací až se na konci 70 let přeorientoval na film a přestěhoval se do Los Angeles. Pro svůj vzhled a charakter je nejmožnější se s ním setkat v záporných rolích. Absolvoval školy Holy Cross School a South Shore High School. Ve filmu \"Únos mé sestry\" si s ním zahrála jeho nejstarší dcera Rebecca. Dcery má tři.\n\n"}
{"id": "820258", "url": "https://cs.wikipedia.org/wiki?curid=820258", "title": "Restless Heart", "text": "Restless Heart\n\nRestless Heart je deváté studiové album skupiny Whitesnake; vydané pod jménem David Coverdale & Whitesnake. Album vyšlo v roce 1997. Jedná se o první studiové album této skupiny od roku 1989, kdy vyšlo album \"Slip of the Tongue\" a zároveň poslední do roku 2008, kdy vyšlo \"Good to Be Bad\". V britském albovém žebříčku se umístilo na 34. příčce.\n\n"}
{"id": "820259", "url": "https://cs.wikipedia.org/wiki?curid=820259", "title": "Hanna Hall", "text": "Hanna Hall\n\nHanna Rose Hall (* 9. července 1984) je americká herečka.\n\nV roce 2002 absolvovala Colorado Rocky Mountain School v Carbondale ve státě Colorado. Roku 2005 zase Vancouver Film School, kde dokončila komplexní program filmové produkce.\n\nNejznámější je z filmů \"Forrest Gump\", \"The Virgin Suicides\" a remake \"Halloween\" z roku 2007.\n\n"}
{"id": "820263", "url": "https://cs.wikipedia.org/wiki?curid=820263", "title": "Způsobové sloveso", "text": "Způsobové sloveso\n\nZpůsobové sloveso (též modální sloveso) je druh slovesa, jehož pomocí se vyjadřuje, zda je dispozice konatele děje k tomuto ději nutná, možná nebo záměrná, vyjadřuje tedy „stupeň realizovatelnosti“ děje, neboli voluntativní modalitu. Většinou se pojí s infinitivem plnovýznamového slovesa, méně často s gerundiem.\n\nZpůsobová slovesa někdy ztrácejí některé možnosti časování. Například česká způsobová slovesa netvoří imperativ (rozkazovací způsob) ani pasivum (trpný rod) a nemají vidový protějšek (jsou pouze nedokonavá). V angličtině sloveso \"must\" (muset) nemá gerundium ani minulý čas.\n\nV češtině se způsobová slovesa pojí s infinitivem slovesa.\nPříklad: \"On to může udělat.\"\n\nV angličtině se způsobová slovesa pojí s infinitivem slovesa.\nPříklad: \"I want to do it.\" - Já to chci udělat.\n\nVe španělštině se způsobová slovesa pojí s infinitivem slovesa.\nPříklad: \"Tenemos que hacerlo.\" - Musíme to udělat.\n\n"}
{"id": "820266", "url": "https://cs.wikipedia.org/wiki?curid=820266", "title": "Burn the Sky Down", "text": "Burn the Sky Down\n\nBurn The Sky Down je debutové album australské zpěvačky Emmy Hewitt. Album vyšlo 18. května 2012. Album produkoval Lee Groves, který spolupracoval např. s Gwen Stefani, Depeche Mode nebo s Marilyn Manson. 27. června vyšlo album v remixové podobě s názvem \"Burn The Sky Down (The Remixes)\". Remixy na něm obstarali Armin van Buuren, Cosmic Gate, tyDi, Morgan Page, Shogun, Arnej, Matt Darey, Ivan Gough a Jerome Isma-Ae.\n"}
{"id": "820268", "url": "https://cs.wikipedia.org/wiki?curid=820268", "title": "No Guru, No Method, No Teacher", "text": "No Guru, No Method, No Teacher\n\nNo Guru, No Method, No Teacher je šestnácté studiové album irského písničkáře Van Morrisona. Album vyšlo v červenci 1986 u vydavatelství Mercury Records a v britském žebříčku se dostalo na 27. místo; v americké žebříčku Billboard 200 na 70. příčku. V roce 2008 vyšlo albumv reedici.\n\nAutorem všech skladeb je Van Morrison.\n"}
{"id": "820270", "url": "https://cs.wikipedia.org/wiki?curid=820270", "title": "Legie malých", "text": "Legie malých\n\nLegie malých (někdy též Legie mladých) byla sociální instituce Červeného kříže pro organizování mimoškolní zábavy a vzdělání dětí sociálně slabých rodičů, založená krátce po první světové válce dr. Alicí Masarykovou. Sídlila v pražských Holešovicích v Plynární ulici, v hostinci \"U zeleného stromu\", poblíž divadla Uranie.\n\nPři Legii malých vzniklo v roce 1923 divadelní studio, ve kterém hrávali svá mimoškolní veřejná představení ve 20. letech 20. století mladí posluchači pražské konzervatoře, žáci prof. Jaroslava Hurta a spolu s nimi i čerství absolventi konzervatoře. Skupina byla organizována jako \"Scéna adeptů\" – volné sdružení posluchačů dramatického oddělení Státní konzervatoře hudby v Praze.\n\nKonzervatoristé vystupovali nejen v sále Legie malých v Holešovicích, ale i na dalších místech v Praze, např. v Masarykově síni na Žižkově, v sále na Slovanech nebo v Měšťanské besedě.\n\nV divadelním studiu Legie malých pracovali mj. pozdější známí herci a režiséři:\n\nVýtvarníci, hudebníci a choreografové: \n\nPřekladatel: \n\nV Měšťanské besedě uvedli tito konzervatoristé dne 15. května 1923 autorskou prvotinu Jiřího Frejky \"Kithairon\", což byla „pseudokomedie“ o vztahu lidí a štěňat. Ve hře vystoupili např. Václav Trégl, František Salzer, Otto a Bedřich Rádlovi, Eliška Poznerová a Nina Bártů, mnozí z nich pozdější členové souboru Osvobozeného divadla.\n\nO další práci studia se po odchodu některých absolventů do angažmá (zvláště Jiřího Frejky) zasloužil především Miloslav Jareš, který se ujal jeho vedení a působil zde i jako režisér a herec. \n\nJareš vytvořil v Legii malých rovněž \"Divadlo mládeže\" (1923–1934). S Divadlem mládeže vystupovali čas od času také konzervatoristé. Velkými pomocníky Jareše zde byli arch. František Zelenka a skladatel Miroslav Ponc. \n\nDivadlo mládeže byl dětský amatérský soubor, který nejen hrál, ale také se podílel na přípravě představení a tvorbě dekorací, kostýmů, apod. Divadlo mládeže uvedlo celkem čtyři premiéry, přičemž velmi úspěšná byla zvláště hra \"Mauglí\". Po odchodu Jareše v roce 1934 do Československého rozhlasu však Divadlo mládeže zaniklo.\n\n\n\nOtto Rádl\n\n\n"}
{"id": "820271", "url": "https://cs.wikipedia.org/wiki?curid=820271", "title": "A Sense of Wonder", "text": "A Sense of Wonder\n\nA Sense of Wonder je patnácté studiové album irského písničkáře Van Morrisona. Album poprvé vyšlo v roce 1985 u vydavatelství Mercury Records. V lednu 2008 vyšlo album v remasterované reedici doplněné o dvě bonusové skladby.\n\n"}
{"id": "820272", "url": "https://cs.wikipedia.org/wiki?curid=820272", "title": "Dung čen", "text": "Dung čen\n\nDung čen (tib. དུང་ཆེན། čínsky 法号; neboli Dharmická trubka) je tradiční náboženský a rituální hudební dechový nástroj používaný v tibetském buddhismu.\n\nNa dung čen hrají hlavně tibetští mniši, kteří ho používají v denních i nočních púdža a sádhanách (meditací) v klášterním orchestru. Hraje se na něj v různých obřadech nejen uvnitř kláštera ale také venku. Na dung čen se hraje výhradně vždy v páru.\n\nDung čen jako dechový nástroj má náustek, kterým se vhání vzduch do vnitřní části trubky, ta se skládá, ze tří teleskopických částí, které se do sebe zasouvají. Trubka se většinou vyrábí z mědi a pár je laděn stejně. Délka nástrojů se pohybuje od jednoho do čtyři a půl metru.\n\nDung čen vytváří tři tóny:\nPři \"doru\" spodní ret zahrnuje polovinu vnitřního náustku a vibruje čímž vydává hluboký chraplavý zvuk. Tón \"gyang \"se vytváří se rty blíže sobě a zvuk \"ti\" se rty u sebe.\n\n"}
{"id": "820278", "url": "https://cs.wikipedia.org/wiki?curid=820278", "title": "Mercury Insurance Open 2012", "text": "Mercury Insurance Open 2012\n\nTenisový turnaj WTA Mercury Insurance Open 2012 se konal ve dnech 16. až 22. července v americkém San Diegu na tvrdých otevřených dvorcích jako součást kategorie WTA Premier Tournaments. Jednalo se o třetí ročník turnaje pod novým názvem, celkově pak o 32. ročník. Odměny činily 700 000 USD.\n\nObhjákyně titulu ve dvouhře Agnieszka Radwańska, ani ve čtyřhře Květa Peschkeová s Katarinou Srebotnikovou, na turnaji nestartovaly.\n\nČtyři nejvýše nasazené hráčky měly do 2. kola volný los.\n\nNásledující hráčky získaly do hlavní soutěže divokou kartu:\n\nNásledující hráčky si zajistily postup v kvalifikaci:\n\n\n\n\n"}
{"id": "820284", "url": "https://cs.wikipedia.org/wiki?curid=820284", "title": "Glassův–Steagallův zákon", "text": "Glassův–Steagallův zákon\n\nGlassův–Steagallův zákon (Glass-Steagal Act (of 1933), oficiálně The Banking Act of 1933, veřejný zákon č. 73-66, 48 Stat. 162) byl exekutivní výnos z amerického senátu, který vypracovali a předložili demokratičtí senátoři Carter Glass (Virginie) a Henry B. Steagall (Alabama) a který vešel v platnost 16. června 1933, kdy byl podepsán Franklinem Delano Rooseveltem.\n\nHlavní body:\n\nGlassův–Steagallův zákon vznikl v kontextu velké hospodářské krize a jeho ambicí bylo zajistit, aby se podobná krize neopakovala (například tím, že by banky nemohly hazardovat se svým kapitálem společným z různých a různě nevyvážených zdrojů). \n\nGlassův–Steagallův zákon byl zrušen výnosem Gramm-Leach-Bliley Act z roku 1999 (za úřadu Billa Clintona), ale byl znovu v podstatě obnoven Volckerovým předpisem, implementovaným v lednu 2014, jako součást Dodd-Frankovo zákona z roku 2010 (za úřadu Baracka Obamy).\n\n"}
{"id": "820288", "url": "https://cs.wikipedia.org/wiki?curid=820288", "title": "Fluor-18", "text": "Fluor-18\n\nFluor-18 (F) je radioizotop fluoru, jenž je významným zdrojem pozitronů. Jeho poločas rozpadu je 109,771(20) minut a hmotnost 18,000 938 0(6) u.\n\nPřeměňuje se z 97 % beta plus přeměnou a ze 3 % záchytem elektronu. Oběma způsoby vzniká stabilní kyslík-18.\n\n"}
{"id": "820298", "url": "https://cs.wikipedia.org/wiki?curid=820298", "title": "Pay the Devil", "text": "Pay the Devil\n\nPay the Devil je 32. studiové album irského písničkáře Van Morrisona. Album vyšlo 6. března 2006 u vydavatelství Lost Highway Records. Album je složené z cover verzí amerických country skladeb. V žebříčku Billboard 200 se umístilo na 26. místě.\n\n"}
{"id": "820302", "url": "https://cs.wikipedia.org/wiki?curid=820302", "title": "R. Giskard Reventlov", "text": "R. Giskard Reventlov\n\nR. Giskard Reventlov je fiktivní robot z příběhů amerického spisovatele Isaaca Asimova. Písmeno „R.“ v jeho jménu znamená robot, jak je zvykem v Asimovem vytvořené společnosti. R. Giskard Reventlov je přítomen v sérii o robotech – v románech \"Roboti úsvitu\" a \"Roboti a impérium\".\n\nJeho konstruktérem je význačný robotik z Aurory dr. Han Fastolfe , je to jeden z jeho 57 robotů. Mimo R. Daneela je nehumanoidní R. Giskard nejspolehlivější Fastolfův robot, slouží jako majordomus.\n\nV knize \"Roboti úsvitu\" je R. Giskard Fastolfem instruován, aby společně s R. Daneelem zajišťoval ochranu detektivovi Elijáši Baleymu, jenž vyšetřuje zničení jiného Fastolfeho robota, humanoidního R. Jandera Paneela.\n\nUrčitou dobu byl osobním robotem Fastolfeho dcery Vasilie (později robotičky). Když se v dětství učila základům robotiky, upravovala jeho vzorce pozitronových drah, které pak dr. Fastolfe kontroloval. Pokud byla změna škodlivá, odstranil ji, pokud prospěšná, ponechal ji. Jednou provedla Vasilia úpravu, kterou její otec nezkontroloval, protože byl mimo domov. Vasilii se nezdálo, že by R. Giskarda změna nějak negativně poznamenala, naopak jí připadal ještě více chápavější a inteligentnější než dříve. Tímto experimentem mu bezděky implantovala telepatický vzorec (aniž by si uvědomila skutečný výsledek), díky němuž dokáže R. Giskard číst myšlenky lidí i pochody pozitronických mozků robotů. Dokáže také přímo ovlivňovat myšlení a následné chování lidí. Elijáš Baley tuto jeho schopnost odhalí, ačkoli se R. Giskard snaží neprozradit se a lehce upravuje (nejen) detektivovo vědomí.\n\nV knize \"Roboti a impérium\" se společně s R. Daneelem Olivawem snaží zabránit komplotu dr. Keldena Amadira a dr. Mandama Levulara na zničení Země. Přijme za opodstatněné zformulování tzv. nultého zákona robotiky, který upřednostňuje lidstvo jako celek před jedincem. Společně pak jednají podle nových modifikovaných zákonů, pro něž má nyní nultý zákon nejvyšší prioritu. Jeho ohromné možnosti si později dr. Vasilia uvědomí a zpraví o nich Keldena Amadira i Mandama Levulara. Všem těmto osobám posléze R. Giskard vymaže paměť tak, aby neobsahovala vzpomínku na jeho telepatii. \n\nV závěru příběhu přestává R. Giskard fungovat a předá své telepatické schopnosti R. Daneelu Olivawovi , který je využívá pro stabilizaci vznikajícího Galaktického impéria.\n\n"}
{"id": "820304", "url": "https://cs.wikipedia.org/wiki?curid=820304", "title": "Don Was", "text": "Don Was\n\nDon Was (* jako Don Fagenson; 13. září 1952 Detroit, Michigan, USA) je americký hudební producent, baskytarista a zpěvák. Od roku 1979 je členem skupiny Was (Not Was). Jeho synem je bubeník Tony Fagenson ze skupiny Eve 6.\n\nV lednu 2012 byl jmenován presidentem vydavatelství Blue Note Records.\n\n"}
{"id": "820305", "url": "https://cs.wikipedia.org/wiki?curid=820305", "title": "Diário de Lisboa", "text": "Diário de Lisboa\n\nDiário de Lisboa byl portugalský deník, vycházející v Lisabonu, založený v roce 1921 Joaquimem Mansem.\n\nDeník vycházel od 7. dubna 1921 do 30. listopadu 1990.\n\nVedoucí: Joaquim Manso\n\nRedakce, která vznikla ve 30. letech, sídlila v Bairro Alto, na Rua Luz Soriano.\n\nArtur Portela, Artur Portela Filho, Fernando Pessoa, Norberto Lopes, Norberto de Araújo, Rogério Perez, Pedro Alvim, Ernesto Sampaio, João César Monteiro, Fernando Assis Pacheco, Rogério Rodrigues, Mário Castrim, Rodrigues da Silva, António Lopes Ribeiro, Marina Tavares Dias, António José Teixeira, José Manuel Teixeira, Acácio Barradas, Neves de Sousa, Herculano Carreira, Regina Louro, Urbano Tavares Rodrigues, Luís Sttau Monteiro, José Saramago, José Cardoso Pires, José Jorge Letria, Alexandre Pais, Nuno Gomes dos Santos, Daniel Reis, Orlando Dias Agudo, Carneiro Jacinto, Cesário Borga, Fernanda Mestrinho, Torquato da Luz, Ribeiro Cardoso, Eugénio Alves, Manuela de Azevedo, Alexandre Oliveira, Rui Pacheco, José Freire Antunes, Carlos Veiga Pereira, Fernando Dacosta, Lauro António, Eduardo Prado Coelho, Manuel Geraldo, José João Louro, Sérgio Ribeiro.\n\n\n"}
{"id": "820307", "url": "https://cs.wikipedia.org/wiki?curid=820307", "title": "Seznam členů československého Federálního shromáždění po volbách v roce 1971", "text": "Seznam členů československého Federálního shromáždění po volbách v roce 1971\n\nToto je seznam členů Federálního shromáždění po volbách v roce 1971, kteří v tomto nejvyšším zákonodárném sboru ČSSR zasedali do voleb v roce 1976.\n\nVčetně poslanců, kteří nabyli mandát až dodatečně při doplňovacích volbách (po rezignaci či úmrtí předchozího poslance). V závorce uvedena stranická příslušnost.\n\n\n\n\nVčetně poslanců, kteří nabyli mandát až dodatečně při doplňovacích volbách (po rezignaci či úmrtí předchozího poslance). V závorce uvedena stranická příslušnost.\n\n\n\n\n"}
{"id": "820308", "url": "https://cs.wikipedia.org/wiki?curid=820308", "title": "Kanton Bacqueville-en-Caux", "text": "Kanton Bacqueville-en-Caux\n\nKanton Bacqueville-en-Caux (fr. \"Canton de Bacqueville-en-Caux\") je francouzský kanton v departementu Seine-Maritime v regionu Horní Normandie. Skládá se z 25 obcí.\n"}
{"id": "820310", "url": "https://cs.wikipedia.org/wiki?curid=820310", "title": "Zanské jazyky", "text": "Zanské jazyky\n\nZanské jazyky (: ჭანური ენები, \"Zanuri enebi\") tvoří jednu z větví kartvelských jazyků, do které spadají dva jazyky: megrelština a lazština. Někdy se oba jazyky považují za pouhé dialekty jediného \"zanštinského jazyka\", avšak oba dva si jsou ve skutečnosti navzájem dost obtížně srozumitelné, přestože mají z velké části společnou slovní zásobu. \n\nVe starověku existovala forma protozanského jazyka, kterou se v oblasti západní Gruzie mluvilo v době bronzové a v království Kolchida. Lingvista Akaki Šanidze proto navrhl zavést pojem \"„kolchidština“\", jenž by pojmul všechny zanské jazyky a dialekty té doby. Pojem „Zan“ pochází z řečtiny a latiny, kteří tak nazývali všechny jazyky v oblasti podle toho, jak nazývali Svanové jeden z nejmocnějších kmenů v Mingrelii.\n\nZanské jazyky se přibližně v 8. století př. n. l. oddělily od protokartvelských jazyků a mluvili jimi lidé v oblasti od Trabzonu až po Mingrelii. Jednotlivé jazyky z této skupiny si byly navzájem hodně podobné, takže to usnadnilo komunikaci i existenci sjednoceného království Kolchida a Lazika.\n\nV 7. století však celou oblast Gruzie napadli Arabové a z vnitrozemí směrem na západ vytlačili gruzínské obyvatelstvo Ibérie. Gruzínci osídlili a zcela asimilovali zansky mluvící obyvatele Imeretie, Gurie a Adžárie, čímž oblast rozšíření zanských jazyků natrvalo rozdělili.\n\nDalší rozdělení bylo náboženské a politické, které přispělo k tomu, že se zanský jazyky v Mingrelii i na území dnešního Turecka od sebe více a více odlišovaly, až se nakonec v novověku vyvinuly ve dva odlišné jazyky, megrelštinu a lazštinu. Megrelsky se dnes hovoří ve východní Abcházii a spodní části regionu Samegrelo, zatímco lazsky mluví někteří obyvatelé východního Turecka a jižní Adžárie.\n\n"}
{"id": "820317", "url": "https://cs.wikipedia.org/wiki?curid=820317", "title": "Seznam postav filmové série Piráti z Karibiku", "text": "Seznam postav filmové série Piráti z Karibiku\n\nTyto postavy se objevily v tetralogii Piráti z Karibiku.\n\"Kapitán Černé perly a vůdce karibských pirátů, viz Jack Sparrow\"\n\n\"Kapitán Černé perly a vůdce karibských pirátů, viz Hector Barbossa\"\n\n\"Královna pirátů, kapitánka lodi Empress a vůdkyně jihočínských pirátů\"\n\nElizabeth Swannová je dcera Jamajského guvernéra Weatherbyho Swanna. Přestěhovala se z Anglie na Jamajku. Když byla malá našla chlapce v moři. Ukázalo se že tím chlapcem byl William Turner. Sebere Williamovi medailon z aztéckého zlata. V den, kdy je její přítel James Norrington povýšen na komodora, jí dojde dech v korzetu a spadne do moře. Odtud ji vytáhne Jack Sparrow. V tu chvíli má Elizabeth na sobě Willův medailon. Ještě ten večer připluje na Jamajku Černá perla. Unese Elizabeth, protože si Barbossa myslí že je Elizabeth klíčem ke zlomení kletby. Bohužel není. Elizabeth se zamiluje do Willa. Chtějí uspořádat svatbu, ale musejí pomoct Jackovi. Nakonec Elizabeth Jacka zabije. Uvědomí si jaká to byla chyba a s Barbossou požaduje po pirátovi Sao Fengovi loď. Tu získají díky Willovi. Sao Feng si za účast na Bratrském sněmu vyžádá Elizabeth, mylně se totiž dovnímá že jde o bohyni moří Kalypsó. Sao Fengova loď Empress je zajata Bludným Holanďanem. Umírající Sao Feng prohlásí Elizabeth kapitánkou. Všichni jsou ve vězení, odkud je zachrání Norrington. Ten je vzápětí zabit a Elizabeth se vydává na Bratrský sněm. Rozhodní o boji s Východoindickou společností je trochu divoké. Díky Jackovi je Elizabeth zvolena za královnu pirátů a připraví boj. V průběhu boje se Elizabeth a Will vezmou. Will umírá a stává se kapitánem Bludného Holanďana. Společně porazí Východoindickou společnost. Musejí se ale rozloučit na deset let. Po deseti letech se Will na den vrátí a Elisabeth už na něj i s jejich synem Hunrym čeká. Až Hunry dospěje vysvobodí Willa a Will s Elisabeth můžou být zase spolu.\n\n\"Kapitán Bludného Holanďana\"\n\nWill je syn Billa Turnera, piráta na Černé perle. Byl zachráněn lodí Weatherbyho Swanna, když byla Billova obchodní loď zničena a Bill zabit. Dělal kováře, vyrobil Norringtonův meč. Zachrání Jacka z vězení, do kterého ho předtím poslal a ukradne s ním loď Střelu. Plaví se na záchranu Elizabeth, do které je Will zamilovaný. Spolu s Jackem zabijí Barbossu. Will potom musí pomoct Jackovi od stovky let otroctví na lodi Daveyho Jonese. Přemluví Sao Fenga aby dal Barbossovi loď, pod podmínkou zrady Jacka. Bojuje s Jonesem a svým otcem. Porazí otce ale je zabit Jonesem. Z posledních sil, když se Jones brání útokům Billa, probodne Will Jonesovo srdce. Bill poté vytrhne Willovo srdce a vloží ho do schránky. Will se stane vůdcem Bludného Holanďana. Spojenými silami porazí Becketa.\n\"Bývalý kapitán Bludného Holanďana, viz Davy Jones\"\n\n\"Zástupce Jacka Sparrowa\"\n\nGibbs kdysi sloužil v královském námořnictvu, byl dobrým přítelem pana Swanna. Přestěhoval se do Tortugy a dostal se k Jacku Sparrowovi. Plul s ním a Willem za záchranou Elizabeth. Pomáhal Jackovi při všech jeho cestách.\n\"Admirál, kapitán lodi Dauntless\"\n\nSnoubenec Elizabeth, nejdříve komodor. Elizabeth ho přemluvila aby bojoval o Isla de Muerta. Jako pomocník pirátů byl poté zbaven hodnosti. Aby získal svou slávu, ukradl srdce Davyho Jonese a donesl ho Becketovi. Ten ho povýšil na admirála. Dal mu velení nad Bludným Holanďanem. James zradil a propustil Elizabeth z vězení. Byl zabit Williamovým otcem Billem. Davy Jones sebral Jamesovi jeho slavný meč.\n\n\"Kapitán lodě: Tichá Máří\"\n\n\n"}
{"id": "820319", "url": "https://cs.wikipedia.org/wiki?curid=820319", "title": "Petr Špaček", "text": "Petr Špaček\n\nPetr Špaček (* 1988 Třebíč) je český violoncellista.\n\nPochází z muzikantské rodiny, jeho otec Josef Špaček je violoncellistou České filharmonie, bratr Josef Špaček mladší je houslista, koncertní mistr České filharmonie.\n\nNa violoncello hraje od svých šesti let. V letech 2003–2008 studoval Pražskou konzervatoř, poté se vzdělával v zahraničí, od roku 2009 je studentem bostonské New England Conservatory.\n\nJe vítězem rozhlasové soutěže Concertino Praga z roku 2007. Jako sólista hrál s několika českými orchestry. Je spoluzakladatelem violoncellového kvartetu Prague Cello Quartet, který hraje vlastní úpravy skladeb od klasické hudby přes jazz a filmovou hudbu po heavy metal.\n\n"}
{"id": "820321", "url": "https://cs.wikipedia.org/wiki?curid=820321", "title": "Joaquim de Vasconcelos", "text": "Joaquim de Vasconcelos\n\nJoaquim António da Fonseca Vasconcelos (1849–1936) byl portugalský historik a kritik umění.\n\nJoaquim de Vasconcelos byl, dle slov Josého Augusta Françy, skutečným zakladatelem dějin umění v Portugalsku, jako vědního oboru.\n\nStřední školu vystudoval v Hamburku. Po návratu do Portugalska pracoval jako učitel jazyků na \"Liceu Central do Porto\" (1883–1924).\n\nVedle toho byl aktivní jako generální tajemník \"Sociedade de Instrução do Porto\", konzervátor a ředitel \"Museu Industrial e Comercial do Porto\", promotér \"Centro Artístico Portuense\" a školní inspektor.\n\nByl ženatý s Carolinou Michaëlis de Vasconcelos.\n\n"}
{"id": "820322", "url": "https://cs.wikipedia.org/wiki?curid=820322", "title": "Malpígie lysá", "text": "Malpígie lysá\n\nMalpígie lysá (\"Malpighia glabra\"), zvaná také acerola lysá nebo barbadoská třešeň, je druh tropické nebo subtropické, stromovité nebo keřovité rostliny pěstované pro své plody bohaté na vitamín C.\n\nOblast původu této rostliny se nachází od severu Střední Ameriky po střed Jižní Ameriky a na Antilách v Karibiku. Malpígie lysá byla vysazována postupně i do jiných teplých oblastí jihovýchodní Asie, do Afriky, Austrálie i na Havaj.\n\nRostliny nejlépe rostou a plodí na hluboké, výživné vápnité půdě s pH nad 5,5. Nesnáší trvalý chlad; starší rostliny bez úhony přežijí krátkodobý pokles teploty do -2 °C, mladé jsou choulostivější. Nemají rády přemokření, snášejí lépe období sucha, dlouhá doba bez srážek ale oddaluje dobu kvetení. Ve vlhké kyselé půdě jsou jejich kořeny napadány hlísticemi \"Meloidogyne incognita\".\n\nMalpígie lysá bývá stálezelený hustý keř dosahující výšky až 6 m nebo malý strom zhruba stejné výše s krátkým kmenem o průměru do 10 cm a s jemně žlutavě chlupatými větvemi vztyčenými nebo svěšenými. Vstřícně vyrůstající listy s řapíky 1 až 3 mm dlouhými mívají opadavé tenké palisty dlouhé 1 až 2 mm. Listová čepel, dlouhá 6 až 10 cm a široká 3 až 5 cm, bývá vejčitě eliptická až podlouhle kopinatá, bází mívá špičatou nebo klínovitou a vrchol rovněž špičatý nebo tupý. Bývají papírovité nebo skoro kožovité, po obvodě mírně podvinuté, v mládí porostlé světlými dráždivými chloupky, později jsou lysé, lesklé a tmavě zelené.\n\nSvětle růžové až červené květy vyrůstají po dvou až pěti v paždí listů ve svazečcích. Pětičetné oboupohlavné květy jsou přisedlé nebo mají stopky 6 až 15 mm, jejich vejčitě kopinaté listeny bývají dlouhé 1,5 až 2,5 mm a kopinaté listence do 1 mm.\n\nVytrvalý kalich má kališní plátky podlouhlé nebo eliptické a mívá 6 až 10 přisedlých žlázek. Korunní plátky jsou oválné až okrouhlé, lžičkovitého tvaru, po obvodě mírně zoubkované. Deset nestejně dlouhých tyčinek s nitkami vespod spojenými nese srdčitě vejčité prašníky. Semeníky jsou třílaločné lysé, čnělky mají jen drobné blizny.\n\nStromy rozkvétají v závislosti na terénních a klimatických podmínkách (sucho-vláha) i v různých obdobích. Květy jsou opylovány převážně včelami, vítr se na opylení podílí minimálně. Rostlina nakvétá postupně, stejně tak dozrává ovoce, přibližně za 3 až 4 týdny po odkvětu. Plody jsou to zploštělé kulovité peckovice se třemi zřetelnými žebry, jsou 1,5 až 3 cm velké a váží 3 až 5 (extrém 20) gramů. Ve zralosti je lesklá tenká slupka zářivě šarlatově červená, šťavnatá kyselá dužina obsahuje tři semena. Každé semeno je trojúhelníkovitého tvaru, má 2 větší a jedno menší vroubkované křídlo.\n\nVe volné přírodě se malpígie lysá rozmnožuje semeny která rozšiřují převážně ptáci svým trusem, klíčivost semen není veliká, jen 5 až 50 %. Pro umělé vysazování se mladé rostliny množí řízkováním nebo se semenáčky roubují, množící materiál se používá z osvědčených stromů. Takto získané rostliny se přesazují na plantáže do sponu cca 3 × 4 m. Prvně plodí za 3 až 4 roky po výsadbě, dobrá plodnost jim vydrží asi 15 let.\n\nHlavní poznaný přínos malpígie lysé, zjištěný v roce 1945, je velký obsah kyseliny askorbové v plodech. Tyto rostliny tradičně vyrůstají rozptýleně na velkém území a místní obyvatele jsou zvyklí pojídat toto kyselé ovoce hlavně při nachlazení, kašli, při průjmech, úplavici a onemocnění jater. Rostlina se brzy začala rychle vysazovat (vyšlechtěné klony ve stromové formě) na plantážích po tropech a subtropech téměř celého světa.\n\nNe všude je vyhovující půda a klimatické podmínky; v období sucha je nutno, pro úspěšné ujmutí mladých rostlinek a pro kvalitní úrodu plodících rostlin, je zavlažovat a dvakrát ročně pravidelně přihnojovat. K docílení kvalitního ovoce se musí dospělé stromy prořezávat a pro opylení tak velké koncentrace květů je zapotřebí chovat včely poblíž plantáže. Je velká variabilita produktivity, v některých oblastech mohou jednotlivé stromy na plantážích přinést až 30 kg ovoce (Portoriko). Z jednoho hektaru se sklidí průměrně 25 t ovoce ze kterého se získá asi 2,5 t šťávy a z ní asi 500 kg askorbové kyseliny (dehydroaskorbové). Nejvíce vitamínu C obsahují ještě nezralé zelené plody. S rozvojem chemické výroby došlo postupně ke zlevnění syntetické kyseliny askorbové, která má stejné metabolické účinky jako kyselina z plodů malpígie lysé a jejch pěstování na plantážích počalo být mnohde ztrátové.\n\nZralé ovoce velmi rychle podléhá zkáze a nelze ho běžně uchovat déle než tři dny. Proto se často trhají polozralé (přechod ze žluté na červenou barvu) které lze uchovávat déle. Pro delší dobu skladování nutno plody zmrazit. Pro domácí používání (do nápojů, sladkých dezertů, polev na dorty, do pudinků a zmrzlin, na ovocné saláty a poháry, na výrobu želé a džemů) se trhají plody plně dozralé, nejchutnější. Ze šťávy se vyrábí také víno, které si při kvašení uchovává až 60 % původního vitamínu C.\n\nDřevo z malpígie lysé je překvapivě tvrdé a těžké, dokud není úplně suché nehoří. Kůra kmene obsahuje až 25 % taninu a bývá někdy využívána k činění kůží.\n\n\n \n"}
{"id": "820324", "url": "https://cs.wikipedia.org/wiki?curid=820324", "title": "Operace Forager", "text": "Operace Forager\n\nOperace Forager bylo vojenské tažení Američanů za války v Tichomoří zaměřené na souostroví Mariany a Palau. Na Marianách bylo cílem operace vytvoření předsunutých základen, jež by mohly sloužit jako odrazový můstek pro útok na Japonsko a zároveň obsazení mariánských letišť, z nichž bylo možné vysílat dálkové bombardéry B-29 na japonská města, vojenské cíle a továrny. Cílem tažení na Palauských ostrovech bylo obsazení letišť, z nichž mohli Japonci ohrožovat blížící se vylodění na Filipínách a zároveň vytvoření základny, jež mohla podporovat americké tažení v centrálním Pacifiku, včetně tažení na Filipínách. Obsazení Marian a Palau mělo také přerušit (či ohrozit) japonské linky vedoucí z Japonska do Nizozemské východní Indie, důležitého zdroje surovin, především ropy.\n\nŠlo o kritický okamžik války. Svým rozsahem a důležitostí by se operace Forager mohla srovnávat s operací Overlord, která v téměř stejnou dobu probíhala v Evropě.\n\nSouostroví Mariany nabízelo Američanům mnoho strategických výhod, v neposlední řadě mohlo sloužit jako základna pro dálkové nálety na Japonsko. Pro Spojený výbor náčelníků štábu proto nebylo rozhodnutí ostrovy obsadit nijak složité. Vylodění předcházely 11. června 1944 mohutné nálety a ostřelování z hladinových lodí, jejichž cílem byl Saipan, Tinian, Guam a Rota. Invazní vojska se 15. června vylodila na Saipanu a přes odpor Japonců do večera zřídila pevná předmostí. Saipan byl dobyt 9. července.\n\nJakmile do oblasti připlulo japonské loďstvo, soustředila se pozornost na ně. Přimělo americké námořnictvo, aby se stáhlo a utkalo se s nepřítelem ve Filipínském moři. Američané v bitvě zvítězili, a tak se lodě mohly vrátit, aby podpořily invazi. Jejich dočasná nepřítomnost však způsobila, že útok na Guam musel být odložen na 21. července. Přes silný nepřátelský odpor se Američanům podařilo ostrov dobýt do 10. srpna.\n\nNakonec došlo 24. července k útoku na Tinian, jenž byl ze všech tří operací nejúspěšnější. Ve srovnání s útoky na Saipan a Guam byly ztráty Američanů nízké. Většina ostrova byla v amerických rukou po čtyřech dnech bojů a definitivní dobytí ostrova bylo oznámeno 1. srpna.\n\nSouostroví Palau představovalo hrozbu pro americké tažení v centrálním Pacifiku a na Filipínách. Naopak v amerických rukou mohly ostrovy posloužit jako základny pro leteckou a zásobovací podporu všech amerických sil v oblasti. Velení se rozhodlo obsadit menší ostrovy Peleliu a Angaur, kde se nacházela strategicky významná letiště a obejít větší a lidnatější ostrovy Koror a Babelthuabu. Nejprudší boje byly svedeny na Peleliu, kde Japonci připravili silná obranná postavení. Dobytí Peleliu stálo námořní pěchotu a pozemní vojsko přes 1 700 padlých a přes 8 000 zraněných nebo nezvěstných. Dobytí Angauru bylo podstatně jednodušší. Američané zde přišli o 260 mrtvých, 1 354 zraněných a 940 vyčerpaných z horka, úrazů a nemocí. Smysl útoku na Palauské souostroví, jenž si vyžádal ztrátu přes 2 000 mužů je dodnes diskutabilní, neboť jak se později ukázalo, Japonci neměli na ostrovech prostředky, jimiž by mohli nějak významně ohrožovat americké tažení ve středním Tichomoří.\n"}
{"id": "820325", "url": "https://cs.wikipedia.org/wiki?curid=820325", "title": "Budimír (okres Košice-okolí)", "text": "Budimír (okres Košice-okolí)\n\nBudimír (v minulosti \"Bud(z)imir\", \"Budamér\", \"Budzymir\") je obec na Slovensku v okrese Košice-okolí. V roce 2010 zde žilo 964 obyvatel, rozloha katastrálního území činí 6,99 km².\n\nBudimír leží v Košické kotlině, 12 km severovýchodně od Košic a 23 km jižně od města Prešov. Východně od centra obce protíná katastr dálnice D1 Prešov – Budimír, Budimír – Bidovce. Obec leží v nadmořské výšce 209 m n.m. Nejvyšším bodem je kopec Viničná – 408 m n. m.\n\n\nRetenční nádrž za obcí (na konci Uľice) směrem do lesa, je vodní nádrž, která slouží jako zásobárna vody pro místní DHZ v případě požáru. Vhodná také na koupání a člunkování. Voda do nádrže přitéká z potoka, který pramení v místním lese.\n\nPoprvé se obec objevuje v listině z roku 1289, kde se zmiňuje Velký a Malý Budimír („villa Bodomer Maior et Minor Bodomer“), za vybírání papežských desátků v letech 1332–1335 byl v Budimíru farářem Filip a budimírská fara se počítala do drienovského archidiakonátu.\n\n\n\n\n\nPřed rokem 1931 existovaly v Budimir dvě církevní školy, římskokatolická a evangelická. Dne 1. listopadu 1931 na základě rozhodnutí Ministerstva školství byly obě školy sloučeny a vznikla Obecná lidová škola v Budimíru. Jejím vedením byl pověřen tehdejší učitel František Dula. Po osvobození v roce 1945 byla škola přejmenována na národní. Dne 1. září 1957 se ředitelem školy stal Jozef Bavoľár. Pro účely školy byl zrekonstruován místní zámeček, který je dnes součástí Technického muzea v Košicích. Jelikož do školy docházeli i žáci z okolních obcí, kapacitně nestačila. Začalo se s výstavbou nové budovy školy. Dne 1. září 1960 byla škola přejmenována na Základní devítiletou školu. Ve školním roce 1962/63 se začalo vyučovat v nově postavené školní budově s 13 učebnami. Žáků neustále přibývalo, proto byla postavena další školní budova, kterou předali do užívání 1. ledna 1987. Ředitelem školy byl v té době Štefan Galeštok.\n\nPodle školního vzdělávacího programu je ZŠ Budimír zaměřena na rozšířené vyučování jazyků od 1. ročníku a informatiky od 2. ročníku. Ve školním roce 2009/10 byl v rámci ISCED1 zaveden nový předmět – \"Komunikační výchova.\"\n"}
{"id": "820328", "url": "https://cs.wikipedia.org/wiki?curid=820328", "title": "Rozštěp", "text": "Rozštěp\n\nRozštěpy rtu, čelisti a patra patří mezi jedny z nejčastějších vrozených vývojových vad. Přes veškeré výzkumy jich v České republice ani ve světě neubývá. Jejich výskyt, tedy poměr počtu narozených s rozštěpem k počtu narozených bez rozštěpu, je dlouhodobě stabilní. Jedinci narození s rozštěpem jsou vzhledem k léčbě, která je v ČR na velmi vysoké úrovni, zcela přirozeně začleněni do společnosti a jsou jejími plnohodnotnými členy. Děti prožívají normální dětství a nejsou kvůli rozštěpové vadě obličeje omezovány ve fyzických ani duševních aktivitách. Rozštěp obličeje není spojen s intelektem jedince, nezpůsobuje mentální postižení.\n\nRozštěpy obličeje jsou doposud ve společnosti tabuizovány a mýtizovány, mohou tak vzbuzovat nepochopení a předsudky. \n\nRozštěpové vady obličeje byly již prof. MUDr. Františkem Burianem rozděleny na dvě základní skupiny na rozštěpy typické a atypické (faciální a kraniofaciální). Dále se dělí podle přítomnosti či nepřítomnosti syndromu na syndromové a nonsyndromové (bez syndromu). Tento článek se zabývá léčbou obličejových rozštěpů typických nonsyndromových.\n\nRozštěp obličeje je vrozená vývojová vada, která může mít různou intenzitu. Rozštěpy mohou být jednostranné nebo celkové oboustranné. Mohou zasahovat ret, čelist a patro na obou stranách či se naopak může jednat jen o naznačený rozštěp rtu.\n\nZcela samostatnou skupinou jsou izolované rozštěpy patra, kdy může být zasaženo měkké i tvrdé patro či jen patro měkké. Nemusí se vždy jednat nesrostení tkání patra (otvor v patře), ale i o pouhé špatné upnutí svalů či zdvojení krčních mandlí.\n\nRozštěpy obličeje vznikají mezi 6.-12. týdnem těhotenství tím, že nedojde k přirozenému spojení střední a boční části obličeje. Pokud středový a boční výběžek vyvíjejícího se obličeje nesplyne na jedné straně, vznikne rozštěp rtu, který může zasahovat až do čelisti, jednostranný levostranný nebo pravostranný, pokud na obou stranách, vznikne rozštěp oboustranný. Nedojde-li současně ke spojení patra sklopením z bočních stran, vzniká rozštěp celkový.\n\nIzolovaný rozštěp patra vznikne při správném vývoji rtu, ale nespojením patrových výběžků ve střední čáře.\n\nMezinárodní statistická klasifikace nemocí a přidružených zdravotních problémů MKN-10 dělí obličejové rozštěpy na:\n\nQ 35 rozštěp patra\n\nQ 36 rozštěp rtu\nQ 37 rozštěp rtu i patra \n\nLéčba rozštěpu obličeje je dlouhodobá. Trvá od narození do dospělosti a i v dospělosti je potřeba počítat například s výměnou zubních náhrad, pokud vinou rozštěpu čelisti některý z řezáků chybí. Dosahuje však za spolupráce celého lékařského týmu specialistů a rodičů malého pacienta a později pacienta samotného výborných výsledků. Vhodně zvolenou a odborně vedenou léčbou se rozštěp nestává fyzickým ani sociálním handicapem.\n\nLéčbu popisuje kniha, zpracovaná ve spolupráci s odborníky na problematiku rozštěpů, s názvem Pro tvůj šťastný úsměv.\n\nV České republice jsou odborníci na léčbu rozštěpů soustředěni v rozštěpových centrech v Praze a v Brně. Na léčbě se postupně, v závislosti na věku a vývoji jedince, podílejí specialisté z oborů plastické chirurgie, ortodoncie, stomatologie, logopedie, otolaryngologie, genetiky, pediatrie, psychologie, protetiky a implantologie. Rozštěpové centrum je zařízení, kde jsou soustředěny ambulantní ordinace lékařů, lůžková část včetně jednotky intenzivní péče a operační sály.\n\nPříčina vzniku rozštěpu je vždy kombinací vnějších a vnitřních vlivů, které působí na plod. Pouze 20 % těchto vad je dáno genetickým základem přeneseným na dítě od rodičů, 60 -70 % vzniká jako vada nová ze zevní příčiny a 10-20 % je kombinací obou vlivů. Zevní příčina jsou fyzikální (např. úrazy v těhotenství, vysoká teplota), toxické látky, které jsou známé jako teratogeny a negativně ovlivňují vývoj plodu (např. chemikálie, některá antibiotika, vitamín A, viry, hormony, kouření, alkohol a další) a v neposlední řadě biologické jako je například virová infekce, poruchy ve výživě plodu, vícečetné těhotenství, vyšší věk matky, další onemocnění matky nebo stres, gynekologické onemocnění, porucha výživy a podobně. Pro vznik rozštěpu musí působit vždy několik vlivů současně a jednoznačně kritické období pro vznik je rané těhotenství, a to období mezi 6.-12. týdnem. Jako prevence vzniku vývojových vad se doporučuje zdravý životní styl, užívání kyseliny listové tři měsíce před početím a v prvním trimestru.\n\nV České republice se rodí 160-180 dětí s obličejovým rozštěpem ročně.\n\nGenetická poradna je doporučovanou součástí rozštěpového centra.\n\nPediatr od narození sleduje celkový vývoj dítěte stejně jako u všech ostatních dětí a podílí se na léčbě případných přidružených onemocnění. Děti s rozštěpy mohou častěji trpět záněty horních cest dýchacích a středouší.\n\nPediatrická léčba nemusí být součástí rozštěpového centra.\n\nPrimární operace uzávěru rozštěpu se v ČR provádí ve třech fázích. Nejprve rozštěp rtu, poté patra a nejpozději čelisti. Různost načasování má důležité medicínské důvody.\n\nOperace uzávěru rozštěpu rtu se provádí co nejdříve, tedy již v kojeneckém věku, mobilizací a následným sešitím všech struktur rtu (sliznice, svaloviny a kůže) ve správných anatomických vrstvách. V rozštěpovém centru Kliniky plastické chirurgie FN Královské Vinohrady v Praze a v rozštěpovém centru Kliniky plastické a estetické chirurgie FN u sv. Anny v Brně se provádí od tří měsíců věku dítěte. Výhody spočívají v letité zkušenosti s tímto typem operací. V dětské nemocnici FN Brno a ve FN Motole se provádí krátce po narození dítěte. Je na rozhodnutí rodičů, po konzultaci s odborníky, které načasování zvolí. Obě načasování, jak se ukazuje, mají své výhody i nevýhody.\n\nOperace uzávěru rozštěpu patra se doporučuje provést ve věku 9-12 měsíců. Provádí se posunem slizničních laloků a svaloviny měkkého patra.\n\nOperace defektu čelisti se načasuje na základě výměny chrupu u dětí ve věku 9-11 let. Provádí se vložením spongiózního kostního autotransplantátu, odebraného převážně z lopaty kosti kyčelní pacienta a vložením do defektu čelisti.\n\nPřed nástupem do školy se provádějí různé korekční operace, v případě potřeby reoperace patrohltanového uzávěru. Po ukončení růstu se provádí korekce rtu nebo nosu z hlediska estetiky a pokud je potřeba, provádí se chirurgický posun čelisti ke korekci skusu. Potřeba operací je individuální u každého pacienta a závisí na rozsahu rozštěpu.\n\nChirurgická léčba je součástí rozštěpového centra.\n\nNarození dítěte s rozštěpovou vadou může představovat emocionální zátěž pro rodinu a později i pro postiženého jedince. Psycholog pomůže překonat potíže, vyrovnat se se stresovou situací. Publikace pro děti Můj svět s kamarády seznamuje jednoduchým způsobem děti s jejich vrozenou vadou a je psychologickou pomůckou.\n\nPsychologická léčba je doporučovanou součástí rozštěpového centra.\n\nPéče o chrup pacientů s rozštěpem vyžaduje větší pečlivost od pacienta i lékaře. Péče zahrnuje správnou výživu, dokonalou hygienu dutiny ústní, ošetření začínajících kazů. Počet řezáků u dětí s rozštěpem zasahujícím čelist bývá někdy zvětšen, jindy zmenšen. Také tvarově se často zuby v rozštěpu liší od zubů normálních. Nemusí být též pravidlem, aby po vypadnutí malého mléčného řezáku vyrostl na jeho místě stálý řezák. Je nutno nezanedbávat ošetření kazů mléčných zubů, aby dítě neztratilo předčasně některé zoubky, zejména špičáky a poslední mléčné stoličky, které jsou důležité pro správný růst stálého chrupu. Činnost všech 20 mléčných zubů a později 28 až 32 stálých zubů pomáhá přirozenému vývoji čelistí. Je mylný názor, že není třeba ošetřovat mléčné zuby, protože stejně vypadnou a budou nahrazeny stálými. Zdravý chrup, i mléčný, je pomocníkem k celkovému zdravotnímu stavu člověka. Onemocnění zubů bývají příčinou místních onemocnění, jako jsou záněty okostice nebo abscesy, i celkových onemocnění. Dětský chrup má pro vývoj dítěte stejný význam jako stálý chrup, protože připravuje rostoucímu organismu potravu a vytváří podmínky pro stálý chrup. Zdravý základ chrupu je dán již v těhotenství správnou výživou a celkovým dobrým stavem matky. Po narození je nadále ovlivňován dobrou výživou dítěte a od prořezávání prvních mléčných zubů každodenní péčí o ně.\n\nStomatologická léčba je doporučovanou součástí rozštěpového centra.\n\nOrtodontická léčba je vždy plánována a poskytována ve spolupráci s ostatními odborníky, zejména s chirurgem, protetikem a stomatologem. Ortodontická péče o pacienta s rozštěpem, obzvláště pokud rozštěp zasahuje i čelist, je dlouhodobá. Jejím cílem je dosažení správného postavení zubů a správného skusu obou čelistí. Tím je zlepšena funkce chrupu a zároveň je zlepšen estetický výsledek celé léčby. Neléčená závažná ortodontická vada by byla pro pacienta komplikací na celý život.\n\nOrtodontická léčba je součástí rozštěpového centra.\n\nRozštěp obličeje, který postihuje i patro, zasahuje do fyziologických funkcí uší, nosu a krku. Podle rozsahu rozštěpu se může projevit i v otologické problematice, která se stejně jako u zdravých dětí výrazně mění s věkem. V časném dětském věku se mohou objevit častější akutní a chronické záněty středního ucha. U rozštěpových pacientů stejně jako u zdravých pacientů se náchylnost k zánětům výrazně mění s věkem. Vlivem špatné funkce Eustachovy trubice, která spojuje střední ucho s nosohltanem, dochází k poruše vyrovnávání tlaku ve zvukovodu a tím k deformacím bubínku. V uchu se hromadí tekutina a vzniká zánět, který pokud zůstane neléčen, může způsobit nevratné změny sluchu. Hromadění tekutiny ve středouší lze léčit vložením speciálních trubiček, nazývaných gromety, do bubínku, které umožní ventilaci středouší.\n\nOtorhinolaryngologická léčba je součástí rozštěpového centra.\n\nFoniatrická péče se věnuje fyziologii a patofyziologii, řeší klinickou problematiku, diagnostiku, léčbu a léčebnou rehabilitaci poruch řeči, hlasu a vad sluchu, funkcí, které tvoří fyziologický základ dorozumívání mezi lidmi. Protože střední obličejová část je součástí hlasového a řečového aparátu člověka, tak její postižení rozštěpem způsobuje závažnou poruchu komunikace, a proto vyžaduje péči foniatra a logopeda. Foniatr sleduje vývoj řeči společně s logopedem a případne doporučí společně s ORL lékařem centra reoperaci patrohltanového uzávěru.\n\nFoniatrická léčba je součástí rozštěpového centra.\n\nPomáhá ke správné tvorbě jednotlivých hlásek, slov i vět a tím ke správné řeči. Základní tón lidského hlasu vzniká v hrtanu rozkmitáním hlasivek. Každý člověk má jiné zabarvení hlasu. Vlastní hlásky pak vznikají vzájemným artikulačním kontaktem mluvidel v pěti artikulačních okrscích. Pro správnou produkci řeči je důležitý správně fungující patrohrtanový uzávěr. Neoperovaný rozštěp nebo špatně fungující patrohltanový uzávěr narušuje komunikační schopnost (porucha rezonance, porucha artikulace a obtížně srozumitelná řeč). Odborně se narušení zvuku řeči u rozštěpů nazývá palatolálie.\n\nJakmile je dítě schopno po operaci spolupracovat s klinickým logopedem, začíná individuální logopedická léčba, která je nutná u 50-80 % dětí. Nejdříve se upravuje výslovnost samohlásek a poté postupně úprava hlásek tvořených rtem, zuby, patrem a jazykem. Vyvozené hlásky jsou vždy fixovány a automatizovány do normální řeči. Průběžně je procvičován patrohltanový uzávěr. Do 2-3 let věku by měl foniatr posoudit kvalitu patrohltanového uzávěru a ve spolupráci s chirurgem naplánovat eventuální možnou korekční operaci. Léčba palatolalie by měla být záležitostí předškolního věku, zcela správné řeči se dá za předpokladu správné funkce patrohltanového uzávěru docílit u dětí do věku šesti let. Někdy je však logopedie záležitostí na více let.\n\nStupeň palatolalie závisí na rozsahu rozštěpu, na postižení čelisti a chrupu, na přítomnosti poruchy sluchu, na mentálních schopnostech a vlivech okolního prostředí a samozřejmě na včasnosti a kompletnosti léčebné péče. Základy logopedické léčby pacientů s rozštěpy popisuje kniha Mami, tati – procvičujte se mnou.\n\nLogopedická léčba je součástí rozštěpového centra.\n\nZhotovení fixního můstku s využitím okolních zdravých zubů. Po provedení zhodnocení chrupu protetik posoudí, kolik zubů bude třeba použít pro zhotovení můstku, aby můstek byl dostatečně pevný a plnil dlouhodobě svoji funkci. Většinou je potřeba obrousit více okolních zubů a dochází tedy k trvalému poškození zdravých zubů pro potřeby protetiky. Po obroušení potřebného počtu zubů se provede a osadí můstek z kvalitního materiálu, který má dlouhou životnost. Materiál na provedení fixního můstku musí být odlehčený, aby co nejméně zatěžoval čelist s defektem a aby přitom můstek byl plně funkční. Můstek je nutné provést esteticky v souladu s ostatními okolními zuby, a to nejen velikostí, ale i barevností.\n\nProtetická léčba nemusí být součástí rozštěpového centra, ale je nezbytné vyhledat odborníka se zkušeností v rozštěpové problematice. Zpravidla ho je schopen doporučit ortodontista rozštěpového centra.\n\nPo posouzení, zda je kost v místech, kde proběhlo doplnění kosti autogenním štěpem z lopaty kyčelní, dostatečně pevna a tvoří pevný podklad pro zavedení implantátu. Pokud je kost nedostatečná, přistupuje se k augmentaci kosti, což u rozštěpů může znamenat i vytvoření kosti nové. V tomto případě je nutné v části, kde čelist zasáhl rozštěp, ať už jednostranný nebo oboustranný a vytvořila se mezera, provést doplnění kosti umělým materiálem v podobě granulí nebo bločku a vytvořit pevnou strukturu. Zavedením implantátů, titanových šroubů, na které se nasadí pevná korunka nebo můstek, se nahradí chybějící zuby. Korunka se provede esteticky v souladu s ostatními okolními zuby velikostí i barevností. Implantologická léčba je méně invazivní a není destruktivní pro okolní zdravé zuby. Kostní tkáň i titanové implantáty se dobře přijímají a u rozštěpových pacientů je maximální úspěšnost.\n\nImplantologická léčba nemusí být součástí rozštěpového centra, ale je nezbytné vyhledat odborníka se zkušeností v rozštěpové problematice. Zpravidla ho je schopen doporučit ortodontista rozštěpového centra.\n\nV celém světě vznikly na podporu lidí narozených s rozštěpovou vadou obličeje podpůrné organizace, které spolupracují s rozštěpovými centry. V České republice se v roce 2005 zformovala první organizace – Občanské sdružení Šťastný úsměv. V roce 2015, na základě legislativních změn v ČR, se toto sdružení dobrovolníků přetransformovalo na zapsaný spolek Šťastný úsměv, z.s.. Dále v ČR na podporu lidí s rozštěpy působí spolek Za novým úsměvem, z.s. Spolek klientů a přátel rozštěpového centra Praha .\n\nRozštěpové vady obličeje, ačkoliv se situace zlepšila, zůstávají i přes veškerou snahu o osvětu ze strany těchto neziskových organizací tabuizovány a mýtizovány. Problém, o kterém se nemluví, vzbuzuje obavy, způsobuje nepochopení a nedorozumění. Neznalost a obava z nepřijetí dítěte společností, obava z výsledku léčby a pocity selhání mnohdy vedou matky k ukončení těhotenství po prenatální diagnostice i typické, nonsyndromové rozštěpové vady.  \n\nTutanchamon (1341–1323 př. n. l.) – egyptský faraon. Archeologové potvrdili, že měl mírný rozštěp patra. Objevením hrobky se stal významnou osobností egyptských dějin. Hrobka samotná a předměty nalezené v hrobce významným způsobem posunuly lidstvo ve znalostech o egyptologii. \n\nThomas Malthus (1766–1834) – anglický ekonom a anglikánský pastor se narodil s rozštěpem rtu i patra, vada byla v jeho rodě dědičná. Svými vrstevníky byl popisován jako vysoký a dobře vypadající muž. Jako ekonom vytvořil teorii poptávky a nabídky, kterou ve své době neprorazil, ale později se stala inspirací pro jeho následovníky. \n\nJohn Henry „Doc“ Holliday (1851–1887) – americký dentista, hazardní hráč a pistolník z Divokého Západu. Narodil se s rozštěpem patra a částečně i rtu a byl operován svým strýcem již ve dvou měsících. Léčba nezanechala téměř žádné stopy kromě nepatrné jizvy. Ani jeho řeč nebyla obzvláště ovlivněna, protože s ním jeho matka řeč procvičovala. \n\nTad Lincoln – Thomas „Tad“ Lincoln (1853–1871) byl čtvrtým a nejmladším synem prezidenta Abrahama Lincolna a narodil se s kompletním rozštěpem. Rozštěp patra a čelisti byl velmi široký, takže měl velké problémy s příjmem potravy, s řečí a růstem zubů, což ještě více celou situaci zhoršovalo, protože se mu špatně žvýkala strava. Jako dítě byl neposedný, nechodil do školy a učili ho soukromí učitelé. Tad měl volný pohyb po Bílém domě, kde často rušil i oficiální jednání svého otce. \n\nLouis Wain (1860–1939) byl anglický umělec známý díky svým kresbám, ze kterých na nás shlížejí magické kočičí oči. Narodil se v Londýně jako prvorozený a jediný syn ze šesti dětí. Měl rozštěp rtu a lékaři ho nechtěli poslat do školy dříve, než mu bylo deset let. \n\nJürgen Habermas (* 1929) je německý filozof a sociolog, narodil se s rozštěpem patra, což se dalo poznat i z jeho řeči. Řadí se mezi nejvlivnější současné světové myslitele. Jeho práce ovlivnily nejen filozofii, sociologii a komunikační studia, ale též politické myšlení.\n\nStacy Keach (* 1941) – narodil se s jednostranným rozštěpem rtu a tvrdého patra a v dětství prošel mnoha operacemi. Možná i proto byl obsazen do role pistolníka Doc Hollidaye. Americký herec a vypravěč se nejvíce proslavil svými charakterními rolemi ve hrách světoznámých autorů. Stal se čestným předsedou Cleft Palate Foundation a bojuje za to, aby léčba rozštěpu v USA byla plně hrazena z veřejného zdravotního pojištění.  \n\nRita MacNeil (1944), Kanaďanka, se narodila s rozštěpem patra. Stala se slavnou a uznávanou folkovou a country zpěvačkou. Největší úspěch slavila v roce 1987 se svým hitem „Flying On Your Own“ a o tři roky později ve Velké Británii oslovila širokou veřejnost písní „Working Man“. Hudba se jí stala vším, jak sama řekla: „Kdykoli zpívám, cítím se silnější. Hudba je tím nejlepším lékem.“\n\nCheech Marin (* 1946), vlastním jménem Richard Anthony Marin je americký komik a herec; narodil se s rozštěpem rtu. Je známý také pro svůj hlas, jelikož namluvil mnoho filmových postaviček Disneyho pohádek, jako jsou Lví král, Auta nebo Čivava z Beverly Hills. Navíc se stand-up komik proslavil svým hraným mexickým přízvukem.\n\nMark Hamill (* 1951) je muž mnoha povolání. Ve svém životopise se může pochlubit profesemi, jako jsou herec, dabér, filmový producent, režisér a spisovatel. Jeho nejvýznamnější role byla postava jménem Luke Skywalker v sérii filmů s názvem Hvězdné války. Narodil s částečným rozštěpem patra.\n\nWendy Harmer (* 1955) – australská komička, spisovatelka, novinářka a také rozhlasová hvězda, která zářila na nebi showbyznysu více než 30 let. V současné době je šéfredaktorkou webu, který neotřelým ženským způsobem glosuje a komentuje zprávy a novinky ze světa. Narodila se s oboustranným kompletním rozštěpem. Ten jí však byl s ohledem na možnosti tehdejší plastické chirurgie operován až v 15 letech a stehy musely být ponechány celé tři měsíce, aby nedošlo k rozestoupení tkání. Kvůli neoperovanému rozštěpu zažívala nesčetné zkoumavé pohledy od okolí a také šikanu ve škole. Velkou oporou v pubertě jí byla matka, která jí dodávala potřebné sebevědomí a vůli. Wendy na vlastní kůži zakusila těžkosti spojené s rozštěpem, proto začala pomáhat ostatním. Díky tomu, že je velmi známá osobnost, získává finanční prostředky pro organizaci australských lékařů, kteří operují rozštěpy dětem v chudých částech světa.\n\nTim Lott (* 1956) je americký spisovatel žijící v Londýně se svojí manželkou a čtyřmi dcerami. Narodil se s rozštěpem rtu. Nejprve pracoval jako novinář v hudebním magazínu a pak si otevřel i vlastní nakladatelství. V téměř třiceti letech se rozhodl vrátit do školy a vystudoval historii s politologií. Následně pracoval například jako editor, fejetonista pro Sunday Times nebo jako televizní producent. Jeho prvotina, autobiograficky laděný román, vyšel až v roce 1999 a získal významná ocenění stejně jako jeho následující romány.\n\nMichael Helm (* 1961) je oceňovaný kanadský spisovatel a učitel kreativního psaní na torontské univerzitě. Narodil se s kompletním levostranným rozštěpem.   \n\nRichard Hawley (* 1967) je anglický rockový kytarista, zpěvák, hudební skladatel a producent. V současné době účinkuje samostatně, ale dříve působil v mnoha kapelách, jako jsou The Longpigs, Artic Monkeys nebo Pulp. Než se propracoval k sólové kariéře, stálo ho to hodně odhodlání a času. Narodil se s celkovým rozštěpem. Dlouho v životě hledal odvahu a dostatek sebevědomí. \n\nPeyton Manning (* 1976) je bývalý hráč amerického fotbalu, který 18 let nastupoval na pozici quarterbacka. Poslední čtyři sezóny působil v národní lize za tým Denver Broncos. Dříve zářil také v barvách týmu Indianapolis Colt či univerzitním týmu Tennessee Volunteers. Odborníci i fotbaloví fanoušci ho řadí mezi nejlepší zadáky své doby. Je rekordně držitelem pěti cen pro nejužitečnějšího hráče sezóny. V roce 2009 byl vyhlášen listem The Sporting News nejlepším hráčem Národní fotbalové ligy (NFL) a ve stejném roce ho stanice Fox Sports zvolila nejlepším hráčem dekády. Narodil se s rozštěpem patra. Krátce po začátku kariéry v NFL založil Manning vlastní charitativní společnost s cílem pomoci znevýhodněným dětem.  \n\nLjubo Milicevic (* 1981) je původem Australan, který se prosadil ve fotbalu doma i v Evropské lize za kluby jako jsou FC Zurich, FC Thun nebo Hajduk Split. Narodil se s kompletním jednostranným rozštěpem.  \n\nOwen Schmitt (* 1985) je hráčem amerického fotbalu, který se prosadil na pozici obránce v týmech Národní fotbalové ligy. Ve volném čase je jeho vášní hra na kytaru a občas jezdí po koncertech společně s kapelou Davisson Brothers Band. Narodil se s kompletním pravostranným rozštěpem. \n\nVzácný jed - napsala anglická spisovatelka Mary Webb (1881–1927)\n\nHlavní hrdinkou je Prue Sarnová, která se narodila s rozštěpem. Kniha popisuje anglickou krajinu v jednotlivých ročních obdobích, život a lidové zvyky na anglickém venkově na počátku 19. století. Vypráví nelehký životní osud i milostný příběh hrdinky.\n\n\n\nŠťastný úsměv, z.s\n"}
{"id": "820329", "url": "https://cs.wikipedia.org/wiki?curid=820329", "title": "Bitva o Peleliu", "text": "Bitva o Peleliu\n\nBitva o Peleliu (Krycí název Operace Stalemate II – \"Pat II\") byla bitva mezi jednotkami Spojených států amerických a Japonského císařství během války v Tichomoří na malém korálovém ostrově Peleliu, který náleží k Palauskému souostroví. Byla součásti operace Forager a jejím cílem bylo především obsazení strategicky důležitého letiště, které mohli Japonci využít proti americkým silám na Filipínách. V amerických rukou mohlo letiště naopak posloužit jako základna letadel podporujících americké operace v centrálním Pacifiku, včetně tažení na Filipínských ostrovech.\n\nBitva měla podle hlavního velitele amerických pozemních sil Williama H. Rupertuse skončit po třech, možná i po dvou dnech bojů. Japonci pod velením plukovníka Nakagawy však vytvořili z Peleliu téměř nedobytnou pevnost. Nakagawa, talentovaný taktik, jako jeden z prvních japonských velitelů opustil obrannou taktiku založenou na teorii „Nejlepší obrana je útok,“ a rozhodl se vést zdržovací válku, kterou preferovali Němci v Evropě. Po celém ostrově byly vybudovány bunkry, zákopy a kulometná hnízda a pohoří Umurbrogol na severu ostrova se stalo jednou velkou pevností protkanou bunkry s kulomety a děly.\n\nKdyž se 15. září 1944 vylodily na pobřeží první jednotky 1. divize námořní pěchoty, strhl se nelítostný boj.\nI přes tvrdý odpor se námořní pěchotě podařilo vyhnat v prvních dvou týdnech Japonce z jižní a západní části ostrova a ovládnout letiště. Nyní však začaly nejtvrdší boje o severní výběžek ostrova a pohoří Umurbrogol, jemuž mariňáci dali příhodný název \"hřeben Krvavého nosu\". Když byly na konci října jednotky USMC staženy, nastoupily na jejich místo armádní jednotky z 81. pěší divize. Nakonec se americké armádě podařilo japonské síly z ostrova koncem listopadu vytlačit. Bitva patří k nejkrvavějším střetům v dějinách americké námořní pěchoty.\n\n"}
{"id": "820330", "url": "https://cs.wikipedia.org/wiki?curid=820330", "title": "Sony Swedish Open 2012", "text": "Sony Swedish Open 2012\n\nTenisový turnaj WTA Sony Swedish Open 2012 se konal ve dnech 14. až 22. července ve švédském Båstadu na otevřených antukových dvorcích jako součást kategorie WTA International Tournaments. Jednalo se o premiérový ročník události s názvem nového sponzora firmou Sony. Odměny činily 220 000 USD.\n\nSlovinská tenistka Polona Hercogová obhájila titul z loňského ročníku, když ve finále porazila Francouzku Mathilde Johanssonovou.\n\n\nNásledující hráčky získaly divokou kartu do hlavní soutěže dvouhry:\n\nNásledující hráčky si zajistily účast v hlavní soutěži z kvalifikace:\n\n\n\n\n"}
{"id": "820332", "url": "https://cs.wikipedia.org/wiki?curid=820332", "title": "Kanton Fontaine-le-Dun", "text": "Kanton Fontaine-le-Dun\n\nKanton Fontaine-le-Dun (fr. \"Canton de Fontaine-le-Dun\") je francouzský kanton v departementu Seine-Maritime v regionu Horní Normandie. Skládá se ze 16 obcí.\n\n"}
{"id": "820335", "url": "https://cs.wikipedia.org/wiki?curid=820335", "title": "Crikvenica", "text": "Crikvenica\n\nCrikvenica ( , ) je chorvatské město a turistické letovisko na pobřeží Kvarnerského zálivu Jaderského moře, 25 km jihovýchodně od Rijeky při ústí řeky Dubračina. V roce 2011 zde žilo přes 11 000 obyvatel. Název získalo podle kláštera řádu Svatého Pavla Prvního Poustevníka postaveného v roce 1412.\n\nPrůměrná roční teplota v Crikvenici je 13,2 °C. Proto se místní obyvatelé zaměřují na farmářství, pěstování zeleniny a rybaření. Turistické možnosti jsou soustředěny podél tzv. riviéry, která se táhne od Jadrova na severu po Selce na jihu. Město má bohatou lázeňskou tradici, nachází se zde množství sanatorií a lázeňských pavilonů. Ve Vinodolské ulici se nachází mořské akvárium se středomořskou faunou a flórou a tropickými rybami. \n\nMěsto se skládá ze čtyř částí: Crikvenica, Dramalj, Jadranovo a Selce.\n\nNejstarší částí Crikvenice je vrch Kotor. První osídlení zde byla v období starověkého Říma, kdy toto město neslo název Ad Turres. S příchodem Chorvatů se název změnil na Kod tor. V roce 1776 však toto město vyhořelo a znovu vybudovaná obec již nesla název Crikvenica. Za zakladatele se považuje panovník Nikola Frankopan IV. V 19. století se zde začal rozvíjet turistický ruch. Roku 1877 byl vybudován přístav, v roce 1888 pláž a 1891 první hotel.\n\n\n"}
{"id": "820336", "url": "https://cs.wikipedia.org/wiki?curid=820336", "title": "Dal Stivens", "text": "Dal Stivens\n\nDal Stivens, rodným jménem Dallas George Stivens (31. prosince 1911, Blaney, Nový Jižní Wales, Austrálie - 15. června 1997, Sydney, Nový Jižní Wales, Austrálie) byl australský novinář, publicista, spisovatel, rozhlasový scenárista, humorista a lidový vypravěč.\n\nPublikoval nejen pod svým jménem ale i pod pseudonymy: John Sidney, James Crockett, Jeff Peters, Richard Fitter, Jack Tarrant, David / John Chilton, David / John Wilton. Českým čtenářům a filmovým divákům je patrně nejvíce znám jako autor literární a později i komiksové postavy Kamenáče Billa, která později oživla i na filmovém plátně v několika československých animovaných filmech díky výtvarníkovi Miroslavu Štěpánkovi a režiserovi Václavu Bedřichovi. V roce 1981 obdržel cenu Patricka Whita za zásluhy o australskou literaturu.\n\nKromě literatury a novinařiny se také aktivně věnoval malířství a sochařství, jeho velkou vášní byl i sport, jmenovitě pak kriket, o němž také často psal. Kromě rodné Austrálie často publikoval i v Evropě a ve Spojených státech amerických.\n\n\n\n\n\n\n\n\n"}
{"id": "820339", "url": "https://cs.wikipedia.org/wiki?curid=820339", "title": "Rikotský průsmyk", "text": "Rikotský průsmyk\n\nRikotský průsmyk () je průsmyk v jižní části Lišského hřbetu (též Suramský hřbet), který rozděluje Gruzii na západní a východní část. Průsmykem prochází rozvodí mezi Černým mořem(řeka Rioni) a Kaspickým mořem (řeka Kura). Pod průsmykem byl v roce 1982 proražen silniční tunel na hlavní silnici Kutaisi-Tbilisi dlouhý 1 722 m.\n"}
{"id": "820342", "url": "https://cs.wikipedia.org/wiki?curid=820342", "title": "Jan Kubíček (sportovec)", "text": "Jan Kubíček (sportovec)\n\nJan Kubíček (* 16. března 1980 Sokolov) je český triatlonista a duatlonista, sportovní kariéru začal roku 1996 v duatlonu, později přešel na triatlon. \n\n2014\n\n\n2012\n\n\n2011\n\n\n2010\n\n\n2009\n\n\n2008\n\n\n"}
{"id": "820345", "url": "https://cs.wikipedia.org/wiki?curid=820345", "title": "Alexander Vandegrift", "text": "Alexander Vandegrift\n\nAlexander Archer Vandegrift (13. března 1887 - 8. května 1973) byl americký generál, který sloužil u Námořní pěchoty Spojených států amerických.\n\nNa začátku druhé světové války velel 1. divizi námořní pěchoty a zvítězil s ní ve velmi důležité bitvě o Guadalcanal. Za své zásluhy během tažení na Šalomounových ostrovech byl vyznamenán medailí cti. Později se stal 18. nejvyšším velitelem sboru námořní pěchoty a stal se prvním vojenským námořníkem, který byl v aktivní službě povýšen na čtyřhvězdičkového generála.\n"}
{"id": "820346", "url": "https://cs.wikipedia.org/wiki?curid=820346", "title": "Serie A 2012/13", "text": "Serie A 2012/13\n\nSoutěžní ročník Serie A 2012/13 byl 111. ročník nejvyšší italské fotbalové ligy a 81. ročník od založení Serie A. Soutěž začala 25. srpna 2012 a skončila 19. května 2013. Účastnilo se jí opět 20 týmů z toho 17 se kvalifikovalo z minulého ročníku. Poslední tři týmy předchozího ročníku, jimiž byli US Lecce, Novara Calcio a poslední tým ročníku - AC Cesena, sestoupily do druhé ligy. Opačným směrem putovaly Delfino Pescara 1936 (vítěz druhé ligy), Turín FC a UC Sampdoria, která po obsazení 6. místa v ligové tabulce, zvítězila v play-off.\n\nTitul v soutěži obhajoval opět Juventus FC, který v minulém ročníku získal již 28. prvenství v soutěži, když ji ovládl poprvé od roku 2004, kdy z ní byl administrativně vyřazen.\n\nVelmi dobře vstoupil i do této sezony, když zvítězil v devíti z prvních 10 utkáních, čímž si vybudoval dostatečný náskok, který v průběhu soutěže udržoval. Juventus FC strávil na první místě tabulky 37 z 38 kol a v obhajobě byl nakonec úspěšný. Před druhou SSC Neapol zvítězil o solidních 9 bodů a získal tak své 29. scudetto. Nejlepším kanonýrem se stal Édinson Cavani z SSC Neapol, který nastřílel celkem 29 gólů. Některým týmům italský fotbalový svaz odečetl kvůli korupci v průběhu ročníku body, konkrétně těmto:\n\nVe finále Coppa Italia došlo na římské derby. Nastoupili proti sobě SS Lazio a AS Roma. Úspěšnější byl klub z Lazia, který zvítězil 1–0 a slavil 6. triumf v soutěži. Vítězství slavil i Libor Kozák, který však do finálového klání nezasáhl.\n\n\nNejlepším střelcem tohoto ročníku Serie A se stal uruguayský útočník Edinson Cavani. Hráč SSC Neapol vstřelil 29 branek.\n"}
{"id": "820350", "url": "https://cs.wikipedia.org/wiki?curid=820350", "title": "Seznam členů československého Federálního shromáždění po volbách v roce 1976", "text": "Seznam členů československého Federálního shromáždění po volbách v roce 1976\n\nToto je seznam členů Federálního shromáždění po volbách v roce 1976, kteří v tomto nejvyšším zákonodárném sboru ČSSR zasedali do voleb v roce 1981.\n\nVčetně poslanců, kteří nabyli mandát až dodatečně při doplňovacích volbách (po rezignaci či úmrtí předchozího poslance). V závorce uvedena stranická příslušnost.\n\n\n\n\nVčetně poslanců, kteří nabyli mandát až dodatečně při doplňovacích volbách (po rezignaci či úmrtí předchozího poslance). V závorce uvedena stranická příslušnost.\n\n\n\n\n"}
{"id": "820353", "url": "https://cs.wikipedia.org/wiki?curid=820353", "title": "Viadukt Tan-jang-Kchun-šan", "text": "Viadukt Tan-jang-Kchun-šan\n\nViadukt Tan-jang-Kchun-šan () je s délkou 164,8 kilometrů nejdelší most na světě. Jedná se o železniční viadukt na vysokorychlostní trati Peking – Šanghaj, leží na úseku tratě v provincii Ťiang-su. Vede zde v krajině delty řeky Jang-c’-ťiang. Pod ním leží především rýžová pole, nejdelší souvislý úsek přes vodní hladinu představuje devět kilometrů přes jezero Jang-čcheng u Su-čou.\n\nPro provoz byl most otevřen 30. června 2011.\n"}
{"id": "820355", "url": "https://cs.wikipedia.org/wiki?curid=820355", "title": "International German Open 2012", "text": "International German Open 2012\n\nTenisový turnaj ATP International German Open 2012, oficiálním názvem se jménem sponzora Bet-at-home Open – German Tennis Championships 2012, se konal ve dnech 16. až 22. července v německém Hamburku. Událost se odehrávala v areálu Am Rothenbaum na otevřených antukových dvorcích jako součást kategorie ATP World Tour 500. Odměny činily 1 015 000 EUR.\n\nObhájce titulu a druhý nasazený Francouz Gilles Simon podlehl ve druhém kole zkušenému Němci Tommy Haasovi. Ten pak ve finále podlehl argentinskému vítězi Juanu Mónacovi.\n\n\nNásledující hráči obdrželi do soutěže divokou kartu od pořadatelů:\n\nNásledující hráči se probojovali do soutěže z kvalifikace:\n\n\n\n"}
{"id": "820356", "url": "https://cs.wikipedia.org/wiki?curid=820356", "title": "BB&amp;T Atlanta Open 2012", "text": "BB&amp;T Atlanta Open 2012\n\nTenisový turnaj ATP BB&T Atlanta Open 2012 se konal ve dnech 16. až 22. července v americkém Johns Creek státu Georgie. Odehrával se na otevřených kurtech s tvrdým povrchem jako součást kategorie ATP World Tour 250 series. Představoval první ročník sponzorovaný firmou BB&T a hraný s novým názvem „BB&T Atlanta Open“. Jednalo se o úvodní turnaj série US Open 2012. Odměny činily 600 000 USD.\n\nDvojnásobný obhájce singlového titulu Američan Mardy Fish, skrečoval zápas ve druhém kole pro poranění ramena. Vítězem se stal čtvrtý nasazený Američan a bývalá světová jednička Andy Roddick. Australan Matthew Ebden obhájil deblový titul tentokrát ve spojení s Ryanem Harrisonem.\n\nČtyři nejvýše nasazení hráči měli do 2. kola volný los.\n\nNásledující hráči obdrželi do soutěže divokou kartu od pořadatelů:\n\nNásledující hráč získal do hlavní soutěže zvláštní výjimku:\n\nNásledující hráči se probojovali do soutěže z kvalifikace:\n\n\n\n\n"}
{"id": "820369", "url": "https://cs.wikipedia.org/wiki?curid=820369", "title": "Komenda Býčkovice", "text": "Komenda Býčkovice\n\nKomenda Řádu německých rytířů v Býčkovicích je zaniklá komenda řádu německých rytířů, existovala v letech 1253 až 1417.\n\nZbožný rytíř blahoslavený Hroznata daroval roku 1197 tepelskému klášteru v západních Čechách ves Býčkovice, která se postupně stala centrem panství. Protože byly Býčkovice od Teplé příliš vzdáleny, pronajali je premonstráti v Teplé roku 1233 řádu německých rytířů, který pak roku 1282 získal Býčkovice dědičně.\n\nŘád zde zbudoval postupně výnosné a dobře vedené hospodářství, jehož centrem se stala opevněná řádová komenda. Komtuři se zde poměrně často střídali. Roku 1326 se připomíná komtur Havel, 1332 Mikuláš Pusser, 1337 Konrád ze Cvikova a v letech 1361–1364 Jakub (Jaklin). V roce 1382 zde žili tři bratři rytíři, v jejichž čele stál komtur Václav Srša z Drahotuše. Z panství komendy se již v této době exportovalo obilí a výnosy zdejšího hospodářství byly ve své době na mimořádné výši. Ročně komenda vynášela padesát kop grošů. Na panství se choval i dobytek. Tak v letech 1381–1383 se chovalo v Býčkovicích 53 krav, 568 ovcí, 29 koní, 18 hříbat a 160 prasat. Komenda promyšleně hospodařila a vedle komendy a kostela zde byl i rozsáhlý panský dvůr. K hospodářství patřily také vinice, které zásobovaly vínem ostatní řádové komendy.\n\nV roce 1404 spravoval býčkovickou komendu přímo zemský komtur spolu s nejvýznamnějším českým komturstvím v Chomutově. Již před rokem 1406 zde opět byl samostatným komturem Albrecht z Dubé. V roce 1409 založili němečtí rytíři u Býčkovic velký rybník (dnes zaniklý), ale celkové zadlužení řádu v Čechách vedlo k tomu, že zemský komtur Oldřich z Ústí musel 4. dubna 1409 býčkovickou komendu zastavit. Původně měla být zastavena na dobu šesti let s ročním nájmem ve výši sedmdesát kop grošů, ale v zástavě zůstala až do husitských válek. Prvním zástavním držitelem se stal Herš z Vrutice, kterého roku 1412 vystřídal Bohuněk z Valovic. Ještě před uplynutím šestileté lhůty zkonfiskoval řádový majetek král Václav IV. a sám jej zastavil. Pro zajímavost lze dodat, že na panství býčkovické komendy byla hora, na níž si roku 1421 postavil Jan Žižka svůj hrad Kalich.\n\nVzhledem k nejasné lokalizaci místa, kde komenda stávala, nelze rozhodnout, zda svou podobou patřila mezi hrady nebo tvrze. Poloha bývá uváděna v prostoru mezi čp.  46, 47 a 28, nebo u domu čp. 73, kde se dochovaly pozůstatky tvrze z šestnáctého století.\n\nPodle Jaroslava Pachnera stával areál v okolí domu čp. 36 a sousední barokní býčkovické fary. Součástí zdmi ohrazeného areálu je budova staré školy, která bývala starší farou a snad obsahuje i pozůstatky některé ze staveb řádové komendy. V areálu stával také kostel svatého Havla zbořený v letech 1834–1835. Jeho západní zeď se v podobě dvou nároží snad částečně dochovala v hřbitovní zdi východně od barokní fary. Další architektonické články byly nalezeny při hloubení základů domů čp. 46 a 47.\n\n\n"}
{"id": "820370", "url": "https://cs.wikipedia.org/wiki?curid=820370", "title": "Vincenc Havel", "text": "Vincenc Havel\n\nVincenc Havel (5. dubna 1906 Křtiny – 23. února 1992 Hradec nad Moravicí) byl český sochař, představitel figurálního realismu.\n\nNarodil se v rodině křtinského malíře pokojů Jaromíra Havla (* 15. ledna 1874) a jeho ženy Karoliny (* 22. ledna 1883), dcery dačického provazníka Leopolda Pelikána, a Marie, roz. Štěpánkové. Malířské řemeslo otce přimělo dát nadaného Vincence v 17 letech ke studiu Umělecko-průmyslové školy v Praze, kde pod vlivem profesorů Josefa Mařatky a Karla Štipla změnil svůj zájem o malířství ve studium oboru sochařství v l. 1923 - 1927. Po absolvování školy podnikl studijní cestu do Itálie. V sochařské umělecké tvorbě se zaměřil téměř výhradně na figurální realizmus. V začínající jeho tvorbě převažovaly oficiální i komorní portréty prezentované v různých plastikách, plaketách a bustách. Pro ztotožnění se s českým etnikem na Opavsku, kde působil již před válkou, užíval k signování svých děl českého ekvivalentu svého jména - Čeněk. Takto je např. signovaná bronzová plastika T. G. Masaryka na Slezské univerzitě v Opavě, busta Rudolfa Gudricha na jeho hrobě, pískovcový pomník padlým v 1.světové válce v Kylešovicích, busta generála Hanáka v Opavě. Za okupace byl nucen změnit pobyt a přerušit uměleckou činnost. Vedle funebrální plastiky pro brněnský hřbitov (houslisty J. Štěpánka, prof. V. Nappa, MUDr. V. Kubeše) se věnoval kresbě olejem i pastelem (rodinné portréty - ženu Marii, dcerku Věru), pohledy rodné obce Křtin. \n\nPo skončení 2. světové války se vrátil do Opavy a od roku 1947 trvale žil až do své smrti v Hradci nad Moravicí. Obec svého posledního pozemského příbytku vykreslil uhlem, nedaleké Žimrovice olejem. Miloval hudbu, hrával na housle zejména skladby Beethovena, a proto jej také v historických místech hradeckého pobyt ztvárnil v nadživotní velikosti do mramoru. Umělecky modeloval i další hudební velikány: Ference Liszta, Petra Ebena, Bedřicha Smetanu. Vytvářel však plastiky i velkých postav národní a regionální kulturní historie, jako pomník a pamětní desku Františka Palackého pro Fulnek a Hodslavice, plaketu básníka Petra Bezruče pro Branecké železárny, pamětní desku Vincence Praska pro Milostovice, malíře Valentina Držkovice pro Hrabyni. Velmi oblíbeným Havlovým vyjadřovacím prostředkem byl námět ženy. Ženskou postavou představoval Jaro, Ráno, Myšlenku, Zemi, Tanečnici, Odpočinek (v Havířově), Rozmar a Ležící (v Ostravě), Torzo (v Hlučíně), Matku a Zrození nové Opavy (v Opavě).\n\nNad jeho tvorbou na společenskou objednávku však v současné době stojíme s rozpaky a zahrnujeme ji do tzv. socialistického realizmu. Mistrně zhotovoval pomníky dělnických vůdců - Gottwalda pro Opavu, Dědice, Nový Bohumín a Třinec, Zápotockého pro Novou huť v Ostravě, Cingra pro Brno, a také anonymních představitelů tzv. pracující třídy - Kopáče, Horníka, Úderníka či Kubánce. Vytvářel pomníky Osvobození (Bílovec) či Vítězství socialismu (dvojice sousoší před Slezským divadlem v Opavě, ale také sgrafitové výzdoby fasád obytných domů měst a obcí našeho regionu). Za \"socialistickou výzdobu\" Opavy obdržel v roce 1963 čestné uznání.\n\nByl činný ve spolku výtvarných umělců \"Aleš\" v Brně (1938 - 1945), Spolku umělců slezských v Opavě (od roku 1945), tvůrčí skupině \"Bezruč\" v Opavě (od roku 1963) a ve Svazu výtvarných umělců v Praze (od roku 1950). Uspořádal v letech 1941 - 1986 celkem 9 samostatných výstav a desítky výstav obeslal, také v Polsku a Rusku.\n\n\n\n"}
{"id": "820374", "url": "https://cs.wikipedia.org/wiki?curid=820374", "title": "Lodě v Pirátech z Karibiku", "text": "Lodě v Pirátech z Karibiku\n\nTyto lodě se objevily ve filmové sérii Piráti z Karibiku. Lodě jsou uvedeny s vlajkami domovských zemí.\n\n\nLoď pirátských kapitánů z Karibiku, jejím poznávacím znamením jsou černé plachty. Jde o nejrychlejší loď na světě, což se hodí Jackovi při útěku. Jack Sparrow ji kdysi dostal od Davyho Jonese (na 13 let), výměnou za stoletou službu na Holanďanovi a odvezl ji do Tortugy. Tam získal posádku. Po delší době plavení přišel převrat. Jack byl vyhozen a místo kapitána převzal Hector Barbossa. Bohužel Barbossa na ni uvrhl strašlivé pokletí a z Černé perly se stala loď duchů. Přišlo loupení a drancování dlouhé skoro 10 let. Kletbu se podařilo zlomit a Jack Sparow se stal opět kapitánem. Loď podnikla honbu za srdcem Davyho Jonese, a byla celá i s Jackem sežrána Krakenem. Dostala se na onen svět, kde si ji vzali Jackovi zachránci. Loď převrhli, aby se dostali zpět domů. Černá perla se stala vlajkovou lodí Bratrského sněmu, spojených pirátských jednotek. Vyplula jako první a střetla se s Bludným Holanďanem. Po delším boji ve víru byl Bludný Holanďan potopen. Pak Perla ještě zničila loď lorda Becketa Endeavour. Kapitánem se stal Barbossa. Loď podstoupila ještě jednu bitvu, s Pomstou královny Anny. Tu prohrála na celé čáře a byla kouzlem zmenšena do lodi v láhvi. Tuto láhev sebral Gibbs. Asi 5 let poté byla Perla osvobozena kapitánem Barbossou, aby Jack a spol. mohli zabít kapitána Salazara. Jack pak konečně znovu převzal kormidlo Perly a vyplul na širé moře.\n\n\nNechvalně proslulý koráb kapitána Černovouse. Této lodi se bojí i piráti. Je jednou ze tří lodí duchů (Černá perla, Holanďan a Pomsta). Důstojníka dělala Černovousova dcera Angelica Teach. Posádka byla najímána podvody a na její otrockou práci dohlíželi zombie. Černovous totiž dokáže vyvolat mrtvé. V boji je tato loď téměř nepřemožitelná, díky Tritonově šavli kapitána Černovouse nedokáže žádná loď vzdorovat. Byl na ni unesen Jack Sparrow, aby ji dovedl k prameni mládí. K prameni loď dojela, ale strhla se bitva mezi Černovousem a příslušníky britského námořnictva. Když se do boje připojili i Španělé, Barbossa zranil Černovouse a sebral mu šavli. Tím získal nad lodí nadvládu. Mezitím stačil Gibbs získat z místnosti na lodi všechny trofeje.\n\n\nNejsilnější loď v jihočínském moři. Vlastnil ji kapitán Sao Feng ze Singapuru. Když Černá perla nabírala vodu, napadla její posádku Empress a všechny je zajala. Sao Feng hodlal předat zajatce Endeavour. Barbossa ale Sao Fenga přemluvil a Empress prchla na jinou stranu než Černá perla. Zatímco po Perle šel Endeavour, po Empress šel Holanďan. Empress byla zajata. Díky Norringtonovi Empress unikla a ten za to zaplatil životem. Elizabeth jako kapitánka poté plula do zátoky vraků. Empress přežila válku s East India Trading Company.\n\nHai Peng vyplula do říše mrtvých, když ji Will získal na Sao Fengovi. Přeplula ledový oceán a byla zničena, když spadla z obrovského vodopádu. Celou posádku to vylodilo v říši mrtvých, odkud se dostali za pomoci Černé perly.\n\n\n\nHned po Černé perle je to nejrychlejší loď Karibiku. Když Jack Sparrow a Will Turner unesli Dauntless, vydali se je pronásledovat vojáci právě na Interceptoru. Vojáci přeskákali z Interceptoru na Dauntless a Jack s Willem naopak. Interceptor odhákli a vydali se do Tortugy. Tam najali posádku, včetně Jackovy expřítelkyně Anamarie. Aby si ji Jack usmířil, udělal z ní kapitána. Interceptor plula na Isla de Muerta, když ji přepadla Černá perla. Po Elizabethině záchraně piráti z Černé perly Interceptor zničili.\n\n\nProvidence dostal jako loď Barbossa od krále Jiřího II. Slíbil mu, že najde pramen mládí, i když tajným záměrem bylo zabít Černovouse a zmocnit se Pomsty královny Anny. Navigátora dělal Gibbs a loď byla přezbrojena z protipirátské na protišpanělskou. Loď se dostala až do zátoky sirén, kde vystoupili Barbossa, Gibbs a několik vojáků. Zbytek byl zabit mořskými pannami.\n\n\nDauntless byla nejsilnější lodí Britského námořnictva v Karibiku. Měl ji komodor Norrington, dřív než byl povýšen na admirála. Na krátkou chvíli ji měl Jack Sparrow, než ji vojáci získali zpět. Když Elizabeth na ostrově pašeráků zapálila rum, našla ji Dauntless. Loď plula do Isla de Muerta, aby potopila Černou perlu. Stejně tak chtěl loď získat Barbossa, protože by s ní byl téměř neporazitelný. Loď přepadli piráti a byli by ji získali nebýt zlomení kletby. Byla zničena v hurikánu u Tripolisu\n\n\nChlouba Východoindické společnosti. Přepravovala zajatce a byli na ní uvězněni Will, Elizabeth, Weatherby a chvíli i James, než byl povýšen na admirála. Endeavour vedla do bitvy 300 lodí proti pirátskému bratrstvu. Byla potopena spojenými silami Černé perly a Holanďana.\n\n\nJedna z největších lodí světa. Tuto loď dostal Davy Jones od nymfy Kalypsó za účelem převážení lidí, kteří umřeli na moři, na onen svět. Jednou za deset let se loď může vynořit. Když si Davy Jones vyřízl srdce, on i jeho posádka se změnili na nestvůry inspirované mořskými živočichy. Holanďan se znažil získat Jacka Sparrowa, kvůli dohodě s Davy Jonesem. Bludného Holanďana může ovládat pouze ten, kdo vlastní srdce Davyho Jonese, nebo to srdce nahradí svým. Srdce získal James Norrington a dal ho Becketovi. Holanďan se snažil potopit Černou perlu, ale když se to nedařilo, ničil další lodě. Nadešel souboj ve víru s Černou perlou. Při souboji zabil Davyho Will a stal se kapitánem. Spolu s Perlou pak Holanďan zaútočil na Endeavour, kterou potopili.\n\n\nS touto lodí vyplul Ponce de León hledat pramen mládí. O lodi se říká, že je na ní ukryt poklad. To nejcennější byly dva stříbrné kalichy. Díky nim mohl být pramen mládí použit. Loď ztroskotala, a jelikož se šířilo křesťanství, nikdo nehledal loď s pohanským záměrem. O spoustu let později se tam na Černovousův příkaz vydal Jack Sparrow a potkal tam Barbossu. Po kratším boji zjistili, že kalichy sebrali křesťané.\n\n\nTato loď byla uvězněna v ďáblově trojúhelníku, kvůli tomu že Jack Sparrow kapitána Salazara vyprovokoval a vplula do něj, spolu s kapitánem Salazarem a s posádkou. Poté se Jack Sparrow vzdal kouzelného kompasu, a Tichá Máří byla osvobozena, a začala pronásledovat Jacka Sparrowa, kvůli tomu že se chtěl její kapitán Jackovi pomstít. Posléze se její kapitán utopil společně se svou posádkou.\n\n\nNa této lodi se nacházel Bill Turner, když se rozešel se svými kumpány z Černé perly. Aby se mu pomstili za neposlušnost, loď zničili a Billa zabili. Bill předal před zničení lodě medailon z aztéckého zlata Willovi. Potápějící se Princess objevila loď Dauntless, na které byla Elizabeth se svým otcem. Willa vylovili a zachránili ho.\n\n"}
{"id": "820378", "url": "https://cs.wikipedia.org/wiki?curid=820378", "title": "Kooikerhondje", "text": "Kooikerhondje\n\nKooikerhondje je poměrně staré a drobné psí plemeno pocházející z Nizozemska. Je velmi nenáročné a v České republice se jeho chov pomalu rozšiřuje.\n\nPsi podobní dnešním kooikerhondjům se poprvé objevili v Nizozemí v 17. století. Byli využíváni lovci pro lov divokých kachen. Ti potřebovali psa, který by sám dokázal divoké kachny nahnat do klecí. Provádělo se to takto: divoké kachny byly v rákosí. Pes - kooikerhondje - plaval kolem tohoto rákosí s ocasem zvednutým a plaval, dokud se kachny ze zvědavosti nepřišly podívat. Pak je ve správnou chvíli začal nahánět. \n\nKooikerhondje byl velmi oblíbený právě pro tuto práci. Nepříliš velký, ale silný a s výdrží, kterému nevadí chlad a vlhkost. Toto plemeno začalo být od roku 1943 registrováno v Holandské plemenné knize. Během 2. svět. války jeho stavy poklesly na pouhých 25 jedinců. Na jejich základě se podařilo plemeno opět rozšířit, ovšem za cenu výskytu dědičných onemocnění.\n\nPřísnou kontrolou zdraví a povahy, které probíhají dosud, se podařilo vyšlechtit zdravé a vyrovnané jedince. V roce 1971 byl schválen standard tohoto plemene a následně byl kooikerhondje schválen FCI. Tento pes dosáhl značné obliby.\nV nizozemštině \"kooiker\" znamená kachnář, člověk který loví kachny pomocí takzvaného \"kooi\", neboli kačenáře. \"Hondje\" znamená pes, \"kooikerhondje\" je tedy kachnářský pes.\nSrst tohoto plemene je zcela nenáročná, ale velice krásná - je středně dlouhá, na dotek hebká a izoluje před zimou i vodou. Má červenou nebo naoranžovělou barvu znaků, podklad je většinou bílý. Toto plemeno je jemné konstrukce s velmi lehkou kostrou. Hlava je přiměřené délky, suchá a čistými liniemi. Stop je z profilu (ze strany) patrný, z pohledu zepředu nevýrazný. Uši jsou nasazeny nízko, středně velké a nošené podél hlavy. Srst na nich může vytvořit volánky. Krk je dlouhý, velmi dobře osvalený a suchý. Hřbet silný a rovný i když je poněkud krátký. Ocas - který sloužil k lákání kachen - je velmi dlouhý, osvalený a bohatě osrstěný. Většinou je nošen nad linií hřbetu, i pokud je v klidu. Nohy jsou dlouhé a svalnaté, tlapky kulaté.\n\nVýška se pohybuje od 35 - 40 cm, váha je 9 - 11 kg.\n\nToto plemeno je klidné, milé a přátelské, svoji rodinu velmi miluje a dokáže ji i chránit. Je i velmi chytrý a bystrý! Jedinci tohoto plemene jsou většinou živí a nadšeně se vrhají do každé práce. Není moc hlučný, spíše naopak a není to dobrý hlídač. S dětmi vychází vcelku dobře, ale má rád svůj klid a pokud dětem nebudou vymezeny hranice, může se začít bát a z toho se pak může vyvinout i agrese. S ostatními zvířaty vychází dobře, ale má lovecké pudy a proto spíše než srnku prožene kachnu nebo labuť. Má velmi rád vodu. Je to pes i pro více lidí, nejen pro jednoho. Výcvik je nutný.\n\nNa péči je tento pes velmi nenáročný. Srst stačí občas vykartáčovat, v době línání trochu častěji, do uší se nijak zasahovat nemusí a pokud si drápky brousí o chodník, tak také ne. Šampónem ji stačí mýt jen 2x do roka, ne tedy moc často, aby neztratila svoji přirozenou mastnotu, to by vedlo ke kožním problémům. Jediné co potřebuje, je pohyb. Nevyžaduje ho, ale rozhodně mu prospívá, hlavně pohyb ve vodě, který je pro něj přirozený. Výcvik je nutností - i když je to malý pes, dokáže leccos zničit a bez výcviku je prakticky neovladatelný.\nDnes se již vůbec ke svému původnímu účelu nevyužívá - hlavně díky pokrokům v technologiích. Dnes je to hlavně společník nebo slídič. Poslední dobou ale získává i uplatnění jako canisterapeut nebo záchranář. Hodí se i pro psí sporty.\n"}
{"id": "820380", "url": "https://cs.wikipedia.org/wiki?curid=820380", "title": "Kamenický kopec", "text": "Kamenický kopec\n\nKamenický kopec či vrch má dva vrcholy. Původně vyšší na západě je těžbou čediče narušený, po odtěžení vrcholu nyní měří zhruba 436,5 m n. m. Druhý vrchol nepatrně nižší více na východě je hustě porostlý vzrostlým lesem. Celý masiv kopce leží mezi městem Zákupy a připojenou vesnicí Kamenice, je téměř celý zalesněn a dobře přístupný po řadě cest.\n\nOkolní krajina patří do Zákupské pahorkatiny, která sestává z horizontálně uložených sedimentárních hornin České křídové tabule proťatých miocenními vyvřelinami. Při formování Oherského prolomu se během miocénu (zhruba před 23 milióny lety) začaly křídovými vrstvami prodírat sopečné hmoty a vytvářet na východní straně prolomu sopky Českého středohoří. Pískovcem provřelý čedič tak dál vzniknout všem zdejším výrazným kopcům. Dnešní geomorfologie je výsledkem eroze během posledních 10 miliónů let.\n\nV květnu roku 2016 zkoumal geologickou minulost Kamenického vrchu mezinárodní tým vědců z Francie, Spojených států a České republiky. Vulkanologové z České geologické služby, americké New Mexico Highlands University a francouzské Université Blaise Pascal zde zkoumali vznik této sopky a tzv. maaru odkrytého lomem. Uvedený tým již předtím spolupracoval na předešlých výzkumných projektech v České republice, konkrétně při studiu vzniku vrchů Trosky a Zebín na Jičínsku.\n\nV období mezi roky 1900 až 1979 (přibližně) byl v provozu kamenolom. Kolem roku 1949 patřil pod podnik \"Československé státní silnice Liberec\", poté byl předán do správy státního podniku \"Severočeský průmysl kamene\", který byl několikrát přejmenován.\n\nPostupně došlo k odtěžení špice kopce a k zničení někdejší zahradní restaurace a vyhlídky na vrcholu. Původně výška činila 466 metrů, po odtěžení je zhruba o 25–30 metrů nižší. O 20 metrů dál se nachází menší vrchol 435 metrů n. m. a jeho výška bývá na některých mapách uváděna. je Ve svahu přivráceném k Zákupům byla odtěžena část hornin, nahoře byly násypky a řada obslužných staveb. Lom obnažil sloupce čediče podobné známým varhanům na Panské skále, jsou však nestejné. Některé jsou svislé, jiné horizontální, tedy zřejmě z různých etap tuhnutí magmatu. Pokračující erozí a vlivem prorůstání terénu křovinami a stromy zarůstá jak lom, tak se snižuje i vrchní okraj skal.\n\nNa horní partie kopce bez zřetelného vrcholu žádná značená trasa nevede, cesta k hornímu nezpevněnému okraji lomu je riskantní. Kolem masivu kopce a po všech svazích je vedena řada lesních cest. K výsypkám pod lomem byla vybudována poblíž kaple svatého Josefa příjezdová komunikace pro nákladní automobily, je dobře zachovalá.\n\nZe Zákup, kde je též vedena zeleně značená turistická trasa ke Svojkovu, byla ke svahům kopce vytvořena roku 2005 lesnická naučná stezka. Jedna její větev vede do svahu po asfaltové komunikaci až k barokní kapli svatého Josefa z roku 1698, další údolím Kamenického potoka a při Svitávce. Četné informační panely na trase podávají informace i ke kopci včetně lomu.\nHlavní část kopce včetně lomu a nejvyšších partií patří do katastru Zákupy 790 567. Část severních a východních svahů do katastru Kamenice u Zákup 652 534.\n\nO vlastnictví lesů na Kamenickém kopci zahájilo v roce 2013 město Zákupy soudní spor se státní firmou Lesy ČR.\n\nVody z kopce stékají na severu do Kamenického potoka, na jihu do vodotečí napájejících Malý a pak Velký zákupský rybník známější jako Zákupské koupaliště. Vše se stéká do Svitávky, která je pravostranným přítokem Ploučnice.\n\n\n"}
{"id": "820381", "url": "https://cs.wikipedia.org/wiki?curid=820381", "title": "Vítězný oblouk (Lisabon)", "text": "Vítězný oblouk (Lisabon)\n\nVítězný oblouk (: \"Arco do Triunfo da Rua Augusta\") je stavba na Rua Augusta v Lisabonu.\n\nO postavení oblouku bylo rozhodnuto po zemětřesení v roce 1755, první verze však byla v roce 1777 zbořena. V roce 1873 začala nová výstavba podle projektu architekta Veríssima Josého da Costy z roku 1843/44; dokončena byla roku 1875.\n\nNa vrcholu oblouku je sousoší od Calmelse, další sochy na fasádě vytvořil Vitor Bastos. Camelsova alegorie zobrazuje Vítězství, Bastos zpodobnil slavné Portugalce (Nuno Álvares Pereira, Viriato, Vasco da Gama a Marquês de Pombal).\n\nPod vrcholovým sousoším je nápis: VIRTVTIBVS MAIORVM VT SIT OMNIBVS DOCVMENTO.PPD\n\n"}
{"id": "820394", "url": "https://cs.wikipedia.org/wiki?curid=820394", "title": "Kanton Cany-Barville", "text": "Kanton Cany-Barville\n\nKanton Cany-Barville (fr. \"Canton de Cany-Barville\") je francouzský kanton v departementu Seine-Maritime v regionu Horní Normandie. Skládá se z 18 obcí.\n\n"}
{"id": "820395", "url": "https://cs.wikipedia.org/wiki?curid=820395", "title": "František Mrázek Dobiáš", "text": "František Mrázek Dobiáš\n\nFrantišek Mrázek Dobiáš (2. března 1907 Třebíč – 2. října 1972 Bad Laasphe, SRN) byl český evangelický teolog, překladatel, biblista, publicista, editor, duchovní Českobratrské církve evangelické, mimořádný profesor na Husově československé evangelické fakultě bohoslovecké (HČEFB), po roce 1950 profesor a děkan Komenského evangelické bohoslovecké fakulty (KEBF) v Praze.\n\nStředoškolská studia absolvoval na českém gymnáziu v Brně (maturita 1926), poté studoval teologii na Husově československé evangelické fakultě bohoslovecké v Praze (1926–1928), teologické fakultě univerzity ve švýcarském Curychu (1928–1929) a v Hartfordu (Connecticut/USA, 1930).\nPo návratu do vlasti působil nejdříve jako vikář (1930–1932), poté jako farář v Krabčicích (1932–1945). Doktorát teologie na pražské HČEFB získal 27. 4. 1938 na základě úspěšné obhajoby disertační práce \"Učení Jednoty bratrské o večeři Páně\", v důsledku okupace ČSR a násilnému uzavření českých vysokých škol byl však nucen přerušit přípravu své habilitace. V průběhu válečných let se aktivně podílel na náhradním vzdělávání bohoslovců ČCE, organizovaném vedením církve, studoval a napsal řadu podnětných teologických textů.\nV letech 1945–1948 byl farářem v Pardubicích, souběžně se v roce 1945 na HČEFB habilitoval, na podzim téhož roku (s platností od 1. 6. 1945) byl jmenován docentem a až do roku 1947 vedl v zastoupení nepřítomného prof. Josefa L. Hromádky stolici systematické teologie. Mimořádným profesorem se stal 2. 6. 1948, po vzniku KEBF (1950) již jako řádný profesor až do svého nenadálého skonu (2. 10. 1972) řídil katedru sociální teologie. Ve třech funkčních obdobích zastával funkci proděkana fakulty (1950–1954, 1968–1970), v letech 1970–1972 stál v jejím čele jako děkan.\nDo dějin fakulty i církve se zapsal nejen jako mimořádně a všestranně vzdělaný pedagog, ale také právem uznávaný výrazný autor řady dogmatických, biblických, etických i sociologických studií a statí. Byl vynikajícím kazatelem, neúnavným propagátorem dědictví reformované teologie, překladatelem a spolueditorem klasických děl evropské i české reformace.\n\n\n\n"}
{"id": "820398", "url": "https://cs.wikipedia.org/wiki?curid=820398", "title": "Obvod obce s rozšířenou působností Rýmařov", "text": "Obvod obce s rozšířenou působností Rýmařov\n\nSprávní obvod obce s rozšířenou působností Rýmařov je jedním ze tří správních obvodů rozšířené působnosti obcí v okrese Bruntál v Moravskoslezském kraji. Obvod zahrnuje města Břidličná a Rýmařov.\n\nMěsto Rýmařov je zároveň obcí s pověřeným obecním úřadem. Správní obvod obce s rozšířenou působností Rýmařov se kryje se správním obvodem pověřeného obecního úřadu Rýmařov. \n\nSeznam obcí, jejichž územím je obvod tvořen, včetně výčtu místních částí v obcích, které se na ně člení. \n\n\nNa území SO ORP Rýmařov působí Sdružení obcí Rýmařovska. Jeho členy jsou navíc i obce Dětřichov nad Bystřicí, Lomnice a Václavov u Bruntálu z SO ORP Bruntál.\n\nNa území SO ORP Rýmařov působí MAS Rýmařovsko.\n\nNa území SO ORP Bruntál působí Euroregion Praděd.\n\n"}
{"id": "820399", "url": "https://cs.wikipedia.org/wiki?curid=820399", "title": "FN FAL", "text": "FN FAL\n\nFusil Automatique Léger (\"Lehká Automatická Puška\") nebo FAL je bitevní puška vyráběná belgickou zbrojovkou Fabrique Nationale de Herstal (FN). Je ve výzbroji spousty armád celého světa. Byla navržena krátce po druhé světové válce původně pro německý náboj 7,92 × 33mm Kurz, ale později byla upravena pro standardní náboj 7,62 x 51 mm NATO. Zbraň je odolná, spolehlivá a přesná. Střelba je možná jak dávkou, tak i jednotlivými ranami. Britské a australské pušky byly upraveny jako samonabíjecí s vyloučením střelby dávkami, kdy se zbraň při použití tohoto výkonného střeliva špatně ovládá. Vyrábí se v mnoha variantách, od výsadkářské s krátkou hlavní a sklopnou ramenní opěrkou až k lehkému kulometu s těžkou hlavní a sklopnou dvojnožkou.\nZbraň funguje na principu odběru prachových plynů z hlavně, které působí na krátký píst uložený nad hlavní (píst není pevně spojen se závorníkem). Uzamykání závěru je pomocí výkyvné závory (podobně jako u ZB.26 nebo SVT-40).\n\nL1 A1 SLR \"(Self Loading Rifle - Samonabíjecí puška)\" byla již od padesátých let 20. století ve výzbroji britské armády. Tato varianta, na rozdíl od belgického vzoru, střílí pouze jednotlivými ranami. U prvoliniových jednotek byla ve službě až do konce 80. let 20. století a později byla ve výzbroji záložních a druhosledových jednotek. Nahrazována je útočnou puškou SA80 (L 85).\n\n"}
{"id": "820401", "url": "https://cs.wikipedia.org/wiki?curid=820401", "title": "Krátkochvosti", "text": "Krátkochvosti\n\nKrátkochvosti (\"Schizomida\") jsou řád pavoukovců povrchně připomínající pavouky. Obecně jsou menší než 5 mm na délku. Od roku 2005 bylo popsáno více než 230 druhů tohoto řádu po celém světě, většina patří do čeledi \"Hubbardiidae\".\n\nJsou to relativně malí pavoukovci s měkkým tělem. Hlavohruď (\"cephalothorax\") mají rozdělen do tří částí na velké protopeltidium a menší párová mesopeltidia a metapeltidia. Každá část je pokryta deskami. Jméno znamená \"rozděleni nebo rozštípáni ve středu\" a odkazuje na hruď (\"thorax\"), který je rozdělen na dvě samostatné desky.\n\nBřicho (\"opisthosoma\") je hladké, má tvar oválu a je z dvanácti rozeznatelných segmentů. První segment je redukován a tvoří pedicel, zatímco poslední tři jsou zúžené a tvoří pygidium. Poslední segment nese krátký ocas nebo bičík a skládá se z více než čtyř částí.\n\nJako u příbuzných řádů krátkochvosti používají jen šest noh pro chůzi, mají upravené své první dvě nohy, aby sloužily jako smyslové orgány. Také mají velká dobře vyvinutá makadla (\"pedipalpy\") těsně před smyslovými nohami. Zadní nohy mají uzpůsobeny pro skákání jako součást jejich únikové reakce, když jsou ohroženi. Nemají žádné skutečné oči, ale několik druhů má zakrnělé světločivné skvrny schopné rozeznávat světlo od tmy.\n\nJsou to obecně tropičtí tvorové, ačkoli některé populace byly nalezeny i v Kalifornii a Arizoně. Raději žijí v horní vrstvě půdy a v dutinách pod kmeny a skalami, kde se mohou vyhnout vysušení. Vyhledávají vodu a vyhýbají se světlu. Některé druhy obývají jeskyně a několik z nich žije v nebo v blízkosti termitiště nebo mravenčích kolonií. Do České republiky byl zavlečen druh Stenochrus portoricensis, jenž byl objeven ve skleníku botanické zahrady v Brně, kde se rozmnožuje partenogeneticky a v rámci Evropy se tento introdukovaný druh vyskytuje též výhradně ve sklenících. Původně jihomexický Stenochrus portoricensis je jediný zástupce řádu Schizomida v Česku.\n\n\n"}
{"id": "820405", "url": "https://cs.wikipedia.org/wiki?curid=820405", "title": "Rock 'Til You Drop", "text": "Rock 'Til You Drop\n\nRock 'til You Drop je dvacáté studiové album britské rockové skupiny Status Quo. Album vyšlo v roce 1991 u vydavatelství Vertigo Records a role producenta se ujal Francis Rossi.\n\n"}
{"id": "820408", "url": "https://cs.wikipedia.org/wiki?curid=820408", "title": "Severní Katalánsko", "text": "Severní Katalánsko\n\nSeverní Katalánsko (katalánsky \"Catalunya Nord\", francouzsky \"Catalogne Nord\") je název, používaný katalanisty pro označení území, které postoupilo Španělsko Francii Pyrenejským mírem v roce 1659 (toto území odpovídá dnešnímu francouzskému departementu Východní Pyreneje).\n\n"}
{"id": "820411", "url": "https://cs.wikipedia.org/wiki?curid=820411", "title": "Civilization V", "text": "Civilization V\n\nSid Meier's Civilization V (také známá jako Civilization 5 nebo Civ 5) je tahová strategická počítačová hra typu 4X od společnosti Firaxis Games ze stejnojmenné série vydaná 21. září 2010 pro platformu Microsoft Windows a pro Mac OS X 23. listopadu 2010.\n\nHráč si před začátkem hry vybere jeden z nabízených národů a jeho cílem je vybudování fungující říše tak, aby jako první dosáhl vítězství. Hráč pokaždé začíná v roce 4000 př. n. l. s jediným osadníkem a jednou bojovou jednotkou, poté založí město a postupem času svou říši rozšiřuje, potýká se s jinými civilizacemi, buduje infrastrukturu, podporuje vědecký vývoj a kulturu. Stejně jako předchozí díly v sérii je hra rozdělena na tahy, přičemž během tohoto jednoho tahu je možné provést jen omezené množství akcí (pohyb jednotek i stavba vylepšení ve městech). Hru je možné vyhrát pěti způsoby:\n\nZákladní jednotkou každé říše ve hře je město. Nové lze založit pouze jednotkou osadník, nepřátelské město je možno dobýt a obsadit vojenskými jednotkami, nebo ho získat v rámci válečných reparací. Každé město spravuje v závislosti na své velikosti jistý počet políček, které tak tvoří skutečné hranice říše. Dlouhou dobu se tedy v podstatě ještě nejedná o moderní národy, ale spíše o volné společenství měst.\n\nAby město rostlo, je třeba využít zdroje v okolí: jídlo umožňuje růst města, výroba zvyšuje rychlost produkce a peníze jsou potřebné k údržbě budov, poplatkům jiným civilizacím, k rychlému dokončení potřebné jednotky vojenské nebo nákupu dalších políček. Kromě toho se na mapě objevují \"speciální\" suroviny, které vyžadují zvláštní technologie a úpravy, ale na druhou stranu poskytují cenné suroviny. Sem patří:\nKromě toho každé město samostatně vyžaduje určitou surovinu, která se mnohdy nachází v jiné části mapy. Je dobré tyto komodity s ostatními civilizacemi vyměňovat, protože bonusy k růstu měst za tyto suroviny jsou značné.\n\nOdměnou za rostoucí populaci a využívání zdrojů je zvyšování potenciálu města a jeho vlastností. Výroba je nejdůležitější z nich: všem obyvatelům města je \"přikázáno\", na jakém společném projektu mají pracovat. Projekty lze zařadit do čtyř kategorií:\nDalšími vlastnostmi města jsou přínos vědě (rychlejší zkoumání nových technologií), kultuře (osvojování si sociálních politik), zásoby jídla (zvyšování počtu obyvatel spotřebovává zásoby jídla) a vydělávání peněz. Města také produkují výjimečné osobnosti: vědce, obchodníky, generály, inženýry a umělce. Tyto historické osobnosti mohou k rozvoji přispět okamžitě (vyzkoumání technologie, urychlení prací ve městě), dlouhodobě (stavba strategické pevnosti, výrobny) nebo spuštěním tzv. Zlatého věku. Pro pokročilé hráče se nabízí možnost kontrolovat produkci města pomocí specialistů.\n\nJe důležitým ukazatelem úspěšnosti říše. Spokojení obyvatelé se rychleji množí, více pracují a tím zvyšují výkonnost měst. Důvodů pro nespokojenost je hned několik, od příliš velkého počtu měst a obyvatel po nedostatek luxusních surovin. Negativní dopady lze eliminovat přijetím správné sociální politiky, zužitkováním surovin, stavbou městských vylepšení, jako jsou koloseum nebo muzeum a stavbou určitých divů světa.\n\nNejsou již tak důležitým faktorem jako v předchozích hrách série. Samozřejmě jejich dostatek lze využít mnoha různými způsoby, od nákupu jednotek, políček a městských vylepšení až po jejich darování městským státům pro zajištění spojenectví. Nicméně jejich nedostatek není, na rozdíl od předchozích her v sérii, důvodem k prodávání budov ve městě a tím pádem k poklesu konkurenceschopnosti v rámci hry.\n\nNa rozdíl od předchozích her Civilization nebo Civilization II si hráč nevolí přímo typ vládnutí (komunismus, demokracie, despotismus a další), ale tvoří vlastní unikátní mix z deseti typů sociálních politik. Rychlost jejich přijímání je závislá na počtu získaných kulturních bodů. Pro rychlý a stabilní rozvoj své říše je dobré pečlivě vážit, kterou politiku zvolit: např. hráč s omezeným manévrovacím prostorem obklopený rychle expandujícími soupeři by měl zvolit politiku Tradice zvýhodňující malé říše, která je výhodnější než Volnost, jenž naopak dobře slouží jeho soupeřům. Každá politika má pět menších vylepšení a je možné je vybírat podle vlastní úvahy. Kromě toho, čím vyšší je úroveň kultury ve městě, tím rychleji jsou zabírána okolní políčka. Prosazením pěti úplně vyzkoumaných politik se otevře cesta k postavení Projektu Utopie, jenž zajistí hráči kulturní vítězství.\n\nV této části hry se od první Civilization téměř nic nezměnilo. Každý hráč začíná se znalostí zemědělství a poté zkoumá další objevy. Ty lze rozdělit do několika dějových části: starověk, renesance, průmyslová éra a další. Přechod do následujícího období každého hráče se vypíše na obrazovku, jednoduše tak lze zjistit, jak si který soupeř vede. Díky vědě hráč dosáhne zásadního pokroku ve všech směrech: rychlejší a silnější vojenské jednotky, nové sociální politiky, městská vylepšení, divy světa a vyšší efektivita ve výrobě nebo produkci potravin. Vyzkoumáním Projektu Apollo se otevře cesta k vědeckému vítězství, které končí odesláním vesmírné kolonizační lodě k Alfě Centauri.\n\nNezbytná součást politiky. Pomocí ní lze vyhlašovat válku, uzavírat mír, strategické aliance, získávat suroviny a podobně. V případě městských států je silně omezena a iniciativu při jednání tak přebírá hráč. Při jednáních mezi národy se každá strana chová podle své vojenské síly a psychologického profilu. Po postavení budovy OSN se každých deset tahů koná Valné shromáždění, na kterém se vybírá světový vůdce. Diplomacií (a také díky penězům) lze získat potřebný vliv na ostatní státy a dosáhnout diplomatického vítězství.\n\nKaždé město může jednou za tah útočit na nepřítele i přes to, že v něm není žádná vojenská jednotka. Účinnost jeho obrany je závislá na velikosti města, vojenských budovách a úrovni technologického pokroku. Navíc lze město posílit jednou vojenskou jednotkou, která také může útočit na nepřítele.\n\nPohyblivé vojenské jednotky lze získat třemi způsoby: vytrénováním ve městě, od spojeneckého městského státu a konverzí z barbarů (lze jen u některých národů). Schopnosti jednotky jsou určeny rychlostí pohybu v různém terénu, sílou v boji na blízko a na dálku. Ty lze dále rozvíjet pomocí jednoduchého systému povyšování, kdy nasbírání zkušeností a skok o jednu úroveň výše znamená zlepšení té vlastnosti, kterou si hráč vybere. Například dělostřelectvo může lépe bojovat v těžkém nebo otevřeném terénu, proti opevněným jednotkám, městům, může léčit okolní jednotky, lépe se krýt před útoky z dálky a podobně.\n\nNově platí, že na jednom políčku na mapě může stát pouze jedna vojenská jednotka, ne více, což dává hře nový strategický rozměr. Také byly zvýrazněny výhody jednotek proti specifickému soupeři (např. lučištníci jsou silní proti jezdcům na koních v boji na dálku, ale zblízka proti nim nemají šanci). K přesunu jednotek po moři již není třeba speciálních plavidel, každý oddíl se po vyzkoumání potřebné technologie může nalodit a pohybovat podle vlastní libosti. Tyto jednotky se ovšem, až na výjimky, nemohou na moři bránit.\n\nVe hře proti počítači se objevují tři typy soupeřů: barbaři, národy a proti Civilization IV nově také městské státy. Jejich možnosti a chování se zásadně liší.\n\nJsou problémem hlavně v raných fázích hry. Po mapě jsou roztroušena \"ležení\", malé opevněné tábory, které produkují barbarské jednotky až do chvíle, než jsou zničeny. Barbaři (podobně jako městské státy) nemají výzkum, tudíž se jimi produkované jednotky rovnají nejsilnější možné jednotce vyzkoumané jakýmkoliv národem na mapě. Barbaři jsou agresivní pouze proti neozbrojeným, slabším a zraněným jednotkám.\n\nJak už název napovídá, stát tvoří pouze jediné město. Zpočátku hry jsou poměrně silnými uskupeními, ale postupem času díky neexistující vědě a nemožnosti osidlování dalších území ztrácejí na síle. Jejich význam spočívá ve třech jiných věcech: produkci velmi silných vojenských jednotek (stejně jako barbaři), zdroji surovin a možnosti hlasování v OSN. Existuje šest stupňů vztahů mezi hráčem a městským státem, ale až ten nejvyšší, spojenectví, zajistí výše zmíněné výhody. Výši vztahu lze zvýšit darováním peněz, vojenské jednotky, zavázáním se k ochraně, zničením nepřátelského městského státu, stavbou požadovaného divu světa, vyzkoumáním technologie nebo narozením výjimečné osobnosti. Navíc jedna sociální politika, Patronát, dále navyšuje tyto bonusy.\n\nFungují stejně jako hráčova říše. Zničením nebo anektování všech hlavních měst lze dosáhnout vojenského vítězství. Seznam národů ve hře:\n\n16. února 2012 bylo oznámeno vydání datadisku s názvem \"Gods & Kings\", oficiálně byl vypuštěn 19. června 2012 v Severní Americe a 22. června ve zbytku světa. Ke konceptu hry přibylo náboženství, špionáž, tři nové scénáře, rozšířený technologický strom, několik nových jednotek a také devět nových civilizací (viz tabulka výše). Mezi ně se řadí také Španělsko, které bylo dosud dostupné pouze v DLC.\n\n15. března 2013 bylo oznámeno vydání datadisku s názvem \"Brave New World\". Druhý datadisk byl oficiálně vydán 9. července 2013 v Severní Americe a 12. července 2013 ve zbytku světa. S druhým datadiskem přibylo dalších devět nových civilizací, osm divů světa, nové typy jednotek a budov a nové herní mechanismy. Například kulturní vítězství, archeologie a světový kongres. Určitých změn dosáhla také sociální politika.\n\nDLC a výše zmíněný datadisk také obsahují historické scénáře, které se zaměřují na určitou historickou událost, období apod. Zpravidla jsou zde pozměněné koncepty a pravidla hry.\n\nHráč se ujme role Čingischána a snaží se dobýt v omezeném čase co největší území. Ve scénáři jsou specifické civilizace a městské státy, které se v normální hře nevyskytují - z civilizací např. dynastie Ťin nebo Byzanc, z městských států např. Korea, Gruzie nebo křižácké státy.\n\nScénář začíná objevením Ameriky a pokračuje její kolonizací. Je možné sbírat bonusové body za dosažení břehů Dálného východu nebo za drancování měst původního obyvatelstva (Eldorado). Oproti původní hře jsou tu také piráti, respektive kapeři. Je možné hrát buďto za jednu ze tří koloniálních mocností - Británii, Španělsko nebo Francii - nebo za jednu z domorodých civilizací - Aztéky, Irokéze či Inky. Městské státy mají podobu méně významných domorodých kmenů (jsou zde např. Inuité, Huroni, Kríkové či Karibové).\n\nTento scénář se odehrává v jižním Pacifiku před příchodem a krátce po příchodu koloniálních mocností (připlutí Jamese Cooka). Hráč si zvolí jednu ze čtyř hlavních ostrovních civilizací - Samou, Tahiti, Hivu nebo Tongu - a rozšiřuje její kulturu po oceánu. Mapa pokrývá celou Polynésii a část Mikronésie a Melanésie, hráč může osídlit např. Havajské ostrovy, Nový Zéland (Aotearou) či Velikonoční ostrov (Rapa Nui) a je dokonce možné dosáhnout břehů Ameriky či Austrálie. Ve scénáři je zcela překopaný systém sociálních politik, ten se teď zaměřuje na oceánskou kulturu, a tak zde hráč může narazit na prvky typické pro Polynésii, například tance Haka a Hula, potraviny Taro, sošky Tiki nebo Surfing. Stejně jako v jiných scénářích jsou zde ve scénáři upravené městské státy, které představují méně významné ostrovní kultury - např. Fidži, Nauru, Tuvalu nebo Guadalcanal.\n\nJak již název napovídá, scénář začíná v roce 1066, po smrti anglického krále Eduarda Vyznavače. Hráč se může buď ujmout role Harolda Godwinsona, vůdce Anglosasů, a hájit zemi před vetřelci, nebo jedné ze tří vikinských civilizací - Normanů vedených Vilémem Dobyvatelem, Dánů vedených Svenem II. či Norů pod vedením Haralda Hardrady. Městské státy zastupují okolní země, které mohou svému spojenci vojensky značně pomoci - např. Skotsko nebo Wales. Na rozdíl od normální hry a většiny scénářů není v tomto scénáři výzkum, spokojenost ani možnost zakládat města - scénář se zaměřuje jen a pouze na bojovou stránku hry.\n\nScénář se odehrává na Blízkém východě několik tisíciletí před naším letopočtem. Kromě tří civilizací z původní hry - Persie, Egypta a Řecka - může hráč hrát za Sumery (vedené Gilgamešem) nebo Chetity (vedené Muvatališem). Jak již název napovídá, scénář se točí zejména okolo Sedmi divů světa a soupeření o to, která civilizace stihne který postavit dříve. Stejně jako v opravdovém starověkém světě, i v tomto scénáři hrají významnou roli městské státy, např. Byblos, Týros, Trója nebo Knóssos.\n\nScénář se odehrává v době Imdžinské války. Úkolem Japonců je dobýt v omezeném čase Koreu, úkolem Korejců naopak svou zemi po danou dobu ubránit. Kromě toho je ve scénáři ještě Čína (dynastie Ming) a Mandžusko.\n\nOdehrává se v době stěhování národů. Na jedné straně stojí římské civilizace - Západořímská říše a Východořímská říše - na straně druhé pak barbarské kmeny, jako Vandalové, Vizigóti, Frankové či Hunové, a dále Sásánovská říše. Zajímavý je na scénáři překopaný systém sociálních politik - každá ze tří stran má totiž svůj vlastní strom. Ten sásánovský a barbarský funguje klasickým způsobem, tj. posunuje civilizaci vpřed, ten římský však opačně - každá nová sociální politika říši oslabuje a je dalším hřebíkem do její rakve, což symbolizuje úpadek římské kultury v tomto období.\n\nScénář začíná ve vrcholném středověku a je omezen časem. Hráč se postaví do role jednoho z hlavních států, který ve středověku v Evropě a severní Africe figuroval - např. Rakouska, Španělska, Ruska nebo třeba Ajjúbovské dynastie či Almohadů - a snaží se získat co největší moc. Dále je zde mnoho městských států, jako např. Antverpy, Gdaňsk, Praha (představující České království) či italské městské státy (Neapol, Florencie, Milán apod.). Pravidelně se mezi hráči konají volby na císaře Svaté říše římské, jež mohou vítězi jednorázově zajistit velké množství bonusových bodů. Velkou roli hraje také náboženství (na začátku hry je ve hře katolicismus, pravoslaví a islám, později se objeví i protestantismus) - pokud hráč dobije město, které vyznává jiné náboženství, získá značné množství bodů, ještě více bodů však hráč může získat dobytím svatého města svého náboženství (pro katolické civilizace je to Vatikán, pro pravoslavné Konstantinopol, pro islámské Mekka, kromě toho je tu Jeruzalém, jenž je univerzálním svatým městem pro všechna náboženství) (odkaz na křížové výpravy).\n\nFiktivní (neinspirovaný žádnou skutečnou událostí) scénář nesoucí se v duchu steampunku. V roli jedné z pěti smyšlených civilizací hráč buduje různé parní vzducholodě, tanky a letadla a snaží se získat od tzv. Ligy Impérií \"čestné tituly\", udělované např. za vlastnění největší armády, bohatství či nejvyspělejšího průmyslu.\n\nAby přilákala nové hráče, vydala se Civilization V cestou zjednodušení a větší přehlednosti proti Civilization IV. To vadilo zejména stratégům a skalním příznivců původního konceptu. Rovněž absence špionáže a náboženství nebyla přijata s pochopením, takže je Firaxis znovu vrátil do hry v datadisku \"Gods & Kings\".\n\n\n"}
{"id": "820413", "url": "https://cs.wikipedia.org/wiki?curid=820413", "title": "Orlando Colón", "text": "Orlando Colón\n\nOrlando Tito Colón (* 24. března 1982 San Juan, Portoriko) je portorický profesionální wrestler. Na začátku své kariéry pracoval pro Hybrid Pro Wrestling, nezávislé organizaci ve Schoolcraftu, Michigan. V roce 2006 debutoval v World Wrestling Council, tuto společnost vlastní jeho strýc Carlos Colón. Jeho bratranci jsou Primo a bývalý WWE wrestler Carlito. Během práce s WWC měl menší účast v Pro Wrestling Zero1. V lednu 2010 Colón opustil WWC po podepsání rozvojového kontraktu s WWE kde začal působit pod jménem Epico v rosteru \"Raw\". Tam byl napůl WWE Tag Team šampionem se svým opravdovým bratrancem Primem.\n\n\n\n"}
{"id": "820417", "url": "https://cs.wikipedia.org/wiki?curid=820417", "title": "Fantom operety", "text": "Fantom operety\n\nFantom operety je československá televizní parodie na muzikály a jak název napovídá, zejména na \"Fantoma opery\". Původní novelu napsal Eduard Fiker již ve 30. letech 20. století, koncem 60. let ji pak zpracovala Československá televize do podoby muzikálového seriálu s řadou chytlavých melodií a s celou plejádou vynikajících herců.\nSeriál byl vysílán v rámci losování Mates.\n\nSpisovatel Ludvík Láce má po pětiletém manželství s bývalou herečkou operety Lolinkou stále větší chuť rozvést – obzvlášť poté, co Lolinka napsala novému řediteli divadla Halantovi dopis a ten se ji rozhodl přijmout zpět do nové operetní hry, přičemž ji ve svém bohorovném velikášství rovnou pozve do Švédska se podívat na původní představení. Lolinka od té doby doma trénuje při gramofonu tanec, což se pochopitelně hrubě nelíbí vdově Bártové z bytu pod nimi: \"„Já si stěžuju na to dupání. Podívete, od tý doby, co s tím vaše paní začala, se mi na stropě neudrží ani pavučina, a o štěnicích nemluvim.“\" – Láce: \"„A co netopejři? Nepadaj vám do polívky netopejři?“\" – Bártová: \"„Netopejry nevedu. Ale nemůžu si dát vymalovat, protože vaše paní by mi setřásla malíře ze štaflí.“\" Láce: \"„Co to povídáte, paní? Moje žena náhodou tancuje jako pírko!“\" – Bártová: \"„No to bych ráda věděla, co by udělala celá peřina, když pírko viklá barákem. Jen se pojďte podívat, co mi udělala se strouhanou houskou na prkýnku – já bych z toho mohla věštit.“\"\n\nLudvík se rozhodne pomoci rozvodu tím, že sežene v divadle důkazy o nepřístojném chování své ženy a proto se rozhodne proniknout do divadla v přestrojení na nenápadně nápadnou postavu kamnáře-mazače topení. Navštíví vdovu Bártovou, aby si od ní vypůjčil vhodné propriety, díky kterým by mohl svou ženu sledovat: \"„Poslyšte, váš mašinfíra byl přece nebožtík... totiž, váš nebožtík byl přece mašinfíra, viďte?“\" – Bártová: \"„No to byl, ale přece za ní nechcete jezdit na lokomotivě s tendrem?“\" Láce: \"„Copak ona po něm zbyla lokomotiva i s tendrem?“\" – Bártová: \"„No jo. Zasypaná. V tunelu na Zbraslavi.“\" Láce: \"„A vona je tam furt?“\" – Bártová: \"„Von taky.“\" Nakonec si ale půjčí jen pracovní oděv a olejničku na lokomotivní hřídele.\n\nV zamaštěných montérkách a s velkou olejničkou v ruce pak v divadle zprvu odhalí jen nevinnou samozřejmost, že štíhlounká první subreta operety je milenkou obtloustlého režiséra. Vzápětí se mu podaří vniknout až do ředitelny, kde se stane svědkem horších zákulisních her: zatímco je skryt za dveřním závěsem, do ředitelny vstoupí ředitel Halant s uchazečkou o herectví Krapsatou a Láce je tedy svědkem toho, jak její koketérie poblázní ředitele natolik, že ji přibere na onu služební cestu s sebou.\n\nJakmile pak Láce v ředitelně osamí, zmocní se klíče od nepoužívaného vedlejšího vchodu do ředitelny a napíše výhrůžný vzkaz \"„Každou nepravost potrestám! Fantom“\", kterou přibodne na ředitelský stůl.\n\n"}
{"id": "820418", "url": "https://cs.wikipedia.org/wiki?curid=820418", "title": "Fakulta strojní Technické univerzity v Liberci", "text": "Fakulta strojní Technické univerzity v Liberci\n\nFakulta strojní (FS) je nejstarší fakultou Technické univerzity v Liberci, byla založena v roce 1953. V době svého založení byla zaměřena především na výchovu inženýrů pro obory textilního, sklářského a automobilového průmyslu. Postupem doby se její profil upravoval a rozšiřoval až do dnešní podoby. \n\nNa fakultě strojní je možné studovat: \n\n\nV současnosti má fakulta tři proděkany:\nNejvyšším statutárním orgánem je Akademický senát fakulty. Předsedové AS FS TUL:\n\n\n\n"}
{"id": "820419", "url": "https://cs.wikipedia.org/wiki?curid=820419", "title": "Paul Biedermann", "text": "Paul Biedermann\n\nPaul Biedermann (* 7. srpna 1986) je německý plavec, mistr světa v dlouhém bazénu a držitel čtyř světových rekordů (200 a 400 m volný způsob v dlouhém i krátkém bazénu). Také získal ocenění Nejlepší evropský plavec (European Swimmer of the Year) roku 2009 a Německý sportovec (Sportler des Jahres), taktéž za rok 2009.\n\nVyhrál 200 m volný způsob na Mistrovství Evropy 2008, ve finále dohmátl v čase 1:46,59.\n\nS časy 3:47,69 na 400 m volný způsob a 1:46,37 (německý rekord) na poloviční trati se kvalifikoval na Letní olympijské hry 2008. Na olympiádě skončil pátý na 200 m volný způsob (1:46,00) a sedmnáctý na 400 m volný způsob (3:48,03).\n\n26. července 2009 zvítězil na 400 m volný způsob v čase 3:40,07. Na této trati porazil olympijského vítěze a mistra světa na 1500 m volný způsob Oussamu Mellouliho z Tuniska, kterého přefinišoval v posledních 50 metrech. Paulův rekord byl téměř o tři sekundy lepší, než měl osobní rekord a o 0,01 s pod světovým rekordem Iana Thorpa, který platil od roku 2002.\n\n28. července Biedermann opět zvítězil, když porazil na dvousetmetrové kraulové trati nejlepšího olympionika všech dob, Michaela Phelpse. Paul Biedermann dosáhl času 1:42,00 a ze svého osobního rekordu během pouhého jednoho roku ukrojil čtyři sekundy.\n\nNa tomto mistrovství Paul Biedermann zvítězil na 400 m volný způsob, když porazil opět Oussamu Mellouliho téměř shodným způsobem jako na Mistrovství světa v Římě.\n\nNa poloviční trati, ačkoli nastupoval jako světový rekordman, skončil až na pátém místě. Vítězem se stal Ryan Lochte, který Biedermanna porazil o více než sekundu.\n\nPaul vyhrál tři bronzové medaile - 200 a 400 m volný způsob a 4×100 m polohová štafeta. Na dvoustovce dohmátl za Michaelem Phelpsem o 0,09 s, ve štafetě na 4×200 m volný způsob ho porazil o 0,33 s, avšak ani to nestačilo a německá štafeta dohmátla na nepopulárním čtvrtém místě.\n"}
{"id": "820421", "url": "https://cs.wikipedia.org/wiki?curid=820421", "title": "Fakulta přírodovědně-humanitní a pedagogická Technické univerzity v Liberci", "text": "Fakulta přírodovědně-humanitní a pedagogická Technické univerzity v Liberci\n\nFakulta přírodovědně-humanitní a pedagogická (FP) je jedna ze sedmi fakult Technické univerzity v Liberci. Založení fakulty schválil akademický senát Technické univerzity v Liberci v roce 1990. Původní Fakulta pedagogická byla v roce 2008 přejmenována na Fakultu přírodovědně-humanitní a pedagogickou.\n\nFakulta má oprávnění připravovat vychovatele pro mateřské školy a učitele pro první stupeň základní školy v pětiletých studijních programech. Dále pak učitele pro druhý stupeň základní a střední školy v oborech matematika, fyzika, chemie, informatika, přírodověda, český jazyk a literatura, občanská výchova, anglický, německý a španělský jazyk, dějepis, zeměpis a tělocvik v děleném studiu (tříleté bakalářské a dvouleté navazující magisterské programy). \n\nFakulta má také akreditaci na řadu neučitelských oborů. Patří k nim odborná matematika, aplikovaná geografie, filologie, kulturně historická a muzeologická studia, filozofie humanitních věd, pedagogika volného času a rekreologie.\n\nFakulta byla založena v roce 1990 a v roce 2008 se transformovala a dne 20. května 2008 byla po schválení akademickým senátem univerzity přejmenována z Fakulty pedagogické na Fakultu přírodovědně-humanitní a pedagogickou.\n\nZa dobu existence fakulty se v jejím čele vystřídalo celkem šest děkanů v celkem devíti, nejprve tříletých, později čtyřletých volebních obdobích:\n\n\nAkademický senát fakulty se skládá z osmičlenné komory akademických pracovníků a čtyřčlenné komory studentů. V jeho čele se vystřídalo deset předsedů:\n\n\n\n\n\nSoučástí KTV je také Akademické sportovní centrum.\n\nV současnosti sídlí fakulta ve čtyřech budovách: \n\n\n\nMezi významné absolventky a absolventy fakulty patří zpěvačka Olga Lounová, sportovkyně a politička Zuzana Kocumová, spisovatel Jaroslav Rudiš, šéftrenér českých biatlonistů Ondřej Rybář, lyžařky Karolína Grohová, Nikola a Šárka Sudová.\n\n"}
{"id": "820422", "url": "https://cs.wikipedia.org/wiki?curid=820422", "title": "Série o robotech", "text": "Série o robotech\n\nSérie o robotech je sci-fi série obsahující čtyři romány a několik povídek amerického spisovatele Isaaca Asimova o společnosti využívající roboty s pozitronickým mozkem.\n\nV knihách je představen úspěšný pozemský detektiv Elijáš Baley, jenž se pokouší rozluštit zdánlivě neřešitelné případy. Jeho partnerem při vyšetřování je humanoidní robot R. Daneel Olivaw, jenž byl stvořen aurorskými robotiky dr. Hanem Fastolfem a dr. Rojem Nemennuhem Sartonem. Děj je zasazen do prostředí v daleké budoucnosti (cca 5 020 n.l.), v níž figuruje silně přelidněná Země nacházející se v nevýhodném postavení vůči 50 vyspělým Intermitentním planetám. V posledních dvou knihách (\"Roboti úsvitu\" a \"Roboti a impérium\") vystupuje jako jedna z hlavních postav další (nehumanoidní) robot R. Giskard Reventlov , jenž dokáže lidem číst myšlenky a sledovat myšlenkové pochody robotů.\n\nProtože první dva romány o robotech byly napsány před rokem 1962, nebyly oceněny některou z literárních sci-fi cen, např. cenou Hugo, která vznikla po tomto roce. Třetí kniha \"Roboti úsvitu\" již byla nominována na cenu Hugo a Locus v roce 1984 a čtvrtá \"Roboti a impérium\" byla nominována na cenu Locus v roce 1986.\n\nSeznam čtyř románů (řazeno chronologicky):\n\nVětšina autorových robotických povídek se odehrává v době rozvoje pozitronové robotiky a první vlny kolonizace vesmíru (osídlení padesáti Vnějších světů). Roboti se řídí třemi zákony robotiky - implementovanými v jejich pozitronových mozcích, které jim nedovolí obrátit se proti svým tvůrcům.\n\nV povídkách se vyskytují určité nesrovnalosti a rozdíly, nebyly původně psány jako jednolité téma, rozdíly jsou i mezi povídkami a romány. Některé nejsou zasazeny do universa Nadace, např. povídka „Bezděčné vítězství“ (anglicky „Victory Unintentional“) obsahuje nehumanoidní civilizaci na Jupiteru. Povídka „Dejme hlavy dohromady“ (anglicky „Let's Get Together“) popisuje humanoidní roboty bez zmínky třech zákonů robotiky a probíhá v odlišné budoucnosti, kde stále pokračuje studená válka.\n\nPovídka „Zrcadlový obraz“ navazuje na romány \"Ocelové jeskyně\" a \"Nahé slunce\" , R. Daneel Olivaw kontaktuje na Zemi svého kolegu a přítele Elijáše Baleyho, aby pomohl nalézt pravdu ve sporu dvou význačných matematiků.\n\nJednou z inspirací pro Asimovovy roboty byli „Zoromové“ (angl. „Zoromes“), mechaničtí lidé z povídky Neila Ronalda Jonese z roku 1931 „The Jameson Satellite“. Isaac Asimov ji četl ve svých jedenácti letech a označil ji za zdroj inspirace v antologii sci-fi 30. let 20. století \"Na úsvitu Zlatého věku\" (anglicky „\"Before the Golden Age\"“, 1974, česky vydalo nakladatelství Mustang v roce 1995). Zde popsal science fiction, kterou četl ve svém mládí. Napsal:\n\n\n"}
{"id": "820423", "url": "https://cs.wikipedia.org/wiki?curid=820423", "title": "Ekonomická fakulta Technické univerzity v Liberci", "text": "Ekonomická fakulta Technické univerzity v Liberci\n\nEkonomická fakulta (EF, dříve Hospodářská fakulta) Technické univerzity v Liberci byla založena 1. července 1992, v souladu se závěry Akreditační komise vlády ČR a zahájila výuku 1. září 1992 jako specializovaná fakulta ekonomického charakteru. K 1. září 2009 byla přejmenována na Ekonomickou fakultu. V současné době má Ekonomická fakulta akreditovány bakalářské, navazující magisterské a doktorské studijní programy, které uskutečňuje jak v prezenční, tak v kombinované formě studia. \n\nEF TUL úzce spolupracuje s desítkami organizací z vnějšku, z nichž některé se staly jejími partnery. EF je dynamickou fakultou, která se přizpůsobuje reálným podmínkám a zavádí nové předměty podle potřeb podnikatelského prostředí a trendů ekonomického vývoje. V průběhu studia je kladen velký důraz na rozvoj praktických dovedností a prezentačních schopností. EF TUL nabízí studentům volbu zaměření studia podle zájmu a předpokládané budoucí profese pomocí povinných, povinně volitelných a volitelných předmětů. Umožňuje studentům získat hluboké zkušenosti v oblastech ekonomiky a managementu, finančnictví a účetnictví, legislativy, marketingu, mezinárodního obchodu, služeb a cestovního ruchu i aplikací informačních technologií.\n\n\n\n"}
{"id": "820425", "url": "https://cs.wikipedia.org/wiki?curid=820425", "title": "Fakulta mechatroniky, informatiky a mezioborových studií Technické univerzity v Liberci", "text": "Fakulta mechatroniky, informatiky a mezioborových studií Technické univerzity v Liberci\n\nFakulta mechatroniky, informatiky a mezioborových studií vznikla v roce 1995 jako Fakulta mechatroniky a mezioborových inženýrských studií (FM, případně FMMIS) a je tak druhou nejmladší fakultou Technické univerzity v Liberci. Zaměřuje se především na obory kombinující technické disciplíny (elektroniku, řízení, měření) s informatikou a přírodními vědami (matematické modelování, nanomateriály a nanotechnologie). Fakulta byla původně členěna na katedry, od restrukturalizace v roce 2007 je tvořena ústavy, jež zajišťují vědeckou, výzkumnou a pedagogickou činnost. V roce 2008 byla přejmenována na Fakultu mechatroniky, informatiky a mezioborových studií (FM, případně FMIMS). V současnosti fakulta zaměstnává přibližně 150 zaměstnanců a její obory studuje kolem 600 studentů v bakalářských, navazujících magisterských a doktorských studijních programech.\n\n\n\n\n\n\n\n\n"}
{"id": "820427", "url": "https://cs.wikipedia.org/wiki?curid=820427", "title": "Věž Jany z Arku", "text": "Věž Jany z Arku\n\nVěž Jany z Arku, francouzsky \"tour Jeanne-d'Arc\" (také \"donjon\" nebo \"Grosse Tour\") je pozůstatek rouenského hradu, který nechal vybudovat Filip II. August v roce 1204. Zbytek hradu byl pobořen v roce 1591 na konci náboženských válek.\n\nJana z Arku byla před upálením na hradě vězněna, ne však v této dochované části. Místo jejího pobytu je označeno na jedné z okolních současných budov.\n\nVěž byla v roce 1840 zařazena mezi historické památky.\n\nV letech 1866–1874 proběhla pod vedením architekta Desmaresta rekonstrukce věže.\n\nBěhem druhé světové války zde Němci vytvořili bunkr a vybetonovali horní část. V současnosti je stavba přístupná veřejnosti.\n\n\n"}
{"id": "820429", "url": "https://cs.wikipedia.org/wiki?curid=820429", "title": "Bad Großpertholz", "text": "Bad Großpertholz\n\nBad Großpertholz je městys v Rakousku, leží v okrese Gmünd ve spolkové zemi Dolní Rakousy.\n\nŽije zde obyvatel. Území obce sousedí s Českou republikou.\n\nMěstys má 12 částí, v závorce je počet obyvatel k 1. lednu 2015.\n"}
{"id": "820431", "url": "https://cs.wikipedia.org/wiki?curid=820431", "title": "Egyptská mau", "text": "Egyptská mau\n\nEgyptská mau je přírodní plemeno kočky domácí původem z Egypta. FIFe egyptskou mau řadí do skupiny III, mezi krátkosrsté a somálské kočky.\n\nJestliže připustíme, že egyptská mau je přímým potomkem koček ze starověkého Egypta, jedná se jednoznačně o nejstarší kočičí plemeno. Dnešní egyptské mau se skutečně velmi podobají kočkám, které vidíme na dochovaných staroegyptských nástěnných malbách. Slovo \"mau\" ostatně odkazuje na staroegyptské \"mw\", značící kočku.\n\nNovodobá historie egyptské mau začíná v 50. letech dvacátého století. Ruská kněžna Natálie Trubecká (rusky: Наталия Трубецкая) narazila při své cestě po Itálii na neobvyklou skvrnitou kočku. Pátráním po jejím původu zjistila, že kočka pochází z Egypta. Díky svým diplomatickým kontaktům se jí podařilo získat další exempláře přes syrskou ambasádu. První vrhy se v jejím chovu narodily v letech 1953 a 1954. V roce 1956 odcestovala kněžna i s třemi kočkami do USA a založila zde chovnou stanici Fatima. Tím byl položen základ novodobého chovu egyptských mau.\n\nPlemeno bylo uznáno největší americkou chovatelskou organizací CFA v roce 1968, plný status včetně nároku na titul šampióna pak byl egyptské mau přiznán v roce 1977. Chov ovšem stále trpěl malým genpoolem a s tím spojenými riziky příbuzenského křížení. Začátkem 80. let byl do USA dovezen párek egyptských mau chycený v zoo v indickém Dillí. Tyto kočky významně ozdravily americké chovatelské linie, přinesly gen pro lesklou srst a pomohly vylepšit jasnost a kontrast skvrn.\n\nV 80. letech a počátkem 90. let bylo několik exemplářů importováno do USA přímo z Egypta. Kočky z této \"egyptské\" linie jsou větší než kočky z \"tradiční\" a \"indické\" linie a jsou stejně jako kočky z \"tradiční\" linie vysoce inteligentní.\n\nNejvětší evropská chovatelská organizace FIFe egyptskou mau oficiálně uznala až v roce 1994.\n\nEgyptská mau je středně velká kočka. Tělo je dobře osvalené, kočka působí aktivním dojmem.\n\nHlava je klínovitá, střední délky, mírně zaoblená, bez rovných ploch. Tváře nejsou plné. Nos je při pohledu zepředu po celé délce stejně široký. Čenich není ani krátký, ani špičatý. Uši jsou větší, široké u základny, vztyčené a mírně zašpičatělé. Mají od sebe přiměřený rozestup, opticky prodlužují plochu hlavy. Chlupy na uších jsou krátké a přiléhající. Chomáčky delších chlupů na špičce ucha (jako u rysa) jsou přípustné. Oči jsou velké, ve tvaru mandlí, ani kulaté ani orientálního typu, lehce sešikmené směrem k uším. Barva očí je světle zelená (\"angreštová\"). Jantarová barva je přípustná pouze u mladých zvířat do stáří 1,5 roku.\n\nTělo je středně dlouhé, elegantní, svalnaté. Nohy jsou v proporci k tělu, zadní nohy jsou o něco delší. Stojí-li kočka vzpřímeně, působí dojmem, že stojí na špičkách. Tlapky jsou malé, mírně oválné, téměř kulaté. Ocas je středně dlouhý, široký u kořene, mírně zašpičatělý.\n\nSrst je krátká a třpytivě lesklá.\n\nU stříbrné a bronzové variety je srst hustá a hebká. Je tak dlouhá, aby bylo možno jasně odlišit 2-3 tmavé pruhy na každém chlupu (ticking), oddělené světlejšími pásy.\n\nU kouřové variety je srst hedvábná a jemná.\n\nEgyptská mau je skvrnitá kočka. Skvrny (tečky) jsou náhodně rozloženy po těle, různé velikosti i tvaru. Mohou být malé či velké, kulaté, oválné či nepravidelné, vždy však musí být jasně ohraničeny a vzájemně odděleny základní barvou. Zrcadlová shoda zbarvení na obou polovinách těla není nutná. Na krku se nachází jeden nebo více přerušovaných \"náhrdelníků\". Na čele je ideálně kresba ve tvaru písmene M. Mezi ušima skvrny formují linie, pokračující přes krk a podél páteře až na ocas. Tyto linie jsou přerušované, složené z protáhlých oválných skvrn. Ocas je výrazně kroužkovaný a končí tmavou, jednobarevnou špičkou. Na horní části předních nohou jsou výrazné pruhy, shoda není vyžadována. Na kyčlích a horních částech stehen skvrny postupně přechází do pruhů, níže jsou pak již výrazné pruhy. Shoda zbarvení na obou končetinách opět není nutná.\n\nFIFe, CFA i TICA uznávají tři základní barvy – stříbrnou, bronzovou a kouřovou. Existují ještě egyptské mau černé či modré (cínové), ty však nemohou být vystavovány.\n\n\nEgyptská mau je velmi inteligentní. Snadno se naučí chodit na vodítku. Je aktivní a zvědavá, má velmi ráda hry a hračky, které s oblibou aportuje. Je přítulná a mazlivá, avšak dokáže být také tvrdohlavá a svou nespokojenost umí dát jasně najevo. V takovém případě pomůže spíše \"přemlouvání\" než nucení.\n\nEgyptská mau je velmi vázána na \"svou\" osobu. V tomto ohledu dokáže být značně majetnická, stejně jako u svých hraček. Má zpěvný hlas, potěšení či vzrušení dává najevo zvuky připomínajícími smích či ptačí cvrlikání.\n\n\n"}
{"id": "820432", "url": "https://cs.wikipedia.org/wiki?curid=820432", "title": "Fakulta textilní Technické univerzity v Liberci", "text": "Fakulta textilní Technické univerzity v Liberci\n\nFakulta textilní (FT) je jednou ze sedmi fakult Technické univerzity v Liberci a byla založena roku 1960.\n\n\n\n"}
{"id": "820434", "url": "https://cs.wikipedia.org/wiki?curid=820434", "title": "Fakulta umění a architektury Technické univerzity v Liberci", "text": "Fakulta umění a architektury Technické univerzity v Liberci\n\nFakulta umění a architektury byla založena v roce 1994 jako Fakulta architektury (FA), je tedy třetí nejmladší fakultou Technické univerzity v Liberci. Na přelomu let 2006–7 byla přejmenována na Fakultu umění a architektury (FUA). Fakulta se spolupodílí na provozu galerie \"Die Aktualität des schönen\".\n\n\n\n"}
{"id": "820435", "url": "https://cs.wikipedia.org/wiki?curid=820435", "title": "Ariane Andrewová", "text": "Ariane Andrewová\n\nAriane Nicole Andrewová (* 3. listopadu 1987 Los Angeles) je americká profesionální wrestlerka a manažerka působící pro WWE a vystupující v obou televizních programech \"Raw\" a \"SmackDown\" pod ringovým jménem Cameron. V roce 2011 byla soutěžící v \"Tough Enough\".\n\nAndrewová vystudovala na Bachelor of Arts firemní marketing a psychologii na Kalifornské státní univerzitě. Poté se přestěhovala do Hollywoodu v Kalifornii kde pracovala jako terapeutka pro autistické děti.\n\nV březnu 2011 bylo oznámeno, že se Andrewová stala jednou ze čtrnácti soutěžících pro obnovenou soutěž WWE Tough Enough jako Ariane. Byla první soutěžící která byla ze soutěže vyřazena protože měla nedostatek nadšení pro wrestlingový průmysl.\n\nIhned poté, co byla vyřazena ze soutěže Tough Enough potvrdila sama Andrewová na svém oficiálním účtu na Twitteru že podepsala vývojovou smlouvu s WWE a poté debutovala 7. července jako ringová hlasatelka na house show FCW. 9. července udělala svůj ringový debut pod novým jménem, Cameron Lynnová, v Divas battle royal proti Audrey Marie, Caylee Turnerové, Kaitlyn, Maxine, Raquel Diazové, Sonie a Aksaně, byla ale eliminována jako první.\n\n9. října v televizním vysílání epizody FCW, Lynnová a Byron Saxton doprovodili Naomi k ringu v zápase proti debutující Leah Westové. 23. října se Cameron spojila s Naomi proti týmu Caylee Turnerové a Kaitlyn. Zápas vyhrály když Cameron odpinovala Turnerovou po chvatu leg lariat. 11. listopadu se v epizodě FCW Cameron účastnila šesti-Divas tag team zápasu kde byla v týmu s Audrey Marie a Ivelisse Velezovou proti Raquel Diazové, Caylee Turnerové a Leah Westové. Cameron opět odpinovala Westovou a získala tak vítězství pro svůj tým.\n\n13. listopadu 2011 se Cameron spojila s FCW Divas šampionkou Audrey Marie ve vítězném zápase proti Caylee Turnerové a Královně FCW Aksaně. 25. prosince 2011 se Cameron objevila v týmovém zápase kde společně s Kaitlyn vyhrála nad Ivelisse Velezovou a Caylee Turnerovou. 8. ledna 2012 byla Cameron poražena Královnou FCW Aksanou po chvatu Divo Drop.\n\n9. ledna 2012 udělala Cameron svůj debut na show \"Raw\", kde debutovala společně s Naomi jako jedna z tanečnic a manažerek pro znovu-debutujícího Broduse Claye. Následující večer si Clay začal feud s Dolphem Zigglerem a Jackem Swaggerem když od nich zachránil Santino Marellu. Clay a Marella porazili Zigglera a Swaggera 9. dubna v epizodě \"Raw\". 20. dubna na \"SmackDown\" začal Clay přátelit s Hornswoggle a označil jej za svého mladšího bratra. O tři dny později tito dva porazili Zigglera a Swaggera díky diskvalifikaci když do zápasu zasáhla Vickie Guerrerová. Na show \"Extreme Rules\" Clay porazil Zigglera. Na \"Over The Limit\" Clay porazil The Mize v single zápase. Tímto získal Brodus Clay sérii 21-zápasů za sebou ve kterých nebyl poražen.\n\n28. května na \"Raw\" začal Clayův feud s Big Showem a Davidem Otungou se kterým měl zápas na pre-show k \"No Way Out\".\n\n\n"}
{"id": "820437", "url": "https://cs.wikipedia.org/wiki?curid=820437", "title": "Fakulta zdravotnických studií Technické univerzity v Liberci", "text": "Fakulta zdravotnických studií Technické univerzity v Liberci\n\nFakulta zdravotnických studií (FZS) je nejmladší fakultou Technické univerzity v Liberci. Vznikla 1. srpna 2016 z Ústavu zdravotnických studií (ÚZS), který byl založen 1. prosince 2004. Jeho vznik vyplynul ze zájmu Technické univerzity v Liberci akreditovat tříletou prezenční formu bakalářského studijního programu Ošetřovatelství. \n\nFakulta zdravotnických studií zajišťuje výuku ve studijních programech Ošetřovatelství, Biomedicínská technika, Biomedicínské inženýrství a Specializace ve zdravotnictví.\n\nSoučástí fakulty je též Muzeum ošetřovatelství a medicíny.\n\n\n\n\n"}
{"id": "820438", "url": "https://cs.wikipedia.org/wiki?curid=820438", "title": "Alain Mimoun", "text": "Alain Mimoun\n\nAlain Mimoun (1. ledna 1921, El Telagh, Francouzské Alžírsko − 27. června 2013) byl francouzský atlet alžírského původu. Byl olympijským vítězem v maratonu.\n\nMistrem Francie se stal poprvé v roce 1947 po druhé světové válce, která ho připravila o několik let jeho kariéry.\n\nNa olympijských hrách ho od zlaté medaile třikrát odstavil Emil Zátopek, který ho porazil v běhu na 10 000 metrů v Londýně na olympijských hrách 1948 a v Helsinkách na olympiádě 1952. V Helsinkách byl za Zátopkem druhý i v běhu na 5000 m.\nNavzdory tomu byli s Emilem Zátopkem přátelé. Naposledy se utkali na olympijských hrách v roce 1956 v Melbourne na maratonské trati. Běželo se v náročných podmínkách (až 36 stupňů Celsia), Alain Mimoun se poprvé dočkal olympijského zlata, Emil Zátopek skončil šestý.\n\nZúčastnil se ještě olympijských her v roce 1960 v Římě. Naposledy se stal mistrem Francie v roce 1966 ve věku 45 let.\n\nZa své úspěchy se stal v roce 2008 velkodůstojníkem Řádu čestné legie. Mimounovo jméno nese atletický stadion ve francouzském městě Bugeat.\n\n"}
{"id": "820440", "url": "https://cs.wikipedia.org/wiki?curid=820440", "title": "Ústav pro nanomateriály, pokročilé technologie a inovace Technické univerzity v Liberci", "text": "Ústav pro nanomateriály, pokročilé technologie a inovace Technické univerzity v Liberci\n\nÚstav pro nanomateriály, pokročilé technologie a inovace (CxI) je výzkumné centrum, které je součástí Technické univerzity v Liberci jako její univerzitní ústav. Ústav byl založen v roce 2009, kdy byla také zahájena stavba jeho sídla, univerzitní budovy L. Výzkumný ústav má dvě hlavní oblasti zájmu: materiálový výzkum a konkurenceschopné strojírenství. V současné době se v CxI pracuje na mnoha mezinárodních vědeckých projektech. Ústav také spolupracuje s českými firmami.\n\nŘeditelé ústavu\n\nVědečtí ředitelé\n\nMateriálový výzkum:\n\nKonkurenceschopné strojírenství:\n\n"}
{"id": "820443", "url": "https://cs.wikipedia.org/wiki?curid=820443", "title": "Gorki", "text": "Gorki\n\nGorki může být:\n"}
{"id": "820446", "url": "https://cs.wikipedia.org/wiki?curid=820446", "title": "Tonnerre Yaoundé", "text": "Tonnerre Yaoundé\n\nTonnerre Kalara Club de Yaoundé je kamerunský fotbalový klub z hlavního města Yaoundé. Své domácí utkání hraje na stadionu Stade Ahmadou Ahidjo s kapacitou pro 38 720 diváků.\n\n\n"}
{"id": "820452", "url": "https://cs.wikipedia.org/wiki?curid=820452", "title": "Polyetherketonová vlákna", "text": "Polyetherketonová vlákna\n\nPolyetherketonová vlákna (PEEK) jsou tavitelné termoplastické textilní materiály se značnou odolností proti vysokým teplotám a s omezenou pevností.\nPolyetherketonový polymer vzniká alkylací bisfenolových solí. Zvlákňování polymeru se provádí tavnou technologií.\n\nVlákna pro textilní zpracování se dodávají např. jako\nNejznámější obchodní značka je \"Zyex®\".\n\nPodrobné informace o výrobě a prodeji PEEK vláken se dají zakoupit např. za 2 850 US$.\n\nTažná pevnost 35-65 cN/tex, vysoká pevnost v oděru, tažnost 20-50 %, hořlavost 28 LOI, navlhavost 0,1 %. PEEK snáší trvale teploty do 250°C, je odolný proti většině chemikálií s výjimkou kyseliny sírové a silně oxidovaných médií a je citlivý na UV záření. K tavení materiálu dochází při 343°C.\n\nVlákna jsou vhodná pro matrice na kompozity a plsti na filtraci horkých plynů, těsnění ložisek a čerpadel\n\nTkaniny z monofilů se používají na autofiltry a palivové články\nSplétané filamenty - výplet tenisových raket a tětivy luků.\n\nKomponenty hodinek - hodinářská společnost URWERK (Ženeva), která je známa především svými nekonvenčními modely hodinek, používá PEEK materiál k výrobě vnitřních komponent hodinek. Prvními hodinkami, ve kterých byl materiál PEEK využit je URWERK UR-105M z roku 2014 (duben). Aktuálně je materiál součástí celé řady modelu UR-105 až po poslední model luxusních hodinek URWERK UR-105 T-Rex představených v roce 2016.\n"}
{"id": "820464", "url": "https://cs.wikipedia.org/wiki?curid=820464", "title": "Radek Petr", "text": "Radek Petr\n\nRadek Petr (* 24. února 1987, Krnov, Československo) je bývalý český fotbalový brankář. Na profesionální úrovni skončil s fotbalem v roce 2014, poté hrál v nižších českých soutěžích a měl civilní zaměstnání.\n\n\"Aktuální k datu\" : červenec 2013\n\nPetr byl součástí mládežnického reprezentačního týmu ČR do 20 let, který na Mistrovství světa hráčů do 20 let 2007 konaného v Kanadě získal stříbrné medaile, když ve finále podlehl Argentině 1:2.\n\n"}
{"id": "820466", "url": "https://cs.wikipedia.org/wiki?curid=820466", "title": "Blowin' Your Mind!", "text": "Blowin' Your Mind!\n\nBlowin' Your Mind! je debutové sólové studiové album irského písničkáře Van Morrisona. Album poprvé vyšlo v září 1967 a obsahovalo i jeho první hit s názvem „Brown Eyed Girl.“\n"}
{"id": "820470", "url": "https://cs.wikipedia.org/wiki?curid=820470", "title": "Alois Hyčka", "text": "Alois Hyčka\n\nAlois Hyčka (* 22. července 1990, Cheb, Československo) je český fotbalový obránce, momentálně působící v českém týmu FK Teplice.\n\n\"Aktuální k datu\" : 28. červen 2012\n\n"}
{"id": "820473", "url": "https://cs.wikipedia.org/wiki?curid=820473", "title": "Synagoga v Podbořanech", "text": "Synagoga v Podbořanech\n\nSynagoga v Podbořanech se nacházela asi 250 východně od Mírového náměstí v Podbořanech, v ulici Antonína Dvořáka. Byla postavena v letech 1873 až 1874 v novorománském slohu a na přelomu 19. a 20. století získala při přestavbě secesní prvky. Údajně též měla získat mobiliář ze zbořené novorománské synagogy z Letova. Na podzim roku 1938 bylo vybavení podbořanské synagogy zničeno nacisty. Po druhé světové válce potkal podobný osud i synagogu, když byla v roce 1948 ze dvou třetin zbořena. Na jejím místě vyrostly garáže a zbývající třetina byla začleněna do sousedního domu čp. 201, kde se v minulosti nacházel obecní dům s židovskou školou a bytem rabína. Tento dům byl později přestaven k obytným účelům.\n\n"}
{"id": "820477", "url": "https://cs.wikipedia.org/wiki?curid=820477", "title": "Martin Husár", "text": "Martin Husár\n\nMartin Husár (* 1. února 1985, Trnava) je slovenský fotbalový obránce, od ledna 2015 bez angažmá.\n\nSvoji fotbalovou kariéru začal FK Lokomotíva Trnava, odkud v roce 1995 přestoupil do Spartaku Trnava, kde se po 9 letech propracoval do prvního mužstva. V roce 2006 zamířil na své první zahraniční angažmá do norského Lillestrømu. V roce 2007 hostoval v Hamarkameratenu a následně v letech 2008–2009 byl na hostování zpět v Trnavě. V zimním přestupovém období sezony 2009–2010 Lillestrøm definitivně opustil a stal se hráčem Zbrojovky Brno. Po roce a půl, kdy mužstvo sestoupilo do druhé nejvyšší soutěže odešel a po půl roce bez angažmá zamířil do Zlatých Moravců. V létě 2012 se vrátil do Brna. V lednu 2014 se s klubem dohodl na ukončení smlouvy. V březnu téhož roku zamířil do Nitry. Po skončení ročníku 2013/14 mužstvo sestoupilo do 2. ligy a hráč zamířil do Příbrami, kde po půl roce skončil.\n\n\"Aktuální k datu\" : 21. červenec 2014\n\n"}
{"id": "820480", "url": "https://cs.wikipedia.org/wiki?curid=820480", "title": "Roboti a impérium", "text": "Roboti a impérium\n\nRoboti a impérium (v angl. originále \"Robots and Empire\") je čtvrtý díl série o robotech z pera amerického spisovatele Isaaca Asimova, který vyšel v roce 1985 v americkém nakladatelství Doubleday.\n\nV příběhu vystupují postavy z minulého dílu \"Roboti úsvitu\", Solariánka Gladia, Aurořané Kelden Amadiro a Vasilia Aliena a také roboti R. Daneel Olivaw s R. Giskardem Reventlovem. Děj se odehrává necelých 200 galaktických let po vyřešení případu z minulého dílu a již v něm přímo nefiguruje protagonista všech předchozích knih detektiv Elijáš Baley, objevuje se jen ve vzpomínkách ostatních postav. Stěžejní role v příběhu převzali oba roboti, R. Daneel a R. Giskard. Druhý jmenovaný má schopnost telepatie a dokáže ovládat a usměrňovat myšlení lidí i ostatních robotů. Společně se dvojice pokouší definovat zákony platné pro chování lidstva, čímž předjímá matematickou vědu „psychohistorii“, kterou převedl do praxe heliconský matematik Hari Seldon ze série o Nadaci. Roboti zformulují nultý zákon robotiky, jenž zní:\n\nV době, kdy Asimov začal psát knihu došlo k vědeckému objevu bosonu W, částice zprostředkující slabou (výměnnou) interakci v atomovém jádře. Tato interakce, někdy nazývaná též slabá jaderná síla je zodpovědná za radioaktivní rozpad, při němž vzniká záření β. Asimovovo v knize uvedené hypotetické zařízení „nukleární zesilovač“ by mohlo vyzařovat množství bosonů W, čímž by urychlovalo přirozený radioaktivní rozpad.\n\nTímto románem Isaac Asimov propojil své série - o robotech, o Nadaci a o Galaktické říši.\n\nKniha \"Roboti a impérium\" byla nominována na cenu Locus v roce 1986.\n\nDetektiv Elijáš Baley, hrdina předchozích dílů, je po smrti a od jeho posledního (popsaného) případu uplynuly 2 století. Během této doby se situace v galaxii změnila, na Auroře (nejvýznamnější z Intermitentních planet) určuje zahraniční politiku Baleyho přítel dr. Han Fastolfe, jenž prosazuje myšlenku společného osídlování Galaxie. Země se může podílet na druhé vlně kolonizace a je aktivní, planetu opouštějí osadníci, kteří překonali letitou agorafobii a terraformují nové světy. Vesmířané (obyvatelé 50 Intermitentních planet) se neodhodlali ani k jedné vesmírné misi. Han Fastolfe má silnou opozici, proti jeho politice vystupuje dr. Kelden Amadiro, jenž zaujímá vůči novým osadnickým planetám a samotné Zemi nepřátelský postoj. Když dr. Fastolfe umírá, má Amadiro volné pole působnosti. Žene jej mimo jiné touha po pomstě za ponížení, kterého se mu dostalo od Elijáše Baleyho. Když jej kontaktuje mladý ambiciozní vědec Levular Mandamus s plánem na nenápadné zničení Země, Amadiro může svou pomstu naplnit. Musí být však opatrný, Intermitentní planety již ztratily svou technologickou převahu a jakýkoli chybný krok by mohl vyvolat mezihvězdný konflikt s nepředstavitelnými následky.\n\n\nCelkem 92 kapitol je rozděleno do 18 částí:\n\nDr. Han Fastolfe uplatňuje svou spravedlivou politiku vůči Zemi. Jak slíbil, poskytl aurorskému Institutu robotiky vedeném dr. Keldenem Amadirem veškeré plány na konstrukci humanoidních robotů. Vyrobilo se jich několik, ale v aurorské společnosti o ně není zájem a tak jsou uskladněni. Dr. Fastolfe umírá a jeho úhlavní sok Amadiro posiluje svůj vliv. Je zastáncem nekompromisního postoje osídlování Galaxie pouze vesmířany (respektive nejprve jejich roboty, kteří mají terraformovat nové planety pro vesmířany), nehodlá tolerovat osídlování ze Země.\n\nZnačnou naději poskytne Amadirovi mladý vědec Levular Mandamus, potomek Gladie Solarie, jenž má plán na pozvolné zničení Země. Tvrdí, že během několika desetiletí dokáže učinit její povrch neobyvatelným. Amadiro s ním začne spolupracovat. Mandamus navštíví Gladii a informuje ji, že si ji žádá kapitán Daneel Giskard Baley (D. G. Baley) z Baleyworldu, první osadnické planety pojmenované po Benu Baleym (syn Elijáše Baleyho). Na tomto světě je Elijáš Baley označován jako „Předek“ a Ben Baley jako „Zakladatel“. D. G. Baley je shodou okolností rovněž Gladiin vzdálený potomek. Žádá Auroru o doprovod Gladie při jeho misi na Solarii, poslední padesátou Intermitentní planetu, jejíž obyvatelé někam zmizeli. Osadničtí obchodníci hodlají situace využít a prodat pozůstavší kvalitní solarijské roboty ostatním vesmířanům, kteří již o ně projevili zájem. Avšak při přistání na Solarii byly zničeny dvě obchodnické lodě osadníků.\n\nD. G. Baley věří, že solarijský původ Gladie a její zkušenosti mohou pomoci při zjišťování, co se na podivné planetě stalo. Rada Aurory pod vlivem Amadira s vysláním souhlasí. Gladia je navíc přitahována svým vzdáleným potomkem. Jako její doprovod letí i její nejbližší roboti R. Daneel Olivaw a R. Giskard Reventlov. Oba jí odkázal ve své vůli dr. Han Fastolfe, ačkoli na R. Giskarda si stále dělá nárok i dr. Vasilia Aliena, dcera Hana Fastolfa. Osadnická kosmická loď pod velením D. G. Baleyho přistává na povrchu Solarie na bývalých Gladiiných pozemcích, jež nyní mají patřit jistému Zoberlonovi. Po obyvatelích není ani stopy, zato je zde několik robotů, mezi nimiž jsou tzv. Dohlížitelé, humanoidní roboti, kteří mají za úkol zničit všechny vetřelce (cizí vesmírné lodi včetně posádky - osadnické i vesmířanské). Jednou z Dohlížitelek je Landaree, kterou se podaří přemoci až R. Giskardovi díky jeho telepatické schopnosti. Landaree zaútočila na R. Daneela i na kapitána Baleyho a nedokázala ji zvládnout ani Gladia se svými zkušenostmi. Landaree mimo to vydala příkaz zničit loď pomocí nukleárního zesilovače, nebezpečné zbraně, kterou Solariané vyvinuli. Kapitán D. G. Baley dá po odstranění hrozby rozkaz dopravit nukleární zesilovač na palubu a opustit planetu. Zamíří s cennou kořistí na domovskou planetu Baleyworld.\n\nGladia doufala, že se vrátí na Auroru, ale změna plánu jí nakonec přijde vhod. Pozná první nově osídlenou planetu, kterou zakládal syn Elijáše Baleyho Bentley. Zde je přijímána jako hrdinka - partnerka Předka a je požádána o krátký proslov. Gladia přání představitelů planety vyhoví a přednese významný proslov, jímž zcela strhne lid Baleyworldu. Sama je ohromena, jak její slova zapůsobila. Její poselství o vzájemné toleranci mezi osadníky, vesmířany a Pozemšťany však nehraje do karet válečným štváčům, jakým je např. místní Tomas Bistervan. R. Giskard a R. Daneel, kteří se zatím marně snaží odhalit podstatu blížící se vážné krize debatují o limitech tří zákonů robotiky. Zejména R. Daneel, jenž se snaží uvažovat jako jeho bývalý kolega Elijáš Baley cítí, že by zákony mohly být modifikovány. R. Giskard zatím jemně manipuluje s myšlením lidí, aby se dopátral povahy nastávající krize.\n\nNa Auroře se mezitím dr. Amadiro s Mandamem dozvěděli, že R. Giskard disponuje na robota nevídanými schopnostmi telepatie a hodlají jej získat. O totéž se pokouší dr. Vasilia Aliena, rovněž robotička z Institutu v Eosu, která má ambice stát se nástupkyní Amadira v čele organizace. Právě Vasilia Amadira upozornila na nebezpečí, které mu hrozí ze strany R. Giskarda, jenž potají podniká akce proti němu. Amadiro prostřednictvím vlády požádá o vydání Gladie, ví, že s ní přiletí i oba její roboti.\n\nRoboti zatím neví o plánu dr. Mandama Levulara a dr. Amadira zničit Zemi pomocí instalovaných nukleárních zesilovačů, ale jsou mu na již na stopě. Tyto zesilovače na planetě obsluhují a hlídají humanoidní roboti z programu vývoje dle Fastolfových plánů, které Amadiro využil pro tuto operaci. Cílem je pomalu zvyšovat přirozenou radioaktivitu v zemské kůře, což ji postupně učiní neobyvatelnou.\n\nKdyž oba roboti odhalí hrozbu, kterou představuje Amadiro, nemohou zatím proti němu přímo zasáhnout, protože jim v tom brání 3 zákony robotiky. Amadiro zinscenuje setkání s Gladií, aby dr. Vasilia Aliena mohla zastavit R. Giskarda. To se jí nepodaří, doktorka sází na robotovu dřívější loajalitu k ní, ale R. Giskard ví, jaké jsou její pravé úmysly. Navíc R. Daneel zformuluje tzv. nultý zákon robotiky, který R. Giskard přijme za oprávněný. Vymaže dr. Alieně paměť a nyní se musí s přítelem R. Daneelem postavit Amadirovi s Mandamem. Ti už se dozvěděli o odstavení dr. Alieny a tak se snaží svůj ničivý plán co nejvíce urychlit.\n\nKapitán D. G. Baley odlétá s Gladií a jejími roboty na Zemi. Gladia nyní našla nový smysl života, hodlá šířit mírové poselství.\n\nBěhem cesty se jejich obchodnické plavidlo pokusí zastavit aurorská válečná loď pod velením kapitána Lisiforma (snahou je získat zpět Gladii a roboty a zamezit tak jejich příletu na Zemi, kde by mohli ohrozit Amadirův a Mandamův plán), ale D. G. Baley se dokáže zdárně dostat ze zdánlivě prohrané situace. Sekundárním cílem aurorské lodi byl tajný výsadek malého člunu, v němž dr. Amadiro a dr. Mandamus míří na Zemi, aby zde dotáhli do konce některé nutné záležitosti. Začíná souboj o čas.\n\nBěhem projevu Gladie na Zemi dojde k atentátu, ačkoli to vypadá, že cílem měla být paní Gladie, skutečným terčem byl R. Giskard. R. Daneel Olivaw si to ve zlomku sekundy uvědomil a strhl jej k zemi, ačkoli by podle prvního zákona robotiky měl především chránit člověka. Nikdo není zraněn a atentátník je dopaden, je to jeden z humanoidních robotů vyslaný oběma Aurořany, kteří se nyní pohybují někde na Zemi. Než je dezaktivován, stačí během výslechu prozradit jediné slovo: „mil“. R. Daneel a R. Giskard se pouští do samostatného pátrání, v němž je jim nápomocna Sophia Quintana, podsekretářka pro otázky energie. Ta si uvědomí, že tajné místo, odkud byl humanoidní robot vyslal bude zřejmě „Ostrov tří mil“ - zapovězené místo, kde v minulosti došlo k havárii a tím se stalo symbolem všech negativních vazeb spjatých s jaderným štěpením. Zde dojde k závěrečné konfrontaci obou robotů s Amadirem a Mandamem. Amadiro požaduje okamžité zničení Země, na což Mandamus nehodlá přistoupit, tímto by měl na svědomí životy mnoha milionů lidí. Jeho cílem je pouze pozvolné zničení planety, aby obyvatelé měli čas se přemístit na jiné světy. Počítal se vznikem anarchie mezi Pozemšťany a osadníky, což by jejich pozici oslabilo a vesmířané by získali zpět svou dominanci. Nastaví intenzitu nukleárního zesilovače na hodnotu 2,72, která lidem zaručuje ještě 150 let, než se povrch Země stane neobyvatelným.\n\nR. Giskard Reventlov jej může zastavit, ale neudělá to, odstaví jen fanatického a po pomstě bažícího Amadira. Uvědomí si, že zničení Země odstraní v konečném důsledku chorobné mýtizování nejlidnatější planety ze strany osadníků a přispěje ke vzniku Galaktického impéria. V závěru R. Giskard cítí, že už nebude dlouho fungovat a své telepatické schopnosti předá R. Daneelovi. Ten se stane patronem lidské civilizace pro příští tisíciletí.\n\n\n\n"}
{"id": "820482", "url": "https://cs.wikipedia.org/wiki?curid=820482", "title": "Martina Rosenbergová", "text": "Martina Rosenbergová\n\nMartina Rosenbergová (* 25. července 1966 Liberec) je česká politička, v letech 2013 až 2016 zastupitelka Libereckého kraje, v letech 2011 až 2014 primátorka statutárního města Liberce. V letech 2006 až 2017 byla členkou ČSSD.\n\nMartina Rosenbergová studovala gymnázium. Později absolvovala obchodní akademii. Pracovala jako bytová referentka ve firmě \"Alexandr Kendik Junior\", následně jako referentka v \"Domově mládeže v Liberci\". Od roku 2011 zastávala post manažerky prevence kriminality na krajském úřadě Libereckého kraje. V letech 2008 až 2011 studovala na Technické univerzitě v Liberci obor sociální péče.V letech 2011 až 2013 studovala na Metropolitní univerzitě, obor politologie.\n\nJe rozvedená, má dvě dcery. Žije v Liberci, konkrétně v části Staré Město.\n\nV roce 2006 vstoupila do České strany sociálně demokratické, za níž v parlamentních volbách 2010 neúspěšně kandidovala do Poslanecké sněmovny. V komunálních volbách konaných v témže roce byla lídrem liberecké kandidátky, 25. listopadu 2010 byla zvolena náměstkyní primátora pro sociální a zdravotní služby.\n\nPo svrhnutí vládnoucí koalice a odvolání tehdejšího primátora Jana Korytáře se Rosenbergová 28. dubna 2011 stala libereckou primátorkou. Po Emílii Knotkové, která v čele města stála v letech 1954-1964, jde teprve o druhou libereckou primátorku.\n\nV komunálních volbách v roce 2014 obhájila post zastupitelky města Liberce, když vedla kandidátku ČSSD. Vzhledem ke 4. místu pro ČSSD (9,82 % hlasů, 4 mandáty) však nebyla znovu zvolena primátorkou města a v listopadu 2014 ji nahradil Tibor Batthyány.\n\nV červnu 2012 byla Rosenbergová spolu s radním Libereckého kraje Zdeňkem Bursou a ředitelem Krajské nemocnice Liberec Jiřím Veselkou obviněna z porušení povinnosti při správě cizího majetku kvůli schválení výplaty 30tisícových odměn uvolněným členům zastupitelstva. Rosenbergová vinu odmítla, na červnovém zasedání zastupitelstva navrhla hlasovat o svém odvolání, zastupitelé ale odmítli zařadit tento bod na program jednání. Trestní stíhání bylo u všech obviněných zastaveno v roce 2013.\n\n"}
{"id": "820487", "url": "https://cs.wikipedia.org/wiki?curid=820487", "title": "Jan Šulc (lední hokejista, 1979)", "text": "Jan Šulc (lední hokejista, 1979)\n\nJan Šulc (* 17. února 1979, Litvínov) je český bývalý profesionální lední hokejista, hrající na pozici středního útočníka.\n\nHrál v české extralize za HC Litvínov a také v americké hokejové lize East Coast Hockey League za Toledo Storm a Johnstown Chiefs a v Mezinárodní hokejové lize IHL za Detroit Vipers. Byl draftován na celkově 109. místě ve vstupním draftu NHL 1997 týmem Tampa Bay Lightning.\n\n\n\n"}
{"id": "820488", "url": "https://cs.wikipedia.org/wiki?curid=820488", "title": "Jan Šulc (lední hokejista, 1983)", "text": "Jan Šulc (lední hokejista, 1983)\n\nJan Šulc (* 20. července 1983) je český lední hokejista, hrající na pozici útočníka.\n\nZačínal v HC Kladno. Hrál v české extralize za HC Bílí Tygři Liberec. Od roku 2004 hraje ve 2. hokejové lize, v současnosti za klub HC Vlci Jablonec nad Nisou.\n\n\n"}
{"id": "820502", "url": "https://cs.wikipedia.org/wiki?curid=820502", "title": "Efrém Ešba", "text": "Efrém Ešba\n\nEfrém Alexejevič Ešba (7. března 1893 – 15. července 1939) byl abcházský bolševický politik a revolucionář.\n\nByl členem abcházského šlechtického rodu Ešbů a v době dospívání odešel studovat práva na moskevskou univerzitu. Studia však nedokončil a raději se věnoval politice. V roce 1914 vstoupil do Ruské sociálně demokratické strany a přiklonil se k radikální bolševické větvi. Zprvu byl na nižších pozicích ve stranické struktuře, avšak v květnu 1917 byl členem správy suchumského okruhu a v roce 1918 na krátko předsedou abcházského revkomu, když se při nepokojích bolševici pokusili provést převrat. Zároveň s tím byl od července do listopadu téhož roku mimořádným zmocněncem komisariátu RSDDS(b) pro národnostní menšiny na Kavkazu. Také byl až do roku 1922 třetím tajemníkem gruzínské komunistické strany.\n\nZa své protigruzínské a protimenševické aktivity a zejména za organizování partyzánského odboje byl v roce 1919 uvězněn policií GDR a zbaven funkcí, avšak o rok později byl na základě dohod s Moskvou propuštěn. V Abcházii ani Gruzii však nesetrval a odešel na ruskou stranu Kavkazu do města Labinsk, kde v srpnu 1920 převzal funkci tajemníka místního výboru komunistické strany a vyčkával na příležitost.\n\nTa přišla v únoru 1921, když Rudá armáda obsadila Gruzii. Proto se vrátil do Suchumi a vstoupil do předsednictva abcházského revkomu, kde vykonával funkci předsedy od 6. března 1921 do 16. ledna 1922, dokud nebyl revkom přetransformován na Ústřední výkonný výbor Abcházské SSR. Z funkce však brzy poté odešel, protože se přesunul do gruzínských stranických struktur. Do roku 1924 byl tajemníkem gruzínské komunistické strany. Z této pozice byl také delegován v roce 1924 na 9. sjezd KSSS.\n\nPozději se však přiklonil k myšlenkám Trockého a upadl v nemilost. Postupně přicházel o funkce i o vliv a v roce 1927 byl vyloučen ze strany. O rok později mu byl umožněn návrat, když své přesvědčení odvolal, avšak do gruzínských a abcházských stranických struktur se nevrátil. Stal se tedy předsedou regionálního výboru bolševické strany v Čečensku.\n\n14. června roku 1936 byl Efrém Ešba zatčen a uvězněn. V rámci stalinských čistek byl 15. srpna 1939 odsouzen k smrti a ihned zastřelen. V roce 1956 byl posmrtně rehabilitován.\n\n\n"}
{"id": "820506", "url": "https://cs.wikipedia.org/wiki?curid=820506", "title": "Seznam kulturních památek v Třemošnici", "text": "Seznam kulturních památek v Třemošnici\n\n"}
{"id": "820519", "url": "https://cs.wikipedia.org/wiki?curid=820519", "title": "Alan Wake", "text": "Alan Wake\n\nAlan Wake je počítačová hra žánru third-person shooter od Remedy Entertainment, vydaná Microsoft Studios v roce 2010 pro Xbox 360 a v roce 2012 pro PC. Jedná se o psychologický horor o spisovateli thrillerů Alanu Wakeovi, jehož sny se stanou realitou.\n\nAlan Wake je úspěšný spisovatel, který však poslední dva roky nedokázal napsat ani řádku. Inspiraci a uklidnění napjaté atmosféry chce společně s manželkou najít nedaleko ležícího městečka Bright Falls, kde si uprostřed krásné přírody pronajme chatu. Chvíli po příjezdu je jeho manželka záhadně unesena a Wake se ji pokusí zachránit z jezera, kde mizí její stopa.\n\nProbouzí se o týden později sám na lesní silnici po autonehodě a cestou zpět do civilizace začne nacházet stránky románu, který popisuje jeho aktuální a budoucí zážitky a jehož autorem je údajně on sám. Později zjistí, že po něm jde síla temnoty. Wake tedy musí bojovat proti temnotě a zachránit svou ženu Alice.\n\nKe hře tvoří prequel šestidílný thriller Bright Falls.\n\n"}
{"id": "820531", "url": "https://cs.wikipedia.org/wiki?curid=820531", "title": "Modron", "text": "Modron\n\nVe velšské mytologii byla Modron („božská matka“) dcera Avallacha, odvozená od galské bohyně Matrony. Mohla být také prototypem Morgany le Fay z legend Artušových. Byla matkou velšského boha Mabona, který nese její jméno jako „Mabon ap Modron“ („Mabon, syn Modronin“) a který jí byl ukraden, když byl tři dny starý, a později byl zachráněn králem Artušem.\n\nVe Waleských triádách byla Modron těhotná s králem Urienem Gheredem a porodila dvojčata. Syna Owaina mab Uriena („Owain syn Uriena“, který je znám pod mnoha podobnými jmény) a dceru Morvydd verch Urien („Morvydd dcera Urienova“).\n\nJejí Galský protějšek Matrona je keltská božská matka a opatrovnice řeky Marny. \nJe také božstvem plodnosti a sklizně, a tak je často přirovnávána k řecké Demeter nebo irské Danu. \nV Británii se Modron jeví jako pradlena a tudíž se zdá být ztotožňována také s Morrígan.\n\nNejčastěji ale můžeme najít podobnost Modron s Morganou le Fay.\n"}
{"id": "820532", "url": "https://cs.wikipedia.org/wiki?curid=820532", "title": "Alki Point Light", "text": "Alki Point Light\n\nAlki Point Light je maják na mysu Alki Point, na jižním konci seattleského Elliottova zálivu. Poprvé byl na místo umístěn provizorní maják už roku 1887, kdy Správa majáků Spojených států uznala potřebu majáku na mysu a postavila tam dřevěnou tyč s lucernou na vrchu. O několik let později se správa rozhodla maják vylepšit a přidat k němu mlhovou signalizaci. Nynější betonová stavba majáku s 11metrovou osmiúhelníkovou věží byla postavena roku 1913. V 60. letech minulého století pak původní Fresnelovu čočku nahradilo modernější optické vybavení. Nyní jej Pobřežní stráž Spojených států amerických eviduje jako číslo 16915.\n"}
{"id": "820533", "url": "https://cs.wikipedia.org/wiki?curid=820533", "title": "Seznam kulturních památek v Nasavrkách", "text": "Seznam kulturních památek v Nasavrkách\n"}
{"id": "820534", "url": "https://cs.wikipedia.org/wiki?curid=820534", "title": "Bradley Wiggins", "text": "Bradley Wiggins\n\nSir Bradley Wiggins, CBE (* 4. dubna 1980, Gent, Belgie) je britský dráhový a silniční cyklista, trojnásobný olympijský vítěz v dráhové cyklistice, olympijský vítěz v silniční cyklistice (časovka jednotlivců) z roku 2012, světový rekordman v závodě družstev v dráhové cyklistice na 4000 metrů, syn australského profesionálního cyklisty Garyho Wigginse. V současnosti závodí za profesionální ProTour tým Sky ProCycling. Na Tour de France 2012 se stal jako první Brit v historii celkovým vítězem.\nDne 7. června 2015 Wiggins stanovil nový světový hodinový rekord, když ujel 54,526 km.\n\nNa LOH v Sydney v roku 2000 získal svoji první bronzovou medaili, na letních LOH v Athénách 2004 jednu zlatou, jednu stříbrnou a jednu bronzovou olympijskou medaili, na LOH v Pekingu 2008 dvě zlaté medaile. Profesionálním cyklistou je od roku 2002. Na Giro d'Italia v roce 2010 získal růžový dres v 1. etapě závodu. V roce 2012 vyhrál cyklistickou klasiku Paříž-Nice, etapový závod Kolem Romandie a Tour de France. Na Letních olympijských hrách 2012 v Londýně získal svoji čtvrtou zlatou olympijskou medaili v silniční cyklistice, v časovce jednotlivců.\n\n\"\"Chceme vítězství v Tour de France do pěti let.\"\" S tímto přesvědčením šel nově vzniklý britský tým Sky mezi silniční profesionály. Vedení týmu Sky bylo úzce propojeno s britským národním týmem - Dave Brailsford, Shane Sutton, Sean Yates, Tim Kerrison ad. Bradley Wiggins závodil v národním týmu na dráze, takže v týmu Sky byl v podstatě jako doma. Po svém fantastickém 4. místě v Tour 2009 byl ideálním kandidátem na roli lídra Sky pro vítězství v Tour de France. Cesta do Sky však nebyla jednoduchá, jelikož byl Wiggins ještě vázán smlouvou s americkým týmem Garmin. Do této mediální přetahované přišla navíc těžká rána. Wigginsův dědeček nenadále zemřel. Wiggins byl na dně a sezóna 2010 tomu také odpovídala.\nPomocí nových tréninkových metod (Tim Kerrison), špičkového vybavení a přístupu celého týmu Sky tu byl v roce 2011 úplně jiný Wiggins. Získává dokonce skalp neporazitelného Fabiana Cancellary v časovce Bayern Rundfahrt. Nicméně v hektickém prvním týdnu tour plném hromadných pádů se ocitá v jednom z nich. Tour de France 2011 tak pro něj končí. Zlomenina klíční kosti Wigginsovi, poctivě trénujícímu ve své kůlně na trenažeru, nezabrání získat alespoň 3. místo na Vueltě za druhým Froomem a prvním Cobem. (V roce 2019 byl Cobo diskvalifikován, a Wigginsovi tak bylo nakonec připsáno druhé místo za vítězným Froomem.) Ke konci sezóny 2011 mu ještě zbývá dost sil a pomáhá tak svému bývalému týmovému kolegovi a kamarádovi Marku Cavendishovi při mistrovství světa.\nV roce 2012 se Wigginsovi daří všechno, co mu přijde do cesty. Vyhrává závod Paříž - Nice, Romandii i Dauphiné, a obklopen vynikajícím týmem (E. Boasson Hagen, R. Porte, M. Rogers, M. Cavendish, C. Knees, C. Froome, B. Eisel a K. Sivcov) vítězí i v Tour de France 2012. Výbornou týmovou strategií a skvělými časovkami poráží druhého Frooma a třetího Nibaliho. Ten rok však Wiggins plánoval ještě jeden vrchol a to nedlouho po Tour. Byly to olympijské hry v Londýně. Zde i přes veškerý tlak ze strany médií dokáže vyhrát časovku, když předtím Britové totálně propadnou v silničním závodě.\nRok 2012 byl bezpochyby rokem Sira Bradleyho Wigginse, který to potvrzuje v názvu své knihy: \"\"Můj čas\".\"\n\n"}
{"id": "820536", "url": "https://cs.wikipedia.org/wiki?curid=820536", "title": "Browns Point Light", "text": "Browns Point Light\n\nBrowns Point Light je maják na Brownově mysu nedaleko města Tacoma v americkém státě Washington. Na místě byl nejprve postaven roku 1887 Carlem Leickem, nynější stavba byla vztyčena roku 1933 a automatizována roku 1963. Jak maják, tak nedaleká chata dozorce patří do Národního rejstříku historických míst. Historická společnost Points Northeast pronajímá dozorcovu chatu, jejíž nájemce pak slouží jako neplacený dozorce majáku a otevírá jej pro prohlídky každý čtvrtek a pátek odpoledne. Společnost rovněž v blízkosti majáku provozuje dvě muzea. Jedno, zvané \"Historické centrum\", pořádá historické výstavy, druhé, zvané \"Lodní muzeum\", obsahuje repliku surfového člunu a různých námořnických předmětů.\n"}
{"id": "820541", "url": "https://cs.wikipedia.org/wiki?curid=820541", "title": "Karanténa (rozcestník)", "text": "Karanténa (rozcestník)\n\nPojem karanténa má více významů:\n\n\n\n"}
{"id": "820542", "url": "https://cs.wikipedia.org/wiki?curid=820542", "title": "Nat Finkelstein", "text": "Nat Finkelstein\n\nNathan Louis Finkelstein (16. ledna 1933 Brooklyn, New York, USA − 2. října 2009 Shandaken, New York, USA) byl americký fotograf a fotožurnalista. Vyrůstal na poloostrově Coney Island, kde jeho otec pracoval jako taxikář. V roce 1950 vystudoval Stuyvesant High School a o dva roky později se zapsal na Brooklyn College. Pod vlivem Edwarda Steichena se rovněž začal více zajímat o fotografii. Na této škole se rovněž začal zajímat o politiku. V posledním semestru byl však vyloučen kvůli vyhození cenných papírů z okna kvůli cenzuře. Po vyhození získal stáž u Alexeye Brodovitche.\n\nV září 1962 byl pověřen časopisem \"Pageant\" úkolem udělat článek o pop artu. V roce 1964 Finkelstein přišel do The Factory Andyho Warhola jako fotoreportér; zůstal zde tři roky. Fotografoval zde například skupinu The Velvet Underground, Marcela Duchampa, Boba Dylana, Edie Sedgwick, Salvadora Dalího nebo Allena Ginsberga. Ve stejné době rovněž pořádal různé politické demonstrace. V roce 1969 na něj byl vydán zatykač kvůli starší záležitosti s drogami. Odstěhoval se do Asie, kde se živil jako prodejce hašiše. Do USA se vrátil v roce 1982. Zapojil se zde do punkového hnutí a začal pracovat jako manažer skupiny Khmer Rouge Phila Shoenfelta. Zemřel na komplikace se zápalem plic ve věku 76 let.\n\n"}
{"id": "820543", "url": "https://cs.wikipedia.org/wiki?curid=820543", "title": "Gilbertovy ostrovy", "text": "Gilbertovy ostrovy\n\nGilbertovy ostrovy (kiribatsky Tungaru, anglicky Gilbert Islands, dříve také Kingsmill Islands) jsou řetězec šestnácti atolů a korálových ostrovů v centrálním Tichém oceánu. Tvoří hlavní část republiky Kiribati, nachází se zde hlavní město celého státu, Jižní Tarawa, a žije zde přibližně 90 % obyvatel Kiribati.\n\nAtoly a ostrovy se nacházejí v přibližně severo-jižní linii, mezi atoly Aranuka a Nonouti prochází rovník, který tak dělí skupinu na severní a jižní část. Ostrovy lze dělit také podle bývalých administrativních okrsků na Severní, Centrální a Jižní Gilbertovy ostrovy. Skupina Gilbertových ostrovů tvoří téměř nejzápadnější část Kiribati, západněji se nachází již pouze samostatný ostrov Banaba.\n\nGilbertovy ostrovy se nacházejí v časovém pásmu UTC+12.\n\nPodle sčítání lidu v roce 2005.\n"}
{"id": "820548", "url": "https://cs.wikipedia.org/wiki?curid=820548", "title": "Big Big World (píseň)", "text": "Big Big World (píseň)\n\nBig Big World je balada nazpívaná švédskou zpěvačkou Emilií Rydbergovou. Jde o romantickou píseň s podzimní tematikou. Zatímco v USA singl úplně pohořel, v Evropě a Asii jde o velký hit. Píseň byla přezpívaná skupinou Scooter pod jménem „And No Matches“. K písni vzniklo množství remixů a cover skladeb. Ve Švédsku byl hit 3× platinový (celkem byl 8× platinový a 2× zlatý). Sedm a devět týdnů se hit držel na prvních místech žebříčků ve Švédsku a Švýcarsku, pět týdnů dokonce na Eurochart.\n"}
{"id": "820549", "url": "https://cs.wikipedia.org/wiki?curid=820549", "title": "Most Viléma I. Dobyvatele", "text": "Most Viléma I. Dobyvatele\n\nMost Viléma I. Dobyvatele, francouzsky pont Guillaume-le-Conquérant je silniční most přes Seinu ve francouzském městě Rouen (Seine-Maritime).\n\nStojí mezi mostem Jany z Arku a mostem Gustava Flauberta. Byl uveden do provozu roku 1970.\n\nV noci je nasvícen modrým světlem.\n\n"}
{"id": "820552", "url": "https://cs.wikipedia.org/wiki?curid=820552", "title": "Seznam členů československého Federálního shromáždění po volbách v roce 1981", "text": "Seznam členů československého Federálního shromáždění po volbách v roce 1981\n\nToto je seznam členů Federálního shromáždění po volbách v roce 1981, kteří v tomto nejvyšším zákonodárném sboru ČSSR zasedali do voleb v roce 1986.\n\nVčetně poslanců, kteří nabyli mandát až dodatečně při doplňovacích volbách (po rezignaci či úmrtí předchozího poslance). V závorce uvedena stranická příslušnost.\n\n\n\n\nVčetně poslanců, kteří nabyli mandát až dodatečně při doplňovacích volbách (po rezignaci či úmrtí předchozího poslance). V závorce uvedena stranická příslušnost.\n\n\n\n\n"}
{"id": "820554", "url": "https://cs.wikipedia.org/wiki?curid=820554", "title": "Brabenec", "text": "Brabenec\n\nBrabenec je varianta slova mravenec. \n\n\n"}
{"id": "820555", "url": "https://cs.wikipedia.org/wiki?curid=820555", "title": "Credit Agricole Suisse Open Gstaad 2012", "text": "Credit Agricole Suisse Open Gstaad 2012\n\nTenisový turnaj ATP Credit Agricole Suisse Open Gstaad 2012 se konal ve dnech 16. až 22. července ve švýcarském Gstaadu na otevřených antukových dvorcích Credit Agricole Arena. Představoval součást kategorie ATP World Tour 250 series. Odměny činily 450 000 EUR.\n\nVítězem dvouhry se stal Brazilec Thomaz Bellucci, který ve finále zdolal prvního nasazeného srbského tenistu Janka Tipsareviće.\n\nČtyři nejvýše nasazení měli volný los do druhého kola.\n\nNásledující hráči obdrželi do soutěže divokou kartu od pořadatelů:\n\nNásledující hráč obdržel do soutěže zvláštní výjimku od pořadatelů:\n\nNásledující hráči se probojovali do soutěže z kvalifikace:\n\n\n+ze čtyřhry\n\n\n"}
{"id": "820558", "url": "https://cs.wikipedia.org/wiki?curid=820558", "title": "US Open Series", "text": "US Open Series\n\nUS Open Series je každoroční pětitýdenní okruh 10 tenisových turnajů mužského a ženského okruhu – ATP World Tour a WTA Tour, konaný během léta na území Spojených států a Kanady. Vyvrcholením série je čtvrtý grandslam sezóny US Open. Tyto události bývají také označovány jako \"„americká či severoamerická tenisová sezóna na betonech“\".\n\nV letech 2012−2018 nesla série název generálního sponzora, letecké společnosti Emirates Airline.\n\nSérie byla poprvé organizována v roce 2004 za účelem zvýšit pozornost na americké tenisové turnaje, a to také ze strany lokálních televizí. Do roku 2004 se většina severoamerických turnajů odehrávala bez živých televizních přenosů. Výjimkou byly dva turnaje kategorie ATP Masters 1000 – Canada Masters a Cincinnati Masters.\n\nTaké osm dalších událostí, mimo ATP Masters 1000, dostává od vzniku série televizní prostor na stanicích ESPN2, ESPN, CBS a Tennis Channel. Od sezóny 2015 probíhají čtyři mužské i ženské událostí v pěti týdnech a následný čtrnáctidenní newyorský grandslam. Dříve bylo před Grand Slamem hráno také pět či šest turnajů.\n\nZa dosažené výsledky získávají na turnajích série tenisté body; na turnajích patřících do kategorií ATP Masters 1000 a WTA Premier 5 je přiděleno vyšší bodové hodnocení do žebříčků ATP a WTA, než je v těchto kategoriích standardně udělováno. První tři tenisté a tenistky, kteří získali nejvíce bodů v celé sérii, obdrželi finanční bonus podle dosaženého výsledku na závěrečném grandslamu US Open. V konkrétní sezóně tak vítěz celé série, jenž se současně stal šampiónem US Open, získává prémii 1 miliónu amerických dolarů k výdělku z grandslamu. Maximální výši bonusu obdrželi za obě výhry v jedné sezóně pouze Kim Clijstersová (2005; 2,2 miliónu), Roger Federer (2007; 2,4 miliónu), Serena Williamsová (2013; 3,6 miliónu) a Rafael Nadal (2013; 3,6 miliónu).\n\nKim Clijstersová si odnesla z US Open 2005 do té doby nejvyšší finanční odměnu z jediné události v historii ženského sportu. Poté, co ve finále zdolala Francouzku Mary Pierceovou ve dvou setech hladce 6–3 a 6–1, obdržela celkově i s bonusem 2,2 miliónu dolarů. Při druhém titulu na US Open 2010 si připsala stejnou sumu 2,2 miliónu dolarů, když za titul inkasovala 1,7 miliónu a za celkové druhé místo v sérii pak bonus 500 000 dolarů.\n\nRoger Federer si za titul na US Open 2007 odnesl 1,4 miliónu dolarů a za celkové prvenství v sérii bral bonus 1 miliónu dolarů, což znamenalo celkovou částku 2,4 miliónu – nejvyšší prize money ve své dosavadní kariéře. Serena Williamsová s Rafaelem Nadalem triumfovali roku 2013 a oba si odnesli 3,6 miliónu dolarů. Američanka pak přidala výhru i v roce 2014, za níž obdržela rekordní 4 milióny dolarů.\n\nV sérii byly po roce 2016 bonusové odměny zrušeny.\n\nBodové hodnocení bylo po roce 2016 zrušeno i s bonusy.\n\nPro zařazení mezi první tři tenisty konečné klasifikace US Open Series musí hráč odehrát alespoň dva turnaje série v dané sezóně.\n\nTabulka uvádí konečné pořadí a bodový zisk prvních tří mužů a žen na US Open Series a dosažené kolo na grandslamu US Open, které určuje výši bonusu.\n\n\nTabulka uvádí hráče, kteří získali prémii za Emirates Airline US Open Series v závislosti na dosažené fázi US Open 2016. V sérii 2017 byly bonusy zrušeny.\n\n\n"}
{"id": "820560", "url": "https://cs.wikipedia.org/wiki?curid=820560", "title": "Praha (planetka)", "text": "Praha (planetka)\n\n(2367) Praha je planetka nacházející se v hlavním pásu asteroidů. Objevil ji český astronom Antonín Mrkos 8. ledna 1981. Byla pojmenována po hlavním městě České republiky Praze. Její průměr je 30 km. Kolem Slunce oběhne jednou za 3,28 let.\n\n\n"}
{"id": "820565", "url": "https://cs.wikipedia.org/wiki?curid=820565", "title": "Anatolij Konstantinovič Ljadov", "text": "Anatolij Konstantinovič Ljadov\n\nAnatolij Konstantinovič Ljadov (Анатoлий Константинович Лядов) (11. května 1855, Petrohrad – 28. srpna 1914, Poljanovka, Novgorodská oblast) byl ruský dirigent, hudební skladatel a pedagog.\n\nNarodil se v rodině, která se zabývala hudbou již po několik generací. Dědeček, Nikolaj Grigorjevič Ljadov, byl dirigentem \"Petrohradské filharmonické společnosti\" a otec, Konstantin Nikolajevič, byl dirigentem \"Imperátorské Ruské opery\" a hudebním skladatelem. V raném věku přišel o matku a otec bral své děti do divadla, takže byl od dětství obklopen hudbou. Se svou sestrou také často účinkoval v komparzu opery.\n\nZpočátku ho v hudbě vzdělával otec. V jedenácti letech vstoupil na přípravku petrohradské konzervatoře, kde studoval hru na klavír a na housle. Brzy se však soustředil na hudební teorii a skladbu i když nadále byl znamenitým klavíristou. Jeho přirozený hudební talent rozpoznal a ocenil zejména Modest Petrovič Musorgskij a přizval jej ke spolupráci se skupinou skladatelů, která je nazývána Mocná hrstka. Jejími dalšími členy byli Alexander Borodin, César Kjui a Nikolaj Rimskij-Korsakov. Vstoupil do kompoziční třídy Rimského-Korsakova, ale v roce 1876 byl pro časté absence vyloučen. O dva roky později byl znovu přijat, čímž mu bylo umožněno studium skladby dokončit.\n\nNa petrohradské konzervatoři začal učit ihned po absolutoriu v roce 1878 a setrval tam po celý svůj život. Mezi jeho žáky byli např. Sergej Prokofjev, Nikolaj Jakovlevič Mjaskovskij, Michail Favianovič Gněsin , Lazar Saminskij a Boris Vladimirovič Asafjev. V souladu se svou povahou byl náladový, ale také brilantní učitel. Dirigent Nikolaj Malko, který u něj studoval harmonii, napsal:\n\n\"„Ljadovovy kritické komentáře byly vždy přesné, jasné, srozumitelné, konstruktivní a stručné... Podával je zvolna, bez spěchu, někdy se zdálo, že i s jistou dávkou opovržení. Byl schopen řeč náhle přerušit v půli slova, vytáhnout z kapsy malé nůžky, a zatímco jsme čekali, dělal si manikúru.“\"\n\nV roce 1905, na protest proti propuštění Rimského-Korsakova, rezignoval, ale vrátil se, když byl Rimskij-Korsakov navrácen do funkce.\n\nOženil se v roce 1884. Sňatkem získal pozemky a venkovské sídlo v Poljanovce v Novgorodské gubernii. Tam pak trávil letní prázdniny, komponoval a v roce 1914 tam i zemřel.\n\nV roce 1886 byl jmenován řádným profesorem. V osmdesátých a devadesátých letech, kromě pedagogické skladatelské činnosti, často vystupoval jako dirigent Petrohradského kroužku milovníků hudby. Na doporučení \"Imperátorské geografické společnosti\" se zabýval zpracováním zápisů ruských národních písní, které vydal v několika svazcích, a které byly vysoce ceněny ruskými folkloristy.\n\nJeho symfonická díla byla uvedena na koncertech ruské hudby na Světové výstavě v Paříži v roce 1900.\n\nPublikoval poměrně málo skladeb, což bylo způsobenou přehnanou sebekritičností, nedostatkem sebedůvěry, ale i přirozenou leností. Zatímco Ljadovova technická zručnost byla současníky vysoce oceňována, jeho nespolehlivost mu bránila se stát populárnější osobností. Řada jeho prací jsou variace na již existující témata či ruské národní písně (např. jeho \"Osm ruských národních písní\", op. 58). Zkomponoval mnoho klavírních miniatur, z nichž patrně nejslavnější je \"Hudební tabatěrka\" z roku 1893.\n\nStejně jako mnoho z jeho současníků, komponoval často na ruská národní témata. Řada jeho prací jsou skladby programové, například symfonické básně \"Baba Jaga\" op. 56, \"Kikimora\" op. 63, \"Kouzelné jezero\" op. 62. Tyto relativně krátké skladby patří mezi jeho nejpopulárnější díla. Vykazují mimořádný smysl pro orchestrální barvy tónu. Ve svých pozdějších skladbách experimentoval s rozšířenou tonalitu, stejně jako jeho mladší současník Alexander Skrjabin.\n\nBylo mu vytýkáno, že nikdy nezkomponoval žádnou rozsáhlejší skladbu. Začal pracovat na baletu i na opeře, ale žádnou z těchto skladeb nedokončil. Materiál později využil ve svých symfonických básních. V roce 1909 požádal Sergej Ďagilev Ljadova o orchestrální úpravu některých skladeb Frederyka Chopina pro připravovaný balet \"Les Sylphides\". Ani tuto práci však nedokončil. Instrumentaci pak provedl Alexander Glazunov. Podobně skončila i Ďagilevova žádost o zpracování ruské pohádky \"O ptáku ohnivákovi\". Ta se pak stala slavnou v hudebním pojetí Igora Stravinského.\n\n\n\n\n\n\n\n\n\n"}
{"id": "820568", "url": "https://cs.wikipedia.org/wiki?curid=820568", "title": "Albert Meyer", "text": "Albert Meyer\n\nAlbert Meyer je jméno následujících osob:\n\n\n"}
{"id": "820569", "url": "https://cs.wikipedia.org/wiki?curid=820569", "title": "Ettmayerův dům", "text": "Ettmayerův dům\n\nEttmayerův dům byla historická budova v Českých Budějovicích na severozápadním rohu Krajinské a Hroznové ulice. Zanikla na počátku 20. století.\n\nRenezanční dům byl orientovaný průčelím do Krajinské, větší část však zasahovala do Hroznové. Průčelí podepíralo podloubí a zdobil jej stupňovitý štít s polovalbou. Na přelomu pozdní gotiky a renezance mohla být stupňovitá část vyšší.\n\nRoku 1906 využívali prostory v přední části domu jako obchodu se střižním zbožím Martin Kouba a Marie Šímová, po nich pak firma J. Zimmerhansl se stejným zaměřením. V Hroznové měl krupařství Kašpar Kouba a krejčovství František Koblas. Koncem 19. století byl majitelem domu Rudolf Ettmayer, před zbořením pak Martin Ettmayer.\n\nV roce 1911 vypsalo ředitelství českobudějovické spořitelny (do té doby na adrese Krajinská 281/44) soutěž o návrh nové budovy. Téhož roku došlo ke zboření Ettmayerova domu (celkem zanikly 2 domy v Krajinské a 2 v Hroznové) a v letech 1912-1913 vznikla současná budova spořitelny (dnes využívána Komerční bankou).\n\n"}
{"id": "820571", "url": "https://cs.wikipedia.org/wiki?curid=820571", "title": "Brendan", "text": "Brendan\n\nBrendan může být \n\n"}
{"id": "820572", "url": "https://cs.wikipedia.org/wiki?curid=820572", "title": "Pohár České pošty 2012/13", "text": "Pohár České pošty 2012/13\n\nPohár České pošty 2012/13 je celkově 20. ročníkem Českého fotbalového poháru, dříve hraného pod názvem \"Pohár Českomoravského fotbalového svazu\" a později pod názvem \"Ondrášovka Cup\". Soutěže se účastní profesionální i amatérské fotbalové kluby z České republiky z různých pater systému fotbalových soutěží v Česku.\n\nPro nový ročník udělal pořadatel, kterým je Fotbalová asociace České republiky, několik změn v systému nasazování. Nově hraje předkolo 60 týmů, namísto původních 24. Rozdílem oproti minulým ročníkům je i nasazování týmů hrajících letošní ročník Gambrinus ligy, kteří byli nasazování do 2. kola. Je tomu tak i nyní, ale 4 nejlepší celky minulého ročníku Gambrinus ligy (FC Slovan Liberec, AC Sparta Praha, FC Viktoria Plzeň a FK Mladá Boleslav) jsou, i kvůli účasti v evropských pohárech, nasazeni až do 3. kola.\n\nPohár České pošty začal 22. července 2012, kdy bylo na programu předkolo. Do něho zasáhlo celkem 60 týmů hrajících v různých patrech systému soutěží.\n\nPočínaje osmifinále (4. kolo) až po semifinále se hrají jednotlivá kola dvouzápasově. Ročník tradičně zakončí finále, které je na programu 17. května 2013 na neutrální půdě. Po jednáních byl určen jeho pořadatel, kterým se stal Chomutov a jeho nově vystavěný stadión.\n\nObhájce trofeje - SK Sigma Olomouc, byl vyřazen už ve čtvrtfinále a svůj triumf nezopakoval. Do finále se probojovaly týmy, které už měly na kontě jedno prvenství v Českém poháru. FK Baumit Jablonec (1998) a FK Mladá Boleslav, jejíž poslední titul je velmi mladý, z ročníku 2010/11.\n\nFinálové utkání v Chomutově vítěze po základní hrací době nenabídlo, skončilo 2–2, a tak se ke slovu po dvou letech opět dostaly penalty. V 6. sérii rozhodl o vítězství svého týmu Jan Kopic. V zápise domácí FK Baumit Jablonec tak porazil Mladou Boleslav, převzal svůj druhý Český pohár v historii. Díky tomu postoupil do 3. předkola Evropské ligy a v červenci vyzve vítěze Gambrinus ligy v Českém Superpoháru.\n\nPrvní kola soutěže se hrály pouze na jeden zápas. Byla to – předkolo, 1. kolo, 2. kolo a 3. kolo. Zápasy se hrály na hřišti papírově slabšího týmu, popřípadě týmu z nižší soutěže. Pokud zápas skončil remízou, následovaly okamžitě pokutové kopy. Zelená kolonka označuje postupující tým.\n\nZ předkola postoupilo celkem 30 týmů + 58 týmů je nasazeno přímo.\n\nZ 1. kola postoupí celkem 44 týmů + 12 týmů, hrajících Gambrinus ligu 2012/13, je nasazeno přímo.\n\nZápasů 2. kola se již účastnilo i 12 zástupců Gambrinus ligy, kteří všichni plnili roli hostujícího týmu. Z těchto dvanácti týmů se 9 podařilo postoupit. Vyřazeni byli 1. FK Příbram, FC Zbrojovka Brno a SK Dynamo České Budějovice. Mezi překvapení patří i vyřazení Bohemians 1905, kteří podlehli diviznímu celku FK Meteor Praha VIII.\n\n\nZ 2. kola postoupilo celkem 28 týmů + 4 nejlepší týmy z 1. Gambrinus ligy 2011/12 byly nasazeny přímo.\n\n\nZe 3. kola postoupilo celkem 16 týmů.\n\nTéto fáze soutěže se účastnilo 16 týmů, z nichž 11 zároveň nastupovalo v Gambrinus lize, překvapivě pak pouze jednoho účastníka, FK Ústí nad Labem, dodala Fotbalová národní liga. Největším překvapením kola byla účast divizního klubu HFK Třebíč, který k postupu do osmifinále využil příznivého losu. V tomto kole k žádnému velkému překvapení nedošlo a postup do další fáze si zajistily pouze kluby Gambrinus ligy. Kolo se vlivem účasti Viktorie Plzeň a AC Sparty Praha ve skupinách Evropské ligy UEFA dohrávalo až v březnu. Paradoxem tak je, že se v předem určených termínech odehrála jen 4 ze 16 utkání.\n\nZe 4. kola postoupilo celkem 8 týmů.\n\nDo čtvrtfinále postoupily už pouze týmy z Gambrinus ligy, a to převážně z horních pater aktuální tabulky. Nechyběl ani jeden z průběžně prvních šesti týmů po 22. kole soutěže. Los poslal proti sobě například loňské finalisty Sigmu Olomouc a Spartu Praha. Po vítězství 4–2 v Olomouci, zopakovala Sparta tentýž výsledek i na domácí ploše a přesvědčivě postoupila do semifinále. To se naopak nepovedlo druhému zástupci v jarní části Evropské ligy UEFA – Viktorii Plzeň. Ta nejprve podlehla Baumitu 1–2 v Jablonci a poté i doma 3–4. Do semifinále se přesvědčivě probojoval FC Slovan Liberec i FK Mladá Boleslav.\n\nZ 5. kola postoupily celkem 4 týmy.\n\nUž ve čtvrtfinále se sešlo osm týmů, které dohromady zvítězily ve 12 z 19 dosavadních ročníků národního poháru. Jediný, kdo z této osmičky doposud český pohár v jeho 19 ročnících nevyhrál, ale byl dvakrát ve finále (2005, 2009) – 1. FC Slovácko, se do semifinále neprobojoval. To znamená, že pohár poprvé po třech letech nepozná vítěznou premiéru, ale zvítězí klub, který už radost z triumfu dobře zná. Nejdéle na triumf čeká FK Baumit Jablonec (15 let), poté FC Slovan Liberec (13), AC Sparta Praha (5) a nejmladším vítězem je z ročníku 2010/11 FK Mladá Boleslav.\n\nÚvodní utkání nabídla zajímavou podívanou a celkem devět branek, ale o šancích na postup do finále příliš nenapověděla. Hattrickem se blýskl Jiří Štajner ze Slovanu Liberec.\n\nAni odvety nezůstaly příliš daleko za vysokým brankovým průměrem soutěže. Oba duely se hrály současně, ale první byl zahájen duel v Generali Aréně. AC Sparta Praha se dostala do vedení už ve druhé minutě, zásluhou Jarošíka. V 47. minutě byl za faul, jehož následkem byla zlomená holenní kost Radka Dosoudila, vyloučen Léonard Kweuke. Boleslav přesilovku využila v 59. minutě, skóroval Jan Bořil. Ale po dalších dvou minutách sudí Bílek vylučoval znovu. Tentokrát unikajícího sparťana Václava Kadlece fauloval Petr Johana. Nakonec rozhodla minela brankáře Marka Čecha, který odkopl míč přímo na Jana Chramostu, který poslal Boleslav do finále.\n\nV dobré formě hrající Slovan Liberec si přivezl jednobrankový náskok do Jablonce. První polovina branku nenabídla, a tak mohl v 52. minutě překlonit postupové naděje na stranu Jablonce Michal Hubník. O 11. minut později navíc vsítil druhý gól Karel Piták. Liberec musel v té chvíli dát dvě branky, ale nedokázal vstřelit ani jednu. Baumit tak doplnil Mladou Boleslav ve finále.\n\nDo finále se probojovaly kluby, které už měly s triumfem v Českém poháru po jedné zkušenosti. FK Baumit Jablonec zvítězil v sezóně 1997/98, když ve finálovém prodloužení porazil 2–1 FK Drnovice. O tom, že tento úspěch je už notně vousatý svědčí fakt, že jeho soupeř už ani neexistuje. Poté se Jablonec probojoval do finále ještě třikrát (2003, 2007 a 2010), ale ani jednou neuspěl. Přesto je se čtyřmi, nyní pěti finálovými účastmi druhým nejúspěšnějším klubem po týmu AC Sparta Praha.\n\nTo FK Mladá Boleslav zažila během své poměrně krátké éry, kdy se nachází na výslunní, pouze jedinou účast ve finále. Bylo to před dvěma lety, v sezóně 2010/11. Tuto dokázala proměnit v konečný triumf, když ve finále porazila v penaltovém rozstřelu tým SK Sigma Olomouc.\n\nCesty soupeřů do finále byly rozdílné. FK Baumit Jablonec začínal ve 2. kole, kde porazil FK Loko Vltavín (ČFL) 3–0. Ve 3. kole vyřadil hladce 6–0 FK Meteor Praha VIII (Divize B) a sebemenší problém neměl ani s druholigovým FK Ústí nad Labem v osmifinále, které v součtu dvou utkání doslova přejel 12–1 (7–1, 5–0). Ve čtvrtfinále narazil na FC Viktoria Plzeň. První duel vyhrál 2–1 a v odvetě na půdě soupeře se dostal do vedení už 4–0. Ta nakonec skončila 4–3, ale Jablonec přesto hladce postoul do semifinále proti regionálnímu rivalovi Slovanu Liberec. Přes porážku v úvodním klání 3–4, dokázal doma 2–0 zvítězit a dvojduel přetvořit ve finálový postup.\n\nMladá Boleslav startovala, po letní úpravě pravidel, jako čtvrtý tým minulého ročníku Gambrinus ligy, až ve 3. kole, kde po remíze 1–1 vyřadila druholigovou FK Čáslav až na penalty. V osmifinále si poradila s FK Fotbal Třinec (MSFL) po výsledcích 1–1 a 3–0. Ani čtvrtfinálový soupeř, 1. FC Slovácko, nekladl velký odpor a po duelech 3–1 a 1–0, narazila Boleslav v semifinále na Spartu Praha. Domácí utkání skončilo remízou 1–1, ale v odvetě dokázali mladoboleslavští otočit nepříznivý stav a vyhráli 2–1, což jim zajistilo postup do finále.\n\nSamotné finálové utkání nabídlo velmi atraktivní souboj se zajímavou zápletkou. Už ve 12. minutě musel po zranění kolena střídat Martin Nešpor z Mladé Boleslavi. Jablonec využil rozladění soupeře a pohlednou akcí se prosadil Michal Hubník, který v loňské sezoně získal pohár se Sigmou Olomouc. Mladá Boleslav ještě do přestávky utkání otočila, když se nejprve po chytré akci a zaváhání domácí obrany, po nahrávce Chramosty, prosadil Ondřej Zahustel a ve 45. minutě, po závaru a přiťuknutí Johany, vyrovnával sám Jan Chramosta. Boleslav byla v prvním poločase lepší a zaslouženě vedla.\n\nDruhý poločas provázely nepokoje publika, které přecházely v demolování vybavení stadionu. Lépe ho zvládl Jablonec, který převzal herní iniciativu a v 84. minutě zkazil radost mladoboleslavským fandům Jan Kopic, který ranou z velkého vápna vyrovnal na 2–2. Tento stav trval i po 92 minutách, a tak musel přijít na řadu penaltový rozstřel.\n\nHned v první sérii selhal boleslavský Václav Ondřejka i jablonecký Karel Piták. Oba jejich pokusy brankáři zneškodnili. Pak se prosadilo osm následujících exekutorů a v 6 sérii se pořadí střelců otáčelo. Míč si na penaltový bod přinesl kapitán Mladé Boleslavi Petr Johana a nastřelil břevno. Jan Kopic svůj pokus bezpečně proměnil a přisoudil Český pohár podruhé v historii týmu FK Baumit Jablonec. Tento hráč přišel ve 46. minutě, v 84. vyrovnával na 2–2 a ještě proměnil rozhodující penaltu. Velkou měrou se na vítězství Jablonce podílel právě on.\n\n\n"}
{"id": "820573", "url": "https://cs.wikipedia.org/wiki?curid=820573", "title": "Brodick", "text": "Brodick\n\nBrodick ( , v překladu pak Hradní pláž) je po Lamlash druhá největší vesnice na ostrově Arran. Leží na východním pobřeží ostrova, v zátoce Brodick Bay, přes záliv Firth of Clyde od zbytku Skotska. Nad městem se tyčí Goat Fell, nejvyšší hora Arranu.\n\nJméno obce pochází z norštiny a znamená Široká zátoka.\n\nHrad Brodick je hrad nedaleko Brodicku. Dříve býval sídlem Vévody z Hamiltonu, nyní jej však vlastní charitativní organizace The National Trust for Scotland.\n"}
{"id": "820574", "url": "https://cs.wikipedia.org/wiki?curid=820574", "title": "Komenda Svádov", "text": "Komenda Svádov\n\nKomenda johanitů ve Svádově existovala v letech 1169 až 1186.\n\nRoku 1169 obdrželi johanité od krále Vladislava II. a jeho bratra Jindřicha větší území u Ústí nad Labem (Libov s velkým lesem, Hrbovice). Bratři Hroznata Kučeravý a Měšek jim v téže době zde věnovali řadu dalších obcí (Krásné Březno, Svádov, Neštěmice, Velké Březno, Povrly, Ryjice, Roztoky, Všeřadiště, Český Újezd). Na litoměřicku pak obdrželi johanité obce Zálezly, Proboštov, Pohoří, Tašov, Ploskovice). Ještě před rokem 1186 obdrželi i Malé Březno na Ústecku. Centrem tohoto značně velkého a souvislého území byl Svádov, kde byla komenda. Velkou většinu tohoto území johanité však ztratili již roku 1186 a zůstaly jim v podstatě jen Ploskovice, kde byla řízena komenda, a na Ústecku několik obcí. Johanité v době tohoto krátkého držení založili na vyklučeném území hvozdu při zemské stezce po roce 1169 několik obcí: Prosetín, Kamenici, Hrbovice, rozšířili Předlice aj.\n\nNa zbylých johanitských statcích na Úštěcku nezaložili johanité komendu (snad v důsledku ztráty svárovské komendy), ale svěřili toto své území leníkům sídlícím na tvrzi v Hrbovicích. Tito leníci pak spravovali johanitské zboží až do počátku husitských válek.\n\nV souvislosti se svádovskou komendou měli johanité na Žatecku kolem roku 1186 některé obce, ale někteří historici to popírají a uvedené osady lokalizují na Bezdružicko.\n\nJohanité měli i své vlastní fary vyplývající ze svádovské komendy. Byly to Mikulovice (1265–1559) a Prunéřová (1265–1559). Dalším majetkem se stalo území severně od České Lípy, kde vzniklo po třicetileté válce maltézské (johanitské) panství Horní Libchava, na němž byly maltézské fary: Horní Libchava, Skalice, Polevsko, Volfartice a Slunečná.\n\n\n\n"}
{"id": "820575", "url": "https://cs.wikipedia.org/wiki?curid=820575", "title": "VR-1 Vrabec", "text": "VR-1 Vrabec\n\nŠkolní reaktor VR-1 „Vrabec“ je lehkovodní výukový jaderný reaktor bazénového typu, který je umístěn v budově těžkých laboratoří MFF UK a Katedry jaderných reaktorů (KJR) Fakulty jaderné a fyzikálně inženýrské (FJFI) ČVUT v pražské Troji. Reaktor slouží jako pomůcka studentům českých i zahraničních technických fakult, především FJFI.\n\nProjekt byl zpracován firmou Chemoprojekt Praha na základě výpočtů zaměstnanců FJFI a Škoda Plzeň. Technologické součásti dodala Škoda a stavební součásti Pozemní stavby Praha. Zařízení bylo poprvé spuštěno 3. prosince 1990 a od 1. ledna 1992 je reaktor v trvalém provozu.\n\nReaktor má tepelný výkon pouze 100 W, krátkodobě může dosáhnout až 500 W. Účelem reaktoru ale není produkovat energii, jeho předností je vysoká variabilita aktivní zóny, která umožňuje provádění různých experimentů v rámci výuky studentů FJFI i zahraničních účastníků stáží. \nOd roku 2005 používá školní reaktor palivo s nižším obsahem uranu 235 (20%) ruské výroby (dříve obohacení 36%). Průměr nádoby reaktoru je 2300 mm, výška 4720. Jako stínění se používá demineralizovaná voda a tzv. těžký beton. Reaktor se spouští s pomocí neutronového zdroje typu Am-Be. Díky malému výkonu reaktoru vzniká pouze zanedbatelné množství štěpných produktů – jaderného odpadu.\n\nReaktor využívají studenti 14 fakult českých vysokých škol (z Prahy, Brna, Ostravy, Plzně a Českých Budějovic). Významná je i zahraniční spolupráce – díky reaktoru si mohou jadernou fyziku v praxi vyzkoušet také mladí vědci ze Slovenska, Maďarska, Rakouska, Německa a Francie, nebo dokonce operátoři sloužící na britských jaderných ponorkách.\n\nBudova, ve které je reaktor uložen, leží v blízkosti Vltavy, při velkých povodních v roce 2002 tedy voda v prvním podlaží reaktorové haly vystoupila do výšky asi jeden metr. V té době ale bylo veškeré palivo, neutronové zdroje a jiné nebezpečné zařízení již z tohoto podlaží odneseno. Reaktor byl také v rámci letní odstávky mimo provoz. Při povodních tedy nedošlo k žádné nebezpečné situaci.\n"}
{"id": "820577", "url": "https://cs.wikipedia.org/wiki?curid=820577", "title": "1. divize námořní pěchoty (Spojené státy americké)", "text": "1. divize námořní pěchoty (Spojené státy americké)\n\n1. divize námořní pěchoty je jedna ze tří aktivních divizí USMC. Má velitelství na základně v Pendletonu v Kalifornii. Ze všech tří divizí je největší a zároveň nejstarší. V divizi slouží více než 19 000 mužů a žen. Vytvořena byla 1. února 1941 na bitevní lodi USS \"Texas\", i když některé pluky a prapory divize sloužily už od roku 1911. Od 7. srpna 1942 se účastnila bojů o Guadalcanal, kde vydobyla důležité vítězství. V roce 1943 byla zapojena do bojů o Novou Británii – Bitva o mys Gloucester. V roce 1944 prošla jednou z nejkrvavějších bitev v dějinách námořní pěchoty, bitvou o Peleliu. V dubnu 1945 byla jako součást americké 10. armády zapojena do bojů o Okinawu. Účastnila se také války v Koreji, Vietnamu, Perském zálivu, Iráku a Afghánistánu jako součást Operace Trvalá svoboda.\n\n"}
{"id": "820581", "url": "https://cs.wikipedia.org/wiki?curid=820581", "title": "Adam Borzič", "text": "Adam Borzič\n\nAdam Borzič (* 14. května 1978 Praha) je český básník, překladatel, publicista a terapeut. Od ledna 2013 je šéfredaktorem literárního obtýdeníku Tvar.\n\nJe chorvatského a českého původu. Studoval teologii a absolvoval psychoterapuetický výcvik. Je šéfredaktorem literárního dvoutýdenníku Tvar, spolupracuje s tištěnými periodiky Dingir a Křesťanská revue, s internetovým Deníkem Referendum a s nakladatelstvími Malvern a Fabula. Jeho básně byly přeloženy do angličtiny, chorvatštiny, srbštiny, slovinštiny, rumunštiny, portugalštiny, ruštiny a polštiny. Opakovaně byl zařazen do antologie Nejlepší české básně. Za básnickou sbírku Počasí v Evropě byl nominován na Magnesii Literu 2014.\n\n\n\"Proroci post-utopickeho radikalismu: Alexandr Dugin a Hakim Bey\" spolu s Ondřejem Slačálkem a Olgou Pavlovou (2018)\n\n"}
{"id": "820582", "url": "https://cs.wikipedia.org/wiki?curid=820582", "title": "Monika Maratová", "text": "Monika Maratová\n\nMonika Maratová (* 1968 Praha) je česká spisovatelka.\n\nDcera hudebního skladatele a dirigenta Zdeňka Marata a textařky Judity Maratové. Narodila se v Praze v roce 1968. Po studiích pracovala v Zahraniční redakci Československého rozhlasu, v Nakladatelství a vydavatelství Panorama a ve Filmovém studiu Barrandov. Tam spolupracovala s režiséry: Zuzanou Zemanovou (Příběh 88), Otou Kovalem (Uf-oni jsou tady), Jaroslavem Soukupem (Divoká srdce), Jiřím Svobodou (Jen o rodinných záležitostech), Fero Feničem (Zvláštní bytosti), Jiřím Menzelem (Žebrácká opera), Petrem Tučkem (Kanadské pohádky - nerealizováno) a Milanem Cieslarem (Bezhlavá kobyla - nerealizováno).\nPo odchodu z FSB pracovala jako produkční v Paláci kultury Praha, kde produkovala velké projekty, jako koncert skupiny Elán a Team, divadelní představení Slovenského národního divadla Evangelium o Márii, nebo balet Louskáček ve spolupráci s pražskou konzervatoří.\nV současné době podniká v oblasti agenturní a mediální.\n\nV roce 2010 vydalo nakladatelství XYZ její prvotinu, thriller Smrtící odkaz, který se brzo stal bestsellerem. Hlavním hrdinou knihy byl pilot prezidenta republiky, Petr Teffler. V roce 2013 pak nakladatelství Naše vojsko vydalo druhý díl trilogie s hlavním hrdinou, pilotem Petrem Tefflerem, thriller pod názvem Volavka. Třetí díl trilogie vydalo Naše vojsko pod názvem Špinavá hra. Na pultech knihkupectví se kniha objevila na podzim roku 2016.\nMonika Maratová se věnuje také publicistické činnosti. Publikovala například v časopisech Modelář a Ona Dnes, její články nalezneme i na serveru Modelweb.\n\n\n"}
{"id": "820586", "url": "https://cs.wikipedia.org/wiki?curid=820586", "title": "Seznam kulturních památek v okrese Benešov", "text": "Seznam kulturních památek v okrese Benešov\n\n"}
{"id": "820587", "url": "https://cs.wikipedia.org/wiki?curid=820587", "title": "Jaderná elektrárna Flamanville", "text": "Jaderná elektrárna Flamanville\n\nJaderná elektrárna Flamanville leží nedaleko stejnojmenné obce v departmentu Manche na severu Francie. Zatím v elektrárně pracují dva tlakovodní reaktory, které byly uvedeny do provozu v letech 1986 a 1987, výkon každého z nich je 1300 MWe.\n\nFlamanville je také jednou z prvních elektráren, kde společnost Areva staví svou nový, tzv. evropský tlakovodní reaktor, tedy reaktor generace III+. Stavba začala 4. prosince 2007, stejný reaktor se staví ve finském Olkiluoto a ve dvou čínských elektrárnách.\n\nPůvodní náklady na stavbu podle elektrárenské společnosti EDF měly být 3,3 miliardy Eur a elektrárna měla být uvedena do provozu již v roce 2012.\n\nProblémy s novými bezpečnostními prvky v návrhu reaktoru i dodavateli ovšem způsobily, že náklady byly v červenci 2011 odhadovány již na 6 mld a blok měl být dokončen až v roce 2016.\n\nV červnu 2015 byla stavba pozastavena kvůli problémům se strukturou oceli v reaktorové nádobě, očekávaný termín dokončení byl posunut až na rok 2017 a nákladů výstavby činí 8,5 miliardy euro. V září 2015 bylo oznámeno, že reaktor by měl být v provozu koncem roku 2018 a náklady jsou odhadovány na 10,5 mld. euro.\n\n9.2.2017 došlo k požáru a explozi ve strojovně. Pět lidí se přiotrávilo kouřem. Jeden reaktor odstaven.\n"}
{"id": "820589", "url": "https://cs.wikipedia.org/wiki?curid=820589", "title": "Seznam kulturních památek v Chrudimi", "text": "Seznam kulturních památek v Chrudimi\n\n"}
{"id": "820590", "url": "https://cs.wikipedia.org/wiki?curid=820590", "title": "2011 v dopravě", "text": "2011 v dopravě\n\nTento článek obsahuje seznam událostí souvisejících s dopravou, které proběhly roku 2011.\n\n\n\n\n\n\n\n\n\n\n"}
{"id": "820591", "url": "https://cs.wikipedia.org/wiki?curid=820591", "title": "Seznam členů československého Federálního shromáždění po volbách v roce 1986", "text": "Seznam členů československého Federálního shromáždění po volbách v roce 1986\n\nToto je seznam členů Federálního shromáždění po volbách v roce 1986, kteří v tomto nejvyšším zákonodárném sboru Československa zasedali do voleb v roce 1990.\n\nVčetně poslanců, kteří nabyli mandát až dodatečně při doplňovacích volbách (po rezignaci či úmrtí předchozího poslance). V závorce uvedena stranická příslušnost. Symbolem K jsou označeni poslanci, kteří byli do Federálního shromáždění kooptování v rámci procesu kooptací v letech 1989-1990.\n\n\n\n\nVčetně poslanců, kteří nabyli mandát až dodatečně při doplňovacích volbách (po rezignaci či úmrtí předchozího poslance). V závorce uvedena stranická příslušnost. Symbolem K jsou označeni poslanci, kteří byli do Federálního shromáždění kooptování v rámci procesu kooptací v letech 1989-1990.\n\n\n\n\n\n"}
{"id": "820592", "url": "https://cs.wikipedia.org/wiki?curid=820592", "title": "Navigátor (rallye)", "text": "Navigátor (rallye)\n\nNavigátor (spolujezdec) je v rallye člověk sedící vedle řidiče, jehož úkolem je čtení rozpisu. Kvůli hluku ve voze se posádka zpravidla musí dorozumívat interkomem.\n\nRozpis vzniká v průběhu seznamovacích jízd. Při prvním průjezdu trati zpravidla diktuje jezdec rozpis spolujezdci a ten ho zaznamenává. Při druhém průjezdu už spolujezdec čte nadiktovaný rozpis a případně ho upravuje.\n\nZpůsobů psaní rozpisu existuje mnoho a záleží na dohodě řidiče s navigátorem. Zaznamenává se poloměr a úhel zatáček, nebo rychlost, jakou se mají projíždět. Dále se zapisují horizonty, rovinky a další upozornění týkající se stavu trati.\n"}
{"id": "820593", "url": "https://cs.wikipedia.org/wiki?curid=820593", "title": "Rozpis (rallye)", "text": "Rozpis (rallye)\n\nJako rozpis se při rallye označují poznámky o průběhu trati, které čte během závodu navigátor jezdci.\n\nPsaní rozpisu se začalo používat před první světovou válkou, rozšířilo se v šedesátých letech, kdy se stalo nutností pro zahraniční závodníky bez znalosti trati, ti tak mohli konkurovat domácím účastníkům.\n\nRozpis vzniká v průběhu seznamovacích jízd. Při prvním průjezdu trati zpravidla diktuje jezdec rozpis spolujezdci, při druhém průjezdu se už role obrací a spolujezdec čte nadiktovaný rozpis a případně ho upravuje.\n\nZpůsobů psaní poznámek do rozpisu existuje mnoho a záleží na dohodě řidiče s navigátorem. Zapisuje se poloměr a úhel zatáček. K tomu se nejčastěji používá systém o několika (nejčastěji devíti) stupních, ve kterém „levá 1“ znamená mírnou levou zatáčku a „pravá 9“ je prudká pravá zatáčka o 180 stupňů. Jiné posádky místo úhlu zatáčky do rozpisu zapisují pouze to, v jaké rychlosti se má zatáčka projíždět, popřípadě jaký rychlostní stupeň má pilot zařadit.\n\nKromě ostrosti zatáček se v rozpisu popisuje, zda je zatáčku vhodné řezat a kudy do ní najet. Dále se zapisují horizonty, rovinky, čemu se vyhnout nebo kde povrch trati nebezpečně klouže.\n"}
{"id": "820595", "url": "https://cs.wikipedia.org/wiki?curid=820595", "title": "Martin PBM Mariner", "text": "Martin PBM Mariner\n\nMartin PBM Mariner hlídkový bombardovací létající člun (v pozdější verzi i obojživelný letoun) z období 2. světové války a z počátku Studené války. Letoun byl navržen, aby ve službě doplňoval letouny Consolidated PBY Catalina. Letoun byl používán i v protiponorkové službě, jako pátrací a záchranný letoun (SAR) a i jako transportní letoun. Celkem bylo postaveno 1 366 strojů, přičemž první z nich vzlétl 18. února 1939 a do služby letoun vstoupil 1. září 1940. Letoun patřil k nejvýznamnějším hydroplánům použitým ve 2. světové válce. Do služby vstoupil na bojišti v Atlantiku a od roku 1944 i v Pacifiku.\n\nV roce 1937 námořnictvo Spojených států vzneslo požadavek na nový hlídkový bombardér, který bude „větší, silnější a důstojnější nástupce“ letounů Catalina. Společnosti Consolidated, Sikorski i Martin soustředily svou pozornost na vývoj čtyřmotorových hydroplánů. V roce 1937 společnost Glenn L. Martin Company však navrhla i nový dvoumotorový létající člun, označený v rámci společnosti Model 162, který měl navázat na letoun Martin P3M a doplňovat letouny PBY Catalina. Letoun měl být celokovový, s obzvláště hlubokým trupem, který byl dole širší než nahoře. Nejneobvyklejší však bylo použití lomeného křídla, které umožňovalo umístění motorů co nejvýše nad vodní hladinou kvůli vodní tříšti při startu a přistání.\nSpolečnost obdržela objednávku na jeden prototyp XPBM-1 (X – Experimental (experimentální), P – Patrol (hlídkový), B – Bomber (bombardér), M – Martin) 30. června 1937. Pro vyzkoušení celkového konceptu letounu, společnost Martin postavila létající model v měřítku 3/8 oproti skutečné velikosti. Letoun označený Martin 162A \"„Tadpole Clipper“\" pilotoval jeden člen posádky, byl poháněn jedním motorem Chevrolet s výkonem 120 k (90 kW) a poprvé vzlétnul v prosinci 1937. Postavení takového modelu bylo na svou dobu velice neobvyklé, a zkušenosti s tímto modelem vedly k tomu, že námořnictvo objednalo první sérii 20 letounů PBM-1 více než rok předtím, než vůbec poprvé vzlétnul prototyp XPBM-1. První letoun XPBM-1 (\"BuNo 0796\") poprvé vzlétl až 18. února 1939.\n\nLétající člun XPBM-1 byl jednoplošník se zalomeným křídlem (tzv. „racek“). K jeho obraně sloužilo 5 pět kulometů ráže 12,7 mm umístěných ve střeleckých věžích na nose a hřbetě letounu a ve střelištích na ocase a bocích letounu. Bylo uvažováno i o umístění leteckého kanónu ráže 20 mm místo kulometu na nose letounu. Dvojice pumovnic byla umístěna v prodloužených gondolách motorů pod křídly. Letoun byl poháněn dvojicí motorů Wright Cyclone R-2600-6 s výkonem 1 600 k (1 193 kW), které poháněly třílisté vrtule. Letoun byl navržen, aby mohl nést 1 814 kg (4 000 liber) bomb nebo hlubinných pum. Letoun byl vybaven dvojicí sklopných přistávacích stabilizačních plováků pod křídly, které se sklápěly směrem dovnitř jako u letounů Catalina. Na rozdíl od sériových strojů, které měly vodorovné ocasní plochy s charakteristickým vzepětím, měl prototyp ještě klasické zdvojené ocasní plochy bez vzepětí. Během testování bylo zjištěno, že letová charakteristika letounu je dobrá. Problémy byly jen s ocasní částí, které byly vyřešeny již zmíněným vzepětím vodorovných ocasních ploch ve stejném úhlu, jako byla vnitřní část lomeného křídla. Svislé dvojité ocasní plochy zůstaly v úhlu 90° k vodorovným plochám, a tak získaly ono charakteristické sklopení k ose letounu.\nObjednávka na prvních 20 sériových letounů PBM-1, byla podepsána již 18. prosince 1937. Tato verze měla stejné motory jako prototyp. Největší odlišností bylo použití jiných ocasních ploch s charakteristickým vzepětím.\n\nJeště během výroby byl druhý sériový PBM-1 (\"BuNo 1247\") upraven na prototyp XPBM-2. Tento letoun mohl nést větší náklad pum na delší vzdálenost. Měl přidané palivové nádrže a zesílený trup, protože měl startovat z obrovského katapultu na lodi. Tato verze se však sériové výroby nedočkala.\n\nPrvní opravdu masově vyráběnou verzí byla verze PBM-3, která byla objednána námořnictvem v listopadu 1940. Tato verze byla poháněna motory Wright Cyclone R-2600-12 s výkonem 1 700 k (1 268 kW), které byly posunuty více dopředu a pod krytem motoru byl umístěn i chladič oleje. První letouny PBM-3 byly poháněny třílistými vrtulemi, pozdější letouny měly čtyřlisté vrtule. Mezi nejvýznamnější změny oproti typu PBM-1 patřily pevné plováky namísto sklopných, prodloužené pumovnice v gondolách motorů a zlepšené pancéřování pro posádku. Letouny PBM-3 měly i nové střelecké věže, nově byla přidána i střelecká věž na ocas letounu místo původního střeliště a změnily se i boční střeliště. Verze PBM-3 měla i několik dalších variant.\n\nPrvní z nich byla varianta PBM-3C, která měla věže s dvojicí kulometů ráže 12,7 mm ve věžích na nose a hřbetě letounu (počet kulometů tak vzrostl z 5 na 7). Po jednom kulometu měla v ocasní věžičce a na bocích letounu. Letoun měl i vylepšené pancéřování a některé stroje měly pod rozměrným krytem nad kabinou pilotů radar APS-15. Další variantou byla PBM-3D, která byla vybavena výkonnějšími motory Wright Cyclone R-2600-22 s výkonem 1 900 k (1 417 kW), bombardovacím zaměřovačem Norden, vylepšeným pancéřováním a samotěsnícími palivovými nádržemi. Počet kulometů byl zvýšen na 8 (3×2 ve střeleckých věžích a 2×1 v bočních střelištích). Letoun mohl nést až 8 000 liber (3 629 kg) v pumovnicích v motorových gondolách nebo dvě torpéda, která byla upevněna pod křídly mezi trupem a gondolami motorů. Další byla transportní varianta PBM-3R s odstraněnou výzbrojí, nákladovými dveřmi a zesílenou podlahou. Tato varianta byla poháněna motory Wright Cyclone R-2600-12 a mohla přepravovat až 33 pasažérů. Jinou variantou byl PBM-3S určený pro boj proti ponorkám. Aby byl zvětšen dolet této varianty (až o 25%) muselo být zredukováno pancéřování a obranná výzbroj. Hřbetní věž byla zcela odstraněna, přední a ocasní věž byla nahrazena jednoduššími kulometnými střelišti, přičemž na nose zůstaly dva kulomety a na ocase jeden kulomet. Rovněž kulomet na pravé straně trupu byl odstraněn, levý kulomet byl ponechán. Letouny byly poháněny motory Wright Cyclone R-2600-12 s výkonem 1 700 k (1 268 kW).\n\nDalší plánovaná verze PBM-4 poháněná motory Wright R-3350 s výkonem 2 700 k (2 015 kW) nebyla nakonec postavena.\nPoslední verzí vyráběnou ve velkých počtech byla verze PBM-5. Tyto letouny byly poháněny dvojicí hvězdicových motorů Pratt & Whitney R-2800-34 s výkonem 2 100 k (1 566 kW), které poháněly nejprve třílisté hliníkové vrtule a později čtyřlisté ocelové vrtule. První letoun vzlétl v květnu 1943 a první sériový stroj byl dodán v září 1944. Některé stroje byly upraveny i pro starty s pomocnými raketovými motory (JATO). Stejně jako předchozí verze i tato měla několik dalších variant. Byly to varianty PBM-5E pro testování elektronické výbavy letounů, PBM-5G určený pro pobřežní stráž Spojených států, PBM-5M pro sledování zkoušek raket, PBM-5N pro operace za každého počasí a protiponorkový PBM-5S vybavený silným světlometem.\n\nPoslední vyráběnou variantou byl letoun PBM-5A, který byl na rozdíl od předchozích obojživelný. Předchozí verze a varianty byly vybaveny pojíždějícími kolečky, která umožňovala pojezd letounu po ploše po vytažení z vody, ale nikoliv přistání. PBM-5A byl vybaven zatahovacím podvozkem příďového typu, který umožňoval i přistání na klasickém letišti.\n\nPrvní letouny PBM-1 začaly být dodávány k 55. hlídkové letce (VP-55) US Navy v říjnu 1940 a k letce VP-56 v prosinci 1940. Před vypuknutím 2. světové války byly letouny PBM používány (společně s letouny PBY) jako tzv. „neutralitní hlídky“ nad Atlantským oceánem, což zahrnovalo operace z Islandu. Drsné zimy na Islandu však letounu příliš nesvědčily, a proto byla letka VP-74 přemístěna v lednu 1942 z Islandu na Bermudské ostrovy.\n\nPo japonském útoku na tichomořskou základnu v Pearl Harboru začaly být letouny PBM používány k protiponorkovému hlídkování. Svou první německou ponorku \"U-158\" potopil letoun 30. června 1942. Letouny PBM se zcela nebo částečně podílely na potopení 10 ponorek během celé druhé světové války. Letouny PBM byly rovněž intenzivně používány na tichomořském bojišti, přičemž působily ze základen na Saipanu, Okinawě, Iwodžimě a v jihozápadním Tichomoří. Pro toto bojiště byly určeny letouny PBM-3D. První z nich byly námořnictvu dodány na podzim 1943 a do akcí v tichomoří zasáhly na počátku roku 1944. Letouny PBM-3S byly určeny pro službu v Atlantiku, a to hlavně pro ochranu Panamského průplavu. Některé z těchto letounů byly v roce 1944 předány k pobřežní stráži Spojených států, kde sloužily i po skončení války.\n\nMarinery sloužily i jako pátrací a záchranné stroje (SAR) a to velmi úspěšně. Mnohokrát se jim podařilo z moře zachránit sestřelené letce a jiné trosečníky, a to často i pod nepřátelskou palbou.\n\nLetouny PBM pokračovaly ve své službě v rámci US Navy i po skončení války. Prováděly například dlouhé hlídkové lety během války v Koreji. Pokračovaly ve své službě v první linii až do jejich nahrazení jejich přímým následovníkem, kterým byl letoun P5M Marlin. Poslední letka US Navy, která vyřadila tyto letouny ze svého stavu k 31. červenci 1956, byla 50. hlídková letka (VP-50).\n\nPobřežní stráž Spojených států obdržela 27 letounů Martin PBM-3 během první poloviny roku 1943. Na konci roku 1944 obdržela i 41 letounů verze PBM-5 a další byly dodány v polovině roku 1945. Deset jich stále sloužilo i v roce 1955, ale do roku 1958 byly všechny staženy z aktivní služby a v tom roce byl poslední stroj vrácen zpět námořnictvu Spojených států. Tyto létající čluny byly klíčové pro pátrací a záchranné akce (SAR) na dlouhé vzdálenosti americké pobřežní stráže v prvních poválečných letech až do dodání letounů P5M Marlin a HU-16 Albatross v polovině 50. let 20. století.\n\nBritské královské letectvo (RAF) získalo 32 upravených strojů PBM-3C pod označením Mariner G.R. Mk 1 na základě smlouvy o půjčce a pronájmu. První z nich se dostaly do Británie v srpnu 1943. Ale již v roce 1944 se 5 z nich vrátilo k US Navy. Dalších 12 letounů PBM-3R bylo předáno Královskému australskému letectvu (RAAF) jako transportní letouny pro přepravu jednotek a nákladu.\n\nNizozemské královské námořnictvo získalo 17 letounů PBM-5A Mariner na konci roku 1955 pro službu na nizozemské Nové Guineji. Po sérii nehod však byly letouny staženy ze služby v prosinci 1959.\n\n\nXPBM-1\nPBM-1\nXPBM-2\nPBM-3\nPBM-4\nXPBM-5\nPBM-5\nMariner G.R. Mk 1\n\n\"Technické údaje pocházejí z publikace „PBM Mariner in action – Aircraft No. 74“\".\n\n\n\n\n Argentina\n Austrálie\n Nizozemsko\n Spojené království\n Spojené státy americké\n Uruguay\n\n\n\n"}
{"id": "820599", "url": "https://cs.wikipedia.org/wiki?curid=820599", "title": "Teton County", "text": "Teton County\n\nTeton County je název tří okresů ve Spojených státech amerických:\n"}
{"id": "820601", "url": "https://cs.wikipedia.org/wiki?curid=820601", "title": "Sheridan County", "text": "Sheridan County\n\nSheridan County je název pěti okresů ve Spojených státech amerických:\n"}
{"id": "820602", "url": "https://cs.wikipedia.org/wiki?curid=820602", "title": "Platte County", "text": "Platte County\n\nPlatte County je název čtyř okresů ve Spojených státech amerických:\n\n"}
{"id": "820603", "url": "https://cs.wikipedia.org/wiki?curid=820603", "title": "Park County", "text": "Park County\n\nPark County je název tří okresů ve Spojených státech amerických:\n"}
{"id": "820608", "url": "https://cs.wikipedia.org/wiki?curid=820608", "title": "Fremont County", "text": "Fremont County\n\nFremont County je název pěti okresů ve Spojených státech amerických:\n\n"}
{"id": "820609", "url": "https://cs.wikipedia.org/wiki?curid=820609", "title": "Carbon County", "text": "Carbon County\n\nCarbon County je název čtyř okresů ve Spojených státech amerických:\n"}
{"id": "820624", "url": "https://cs.wikipedia.org/wiki?curid=820624", "title": "Nuno Gonçalves", "text": "Nuno Gonçalves\n\nNuno Gonçalves (15. století – po roce 1490) byl portugalský malíř.\n\nGonçalves byl umělecky aktivní v období 1450 až 1490. V roce 1450 ho Alfons V. jmenoval dvorním malířem. O jeho životě není mnoho informací. Jeho nejvýznamnější prací je křídlový oltář \"Uctívání svatého Vincenta\", polyptych dnes uložený v Museu Nacional de Arte Antiga v Lisabonu.\n\nGonçalves je spolu s dalšími historickými osobami zobrazen na památníku objevitelů v Belému.\n\n"}
{"id": "820631", "url": "https://cs.wikipedia.org/wiki?curid=820631", "title": "Nová Ves nad Odrou", "text": "Nová Ves nad Odrou\n\nNová Ves nad Odrou (německy \"Neueigen, Oderberg\") byla obec na území nynějšího vojenského újezdu Libavá. Obec zanikla po roce 1946.\n\nObec se nacházela pod kopcem Strážná na komunikaci mezi Lipníkem nad Bečvou a Městem Libavá v nadmořské výšce 580 metrů. Vesnice Nová ves nad Odrou, byla založena kolem roku 1604 na základě privilegia Jiřího Bruntálského z Vrbna. V obci byl rychtářský větrný mlýn, hasičský sbor (1900), \"Bund der Deutschen\" (1890), \"Ortsviehversicherungsverein\" (1897), \"Landwirtschaftlicher Ortsverein\" a \"Ortsgruppe des deutschen Kulturverbandes\" (1927). Vodní mlýn se nacházel v extravilánu obce na východě s č. 35. Roku 1712 zde byla postavena kaple sv. Antonína Paduánského, která byla rozšířena v roce 1862 a nacházel se u ní malý hřbitov. Do roku 1779 obec spadala pod školu v Čermné, v roce 1808 postavena škola, která byla přestavěna roku 1931. Škola se nacházela vedle kaple. Farností spadala obec pod Lipník nad Bečvou, Jestřabí a od roku 1784 pod Čermnou. V roce 1768 zde byla vysazena svobodná rychta. Obec byla v letech 1768 a 1769 ves poškozena vichřicemi, v roce 1811 vyhořela polovina vsi a část polesí. Obec byla zničena po vzniku vojenského prostoru.\n\nZbytky obce jsou zarostlé stromy, dodnes patrné ruiny budov, zachovány původní cesty.\n"}
{"id": "820633", "url": "https://cs.wikipedia.org/wiki?curid=820633", "title": "Chlorid lanthanitý", "text": "Chlorid lanthanitý\n\nChlorid lanthanitý je anorganická sloučenina se vzorcem LaCl. Vytváří také heptahydrát se vzorcem LaCl•7 HO. Jedná se o bílou pevnou látku dobře rozpustnou ve vodě a alkoholech.\n\nStruktura LaCl je podobná struktuře UCl.\nChlorid lanthanitý vzniká slučováním prvků:\n\n2 La + 3 Cl → 2 LaCl,\n\novšem mnohem častěji se používá zahřívání směsi oxidu lanthanitého a chloridu amonného při teplotě 200-250 °C:\nLaO + 6 NHCl → 2 LaCl + 6 NH + 2 HO.\n\nZ chloridu se pak dají připravit další halogenidy La. Při redukci draslíkem se vytváří kovový lanthan.\n\nLaCl nemá mnoho způsobů použití, používá se například ke srážení fosforečnanů z roztoků, například v bazénech za účelem prevence růstu řas.\n\nV organické syntéze se chlorid lanthanitý používá jako slabá Lewisova kyselina pro převod aldehydů na acetaly.\n\nTaké se používá jako katalyzátor pro oxidační chloraci methanu na chlormethan za použití kyseliny chlorovodíkové a kyslíku.\n\nRovněž je používán v detektorech záření gama.\n"}
{"id": "820636", "url": "https://cs.wikipedia.org/wiki?curid=820636", "title": "Komenda Kadaň", "text": "Komenda Kadaň\n\nKomenda johanitů v Kadani existovala v letech 1186 až 1559.\n\nZačátky královského města Kadaně jsou s řádem johanitů úzce spjaty. Kníže Bedřich daroval roku 1186 Kadaň a velké území okolo ní řádu sv. Jana. I když je tato listina falzem, je jisto, že skutečné počátky Kadaně souvisejí s tímto řádem. Bylo to v době, kdy tento řád dosáhl vůbec svého vrcholu a v Čechách bylo ke konci 12. století na osmnáct komend.\n\nPůvodním řádovým kostelem byl kostelík Stětí svatého Jana Křtitele na Špitálském předměstí, při němž vznikl špitál. Tento špitál zbudovali již johanité a kostelík, vzácná románská stavba, byl sice za husitských válek těžce poškozen, pak několikrát vyhořel a nakonec byl roku 1771 přestavěn. Přesto se ve zdivu dochovaly jeho románské zbytky.\n\nBrzy však vznikla samostatná budova komendy na výšině nad Ohří. Postupně vznikalo na této výšině nové sídliště, které se roku 1259 stalo královským městem. I nový městský kostel patřil johanitům, kteří měli nad ním nejen patronátní právo, ale johanité zde sami vykonávali duchovní správu. Kadaňský komtur měl i patronátní právo nad některými blízkými farními kostely.\n\nKomenda se nacházela v okolí děkanského kostela Povýšení svatého Kříže, kde se v domech čp. 83, 84 a 85 dochovaly pozůstatky její zástavby. Jejím hlavním prostorem byl velký sál s rozměry 8 × 15 metrů v domě čp. 84.\n\nZnámí jsou někteří kadaňští komturové (Zyfrid roku 1356, Pertold 1358, Martin 1363, Stach 1377). Po komturovi Stachovi se vystřídali i jako plebáni kostela Panny Marie komtuři Jan 1378–1383, Mikuláš 1383–1395, Bedřich 1395–1406, Mikuláš Prokop rezignoval roku 1410, Bedřich 1411, Ondřej 1411–1418. Za komtura Jana (1418) pak roku 1421 byla Kadaň husity obležena a dobyta. Do města byla dosazena husitská posádka. Komtur Jan včas prchl a jako kadaňský komtur se připomíná ještě roku 1423. Město Kadaň mělo za husitských válek velmi dramatické osudy.\n\nPo husitských válkách byl znovu postaven kostel Panny Marie (asi v polovině 15. století – kolem roku 1458) a znovu ožila i johanitská komenda umístěná již v předchozí době patrně v budově nynějšího děkanství. Ve městě tehdy žili vedle sebe utrakvisté i katolíci. Oba katolické konventy, johanitů a minoritů, se postavily proti králi Jiřímu z Poděbrad v době, kdy na něj byla vyhlášena papežská klatba. Roku 1467 byla však Kadaň obsazena vojskem v čele s Jindřichem, synem krále Jiřího, a město, respektive jeho katolická část, jež zde vládla, bylo potrestáno. V této době byl komturem v Kadani Cyriak (1467). Roku 1470 uprchl komtur Cyriak z města, a i když komenda trvala déle, bylo její postavení již definitivně ohroženo, zvláště v 16. století, kdy sem začalo pronikat luteránství. Přesto však známe ještě další kadaňské johanity-maltézáky (Jan Turo 1470, Pankrác 1474, Jindřich 1483–1488, Jan z Mor 1940, Vavřinec 1497, Tomáš Během 1515, Jan 1526, Kryštof 1529). Brzy nemohl řád pro nedostatek kněží vykonávat duchovní správu a luterství nabylo ve městě převahy. Roku 1542 došlo k dohodě mezi maltézským velkopřevorem Zbyňkem Berkou z Dubé a městskou radou v Kadani o postoupení patronátního práva i komendy městu za podmínky, že město bude na vlastní náklad vydržovat kněze, školu a učitele. Řád se však práva na komendu zcela nevzdal, jak dokazuje pozvání velkopřevora Václava Zajíce z Házmburku roku 1559, jež bylo zasláno městské radě v Kadani. Ta byla vyzvána, aby vyslala do Strakonic, kde se 13. srpna 1558 konala řádová kapitula, dva zástupce. Kadaňští se omluvili, že nemají vhodné osoby, a požádali, aby maltézáci opět Kadaň obsadili. Protože však nebyl k dispozici žádný vhodný řádový kněz, převzalo město definitivně patronátní právo do svých rukou. Tím skončila téměř čtyřsetletá existence této komendy.\n\nKadaňský komtur měl patronátní právo nad farou v Mikulovicích (připomíná se již roku 1265 a po celé 14. století) a patronátní právo vykonával v téže době i nad farou v Prunéřově. Zpráva A. Frinda, že Johanité měli patronátní právo i v Jirkově, není pramenně doložena.\n\n\n"}
{"id": "820638", "url": "https://cs.wikipedia.org/wiki?curid=820638", "title": "Pranab Mukherdží", "text": "Pranab Mukherdží\n\nPranab Kumár Mukherdží ( , * 11. prosince 1935 v Západním Bengálsku) je indický politik ze strany Indický národní kongres a od 25. července 2012 do 25. července 2017 byl 13. prezidentem Indie. Předtím byl dvakrát ministrem financí, od 15. ledna 1982 do 31. prosince 1984 ve vládách Indiry Gándhíové a Rádžíva Gándhího a od 24. ledna 2009 do 26. června 2012 ve vládě Manmóhana Singha (odstoupil před kandidaturou na prezidenta). \n\nNavíc byl také ministrem zahraničí od 10. února 1995 do 16. května 1996 a ve vládě Manmóhana Singha byl od 22. května 2004 do 26. října 2006 ministrem obrany. Prezidentem byl od 25. července 2012, když nastoupil do úřadu po Pratibhe Pátilové. Dne 25. července 2017 byl v úřadu vystřídán prezidentem pocházejícím z kasty nedotknutelných, Rámou Náthem Kóvindem.\n\nJe absolventem Kalkatské univerzity a jeho náboženstvím je hinduismus.\n\n"}
{"id": "820640", "url": "https://cs.wikipedia.org/wiki?curid=820640", "title": "Vzdělávání osob se speciálními vzdělávacími potřebami v Česku", "text": "Vzdělávání osob se speciálními vzdělávacími potřebami v Česku\n\nVzdělávání osob se speciálními výchovnými potřebami v Česku je realizováno jednak v soustavě škol a zařízení, částečně i ve specializovaných institucích. Rodiče (zákonní zástupci) dítěte se musí rozhodnout, kterou vzdělávací cestu pro své dítě zvolí – vzdělávání v běžné základní škole – tj. integraci, nebo v systému škol samostatně zřízených pro žáky se zdravotním postižením – tj. ve\nspeciální škole. Existují tři formy speciálního vzdělávání: individuální integrace, skupinová integrace a nebo vzdělávání ve škole samostatně zřízené pro žáky se zdravotním postižením (speciální škola), popřípadě kombinace uvedených forem. V současnosti se ale stále více prosazuje inkluzivní vzdělávání.\n\n\nPodle vyhlášky MŠMT č.73/2004 Sb.:\n\n\nJsou zřizována jako součást mateřských škol speciálních, základních škol praktických nebo speciálních, ale mohou fungovat i samostatně. Činnost centra probíhá buď přímo v zařízení, nebo pracovníci docházejí do škol nebo školských zařízení, do zařízení pečujících o mentálně postižené nebo přímo do rodin. Služby poskytují dětem od tří let - ale i dříve, neboť neexistuje raná péče pro děti s mentálním postižením - do ukončení vzdělávání.\n\nNěkteré činnosti speciálně pedagogického centra:\n\n\nK základní škole speciální může být přiřazen přípravný stupeň školy speciální. Ten umožňuje vzdělání žákům, kteří nejsou schopni prospívat na nižším stupni školy speciální, z důvodu těžší mentální retardace nebo jiných důvodů ( autismus, kombinované vady atd.), ale je u nich předpoklad pro další rozvoj intelektových schopností. Dítě má možnost navštěvovat jej 3 roky. Pokud splní určité podmínky, může již po prvním nebo druhém roce přejít na nižší stupeň základní školy speciální. Pokud ani po třech letech nedosahuje určitých rozumových schopností, vzdělává se podle Rehabilitačního vzdělávacího programu pomocné školy, určeného pro žáky s těžkým a hlubokým mentálním postižením. V obou případech zajišťují vzdělávací činnost dva pedagogičtí pracovníci. U rehabilitačního programu by měl být jeden z nich orientován na rehabilitaci. Třídy mají 4 - 6 žáků. Ke komunikaci se používají alternativní metody jako nonverbální komunikace, znaková řeč Makaton, globální metoda, sociální metoda a jiné.\n\n\nDalším stupněm vzdělávání jsou odborná učiliště a praktické školy.\n\nPo ukončení povinné školní docházky se žáci mohou dále vzdělávat v těchto vzdělávacích institucích:\n\nPraktická škola s jednoletou přípravou je určena pro žáky s těžším mentálním postižením, s více vadami, s autismem, kteří kvůli zdravotním či jiným problémům nemohou studovat jinou školu. Hlavními předměty je zde rodinná výchova, ruční práce a praktická cvičení. Žáci se zde připravují většinou na práci v chráněném prostředí a na pomocné a úklidové práce v sociálních a zdravotních zařízeních.\n\nPraktická škola s dvouletou přípravou je určena pro žáky, kteří ukončili základní školu praktickou nebo speciální, v nižším než devátém nebo ve zvláštních případech v devátém ročníku základní školy. Cílem školy je prohloubení znalostí získaných v povinné školní docházce a osvojení manuálních prací dle vybraného oboru.\n\nOdborné učiliště je svým uspořádáním podobná střednímu odbornému učilišti. Žáci si zde prohlubují a doplňují znalosti získané v základní škole praktické a připravují se na svou profesi (př. kamenické, kovářské, pekařské, prodavačské, zámečnické práce a další).\n"}
{"id": "820642", "url": "https://cs.wikipedia.org/wiki?curid=820642", "title": "Vladimír Brodzianský", "text": "Vladimír Brodzianský\n\nVladimír Brodzianský (*22. července 1958, Nová Baňa) je bývalý slovenský fotbalista, obránce.\n\nV lize hrál za DAC Dunajská Streda a za Inter Bratislava. V Poháru vítězů pohárů nastoupil ve 2 utkáních.\n\n"}
{"id": "820646", "url": "https://cs.wikipedia.org/wiki?curid=820646", "title": "Kajetán Vogl", "text": "Kajetán Vogl\n\nKajetán Vogl, také Cajetanus Vogel, (1750 Konojedy u Litoměřic – 27. srpna 1794 Praha) byl římskokatolický kněz a hudební skladatel.\n\nJako chlapec studoval na jezuitské koleji ve Vratislavi. Zpíval v chlapeckém sboru a stal se výborným houslistou. Poté studoval v Praze bohosloví a dále si rozšiřoval hudební vzdělání. Kontrapunkt skladbu studoval u J. Habermanna. Vstoupil do řádu služebníků Mariiných (tzv. servitů) a stal se ředitelem kůru v kostele sv. Michaela archanděla. V rámci reforem císaře Josefa II. byla v roce 1786 řehole servitů zrušena a kostel uzavřen. Vogel se pak stal kazatelem v kostele Nejsvětější Trojice v Praze, v dnešní Spálené ulici. Tam setrval až do své smrti v roce 1794.\n\nVe svých skladbách navazoval na dílo Františka Xavera Brixiho. Na českých kůrech se dochovala řada chrámových skladeb. Byly často opisovány a provozovány po několik desetiletí nejen v Praze, ale i v širokém okolí. Komponoval však i hudbu světskou. Mezi jeho skladbami je mnoho instrumentálních koncertů, klavírní kvarteta a další koncertní skladby. \n\n\n"}
{"id": "820654", "url": "https://cs.wikipedia.org/wiki?curid=820654", "title": "Július Šimon", "text": "Július Šimon\n\nJúlius Šimon (* 19. července 1965 Lučenec) je bývalý slovenský fotbalový záložník a reprezentant.\n\nJúlius Šimon hrál za Poprad, DAC Dunajská Streda, 1. FC Košice, Spartak Trnava, Austrii Vídeň, SV Ried, Artmedii Bratislava, Wiener Sport-Club a Koba Senec. V evropských pohárech nastoupil v 7 utkáních.\n\nSvůj první reprezentační gól zaznamenal Július Šimon v domácím kvalifikačním utkání na Tehelném poli 11. října 1995 proti Polsku. Šimon v 82. minutě uzavřel gólový účet zápasu, když zvyšoval na konečných 4:1 pro domácí.\n\nStřelecky nejvydařenější utkání absolvoval 29. dubna 1997 proti reprezentaci Islandu, když na stadiónu v Trnavě nejprve v 36. minutě srovnával z pokutového kopu na 1:1 a v závěru přátelského utkání v 90. minutě stanovil konečné skóre 3:1.\n\nZa reprezentaci Slovenska nastoupil v letech 1995–1997 celkem ve 23 utkáních a vstřelil 6 gólů.\n\nGóly Júlia Šimona za A-mužstvo Slovenska:\n"}
{"id": "820657", "url": "https://cs.wikipedia.org/wiki?curid=820657", "title": "Hexing", "text": "Hexing\n\nHexing byl rodem teropodního dinosaura ze skupiny Ornithomimosauria, který žil v období spodní křídy (valangin – barrem, asi před 125 miliony let) na území dnešní severovýchodní Číny (souvrství Yixian). Šlo o velmi štíhlého a rychle běhajícího dinosaura, patřícího mezi tzv. ptačí dinosaury. Patří ale k bazálním (vývojově primitivním) zástupcům skupiny. Dnes je rozeznáván pouze jediný druh tohoto rodu, \"H. qingyi\". Velikost dospělých exemplářů nelze na základě dosud objevených fosilií s jistotou určit. Hmotnost tohoto dinosaura bývá někdy odhadována asi na 4,2 kilogramu.\n\nProvedená fylogenetická analýza zařadila tohoto dinosaura jako vyspělejšího, než je evropský rod \"Pelecanimimus\", ale naopak primitivnějšího než jsou rody \"Beishanlong\", \"Garudimimus\", \"Harpymimus\" a celá čeleď Ornithomimidae.\n\n"}
{"id": "820659", "url": "https://cs.wikipedia.org/wiki?curid=820659", "title": "Komenda Ploskovice", "text": "Komenda Ploskovice\n\nKomenda johanitů v Ploskovicích existovala v letech 1174/1188 až 1421/1545.\n\nPrvní zmínka o Ploskovicích je z let 1174-1184, kdy celé území okolo této obce daroval zámožný vladyka Hroznata, pozdější zakladatel tepelského kláštera, rytířského řádu johanitů v Praze. Johanité si zde brzy postavili vlastní komendu, v jejímž čele stál komtur (například 1373 Ctirad ze Zvířetic). Jinak známe osoby této komendy jen velmi málo. Když se na jaře 1421 přiblížil na toto území Jan Žižka se svým vojskem, opustili johanité ploskovickou komendu. Tu pak drželi husité. Roku 1436 ji zastavil císař Zikmund známému husitskému předákovi v severozápadních Čechách, Jakoubku z Vřesovic. Johanitům ponechal císař pouze právo výkupu zástavy za předpokladu, že rok předem své nároky ohlásí. \n\nPřed rokem 1456 sice johanité zástavu vyplatili, ale začali Ploskovice sami zastavovat. Takovým zástavním pánem byl i Adam z Drahonic, proti němuž se roku 1496 vzbouřili jeho poddaní, kteří pak požádali o ochranu Dalibora z Kozojed. Tehdy byla (13. červenec 1496) tvrz, bývalá komenda, poddanými dobyta. Tento čin vyvolal velkou pozornost zemských a krajských úřadů a roku 1497 byly Ploskovice dobyty, Dalibor zajat a dne 13. března 1498 byl v Praze odsouzen k trestu smrti – stětí mečem (opera Bedřicha Smetany Dalibor zpracovává toto téma jen velmi volně). Johanité zastavovali Ploskovice dále. Jen roku 1529 spravoval z neznámých důvodů Ploskovice sám johanitský velmistr. Když pak o zástavu vznikly v roce 1540 spory, rozhodli se johanité k prodeji Ploskovic. Koupili je roku 1545 čtyři synové Václava Trčky z Vitence.\n\nPloskovice byly velmistrem johanitů zastaveny Václavu Trčkovi z Vitence, který Ploskovice držel do roku 1539, kdy zemřel. Na deset let převzaly Ploskovice Litoměřice 4 250 kop grošů. Vdova po Václavu Trčkovi podala protest a vyzvala komorní soud k projednání proti johanitům. Soud skončil vítězstvím vdovy po Václavu Trčkovi Kateřiny z Chvatliny původem zřejmě z rodu Švábů z Chvatliny. Johanité nabídli Ploskovice roku 1545 čtyřem synům zemřelého Václava Trčky, kteří Ploskovice koupili. Avšak již roku 1566 prodali Ploskovice (statek se 14 obcemi) Oldřichu Dubanskému z Duban. Po koupi dalších vsí a statků byly Ploskovice znovu prodány. Držitelem se stal Jan Habart z Vřesovic, který pravděpodobně dal přestavět několikrát opravenou tvrz Ploskovice na nový renesanční zámek. \n\nPloskovická komenda je jinak málo známa, ale pověst o Daliborovi se stala součástí české národní tradice.\n\n\n\n"}
{"id": "820660", "url": "https://cs.wikipedia.org/wiki?curid=820660", "title": "José van Dam", "text": "José van Dam\n\nJosé van Dam, rodným jménem Joseph van Damme (* 5. srpna 1940, Brusel) je belgický operní pěvec, basbaryton. Získal řadu významných ocenění, Cenu německých kritiků (1974), Zlatou medaili belgického tisku (1976), Grand Prix de l’Académie Française du Disque (1979), Orphée d’Or (1980, 1994), Cenu evropských kritiků (1985), Diapason d’Or a Prix de la Nouvelle Académie du Disque (1993).\n\n"}
{"id": "820662", "url": "https://cs.wikipedia.org/wiki?curid=820662", "title": "Batyrosaurus", "text": "Batyrosaurus\n\nBatyrosaurus byl rodem hadrosauroidního dinosaura, který žil asi před 85 miliony let (v období svrchní křídy, stupně santon - kampán) na území dnešního středního Kazachstánu (souvrství Bostobinskaja). Jediným známým druhem je \"B. rozhdestvenskyi\", popsaný kolektivem paleontologů v roce 2012. Tento rod je zřejmě blízce příbuzný rodu \"Arstanosaurus\", jež byl objeven ve stejném souvrství. Existuje hypotéza, že jde o stejný taxon.\n\n"}
{"id": "820663", "url": "https://cs.wikipedia.org/wiki?curid=820663", "title": "Dějepisné knihy", "text": "Dějepisné knihy\n\nDějepisné knihy jsou vedle Prorockých a Mudroslovných knih jedna ze tří skupin knih, na které se dělí Starý zákon. V tomto dělení se do dějepisných knih počítá i pět knih Mojžíšových (Pentateuch), které se jindy počítají jako samostatná, čtvrtá část Starého zákona. Jde o dělení křesťanské; židé rozdělují Tanach také na tři části, vedle Tóry (Pentateuchu) však řadí část dějepisných knih mezi Proroky a část mezi Spisy.\n\nDějepisné knihy Starého zákona jsou následující: \n\n\nV katolickém kánonu se mezi dějepisné knihy řadí také následující knihy deuterokanonické: \n\n\nBiblický kánon některých východních církví, může obsahovat i další dějepisné knihy, jako např. 3. knihu Ezdrášovu, 3., 4., 5. či 6. knihu Makabejskou aj. \n\nHlavní charakteristikou dějepisných knih je to, že se věnují dějinám. Dějiny a jejich interpretace je klíčovou součástí Starého (i Nového) zákona a také většina starozákonních knih se jim věnuje. Popis a následná teologická interpretace dějin totiž není předmětem pouze dějepisných knih, nýbrž i knih prorockých. Dějiny a události, které jsou předmětem dějepisných (a prorockých) knih Starého zákona, jsou především dějiny izraelského národa od příchodu do Kenaánu (snad kolem roku 1200 př. Kr.) až po babylonské zajetí (začátek 6. stol. př. Kr.). Některé knihy však popisují i dějiny předcházející či následující (viz níže). \n\nPodle obsahu a popisovaných událostí lze dějepisné knihy Starého zákona rozdělit do několika skupin (uvádíme zde knihy obsažené v protestantském a katolickém kánonu Starého zákona): \n\n\nJako se Starý zákon dělí na dějepisné, mudroslovní a prorocké knihy, lze se s podobným dělením setkat i u Nového zákona. V tom případě se mezi dějepisné knihy řadí čtyři evangelia a Skutky apoštolů, tedy knihy popisující nějaké události (život Ježíše a vznik a počáteční šíření a dějiny křesťanské církve.\n\n"}
{"id": "820666", "url": "https://cs.wikipedia.org/wiki?curid=820666", "title": "AMI Communications", "text": "AMI Communications\n\nAMI Communications je od roku 2001 největší českou agenturou v oboru Public relations. V celosvětovém žebříčku 250 nejúspěšnějších PR agentur světa (The Holmes Report) je jediným českým zástupcem a v roce 2015 se v žebříčku umístila na 121. místě. AMI je také zakládajícím členem Asociace PR agentur (APRA).  \n\nSpolečnost vznikla v roce 1995 a působí také na Slovensku (AMI Communications Slovakia, od roku 1999) a v Bulharsku (AMI Communications Bulgaria, od roku 2005). V roce 1999 AMI zahájila spolupráci s nejúspěšnější PR agenturou světa Edelman.\n\nAMI Digital – zaměřuje se na online komunikaci a budování značky v prostředí internetu a sociálních sítí. Společnost vznikla v roce 2009.\n\nDesign Communications – vytváří Corporate design, firemní publikace atd. Funguje od roku 2003.\n\n2011: Česká cena za PR - 1 zlatá, 1 stříbrná, 1 bronzová, jedna zvláštní cena poroty\n\n2012: Česká cena za PR – 4 zlaté, 1 stříbrná, 4 bronzové a absolutní vítěz (komunikace projektu Čtení pomáhá)\n\n\n\n\n\n\n\n\n\nČeská pojišťovna, Europ Assistance, Karlovarské minerální vody, NET4GAS, Unilever, Nestlé, Orbit, Wrigley, GlaxoSmithKline, Sberbank, Raiffeisen-Leasing, Hewlett Packard, Ford, ArcelorMittal Ostrava, Havel & Partners, Zetor, Skanska, Latecoere Czech Republic, KPMG Česká republika, Saint-Gobain, Zastoupení Evropské komise, EOS KSI Česká republika, Continental Barum, Shell Czech Republic, Moser, Vysoká škola obchodní v Praze, Sodexo, Maltézská pomoc a další.\n\n"}
{"id": "820667", "url": "https://cs.wikipedia.org/wiki?curid=820667", "title": "Johann Baptist Chiari", "text": "Johann Baptist Chiari\n\nJohann Baptist Chiari (15. června 1817, Salzburg – 11. prosince 1854, Vídeň) byl rakouský porodník a gynekolog. \n\nChiari studoval ve Vídni a v roce 1841 promoval na doktora s prací \"De legibus mechanicis motus muscularis\". V roce 1842 se stal asistentem na porodnické fakultě u profesora Johanna Kleina (1788–1856). V roce 1849 habilitoval. Jako profesor porodnictví působil v roce 1853 v Praze. V roce 1854 byl jmenován profesorem na Collegium-Medico-Chirurgicum-Josephinum ve Vídni.\n\nChiari zemřel na choleru. Byl otcem laryngologa Ottokara von Chiari (1853–1918) a patologa Hanse von Chiari.\n\nPo něm a Richardu Frommelovi je pojmenován Chiariho-Frommelův syndrom.\n\nSpolu s Carlem Braunem (1822–1891) a Josephem Späthem (1823–1896) vydal první lékařskou učebnici (\"Klinik der Geburtshilfe und Gynäkologie\", Erlangen, Enke, 1855) ve které přijali poznatky Ignaze Semmelweise o nutné hygieně rukou před porodnickým zásahem jako prevenci horečky omladnic.\n\n"}
{"id": "820668", "url": "https://cs.wikipedia.org/wiki?curid=820668", "title": "Bad Day", "text": "Bad Day\n\nBad Day je nejznámější píseň kanadského textaře Daniela Powtera. Vydána byla v roce 2005. Stala se nejlepší písní v americké Billboard Hot 100 pro rok 2006. V Americe byl song se šesti miliony kopií 3× platinový. V Kanadě šlo hlavně o digitální verze. Klip je vytvořený režisérem Marcem Webbem jako krátký romantický film. Dva lidé (Jason Adelman a Samaire Armstrong) jsou sami a radost jim dělá kreslení na ceduli na zástavce Pershing Square. Každý nakreslí něco jiného a to trvá tři dny.\n"}
{"id": "820669", "url": "https://cs.wikipedia.org/wiki?curid=820669", "title": "Fort Colville", "text": "Fort Colville\n\nFort Colville bylo obchodní středisko postavené Společností Hudsonova zálivu u Kettle Falls na řece Columbii, jen několik kilometrů západně od nynější obce Colville, v americkém státě Washington. Společnost jej postavila roku 1825 jako náhradu za do té doby regionální obchodní středisko Spokane House, které se nacházelo příliš daleko od řeky Columbie. Své jméno získalo po Andrewu Colvillovi, londýnskému guvernérovi Společnosti, a bylo částí Columbijského okrsku teritoria patřícího Společnosti. Také se jednalo o důležitou zastávku na trase York Factory Express spojující Fort Vancouver a York Factory na Hudsonově zálivu. Fort Colville bylo druhé nejdůležitější středisko Společnosti v oblasti, právě po Fort Vancouveru.\n\nV době stavby bylo Oregonské teritorium pod vzájemnou okupací Spojených států a Spojeného království, jak bylo dohodnuto na Smlouvě roku 1818. Oregonská dohoda z roku 1846 pak ukončila období vzájemné nadvlády a určila hranici mezi dvěma koloniemi na 49. rovnoběžku, což položilo Oregon pod vládu USA. Společnost byla přinucena založit severně od hranic Fort Shepherd, jako opěrný bod na britském území, přestože provoz Fort Colville pokračoval ještě několik let. Při zlatých horečkách, které na západě kontinentu vypukly v 50. a 60. letech předminulého století se středisko stalo hornickým a zásobovacím centrem. Nakonec bylo roku 1870 opuštěno, některé budovy vydržely až do požáru roku 1910. V roce 1940 bylo místo, stejně jako Kettle Falls, zaplaveno kvůli výstavbě přehrady Grand Coulee. Na přelomu 60. a 70. let 20. století bylo Rooseveltovo jezero kvůli stavbě třetí elektrárny vypuštěno, a tak mohli na odkrytých místech, kde leželo středisko, pracovat archeologové Washington State University a University of Idaho. \n\nPřestože je místo střediska zaplaveno již zmíněným jezerem, bylo roku 1974 zapsáno na Národní rejstřík historických míst. \n"}
{"id": "820671", "url": "https://cs.wikipedia.org/wiki?curid=820671", "title": "Bubeník (příjmení)", "text": "Bubeník (příjmení)\n\nExistuje více nositelů příjmení Bubeník:\n\n\n"}
{"id": "820672", "url": "https://cs.wikipedia.org/wiki?curid=820672", "title": "Chiariho–Frommelův syndrom", "text": "Chiariho–Frommelův syndrom\n\nChiariho-Frommelův syndrom je hormonální poporodní porucha. Z důvodu zvýšené hladiny prolaktinu dochází k tvorbě a vylučování mléka i mimo kojení. Stav může trvat měsíce i roky. Současně dochází k vynechání menstruace a atrofii dělohy. Příčinou bývá chybná funkce hypothalamu.\n\nSyndrom je pojmenován po lékařích Chiarim (1817-1854) a Frommelovi (1854-1912).\n\n"}
{"id": "820675", "url": "https://cs.wikipedia.org/wiki?curid=820675", "title": "Méšova stéla", "text": "Méšova stéla\n\nMéšova stéla je čedičová stéla popsaná moabským textem z 9. stol. př. Kr. Popisuje vládu a úspěchy moabského krále Méši, zvláště v jeho bojích se sousedním Izraelem. \n\nStélu objevil 19. srpna 1868 německý misionář F. A. Klein na území dnešního Jordánska (starověkého Moábu). Tehdy ještě nevěděl, o jaký jazyk nebo text se jedná. Následně o stélu projevilo zájem několik států, což vedlo k tomu, že arabští beduíni ji mj. za účelem vyššího zisku rozbili na více menších kusů. To, co se z ní podařilo zachránit, jsou: \n\n\nDnes jsou dochované části spojené s rekonstruovanými a uloženy v Louvru. \n\nText stély ze starohebrejského do odpovídajícího, avšak dnes srozumitelnějšího přepisu kvadrátního hebrejského písma a přepis do latinky: \n\nNíže uvedený český překlad textu nemusí nutně v detailech odpovídat rekonstrukci textu, jak je uveden výše \n\n\nMéšova stéla je jediný dochovaný souvislý text v moabštině. Tento jazyk je kromě této stély doložen již jen na několika pečetích a zlomku textu z Keraku. Proto veškeré znalosti tohoto jazyka se čerpají odtud.\n\nStéla je výjimečným i svým přínosem k porozumění dějinám Kenaánu a Sýrie v době železné. Hlavním pramenem pro dějiny Kenaánu v 1. polovině 1. tisíciletí př. Kr. zůstává Starý zákon, tedy spisy pocházející z prostředí izraelského a především judského království. Méšova stéla je důležitým mimobiblickým dokumentem, který pomáhá ilustrovat tyto dějiny z úhlu pohledu jiného, Izraeli nepřátelského národa. \n\nS textem Méšovy stély, která hovoří o dlouhodobém střetu mezi Izraelem a Moábem, bývá srovnáván především starozákonní text z 2. Král 3, který také hovoří o střetu mezi izraelským králem Jóramem a moábským králem Méšou. Biblický text však hovoří o jednom jediném tažení a jediné rozhodující bitvě, po níž bojiště opanovali Izraelci. Ti se nakonec dostali až k samému Méšovu sídlu. To však nedobyli, neboť Méša obětoval na svých hradbách syna (text neříká, čí to byl přesně syn) a Izraelci se v důsledku toho stáhli. Méšova stéle oproti tomu hovoří o dlouhodobém válečném konfliktu, na jehož začátku byl Moáb izraelským vazalem a na konci svobodnou zemí. Sladění obou textů je téměř nemožné, je však důležité mít na paměti silné ideologické zabarvení obou verzí téhož válečného konfliktu.\n\nUkazuje také, že král Balak by mohla být skutečná historická postava.\n"}
{"id": "820676", "url": "https://cs.wikipedia.org/wiki?curid=820676", "title": "Seznam kulturních památek v okrese Beroun", "text": "Seznam kulturních památek v okrese Beroun\n\n\nOsovský kostel Narození sv. Jana Křtitele patří do katastrálního území Skřipel.\n"}
{"id": "820677", "url": "https://cs.wikipedia.org/wiki?curid=820677", "title": "Seznam kulturních památek v okrese Blansko", "text": "Seznam kulturních památek v okrese Blansko\n\n"}
{"id": "820680", "url": "https://cs.wikipedia.org/wiki?curid=820680", "title": "Johanitská komenda (Český Dub)", "text": "Johanitská komenda (Český Dub)\n\nJohanitská komenda v Českém Dubu existovala před rokem 1260 a zanikla v roce 1425. Až do 90. let 20. století se nevědělo, co se z komendy dochovalo (resp. se předpokládalo, že se nezachovalo nic), až v roce 1991 došlo k odkrytí (za vydatného přispění Tomáše Edla) dodnes dochovaného malého sálu, velkého sálu a kaple Jana Křtitele. Dnes tento soubor představuje velmi dobrou ukázku pozdně románského a gotického stavitelství v Česku. Komenda je spravována českodubským Podještědským muzeem, kaple byla znovu posvěcena a slouží i liturgickým účelům.\n\nJohanitská komenda v Českém Dubu úzce souvisí s počátky tohoto města. Kolem roku 1260 bylo Havlem z Lemberka dáno johanitům území na jih od Ještědu, jehož středem byla trhová ves Světlá pod Ještědem. Protože však toto území bylo příliš na okraji nového johanitského panství, založil fundátor novou komendu na území vsi Dubu. Komenda byla brzy přestavěna na hrad do Dubu bylo přeneseno i trhové právo ze Světlé. Tak vzniklo nové město s farním chrámem sv. Ducha, které se nejdříve nazývalo Nová Světlá. První zprávy přímo o komendě máme až z roku 1291 a 24. srpna 1294, kdy krakovský biskup dává čtyřicetidenní odpustky těm poutníkům, kteří v některých svátcích navštíví některé kostely, mezi nimiž i kostel sv. Ducha ve Světlé, tj. v Dubu. Klášterní statky johanitské komendy se postupně zvětšovaly a ve 14. století nabyly již poměrně značného rozsahu. Jejich jádro bylo v Podještědí a rozsah se odhaduje asi na 10 450 ha. V roce 1373 stál v čele komendy světský komtur a bylo zde pět duchovních a pět řádových rytířů. V čele duchovních stál převor. \n\nRoku 1412 získal komtur Dětřich zvláštní legát od Petra Tista z Albrechtic. Ještě roku 1415 získala komenda další odkazy o různých šlechticů v okolí. Do řádové pokladny na ostrově Rhodu odváděla každá komenda pětinu svých příjmů.\n\nNa začátku husitské revoluce zastavil král Zikmund statky komendy Janu Chudobovi z Ralska, který je měl za to chránit. Ale v roce 1425 táhlo husitské vojsko pod vedením Jana Čapka ze Sán po dobytí hradu Michalovic na Českodubsko. V polovině června 1425 byl Český Dub dobyt – komenda rytířů sv. Jana padla do rukou husitů. Jejich představitel, již zmíněný Jan Čapek ze Sán, převzal statky komendy do své správy. Tak zanikla johanitská komenda v Českém Dubu.\n\nČeský Dub se svým panstvím znovu dostal do majetku řádu, když jej roku 1653 získaly řeholní kanovnice sv. Augustina z kláštera sv. Jakuba ve Vídni. Patřil jim až do roku 1782, kdy byl Josefem II. klášter zrušen.\n\n\n\n"}
{"id": "820681", "url": "https://cs.wikipedia.org/wiki?curid=820681", "title": "Seznam kulturních památek v Brně", "text": "Seznam kulturních památek v Brně\n\nMěsto Brno se skládá z 29 městských částí. Kulturní památky v každé z nich byly vyčleněny do samostatného seznamu:\n\n"}
{"id": "820682", "url": "https://cs.wikipedia.org/wiki?curid=820682", "title": "Enosis", "text": "Enosis\n\nEnosis (řecky: Ένωσις, „unie“) byla myšlenka, která se prosazovala v řecké společnosti v 19. století. Jednalo se o celonárodní sjednocení všech Řeků, ať žijí kdekoliv, resp. se to týkalo Jónských ostrovů, Egejské oblasti včetně Kréty, Thrákie, Cařihradska a severu Malé Asie.\n\nDo 20. století se přenesla tato myšlenka jako řecko-kyperské hnutí usilující o připojení Kypru k Řecku.\n"}
{"id": "820683", "url": "https://cs.wikipedia.org/wiki?curid=820683", "title": "Peter Šoltés", "text": "Peter Šoltés\n\nPeter Šoltés (* 25. března 1961, Bratislava) je bývalý slovenský fotbalista, útočník.\n\nHrál za ZŤS Petržalka, Dukla Praha, VTJ Tábor a DAC Dunajská Streda. V lize nastoupil ke 144 zápasům a vstřelil 25 branek. V evropských pohárech nastoupil v 7 utkáních a dal 1 gól.\n\n\n"}
{"id": "820684", "url": "https://cs.wikipedia.org/wiki?curid=820684", "title": "SAS: Tajemství přežití", "text": "SAS: Tajemství přežití\n\nSAS: Tajemství přežití (v anglickém originále SAS Survival Secrets) je sedmidílný britský dokumentární cyklus z let 2003-2004 o vojácích britské speciální jednotky Special Air Service. Tento dokument uvádí bývalý elitní voják Eddie Stone, známý z televizní show \"\". Spolu s ním spolupracovali dva neznámí vojáci SAS, několik vysloužilých vojáků a hlavně britský národní hrdina John McAleese. Stone ukazuje, co musí vojáci snášet, jak probíhají operace, výcvik nováčků a hlavně obtížnost misí plněných protiteroristickými jednotkami SAS. Podle Stonea je to shrnutí všeho, co se za deset let naučil v jednotce SAS. V Česku byl seriál vysílán na stanici Viasat Explorer.\n\n"}
{"id": "820685", "url": "https://cs.wikipedia.org/wiki?curid=820685", "title": "Angrod", "text": "Angrod\n\nAngrod byl v Tolkienově Středozemi syn Finarfina, krále v Tirionu a jeden z knížat Noldor.\n\nAngrod byl starší bratr Galadriel a Aegnora, a mladší bratr Finroda Felagunda. Připojil se k útěku Noldor do Středozemě, a i se svým bratrem stál při Fingonovi. Nemluvil však proti svým otcům. Po spálení lodí v Losgaru byl nucen s Fingolfinovým zástupem jít přes Helcaraxë. Po příchodu do Středozemě přišel jako první z Vyhnanců došel do Menegrothu za Thingolem. Vyprávěl o příchodu Noldor, avšak vynechal zabíjení rodných v Alqualondë. Thingol ho poslal zpět se zprávou, kde mají Noldor povolení založit své říše. Po Caranthirově prohlášení, ať 'neběhá žalovat tomu Temnému elfovi', se naštval a odešel z rady. Měl svou říši spolu s Aegnorem na vysočině Dorthonion. V Dagor Aglarebu nesli hlavní nápor útoku. Aegnor a Angrod byli oba zabiti v Dagor Bragollachu, když na Dorthonion opět zaútočila hlavní skřetí armáda a tentokrát vysočinu dobyla.\n\nJeho manželka byla elfí paní jménem Eldalótë, což znamená 'elfský květ \" (Eðellos v Sindarštině).\n\nPodle Silmarillionu byl Orodreth nikoli jeho syn, ale jeho bratr a Gil-galad byl syn Fingona, nikoli jeho vnuk.\n"}
{"id": "820686", "url": "https://cs.wikipedia.org/wiki?curid=820686", "title": "Sergej Timofějev", "text": "Sergej Timofějev\n\nSergej Vasiljevič Timofějev (* 28. března 1970 v Moskvě) je bývalý ruský fotbalista, záložník.\n\nHrál za Spartak Moskva, CSKA Moskva, DAC Dunajská Streda (debut 25. května 1991 - 1 zápas, 74 minut), FC Augsburg, FC Torpedo Moskva, Lokomotiv Nižni Novgorod, Spartak Orekhovo a FC Alania Vladikavkaz. V Poháru UEFA nastoupil ve 2 utkáních.\n\n"}
{"id": "820689", "url": "https://cs.wikipedia.org/wiki?curid=820689", "title": "Tomáš Gerich", "text": "Tomáš Gerich\n\nTomáš Gerich (*11. srpna 1973) je bývalý slovenský fotbalista, obránce.\n\nHrál za Tatran Prešov, 1. FC Košice, Inter Bratislava, 1. FC Synot Staré Město, Spartak Trnava, Traktor Sazi Tabriz, MFK Zemplín Michalovce a DAC Dunajská Streda. V Poháru vítězů pohárů nastoupil v 1 utkání a v Poháru UEFA nastoupil v 10 utkáních. Za reprezentaci Slovenska nastoupil v 1 utkání.\n\n"}
{"id": "820691", "url": "https://cs.wikipedia.org/wiki?curid=820691", "title": "Dothračtina", "text": "Dothračtina\n\nDothračtina je fiktivní jazyk, vyskytující se v románech George R. R. Martina Píseň ledu a ohně. V knize je využíván Dothraky – barbarskými nájezdníky. Vyvinut byl Davidem J. Petersonem, členem Jazykotvorné společnosti (Language Creation Society) pro seriál Hra o Trůny televize HBO. Petersonova Dothračtina je založena na původní Martinově koncepci jazyka, který se vyskytuje v knihách (ale v díle se objevuje pouze několik Dothrackých pojmů a frází).\n\nJazykotvorná společnost Dothračtinu vyvinula na žádost HBO. Skupina pověřená vývojem měla 30 členů a vedl je David J. Peterson. Slova jsou inspirována ruštinou, turečtinou, estonštinou, svahilštinou a jazykem Eskymáků.\n\nTvůrci jazyka se potýkali se dvěma omezeními:\n"}
{"id": "820694", "url": "https://cs.wikipedia.org/wiki?curid=820694", "title": "Martin Konečný (fotbalista)", "text": "Martin Konečný (fotbalista)\n\nMartin Konečný (* 25. prosince 1972) je bývalý slovenský fotbalista, obránce.\n\nHrál za Ozetu Duklu Trenčín, Spartak Trnava, SK Dynamo České Budějovice, MŠK Žilina a DAC Dunajská Streda. V evropských pohárech nastoupil v 6 utkáních. V české nejvyšší soutěži nastoupil ve 28 utkáních.\n\n"}
{"id": "820695", "url": "https://cs.wikipedia.org/wiki?curid=820695", "title": "Peroxid draselný", "text": "Peroxid draselný\n\nPeroxid draselný (KO) je sloučenina draslíku a kyslíku ve formě peroxidového aniontu O-O. Získává se těmito způsoby:\n\nČistý peroxid draselný je bílý krystalický prášek, který za přístupu atmosférického kyslíku pomalu žloutne (vzniká příměs žlutého superoxidu draselného):\n\nPeroxid draselný se stejně jako superoxid draselný a spolu s ním používá jako oxidační činidlo, jako pohlcovač oxidu uhličitého CO a vlhkosti, zároveň produkujícím kyslík v systémech obnovy vydýchaného vzduchu v uzavřeném koloběhu v kosmických lodích, ponorkách a podobně:\nPři zahřívání nad teplotu tání se rozkládá na oxid draselný a kyslík. Reaguje s vodou: při nižší teplotě na hydroxid draselný a peroxid vodíku, při vyšší teplotě na hydroxid draselný a kyslík. Průběh reakce s kyselinou také závisí na teplotě:\n"}
{"id": "820696", "url": "https://cs.wikipedia.org/wiki?curid=820696", "title": "Alice Eve", "text": "Alice Eve\n\nAlice Sophia Eve (* 6. února 1982, Londýn, Anglie, Spojené království) je britská herečka. Její nejznámější filmy jsou \"Na tuhle nemám\", \"Sex ve městě 2\", \"Muži v černém 3\" a \"Náhradnice\".\n\nNarodila se v Londýně v Anglii jako dcera Trevora Eva a Sharon Maughan. Má dva mladší bratry, Jacka a George. Je anglického, velšského a irského původu. Navštěvovala Bedales School a poté Westminster School v Londýně. Během volného roku studovala na Beverly Hills Playhouse a poté studovala angličtinu na St. Catherine's College v Oxfordu. V Oxfordu se objevovala ve studentských divadelních představeních jako \"Ideální manžel\", muzikál \"Animal Crackers\" (který se objevil na Edinburgh Fringe Festival), \"Scenes from an Execution\" a \"The Colour of Justice\".\n\nHrála v televizních dramatech jako seriál BBC \"The Rotters' Club\", \"Hercule Poirot\" a \"Hawking\" a také ve filmu \"Krása na scéně\" (2004).\n\nV roce 2006 hrála významnou roli ve filmech \"Zahřívací kolo\" a \"Nula od Nuly pojde\" (kde spolu se svým kolegou Simonem Peggem používali americký přízvuk). Část roku 2006 strávila v Indii, kde pracovala na dramatické minisérii \"Losing Gemma\".\n\nObjevila se ve dvou divadelních hrách a obě režíroval Trevor Nunn. V roce 2006 se objevila v nové divadelní hře \"Rock 'n' Roll\", od Toma Stopparda. Hrála se v Royal Court Theatre a svou roli si zopakovala i pro přemístění hry na Broadway. Za svůj výkon byla nominována v kategorii nejlepší herečka ve vedlejší roli na cenu Whatsonstage.com Theatregoers' Choice Awards. V roce 2009 si zahrála Roxanu v uvedení hry \"Cyrano z Bergeracu\" v Chichester Festival Theatre.\n\nV roce 2010 hrála hlavní roli ve filmu \"Na tuhle nemám\". V tomto filmu její vlastní rodiče hrají rodiče i její postavy ve filmu. Také ztvárnila roli Charlottiny irské chůvy, Erin ve filmu \"Sex ve městě 2\". V roce 2011 měla vedlejší roli v osmé sérii seriálu HBO, \"Vincentův svět\", v roli Sophie, novinářky a přítelkyně Vincenta Chase.\n\nV roce 2012 si zahrála po boku Johna Cusacka v thrilleru \"Havran\". Film byl inspirován životním osudem Edgara Allana Poa, respektive jeho posledními měsíci. Cusack si v něm zahrál právě Poa a Eve ztvárnila Emily Hamilton. Dále se objevila ve snímku \"Muži v černém 3\" a následující rok účinkovala ve filmu \"\".\n\nŽije v Londýně a Los Angeles.\n\nMá jedno oko zelené a jedno oko modré v důsledku heterochromie (různobarevnosti duhovek).\n\n"}
{"id": "820698", "url": "https://cs.wikipedia.org/wiki?curid=820698", "title": "Peter Šanta", "text": "Peter Šanta\n\nPeter Šanta (* 6. května 1973) je bývalý slovenský fotbalista, brankář.\n\nHrál za DAC Dunajská Streda a Chemlon Humenné. V evropských pohárech nastoupil v 1 utkání.\n\n"}
{"id": "820699", "url": "https://cs.wikipedia.org/wiki?curid=820699", "title": "Peter Serbin", "text": "Peter Serbin\n\nPeter Serbin (*31. prosince 1963) je bývalý slovenský fotbalista, záložník.\n\nHrál za Tatran Prešov, DAC Dunajská Streda, Chemlon Humenné a FK Spišská Nová Ves. V evropských pohárech nastoupil ve 2 utkáních.\n\n"}
{"id": "820703", "url": "https://cs.wikipedia.org/wiki?curid=820703", "title": "Hudba Praha (album)", "text": "Hudba Praha (album)\n\nHudba Praha je první studiové album české rockové skupiny Hudba Praha.\nV roce 1987 firma Panton nabídla skupině Hudba Praha vydání debutového alba. Hudba Praha tedy nastoupila do studia. Album však bylo cenzurované. V roce 1988 vyšlo album s 11 písněmi (písně Všechno je naopak a Lunapark byly vyřazeny) jako MC. V roce 1991, už po revoluci, firma Panton přidala i obě vyřazené písně a album s úpravou pořadí vyšlo jako CD.\n\n"}
{"id": "820706", "url": "https://cs.wikipedia.org/wiki?curid=820706", "title": "Aletta Jacobsová", "text": "Aletta Jacobsová\n\nAletta Henriëtte Jacobsová (9. února 1854 – 10. srpna 1929) byla významná představitelka feministického hnutí v Nizozemsku.\n\nPocházela z židovské rodiny. Byla první ženou Nizozemska, která dosáhla kompletního univerzitního vzdělání, když roku 1878 vystudovala medicínu na Amsterdamské univerzitě. Po studiích se angažovala nejprve v nizozemské odborovém hnutí, v jehož rámci se věnovala vzdělávání žen. Roku 1903 se stala předsedkyní nizozemské asociace boje za ženské volební právo. V této funkci zorganizovala kongres v Haagu, kde byla založena mezinárodní ženská organizace Women's International League for Peace and Freedom.\n\nV anketě Největší Nizozemec z roku 2004 se umístila na jedenáctém místě.\n\n\n\n"}
{"id": "820707", "url": "https://cs.wikipedia.org/wiki?curid=820707", "title": "Pašerácká podzemní dráha Užhorod – Vyšné Nemecké", "text": "Pašerácká podzemní dráha Užhorod – Vyšné Nemecké\n\nPašerácký tunel Užhorod (Ukrajina) - Vyšné Nemecké (Slovensko) s úzkorozchodnou kolejovou dráhou byl slovenskou policií odhalen ve středu 18. července 2012.\n\nTunel je dlouhý 700 metrů, z toho asi 480 metrů na slovenské straně, asi 220 metrů po ukrajinské. Hranici překračoval mezi slovenskými hraničními znaky 303 a 302. Vede v hloubce 3 až 6 metrů a má průměr asi 0,8 metru, některé články uvádějí průměr 1 metr. Je tvořen plastovým obalem, který je zevnitř vyztužený ocelovými skružemi.\n\nNa ukrajinské straně ústil do novostavby rodinného domu v Užhorodě, čtvrti Červenica, kde bylo ústí ve sklepě za posuvnou stěnou se skrytým vypínačem. Na slovenské straně v ohrazeném průmyslovém objektu (považovaném za sklad dřeva či výrobnu palet) ve Vyšném Nemeckém směrem k Nižnému Nemeckému. Na slovenské straně ústil tunel tak, že kamion stál přímo nad otvorem vykládací šachty.\n\nV tunelu byla kolejová dráha, po níž jezdil elektrický vláček s až 16 vagóny. Tunel sloužil především k přepravě cigaret. Podle ministra vnitra Roberta Kaliňáka byl vláček schopen přepravovat jakékoliv zboží, pravděpodobně včetně „živého“, tedy osob. Tunel byl uvnitř uzavřen dveřmi, které bylo možné ovládat pouze zvenku, takže sám se nikdo do tunelu ani z něj nemohl dostat.\n\nPoužité technické prostředky a způsob přípravy, realizace a logistického a finančního zabezpečení a utajení byly vysoce profesionální. Dráha nevyužívala žádný starší tunel, ale byl pro ni vykután nově, profesionální důlní technologií. Stavbu pravděpodobně vybudovali a provoz organizovali Ukrajinci.\n\nPodle geologa Jozefa Jančoka je v těchto místech usazená hornina, která není tvrdá. Ruční vykopání tunelu by podle něj mohlo trvat půl roku, mechanizované měsíc.\n\nPodle deníku SME fungoval tunel před odhalením nejméně jeden rok. V době policejního sledování byl v místech zaústění tunelu pozorován ruch dvakrát až třikrát týdně, z čehož pak slovenské vyšetřovací orgány odhadovaly množství pašovaného zboží a výši daňových úniků tak odhadly na až 50 milionů eur za rok. Na místě bylo zajištěno 13 100 kartonů cigaret značek Jin Ling, Classic Blue, Classic Red a LM.\n\nPřípad řešila speciální jednotka s názvem Daňová kobra. Kriminalisté objekt sledovali dva či tři týdny před definitivním odhalením. Na odhalování trasy tunelu slovenská policie využila spolupráce Východoslovenských vodáren, které mají technické vybavení pro detekci podzemního potrubí z povrchu. Ukrajinská strana bez problémů umožnila slovenským policejním expertům práci na svém území a ukrajinská policie provedla zásah v objektu na své straně. Při akci byl na slovenské straně zadržen nájemce objektu, kde tunel ústil, a řidič kamionu, do nějž byly nakládány cigarety. Z anglických nápisů vyšetřovatelé usoudili, že cigarety nebyly určeny pro slovenský trh.\n\nPo zdokumentování bude tunel pravděpodobně zasypán, resp. zabetonován. Uvažuje se též o tom, že by se mohl stát součástí schengenského muzea.\n\nPodle projektového manažera Petera Šimka se jedná o historicky první objevený pašerácký tunel na slovenské hranici i na vnější hranici Schengenské zóny.\n\n"}
{"id": "820718", "url": "https://cs.wikipedia.org/wiki?curid=820718", "title": "Farma (reality show)", "text": "Farma (reality show)\n\nFarma je česká reality show, kterou uváděla TV Nova v roce 2012 (začala 24. června 2012 a skončila 26. srpna 2012). Moderátorkou pořadu byla Tereza Pergnerová a hlavní výhrou v soutěži byl jeden milion korun.\n\nVe hře je 12 lidí z celé České republiky, kteří jsou odvezeni na tajné místo (v případě české verze je to samota u obce Žítková ve Zlínském kraji), kde mají hospodařit bez elektrické energie a vynálezů mladších sta let. Každý týden je zvolen farmář týdne, který bude rozhodovat a komunikovat s hospodářem, kterým je Stanislav. Farmář týdne si volí i sluhy, kteří budou muset obstarat vaření a různé další práce. \n\n\n\n\nDne 26.8.2012 byl finálový duel, který vyhrál Michal Páleník oproti Šárce Havrlíkové. Vítěz vyhrál 1 000 000 Kč.\n"}
{"id": "820721", "url": "https://cs.wikipedia.org/wiki?curid=820721", "title": "Seznam kulturních památek v okrese Brno-venkov", "text": "Seznam kulturních památek v okrese Brno-venkov\n\n\nHradiště Osiky se nachází na území obce Synalov.\nKostel svatého Stanislava se nachází na území obce Osiky.\n"}
{"id": "820722", "url": "https://cs.wikipedia.org/wiki?curid=820722", "title": "Seznam kulturních památek v okrese Bruntál", "text": "Seznam kulturních památek v okrese Bruntál\n\n"}
{"id": "820725", "url": "https://cs.wikipedia.org/wiki?curid=820725", "title": "Seznam kulturních památek v okrese Břeclav", "text": "Seznam kulturních památek v okrese Břeclav\n\n\n"}
{"id": "820726", "url": "https://cs.wikipedia.org/wiki?curid=820726", "title": "Leaf Hound", "text": "Leaf Hound\n\nLeaf Hound je britská rocková skupina. Skupina vznikla v roce 1969, kdy několik hudebníků odešlo od souboru Black Cat Bones. Původními členy skupiny byli Peter French (zpěv), Derek Brooks (kytara), Rod Price (kytara), Stuart Brooks (baskytara) a Keith George-Young (bicí). Price ze skupiny záhy po založení odešel ke skupině Foghat a na jeho místo přišel jeho bratranec Mick Halls. Své první album s názvem \"Leaf Hound\" skupina vydala pouze v Německu v roce 1971, krátce poté však stejné album vyšlo pod názvem \"Growers of Mushroom\". Po vydání alba odešli oba Brooksové a přišel nový člen Ron Thomas (baskytara). Ve stejný rok kdy album vyšlo se skupina rozpadla. Pete French později hrál se skupinami Atomic Rooster a Cactus.\n\nK obnovení skupiny Leaf Hound došlo v roce 2004 v sestavě French, Luke Rayner (kytara), Ed Pearson (baskytara) a Jimmy Rowland (bicí). V roce 2007 skupina vydala nové album \"Unleashed\".\n\n"}
{"id": "820729", "url": "https://cs.wikipedia.org/wiki?curid=820729", "title": "Wago svorka", "text": "Wago svorka\n\nWago svorka je bezšroubový druh svorek používaných v elektroinstalačních rozvodech. Stálý kontakt s vodičem zajišťuje přítlak pružiny, bez ohledu na průřez vodiče v daném rozsahu, který je uvedený pro konkrétní typ svorky. Wago svorky se vyrábí s různým počtem otvorů (2–8) pro různé typy vodičů (pevné, vícedrátové, jemně laněné apod.) v jedné či více řadách. Na rozdíl od tzv. „čokolády“ jsou tedy Wago svorky vhodné i pro spojení většího počtu vodičů než dvou.\n\nSvé jméno získaly tyto svorky díky výrobci a vynálezci pružinového spoje, společnosti WAGO, která se výrobě těchto svorek věnuje dodnes. Z pojmu „Wago svorka“ se stalo ustálené spojení, se kterým se lze setkat i při označení svorek jiných výrobců.\n\n"}
{"id": "820730", "url": "https://cs.wikipedia.org/wiki?curid=820730", "title": "Seznam kulturních památek v okrese Česká Lípa", "text": "Seznam kulturních památek v okrese Česká Lípa\n\n\n"}
{"id": "820731", "url": "https://cs.wikipedia.org/wiki?curid=820731", "title": "Seznam kulturních památek v okrese Český Krumlov", "text": "Seznam kulturních památek v okrese Český Krumlov\n\n"}
{"id": "820733", "url": "https://cs.wikipedia.org/wiki?curid=820733", "title": "Seznam kulturních památek v okrese Děčín", "text": "Seznam kulturních památek v okrese Děčín\n\n"}
{"id": "820735", "url": "https://cs.wikipedia.org/wiki?curid=820735", "title": "So (album)", "text": "So (album)\n\nSo je studiové album Petera Gabriela. Album původně vyšlo v květnu 1985 u vydavatelství Geffen Records (USA) a Charisma Records (UK). V roce 2010 album vyšlo v reedici u Real World/Virgin Records. Album produkoval Gabriel spolu s Danielem Lanois.\n\n"}
{"id": "820736", "url": "https://cs.wikipedia.org/wiki?curid=820736", "title": "Pavel Vohnout", "text": "Pavel Vohnout\n\nPavel Vohnout (* 13. února 1963, Československo) je český herec a zpěvák vystupující pod přezdívkou Kyklop. Je znám svou mohutnou postavou (170 kg) Vystupoval jako zpěvák kapely Maxim Turbulenc a je jejím zakládajícím členem. Výrazně zhubnul. Ke svým 50tým narozeninám si nadělil svou solovou a čistě rockovou desku s názvem Prostě Já. Na podzim roku 2015 po rozpadu původních členů Maxim Turbulenc zakládá novou skupinu MAXÍCI, kam se vrací Petr Panocha a dalším členem kapely se stává Přemek Stoklasa Šemík. Skupina Maxíci vydala v roce 2016 své první autorské CD s názvem Baby Pop.\n\n"}
{"id": "820739", "url": "https://cs.wikipedia.org/wiki?curid=820739", "title": "Fort Flagler", "text": "Fort Flagler\n\nFort Flagler je státní park a bývalá pevnost americké armády na severním pobřeží ostrova Marrowstone v americkém státě Washington. Návštěvníkům se zde nabízí výhled na město Port Townsend severozápadně od pevnosti, jeřáby námořnické základny na Indiánském ostrově západně od pevnosti a na Whidbeyho ostrov východně od pevnosti, na druhé straně úžiny Admiralty. Státní park je rovněž východním koncem silnice Washington State Route 116.\n\nV parku se nachází turistické i cyklistické stezky, tábořiště a autokempy, lodní rampy a několik historických budov poskytujících ubytování – dům nemocničního správce nebo bývalá obydlí pro důstojníky. Dále se v parku nachází muzeum pojednávající o historii pevnosti. Jeho prohlídky s průvodcem se dají zamluvit s předstihem. \n\nMezi lety 1958 a 1989 zde Seattleská symfonie mládeže pořádala každý rok hudební tábor, každý srpen se zde navíc konal Marrowstonský hudební festival. Roku 1974 zde byl natočen film \"1812 Overture\", což je také název předehry od Petra Iljiče Čajkovského.\n\nNyní park slouží mnohým středním školám. Například školní kapela střední školy Kamiak High School v Mukilteu zde má každý rok soustředění, stejně jako tým přespolního běhu Newport High School v Bellevue. Třeťáci a čtvrťáci z Eastside Catholic School ve městě Sammamish sem jezdí na tábor poučující o víře, stejně jako členové Metodistické mládeže z okolí Seattlu a Tacomy, a Seattleský dívčí pěvecký sbor sem jezdí na pěvecké soustředění.\n"}
{"id": "820741", "url": "https://cs.wikipedia.org/wiki?curid=820741", "title": "Habomajské ostrovy", "text": "Habomajské ostrovy\n\nHabomajské ostrovy ( \"[Chabomaj]\", \"[Habomai guntō]\", nebo 歯舞諸島 \"[Habomai šotō]\") je skupina nejjižnějších ostrůvků Kurilského souostroví. V současnosti jsou pod správou Ruské federace, ale jsou, současně s ostrovy Iturup, Kunašir a Šikotan, nárokovány Japonskem.\n\nV textech lze nalézt zjednodušený název Habomaj a často i nesprávnou interpretaci, že se jedná o jeden ostrov.\n\nOstrovy jsou s výjimkou ruské pohraniční stráže neobydlené, částečně i z důvodů své nejasné budoucnosti.\n\nOstrovy leží v bezprostředním sousedství ostrova Hokkaidó. Ruská geografie je spolu s ostrovem Šikotan zařazuje do \"Malého kurilského pásma\". Japonská geografie tyto ostrovy ke Kurilám nepočítá.\n\nSestávají zhruba z deseti ostrůvků a skalisek, přičemž všechny ostrovy plochou větší než 1 km² uvádí tabulka níže. \n\nHabomajské ostrovy byly obsazeny sovětskou armádou v posledních dnech druhé světové války. Následně je Sovětský svaz anektoval v souladu s požadavky dohodnutými na jaltské konferenci se Spojenci, kterým za to přislíbil účast ve válce s Japonskem.\n\nV roce 1956, po složitém vyjednávání společné sovětsko-japonské deklarace, která ukončila válečný stav mezi oběma stranami, Sovětský svaz přislíbil navrátit Habomajské ostrovy Japonsku spolu s ostrovem Šikotan. Má se tak stát po uzavření vzájemné mírové smlouvy. Přestože taková smlouva nebyla podepsána, byl tento slib obnovován během sovětsko-japonských a později rusko-japonských jednání.\n"}
{"id": "820742", "url": "https://cs.wikipedia.org/wiki?curid=820742", "title": "Seznam kulturních památek v okrese České Budějovice", "text": "Seznam kulturních památek v okrese České Budějovice\n\n\n"}
{"id": "820744", "url": "https://cs.wikipedia.org/wiki?curid=820744", "title": "Funk fingers", "text": "Funk fingers\n\nFunk fingers je styl hraní na basovou kytaru, kdy má hráč na prstech přilepené bubenické paličky. Vymyslel ho Tony Levin za pomoci kytarového technika Andyho Moorea při nahrávání alba \"So\". Později Levin tímto stylem nahrál například skladby „Steam“ a „Secret World“ z alba \"Us\". Levin jej rovněž použil na svých sólových deskách a ve skladbách skupiny King Crimson.\n"}
{"id": "820749", "url": "https://cs.wikipedia.org/wiki?curid=820749", "title": "Might &amp; Magic Heroes VI", "text": "Might &amp; Magic Heroes VI\n\nMight & Magic Heroes VI (někdy označováno jako \"Heroes VI\" nebo \"HoMM6\") je šestým pokračováním slavné počítačové fantasy herní série \"Heroes of Might and Magic\". Vydavatelem je francouzský Ubisoft. Hra vyšla 14. října 2011, obsahuje českou lokalizací (titulky).\n\nHra běží v plně trojrozměrném grafickém enginu. Hru je možné hrát za celkem pět ras: Azyl, Nekropoli, Peklo, Svatyně a Tvrz. Odehrává se ve světě Ashan, tak jako Heroes V. Obtížnost hry je možné nastavit na tři úrovně (snadná, normální, těžká). Suroviny nezůstávají stejné jako v předchozích dílech, tentokrát jsou jen tři – dřevo, ruda a krystaly (dříve byly navíc ještě drahokamy, rtuť a síra). Populace se ve městech a příbytcích na mapě dobrodružství doplňuje jednou týdně a každou jednotku lze trénovat ze základní verze na vylepšenou.\n\nHrdinové se mohou zúčastnit bitev podobně jako v minulém díle (Heroes V), když je na tahu může sesílat kouzla, nebo zaútočit na nepřátelské jednotky. Hrdinu nelze zabít.\n\nV bitvě jsou na bitevním poli použity čtvercová políčka (12x16 v bitvě v terénu), v Heroes I – IV byly šestiúhelníkové, v Heroes V byly taktéž čtvercová. Na střídání jednotek má opět vliv i iniciativa, podobně jako v Heroes V. Bitvu nadále ovlivňují štěstí a morálka armád a jednotek v nich. Když má jednotka štěstí, zdvojnásobuje škody, které způsobuje nepřátelům. Má-li jednotka smůlu, jsou škody poloviční. Je-li jednotka pod vlivem kladné morálky, zvýší se jí pro následující tah iniciativa, zatímco pod vlivem záporné morálky se jí pro tento tah iniciativa sníží a dostane se na řadu až později.\n\nVelkou novinkou jsou hranice území, na minimapě jsou zobrazeny barevně. V nepřátelském území není možné přebrat doly, či jiné podpůrné budovy, lze je obsadit jen dočasně, tak že u nich hlídá hrdina, poté co hrdina odchází je kontrola ztracena. K zabrání nepřátelského území je nutné dobýt buď město, nebo pevnost. Pevnost lze také konvertovat a zvyšuje nárůst vojska. Po dobytí hradu, či pevnosti, hráč automaticky ovládá celé území a nehlídané doly jsou přebrány automaticky.\n\nVe hře je celkem pět ras: \"Azyl\", \"Svatyně\", \"Tvrz\", \"Nekropole\", \"Peklo\" a \"Temní Elfové (DLC Odstíny Temnoty)\". V každém městě každé rasy je možné najmout hrdin(k)u a jednotky, rozdělené do sedmi úrovní. Města je možné i konvertovat na domovské město a mít tak stejné jednotky. Hrdinové se také můžou snadno a poměrně brzy teleportovat mezi městy, pokud je postavena stavba městský portál, teleportace spotřebuje část hrdinova tahu.\n\nOznačováni také jako „rytíři světla“, jedná se o feudální teokratickou Svatou říši chráněnou středověkými rytíři a mnichy, kteří mají přístup k magii Světla a elitním „andělským\" vojákům. Azyl byl inspirován Středověkou západní Evropou (atmosféra a vzhled), Imperiálním Římem (koncept „Pax Romana\"), Řádem templářů (smysl pro náboženská poslání), Viktoriánskou Anglií (puritánská povaha a striktní třídní společnost).\n\nHlavní strategií hrdinů Azylu je schopnosti stvoření zkombinovaná v Slabost, která absorbuje a přesměrovává nepřátelské útoky, společně léčí utrpěná poškození a oplácí údery.\n\n\nTaké známi jako: Nekromanti, Nemrtví. Ze začátku byli nekromanti malou sektou mezi mágy, ale rozrostli se v mocný národ. Vzývají „Smrt\", jeden z mnoha směrů Ashy. Jejich interpretace nejtemnější z Ashiných podob je fanatická, zdůrazňuje smrt samotnou a blahořečí stav neživý, kterého všichni nekromanti chtějí dosáhnout. Nekromanti studují magii Smrti za účelem nabytí věčnosti. Nekropole je inspirována: Starověkým Egyptem (Kniha mrtvých), Buddhismem (Askeze a odmítání světa smrtelných jako pomíjivý a neskutečný).\n\nHrdinové nekropole by měli hrát na čas, postupně oslabovat své nepřátele a vracet do hry mrtvé jednotky do doby, než si vytvoří neporazitelnou armádu.\n\n\nTaké známi jako: Démoni, nebo Vládci chaosu. Démoni jsou ztělesněním Chaosu. Věří, že jediná smysluplná hodnota je absolutní svoboda jedince, a proto nemají potřebu zdůvodňovat své jednání. Zabíjí jen proto, že můžou nebo chtějí. Peklo je inspirováno Řeckými Deanedeny a Bachantony (šílení vyznavači řeckého boha Dionýsa), Dekadentní Starověký Řím (Nero, Caligula, Heliogabela...) Kartágští a Aztéčtí kněží.\n\nPomocí bran si mohou přivolat posily, Hrdinové Pekla by se obecně měly zaměřit na to, jak co nejrychleji způsobit co nejvíce zranění na co největší ploše, „hromadné“ ofenzivní schopnosti, eliminace nepřátelských podpor a taktiky a na postradatelné posily, které jsou zcela zadarmo.\n\n\nHashima je feudální stát rozdělený pomocí chrámů, které se nacházejí všude tam, kde je zdroj vody nebo jsou vodní plochy. Všichni, ať válečníci či mnichové, sedláci či básníci, věří v Shalassu, Dračí bohyni vody, která jim dává magickou moc založenou na tomto živlu. Životním cílem nag je sebezdokonalování a očištění. Nezáleží na tom, zdali se jedná o osobní život nebo řemeslo, snaží se dosáhnout těch nejvyšších ideálů svých pánů a legend z dávných dob.\nVládkyní Hashimi je Věčná císařovna, která drží svou moc už několik set let.\nSvatyně je inspirována učení Zenu, bojové umění Dálného východu, japonskými válečníky za éry Sengoku, čínskými šaolinskými mnichy a indickou mytologií.\n\nVeškeré své úsilí by se mělo zaměřit na jednu útočící jednotku, která se může stát i nejlepší jednotkou pro boj muž proti muži ve hře.\n\n\nKočovné kmeny barbarských skřetů jsou hrdí přeživší rozdělení dlouhým pronásledováním. V době prvního zatmění mágové ze Sedmi měst prováděli pokusy se zakázanou magii. Vpravením démonické krve do lidských zločinců byla stvořena „zmutovaná“ rasa úderných jednotek - skřetů. Tito vzdálení příbuzní démonů byli od narození trénováni k tomu, aby se stali jejich konečnou zhoubou.\n\nS lehkou zbrojí a těžkými zbraněmi se skřeti vrhají vstříc nepříteli spoléhajíc na to, že svým počtem, rychlostí, zuřivostí a odolností prorazí nepřátelskou formaci bez větších ztrát ve vlastních řadách. Jsou přirozeně odolní vůči magii, především pak té, kterou ovládají jejich pekelní příbuzní (oheň, ovládnutí, iluze…).\n\n\n\nNovinkou, oproti předchozím dílům, je také zavedení morálky. Hrdina si v průběhu kampaně několikrát musí zvolit buď cestu slz (dobro), nebo cestu krve (zlo), volba morálky mírně ovlivní průběh hry.\n\n\nHeroes VI: Odstíny temnoty (\"Heroes VI: Shades of Darkness\") první datadisk přidá do hry novou rasu, temné elfy, příběh, nové hrdiny, dvě nové kampaně (za Temné elfy a Nekromanty). Datadisk vyjde 2. května 2013.\n\n\n\n"}
{"id": "820752", "url": "https://cs.wikipedia.org/wiki?curid=820752", "title": "Gejza Adam", "text": "Gejza Adam\n\nGejza Adam (* 19. ledna 1951) je slovenský pedagog, aktivista romské menšiny a předseda Strany rómskej koalície, bývalý československý politik, poslanec Sněmovny lidu Federálního shromáždění za VPN, později krátce za HZDS a ODÚ-VPN, počátkem 90. let místopředseda Romské občanské iniciativy ČSFR.\n\nVe volbách roku 1990 zasedl za VPN do Sněmovny lidu (volební obvod Východoslovenský kraj), ovšem jako nominant Romské občanské iniciativy. Po rozkladu VPN přešel dočasně (v období květen 1991) do poslaneckého klubu HZDS, ale pak byl členem poslanecké frakce Občianska demokratická únia-VPN. Ve Federálním shromáždění setrval do voleb roku 1992. Byl zároveň místopředsedou Romské občanské iniciativy ČSFR (ROI).\n\nV souvislosti s problémy v řešení česko-slovenského státoprávního uspořádání počátkem 90. let vedl Gejza Adam křídlo, které v rámci federální ROI akcentovalo slovenské pozice a samostatnou politickou organizovanost slovenských Romů. V lednu 1991 zaslali jeho stoupenci členům ROI telegram, v němž stálo: „\"ÚV ROI slovenský zjäzd vás žiadá neúčastnit sa v Brne. Doktor Gejza Adam, Košice\".“ Stal se tak v rámci slovenské ROI protivníkem více federálně orientovaného Emila Ščuky. Ščuka na to reagoval následovně: „\"Na přelomu roku se od nás oddělila názorová skupina kolem poslance FS dr. Adama. Dr. Adam zastával názor, že dojde k osamostatnění Slovenska, tudíž není potřeba federální strany a že jediný politik, který to myslí se všemi dobře, je pan Mečiar.\".“ V roce 2000 je Adam zmiňován jako předseda Romské občanské iniciativy na Slovensku. Ta tehdy přišla s požadavkem uplatňování zákona o menšinových jazycích i pro romskou populaci.\n\nDo slovenských parlamentních voleb roku 2010 kandidoval jako předseda Strany rómskej koalície, která ovšem získala jen necelých 7000 hlasů a nezískala parlamentní zastoupení.\n\nPůsobí jako středoškolský učitel. Je ředitelem a pedagogem Střední umělecké školy v Košicích. Ta byla založena roku 1992 jako škola pro výuku hudby, tance a dramatu pro romskou i neromskou populaci.\n\n"}
{"id": "820758", "url": "https://cs.wikipedia.org/wiki?curid=820758", "title": "CasaPound", "text": "CasaPound\n\nCasaPound je squat v Římě a italské politické hnutí, které vychází z neofašismu . Hnutí vzniklo 26. prosinec 2003, pod vedením Gianluca Iannone.\n\nByl založen v roce 2003 Gianluca Iannone. CasaPound byl založen původně v Fiamma Tricolore, ale kvůli neshodám došlo k rozdělení.\n\nCasaPound vyznává antikapitalismus, ale taky zároveň antikomunismus. RSI je obvykle viděna stranou jako příklad toho, co fašismus měl být a to jako příklad skutečného sociálního státu.\n\nCasaPound je centrum hudební scény a místo setkávání neofašických skupin. CasaPound je neofašistická kulturní a politická asociace zabývající se především sociálními a politickými problémy. Politicky CasaPound navrhuje zákonné úpravy jako «Sociální hypotéky» a «Čas se stát matkou». CasaPound má umělecký klub a internetové rádio.\n\n"}
{"id": "820760", "url": "https://cs.wikipedia.org/wiki?curid=820760", "title": "Žito seté", "text": "Žito seté\n\nŽito seté (\"Secale cereale\") je obilnina z čeledi lipnicovitých (\"Poaceae\"). Staroslověnský název žita je rež. Je pěstováno zejména ve východní, střední a severní Evropě. Na tato místa se žito dostalo spolu se Slovany, když končila doba bronzová. Zmínky sahají až do dob Plinia.\n\nJe to jednoletá nebo dvouletá obilovina, která dorůstá výšky 60 až 150 cm. Ve výjimečných případech dosahuje výšky až 2 m.\n\nStébla jsou trsnatá, přímá, lysá a nahoře jsou pýřitá. Stébla mají 3–6 kolének, které rozdělují stéblo na jednotlivé články (internodia).\n\nPochvy listu jsou úzké, lysé a hnědočervené, protože jsou zbarveny antokyany. Jazýček je velmi krátký (1 mm), uťatý a jemně zoubkovaný. Ouška jsou malá, lysá a bíle zbarvena. Čepele jsou ploché a mají na líci slabě drsný povrch a bývají pokryta krátkými chloupky.\n\nKvětenství se nazývá lichoklas, který je podlouhle čárkovitý, čtyřhranný a zploštělý. Klásky rostou jednotlivě a jsou ploše přimáčknuté. Jsou složeny ze dvou až tří květů. Vrcholový klásek je zcela zakrnělý. Plevy jsou čárkovitě šídlovité, jednožilné a na ostrém kýlu jsou drsné. Kvítky jsou chráněny velkou, kýlnatou a hřebínkatě brvitou pluchou. Pluchy jsou úzké a vybíhají v silnou, drsnou a 2 až 5 cm dlouhou osinu. Mezi pluškou a pluchou jsou dvě brvité a dužnaté pleny, které objímají pestík s dlouhými bliznami. Okolo pestíku jsou tři tyčinky.\n\nPlodem je obilka. Obilky jsou neokoralé, nahé a jsou zelené nebo modrozelené.\n\nKlíček má 4 kořínky. Žito je cizosprašná rostlina. Doba květu se pohybuje okolo 7 až 12 dní.\n\nŽito se vyskytuje ve formě ozimé a jarní. V zemědělství je upřednostňována forma ozimá. Je důležité, aby obilky neobsahovaly námel, který je jedovatý. Tato obilovina je nenáročná na přírodní podmínky. Žito odnožuje brzy na podzim. V České republice se žito vysévá od září až do poloviny října. Teplota, při které žito klíčí, se pohybuje okolo 1–2 °C. Vysévá se do písčitohlinité a hlinitopísčité půdy. Nejčastěji se pěstuje v horách v podzolových půdách – překoná i mírnou kyselost půdy. Co se týče doby kvetení, jsou nejvhodnější mírné a vlhké podmínky. Za jiných podmínek dochází například k odplavení pylu nebo nevyklíčí pylová láčka.\n\n\nObilky žita obsahují asi 70 % sacharidů, 9–15 % bílkovin, 1,5 % tuků, minerální látky. Žito obsahuje rozpustnou vlákninu, která dokáže vázat množství vody a tím chrání sliznici střev. Významné minerální látky obsažené v žitě jsou vápník, draslík a fosfor, které mají význam pro zdravý vývoj kostí, železo – podporující krvetvorbu, síra, fluor a hořčík – na posílení imunity.\n\nPro žito jsou vhodnější vyšší polohy, a proto se pěstuje především v severní a střední Evropě a také v Asii. Pěstuje se v jihozápadním Kapsku a v Severní Americe, ačkoliv pěstování mimo Evropu není zcela běžné. Žito se v České republice nejvíce vyskytuje v jižních, východních a západních Čechách a to hlavně v jejich podhorských oblastech.\n\n\n\n"}
{"id": "820761", "url": "https://cs.wikipedia.org/wiki?curid=820761", "title": "Jiří Adámek", "text": "Jiří Adámek\n\nPhDr. Jiří Adámek (* 24. srpna 1939) je český historik, politik strany Moravané, bývalý československý politik a poslanec Sněmovny lidu Federálního shromáždění za HSD-SMS po sametové revoluci počátkem 90. let.\n\nPo volbách roku 1990 zasedl za HSD-SMS do Sněmovny lidu (volební obvod Jihomoravský kraj). Mandát nabyl až dodatečně jako náhradník v září 1991 poté, co zemřel poslanec Boleslav Bárta. Ve Federálním shromáždění setrval do voleb roku 1992.\n\nV komunálních volbách roku 2002 neúspěšně kandidoval do zastupitelstva městské části Brno-Řečkovice a Mokrá Hora za HSD-SMS (uváděn jako archivář). Opětovně se o zvolení do tamního zastupitelstva neúspěšně pokoušel v komunálních volbách roku 2006 (nyní za stranu Moravané, uváděn jako historik).\n\nV parlamentních volbách v roce 2010 kandidoval za stranu Moravané, ale strana nezískala parlamentní zastoupení. Uváděn je jako historik, bytem Brno.\n\nZasedá ve výkonném výboru Moravského národního kongresu.\n\n"}
{"id": "820763", "url": "https://cs.wikipedia.org/wiki?curid=820763", "title": "Římskokatolická farnost Mikulčice", "text": "Římskokatolická farnost Mikulčice\n\nŘímskokatolická farnost Mikulčice je jedno z územních společenství římských katolíků v děkanátu Hodonín s farním kostelem Nanebevzetí Panny Marie.\nMikulčice jsou v nejstarších písemných památkách zmiňovány roku 1052. V roce 1131 jsou zapsány jako součást břeclavského kostela. Pod patronátem tamní vrchnosti byla i fara. Jako farnost olomoucké diecéze jsou zapsány v jejím katalogu v roce 1383. Poté, co Kuruci (uherští povstalci) vypálili roku 1683 obec včetně kostela a fary, odstěhoval se farář do Moravské Nové Vsi. V Mikulčicích začal působit kaplan roku 1721, prvním farářem znovu samostatné farnosti byl roku 1835 ustanoven Augustin Gabriel. \nJméona duchovních správců jsou známa od přelomu 17. a 18. století. Farářem je od 1. srpna 2014 ustanoven R. D. ThLic. Michael Špaček.\n\nNa 22. říjen připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná 3. července.\n\nVe farnosti se pravidelně pořádá tříkrálová sbírka. V roce 2014 se při ní vybralo 35 659 korun, o rok později 42 232 korun. V roce 2016 se při sbírce vybralo 38 043 korun. \n\n"}
{"id": "820770", "url": "https://cs.wikipedia.org/wiki?curid=820770", "title": "Malpígie", "text": "Malpígie\n\nMalpígie (\"Malpighia\"), česky též acerola, je rod rostlin z čeledi malpígiovité (\"Malpighiaceae\"), v níž je zařazen do podčeledi \"Malpighioideae\". Jeho asi 40 druhů je původem z tropické a subtropické Střední Ameriky, Karibiku a severních částí Jižní Ameriky kde i v současnosti hlavně vyrůstají. Nejvíce druhů je rozšířeno na území Brazílie. Rod byl pojmenován po italském přírodovědci a lékaři ze 17. století Marcelu Malphigi.\n\nJsou to nepopínavé stálezelené husté keře nebo nízké stromy s větvičkami se vstřícnými listy které jsou obvykle porostlé na rubové straně drobnými žahavými chloupky. Listy mívají krátké řapíky a docela nenápadné palisty rostoucí mezi stonkem a řapíkem.\n\nKvěty vyrůstají v úžlabních nebo v koncových květenstvích, stopkatých chocholících nebo okolících s nežláznatými listeny i listenci. Kalich je vytrvalý a má šest až deset žlázek produkující olejovitou tekutinu, náhradu za nektar pro opylující hmyz, nejčastěji včely. Koruna má pět nestejně velkých bílých nebo červených lístků lžícovitého tvaru, na obvodu zubatých až třásnitých. Z češule vyrůstá deset lysých, nestejně dlouhých tyčinek s nitkami ve spodní polovině srostlými, které nesou drobné prašníky s polyporátními pylovými zrny. Třídílné svrchní semeníky srostlé ze tří plodolistů (v každém dílu po jednom vajíčku) jsou lysé a mají tři nápadné čnělky s bliznami.\n\nPlody jsou červené nebo oranžové dužnaté peckovice, nejčastěji smáčkle kulovité, se 2 neb 3 semeny bez endospermu. Plodožraví ptáci a kaloni rozšiřují nestrávená semena ve výkalech.\n\n\nMalpígie jsou přirozeně rozšířeny na rozsáhlém území. Některé druhy se pěstují pro ovoce, např. malpígie lysá (\"Malpighia glabra\"), známá jako barbadoská třešeň nebo západoindická třešeň, jejíž plody obsahují více vitamínu C než citrony a před rozvojem syntetické výroby byly důležitým zdrojem kyseliny askorbové. Jiné druhy, např. cesmíně podobná \"Malpighia coccigera\" či převislá \"Malpighia pendiculata\" se vysazují v tropech jako okrasné rostliny v parcích nebo se z nich tvarují domácí bonsaje.\n\n\n \n"}
{"id": "820773", "url": "https://cs.wikipedia.org/wiki?curid=820773", "title": "Arménská liga ledního hokeje", "text": "Arménská liga ledního hokeje\n\nArménská liga ledního hokeje je nejvyšší hokejovou ligou v Arménii.\n\nLiga byla založena roku 2000 Arménskou hokejovou federací.\n\n"}
{"id": "820774", "url": "https://cs.wikipedia.org/wiki?curid=820774", "title": "Rostislav Krotký", "text": "Rostislav Krotký\n\nRostislav Krotký (* 19. října 1976) je český profesionální cyklista, který závodí za tým AC Sparta Praha cycling a Vysočina Cycling. Cyklistice se věnuje od svých 16 let. Kromě cyklistiky má rád běžecké lyžování.\n\nV roce 2012 založil cyklistický tým Vysočina Cycling.\n\n\n\nRostislav Krotký založil v roce 2012 cyklistický tým Vysočina Cycling. Je jeho zakladatel a také jezdec současně při působení v týmu AC Sparta Praha cycling. Projekt Vysočina Cycling je zaměřen na podporu výkonnostní cyklistiky na Vysočině, a to především cyklistiky silniční, ale ne pouze.\n\nV týmu jsou jezdci různých věkových kategorií: starší, mladší i kadeti (mládež). Kromě Krotkého za tým závodí také jeho týmový kolega z AC Sparta Praha cycling Martin Hunal. Další jména: Jaroslav Sláma, Lukáš Tomášek, Tomáš Poslušný...\n\nMezi úspěchy týmu patří 2. místo 5. etapy mezinárodního cyklistického etapového závodu mužů Vysočina, které získal Martin Hunal a 2. místo celkově vrchařská soutěž Rostislav Krotký.\n\nKromě profesionální cyklistiky se Krotký věnuje programování. Vystudoval VUT Brno, Fakulta elektrotechniky a informatiky v oboru Kybernetika, automatizace a měření – Ing.\n\n"}
{"id": "820775", "url": "https://cs.wikipedia.org/wiki?curid=820775", "title": "Římskokatolická farnost Prušánky", "text": "Římskokatolická farnost Prušánky\n\nŘímskokatolická farnost Prušánky je jedno z územních společenství římských katolíků v děkanátu Hodonín s farním kostelem sv. Isidora.\n\nPrušánky původně patřily do čejkovické farnosti. V roce 1712 byla v obci postavena kaple svatého Isidora. Ta sloužila čtyřicet let a pro zchátralost byla zbořena. na jejím místě byl postaven nový kostel se stejným zasvěcením, který byl vysvěcen 11. listopadu 1758. Stavba kostela byla ovšem založena na nepevném slínovitém podloží. Proto se časem objevily ve zdivu pukliny a kostel se začal pomalu rozjíždět. Kostel musel být tedy podepřen postupně sedmi pilíři. Roku 1880 byla loď kostela stažena železnými táhly a koruna zdiva zpevněna železobetonovým věncem. Kostel byl mnohokrát opravován. K nejzávažnějším stavebním zásahům došlo po druhé světové válce, ve které byl kostel poškozen dělostřelbou.\nFarářem je od 1. srpna 2013 R.D. Mgr. Ing. Vít Hába.\nNa 23. říjen připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná 10. července.\n\nBěhem bohoslužeb účinkuje schola sv. Isidora, funguje také lektorská služba.\n\nVe farnosti se pravidelně pořádá tříkrálová sbírka. V roce 2014 se při ní vybralo 48 980 korun, o rok později 61 151 korun. V roce 2016 se při sbírce vybralo 61 314 korun. \n\n"}
{"id": "820778", "url": "https://cs.wikipedia.org/wiki?curid=820778", "title": "Miroslav Adámek (slovenský politik)", "text": "Miroslav Adámek (slovenský politik)\n\nMiroslav Adámek (* 12. května 1945) byl slovenský a československý politik, poslanec Sněmovny lidu Federálního shromáždění za Slovenskou národní stranu po sametové revoluci počátkem 90. let.\n\nVe volbách roku 1990 zasedl za SNS do Sněmovny lidu (volební obvod Středoslovenský kraj). Ve Federálním shromáždění setrval do voleb roku 1992.\n\n"}
{"id": "820787", "url": "https://cs.wikipedia.org/wiki?curid=820787", "title": "Berlínské fotografické ateliéry v 19. století", "text": "Berlínské fotografické ateliéry v 19. století\n\nBerlínské fotografické ateliéry v 19. století je téma vědeckého projektu, které bylo zahájeno v roce 2003 s výhledem na několik dalších let na Univerzitě aplikovaných věd v Berlíně v rámci programu muzeologie. Pod vedením profesorky Sibylly Einholzové se spolupracuje se společností pro dějiny Berlína založené v roce 1865 a jejíž fotografická sbírka je jedním ze základů výzkumného projektu. Na oficiálních stránkách lze nalézt abecední seznam fotoateliérů, příklady zadních stran fotografií, vybrané tematické snímky (rodiny, děti, módní fotografie oblečení nebo městské veduty) a stručnou historii na téma fotografických ateliérů v Berlíně.\n\nPro období 1870-1890 vypátrali dosud (únor 2008) studenti více než 800 jmen fotografů, kteří jsou prezentováni v inovované on-line databázi s adresami a letopočty. „Pokud se v Berlíně započítají všechny ateliéry od roku 1850 do roku 1900, jejich počet přesáhne 1500“.\n\n\n\n\n"}
{"id": "820795", "url": "https://cs.wikipedia.org/wiki?curid=820795", "title": "Národní park Sarek", "text": "Národní park Sarek\n\nNárodní park Sarek je oblast v regionu Jokkmokku v Laponsku patřící k severnímu Švédsku. Hraničí s národními parky Stora Sjöfallet a Padjelanta. Je oblíbený mezi milovníky trekingu a horolezci, pro začátečníky ale není vhodný.\n\nPark je má zhruba kruhovitý obrys s poloměrem okolo 25 kilometrů. Nenacházejí se zde žádné značené trasy, žádné nocležiště a pouze pár mostů. Některé mosty jsou umisťovány pouze v letním období. Sarek patří mezi oblasti s nejčastějšími srážkami ve Švédsku a tak jsou podmínky velmi závislé na počasí. U mnoha potoků hrozí rozvodnění a jejich překračování může být velmi nebezpečné bez předchozí zkušenosti.\n\nDelta řeky Rapa je považována za jedno z nejkrásnějších míst v Evropě a vrcholek hory Skierffe nabízí výhled na celé toto údolí.\n\nV národním parku se nachází velký počet vysokých hor s výškou přes 2 000 metrů. Ve skutečnosti, šest ze třinácti nejvyšších švédských vrcholů je ukryto uvnitř tohoto parku a to včetně druhé nejvyšší hory Švédska - Sarektjåkkå. Kvůli obtížnému přístupu jsou tyto hory velmi zřídka zdolávány.\n\nSpolečně s pár dalšími národními parky ve Švédsku patří Sarek k nejstarším parkům v Evropě. Od roku 1996 je součástí světového přírodního a kulturního dědictví UNESCO pod názvem „Laponské území“ společně s dalšími okolmími chráněnými územími.\n\n"}
{"id": "820803", "url": "https://cs.wikipedia.org/wiki?curid=820803", "title": "Městečko záhad", "text": "Městečko záhad\n\nMěstečko záhad (v anglickém originále Gravity Falls) je americký dětský animovaný televizní seriál vysílaný stanicemi Disney Channel a Disney XD. Seriál vytvořil Alex Hirsch (bývalý scenárista seriálů \"Rybičky\" a \"The Marvelous Misadventures of Flapjack\"). Pilot seriálu byl odvysílán 15. června 2012 v USA. Premiérově byl uveden 29. června 2012 v USA. Premiéra pilotu seriálu v Česku proběhla 20. října 2012. První řada seriálu byla vysílána od 10. listopadu 2012 na Disney Channelu. Dne 12. března 2013 byl seriál prodloužen o druhou řadu, která se dostala na obrazovky stanice Disney XD 4. srpna 2014.\n\nSeriál sleduje dobrodružství dvanáctiletých dvojčat Dippera a Mabel Pinesových, které jejich rodiče poslali z města k prastrýčkovi Stanovi do Městečka záhad v Oregonu. Zlejda Stan provozuje Tajemnou chýši, což je vlastně past na turisty a nejbizarnější muzeum na světě v jednom. Dipper ani Mabel však zatím netuší, že městečko má svá, někdy divná, zvláštní a zábavná, ale jindy zase temná a nadpřirozená tajemství. Jednoho dne však Dipper najde v lese tajemný deník 3. Město začne být pro Dippera, Mabel, jejich údržbáře Soose a brigádnici Wendy gigantickým a záhadným světem divů a hrůz, jež neznají meze. Objevuje se malý Gideon, který je na první pohled roztomilý, mladý a přehnaně mrňavý obchodník, ale uvnitř je zkaženější a mocnější než si jeho noví nepřátelé dovedou představit. A Zlejda Stan? Možná není tak úplně jen drzý a starý důchodce. I on má totiž své hrůzné tajemství, které má brzy vyjít najevo.\n\n\n"}
{"id": "820807", "url": "https://cs.wikipedia.org/wiki?curid=820807", "title": "Eugen Sandow", "text": "Eugen Sandow\n\nEugen Sandow (2. dubna 1867, Königsberg – 14. října 1925, Londýn), vlastním jménem Friedrich Wilhelm Müller, byl anglický kulturista německého původu. Je označován za otce moderní kulturistiky. Sandow prožil téměř celý svůj život v Anglii, kde vypracoval na svou dobu velmi dokonalý cvičební systém, v němž věnoval kromě rozvoje síly velikou pozornost proporciálně harmonickému rozvoji svalových skupin. Kladl přitom důraz na uvědomělé soustředění na cvičení, na ovládání stahů svalstva vůlí a na fyzické voluntárně znásobené úsilí překonávat odpor kladený vahou břemene. Sandowovým vzorem byli starověcí řečtí a římští sportovci, kterým se systematickým cvičením snažil co nejvíce přiblížit. V roce 1901 uspořádal v Londýně první kulturistickou soutěž. Na jeho památku je trofejí ze soutěže Mr. Olympia soška s jeho podobou.\n\nJeho metoda spočívala v izometrickém posilování. V podstatě se jedná o napínání svalů ve statické poloze (např. lze posilovat tlakem rukou do zdi v intervalech tlak - odpočinek dle rozpisu a tělesné kondice). Sandow byl jako dítě slabý a neduživý. Slabší tělesná konstrukce mu dovolila pouze tento systém posilování. Nabyl veliké síly a předváděl později nezvyklé silácké výkony. Promyšleným systémem cvičení s břemeny, řízeným nezlomnou vůlí a vytrvalostí, dosáhl takové tělesné dokonalosti, že platil za vzor tělesné krásy a síly.\n\nSandow je autorem několika prací, v nichž radil, jak vhodnými cviky odstranit nedostatky tělesné konstrukce a dosáhnout krásné, esteticky působící, harmonické postavy. Napsal knihu \"Body-Building\" (vydaná v roce 1903 v Londýně), jejíž název je dodnes v anglickém jazyce označením pro silová cvičení a jejich systematické řízení.\n\n"}
{"id": "820809", "url": "https://cs.wikipedia.org/wiki?curid=820809", "title": "Oľga Andelová", "text": "Oľga Andelová\n\nOľga Andelová (* 16. listopadu 1950) byla slovenská a československá politička, poslankyně Sněmovny lidu Federálního shromáždění za Slovenskou národní stranu po sametové revoluci počátkem 90. let.\n\nVe volbách roku 1990 zasedla za SNS do Sněmovny lidu (volební obvod Západoslovenský kraj). Ve Federálním shromáždění setrvala do voleb roku 1992. V parlamentní debatě v roce 1991 upoutala pozornost (slovy dobové zprávy „\"štíhlá, jemná blondýna mluvila velmi ostře\"“). Prohlásila mimo jiné, že Federální shromáždění nemá právo určovat budoucnost republik.\n\nJejím manželem je Marián Andel, v 90. letech poslanec Národní rady Slovenské republiky za SNS. V roce 1996 se uvádělo, že Oľga Andelová coby manželka poslance a místopředsedy parlamentu zasedá v dozorčí radě společnosti \"Kozmos\". Seznámili se v roce 1965 v Modre, kde trvale žijí.\n\n"}
{"id": "820811", "url": "https://cs.wikipedia.org/wiki?curid=820811", "title": "Petrovská díra", "text": "Petrovská díra\n\nPetrovská díra je jeskyně, vytvořená vodní erozí v levém svahu strže, zvané Petrovská jáma. Nachází se v přírodní rezervaci Petrovka na severním okraji Plzně.\n\nZáklad strže byl vytvořen poklesem podél tektonického zlomu a následně dotvořen erozní činností Boleveckého potoka. Postupně se zahlubující vodoteč odhalila v méně odolných usazeninách polohy pevnějších pískovců a vymlela v nich různé výklenky, průduchy i jeskyně.\n\nPřirozeně vzniklá Petrovská díra byla příležitostně využívaná jako provizorní přístřešek. Kvůli tomu došlo k jejímu umělému rozšíření a vyrovnání svažitého terénu v nejbližším okolí. Jeskyně byla vhodná jako úkryt také proto, že se nedaleko nacházel zdroj vody – Petrovský pramen, který je v současnosti vyschlý. Ještě v 80. letech 20. století sem však chodilo množství lidí pro vodu a pramen sledoval i Český hydrometeorologický ústav. Zánik pramene je nejčastěji spojován s odvodněním mokřiny nad Petrovskou jámou, přesné příčiny však nejsou známé. \n\nJeskyni mohli využívat lidé pracující v lese jako dřevaři, smolaři, včelaři, uhlíři a podobně. V lidové tradici se však nejvíce rozšířilo povědomí o obydlení jeskyně tuláky a loupežníky. Často se tato loupežnická tradice spojuje s družinou loupeživého rytíře Jana Bavůrka ze Švamberka, který na počátku 16. století škodil v okolí Plzně. Tuláci v jeskyni přespávali ještě ve 30. létech 20. století. Četníci ji později zaházeli z důvodu ochrany veřejného pořádku. Během druhé světové války tu byl upraven protiletecký kryt pro obyvatele severní části Bolevce.\n\nNázev Petrovská díra je doložen již z roku 1714, přičemž jeho původ není znám. Může být odvozen od blíže neznámého majitele okolních pozemků se jménem Petr. Nejčastěji se však uvažuje o odrazu místní loupežnické tradice, spojené s bajkou z okolí Brém, „Zvířátka a Petrovští“.\n\nAsi 200 m severozápadně od Petrovské díry se v Petrovské jámě nachází další dříve obydlená jeskyně – Malá Petrovská díra. Na rozdíl od Petrovské díry je tato dutina patrně pouze přírodního původu, bez dodatečných úprav člověkem. Vzhledem k menším rozměrům mohla být využívána spíše jako skladiště nebo záložní nouzová skrýš. Také tato jeskyně byla zasypána četníky.\n\nOkolí jeskyní je opředeno několika pověstmi. Je zde prý vídán pes s ohnivým jazykem i jezdec na bílém koni, doprovázený pážetem se zvonečkem. Z Petrovské díry prý také vedly tajné podzemní chodby do hájovny Dostálky (kam loupežníci chodili prý krást mléko) a dokonce až na Radyni.\n\n\nFotogalerie Petrovská díra\n"}
{"id": "820814", "url": "https://cs.wikipedia.org/wiki?curid=820814", "title": "Iron Sky", "text": "Iron Sky\n\nIron Sky je finsko-německo-australská filmová sci-fi komedie z roku 2012, kterou natočil finský režisér Timo Vuorensola. Autory scénáře jsou Johanna Sinisalo a Michael Kalesniko. Film je o německých nacistech, kteří po porážce v roce 1945 odletěli na Měsíc, kde vybudovali kosmickou flotilu, aby se v roce 2018 vrátili a dobyli Zemi.\n\nFilm \"Iron Sky\" v produkci společností Blind Spot Pictures a Energia Productions (koprodukce New Holland Pictures a 27 Films) pochází od tvůrců sci-fi komedie / parodie \"Star Wreck: In the Pirkinning\". Byl spolufinancován filmovými fanoušky, kteří se mohli na filmu podílet i reklamou a nápady.\n\n20. května 2012 oznámil producent Tero Kaukomaa, že jsou v plánu další 2 filmy - prequel a sequel \"Iron Sky\". Bližší informace neuvedl. Kaukomaa měl ve filmu cameo roli, hrál finského vyslance při OSN.\n\nV hlavních rolích se objevili:\n\nV roce 2018 přistává na odvrácené straně Měsíce modul z americké kosmické lodi Liberty. Na palubě jsou 2 astronauté, Sanders a Washington. Druhý jmenovaný je černošský model, jehož zařazení do kosmického programu má zvednout volební preference americké prezidentky Sarah Palinové. Po přistání dvojice objeví nacistickou základnu, která je zde od roku 1945. Sanders je zastřelen a Washington se stane rukojmím.\n\nVědec dr. Richter, otec Renaty Richterové je povolán k vyšetření Washingtona a objeví jeho smartphone. I když je zpočátku skeptický, odhalí vysoké technologické možnosti telefonu a propojí jej s Götterdämmerungem, nacistickou kosmickou bitevní lodí. Hodlá svůj úspěch demonstrovat před nadřízenými a před samotným vůdcem Wolfgangem Kortzfleischem. Naneštěstí pro Richtera, při předváděcí akci se telefonu vybije baterie a stroje se zastaví. Velitel Klaus Adler (jenž se má z rasových důvodů stát manželem dcery dr. Richtera Renate - odbornice na Zemi) žádá o povolení letět na Zemi a získat více chytrých telefonů. James Washington udělá dojem na Renate, která mu poradí, aby předstíral, že se stal nacistou, což mu má zachránit život. Je totiž „árizován“ pomocí albinizéru, jeho pokožka vybledne. Washington sehraje svou roli a připojí se k misi na Zemi. Po přistání Adler zjistí, že na palubě byla i Renate.\n\nMezitím v USA řeší prezidentka problém, jak zvednout své volební preference v blížících se volbách. Plán s vysláním mise na Měsíc selhal, nyní potřebuje nějaký zázrak. Její poradkyně Vivian Wagnerová jí představí Adlera a Richterovou, kteří vytvoří prezidentskou kampaň v nacistickém stylu. Renate žije stále v iluzi, nevěří, že Adler chce svrhnout vůdce Kortzfleische a zničit Spojené státy.\n\nPo třech měsících vyšle Führer Kortzfleisch armádu (bez své vlajkové lodi Götterdämmerung) na orbitu Země. Svému veliteli nedůvěřoval, tušil, že chce převzít jeho pozici. Adler jej zabije a skutečně se stane novým vůdcem. Vrátí se Kortzfleischovým létajícím talířem na oběžnou dráhu Země. Ve stejné chvíli potká Renate na ulici Washingtona, ze kterého se stal bezdomovec a teprve nyní prozře z iluze.\n\nSejde se Rada OSN, aby projednala nacistickou hrozbu. Prezidentka je nadšená, válka je tím pravým stimulem pro znovuzvolení a určí svou poradkyni Vivian Wagnerovou za velitelku kosmoplánu s jadernými zbraněmi USS George W. Bush. Jak vyjde najevo, i další národy vyzbrojily tajně své vesmírné stanice zbraněmi či vytvořily kosmické vojenské síly (jedinou zemí, která tak neučinila je Finsko, jak nesměle přizná její vyslanec). Společně se vrhnou do boje proti invazním silám nacistů.\n\nRenate Richterová přesvědčí Washingtona, aby letěl s ní na Měsíc zastavit Adlera. Odletí Adlerovým létajícím talířem na bitevní loď Götterdämmerung, kde se Washington odloučí, aby vyřadil z činnosti motory, zatímco Renate pátrá po Adlerovi. Adler hodlá vypálit z energetických děl na Zemi, ale je upozorněn, že se planeta nachází pod měsíčním horizontem. To pro něj není překážka, Götterdämmerung jednoduše kus měsíce ustřelí. Na palubě zatím zápasí Washington s dr. Richterem, přemůže jej a odpojí tablet napojený na ovládání lodi. Renate v souběžném zápase usmrtí Adlera botou. Obrovská bitevní loď se zřítí na povrch Měsíce.\n\nPrezidentka gratuluje v přímém přenosu ze zasedání OSN Wagnerové k úspěchu. Vivian zmíní velké tanky na helium 3, které zahlédla na Měsíci. Tento materiál umožní Spojeným státům energetickou nezávislost na tisíciletí. Tímto vyjde najevo, že Američané lhali, že na pozemském satelitu nemají žádné své kapacity. V OSN se do sebe pustí všichni členové a ve vesmíru se napadnou dříve spolupracující kosmické lodě a stanice, výsledkem je vzájemné zničení.\n\nRenate se setká s Washingtonem (opět tmavé pleti) v poničené nacistické základně ve tvaru svastiky, kde se políbí před ostatními. Richterová poznamená, že „bude potřeba ještě hodně udělat“. Na Zemi vypukla jaderná válka, jednotlivé exploze jsou viditelné z kosmu. V samotném závěru filmu (po titulcích) je záběr na planetu Mars, kolem níž krouží neznámý satelit.\n\n\n"}
{"id": "820816", "url": "https://cs.wikipedia.org/wiki?curid=820816", "title": "Seznam kulturních památek v okrese Domažlice", "text": "Seznam kulturních památek v okrese Domažlice\n\n"}
{"id": "820817", "url": "https://cs.wikipedia.org/wiki?curid=820817", "title": "Eduard Baštigál", "text": "Eduard Baštigál\n\nEduard Baštigál (* 13. března 1952) byl slovenský a československý politik, po sametové revoluci počátkem 90. let poslanec Sněmovny lidu Federálního shromáždění za Slovenskou národní stranu, později za Slovenské kresťansko-demokratické hnutie.\n\nVe volbách roku 1990 zasedl za SNS do Sněmovny lidu (volební obvod Středoslovenský kraj). Na jaře 1992 přešel do poslaneckého klubu Slovenského křesťansko-demokratického hnutí. Ve Federálním shromáždění setrval do voleb roku 1992.\n\n"}
{"id": "820819", "url": "https://cs.wikipedia.org/wiki?curid=820819", "title": "Michal Benčík", "text": "Michal Benčík\n\nMichal Benčík (11. září 1932 – 15. února 2015) byl slovenský a československý právník a politik, za normalizace funkcionář KSČ, po sametové revoluci poslanec Sněmovny lidu Federálního shromáždění za Komunistickou stranu Slovenska, později za Stranu demokratické levice. V 90. letech poslanec Národní rady SR.\n\n31. srpna 1968 byl kooptován za člena Ústředního výboru Komunistické strany Československa. V letech 1969–1970 se uvádí jako účastník zasedání Ústředního výboru Komunistické strany Slovenska. V letech 1970–1972 působil na postu generálního prokurátora Slovenské socialistické republiky, od roku 1972 jako ředitel Právnického ústavu ministerstva spravedlnosti SSR.\n\nJeho politická kariéra trvala i po sametové revoluci. Ve volbách roku 1990 zasedl do Sněmovny lidu (volební obvod Západoslovenský kraj) za KSS, která v té době byla ještě slovenskou územní organizací celostátní Komunistické strany Československa (KSČS). Postupně se ale osamostatňovala a na rozdíl od sesterské strany v českých zemích se transformovala do postkomunistické Strany demokratické levice, do jejíhož klubu přešel. Byl členem Komise pro přípravu Ústavy ČSFR. Mandát za SDĽ obhájil ve volbách roku 1992. Ve Federálním shromáždění setrval do zániku Československa v prosinci 1992.\n\nV roce 1994 působil jako vědecký pracovník Právnického institutu slovenského ministerstva spravedlnosti.\n\nV parlamentních volbách na Slovensku roku 1994 byl zvolen poslancem Národní rady Slovenské republiky za koalici Spoločná voľba, jejíž součástí se Strana demokratické levice stala. K roku 1998 byl předsedou poslaneckého klubu SDĽ.\n\n"}
{"id": "820824", "url": "https://cs.wikipedia.org/wiki?curid=820824", "title": "Natural orifice transluminal endoscopic surgery", "text": "Natural orifice transluminal endoscopic surgery\n\nNatural orifice transluminal endoscopic surgery (NOTES) je chirurgická metoda využívající k operačním zákrokům v dutině břišní endoskop zavedený přirozenými tělními otvory jako ústa, řitní otvor či pochva do břišních otvorů, následným řezem jejich stěnou dochází k průniku k dalším orgánům dutiny břišní s možností provedení operačního zákroku. Operatér tak vůbec neporuší kůži a nevznikají viditelné pooperační jizvy, je však samozřejmě nutné na závěr operace uzavřít otvor v dutém orgánů (žaludku, tlustém střevě, pochvě, močovém měchýři). \n\nObdobou těchto výkonů jen bez použití endoskopu (vzhledem ke krátké vzdálenosti jsou nástroje zaváděny pod optickou kontrolou) jsou operace prováděné již řadu let gynekology, jako sterilizace či odstranění dělohy přes pochvu. \n\nV posledních deseti letech byly několikrat popsány výkony provedené na břišních orgánech, nejprve u zvířat, posléze (zejména od roku 2007) stále častěji i u lidí. Popsány byly transgastrická appendektomie (odstranění slepého střeva přes žaludek), transgastrická cholecystektomie (odstranění žlučníku přes žaludek), transvaginální cholecystektomie (odstranění žlučníku přes pochvu) v roce 2007. A, transvaginální vynětí dárcovské ledviny v roce 2008 \n\nPotenciální výhodou oproti klasické operaci jsou menší požadavky na anestezii, rychlejší hojení, potenciálně menší riziko infekcí, nepřítomnost jizev a omezení vzniku kýly v jizvě. Nevýhodou je především nedostatek zkušeností s metodou, dosud nevyřešené technické problémy, potřeba speciálních nástrojů. Techniky jsou zatím na úrovni experimentální chirurgie. V polovině roku 2012 obsahoval německý registr NOTES kolem 2500 záznamů .\n\nK vývoji metod NOTES byly vytvořeny pracovní skupiny - v Americe \"Natural Orifice Surgery Consortium for Assessment and Research (NOSCAR)\", v Evropě skupina \"Natural Orifice Surgery (NOS)\".\n\nV České republice začalo jako první pracoviště výkon této hybridní laparoskopické metody u cholecystektomie provádět v červnu 2008 chirurgické oddělení Nemocnice s poliklinikou Mělník. \n\n"}
{"id": "820827", "url": "https://cs.wikipedia.org/wiki?curid=820827", "title": "Hydraulické štěpení", "text": "Hydraulické štěpení\n\nHydraulické štěpení (též frakování z anglického hydraulic fracturing, zkráceně fracking) je metoda vytváření puklin ve vrstvě slabě zpevněných sedimentárních hornin pomocí stlačené tekuté směsi (\"fracking fluid\") vody s pískem a některých pomocných chemikálií. Písek o určité zrnitosti má za úkol udržet pukliny otevřené. Chemikálie se používají proto, aby usnadnily migraci tekutin (v podstatě mají velice podobnou funkci jako saponáty ve vodě na nádobí). Vytvořené pukliny mají umožnit uvolnění a migraci tekutin v hornině obsažených (v první řadě zemního plynu, popř. ropy nebo jejich nekonvenčních podob, např. břidlicový plyn) do větších ložisek, ze kterých již může být ekonomicky lukrativní je dobývat.\n\nMetoda byla poprvé použita v roce 1947 (Floyd Farris, J.B. Clark z Stanolind Oil and Gas Corporation), pro komerční těžbu byla ale využita o půl století později v Barnett Shale v Texasu, USA.\n\nHydraulické štěpení má jak svoje proponenty – kteří argumentují tím, že metoda umožní „slít“ větší množství ropy a zemního plynu z míst, ze kterých by se jinak těžba nevyplatila –, tak odpůrce, kteří upozorňují na ekologické škody a hazardy způsobené chemikáliemi, které se spolu s vodou do vrstev skály čerpají. Používají se například ethylenglykol, methanol či chlorovodík v koncentracích 0,5 až 4 %. Po fragmentaci je zhruba polovina vyčerpána zpět na povrch.\n\nPo zmapování oblasti vhodné pro hydraulické štěpení se postaví samotný vrt a infrastruktura kolem něho. Vrty mohou dosáhnout až 3 km pod zemský povrch. Množství směsi z vody a chemikálií se pohybuje cca 100 m³ na jeden hektar ložiska.\n\nV USA se podle odhadu americké environmentální agentury EPA k frakování ročně spotřebuje mezi 70 a 140 miliard galonů vody (tj. 265 až 530 mld. litrů, což odpovídá roční spotřebě 5 milionů Američanů). Voda je ve většině případů hromadně odčerpávána ze svých přirozených zdrojů povrchové vody, což přirozeně znamená její následný nedostatek v dané lokalitě se všemi negativními následky pro životní prostředí. V mnoha případech se voda převáží cisternami, které jsou využívány i pro transport nebezpečných tekutých chemikálií. Jedno frakovací ložisko spotřebuje průměrně 5 milionů galonů (19 milionů litrů) vody. V případě dodávky vody na místo prostřednictvím cisteren je potřeba 700 výjezdů, resp. 1100 včetně ostatních chemikálií.\n\nTěžbu písku používaného pro frakování doprovází uvolňování oxidu křemičitého do ovzduší, jenž je karcinogenem (skupiny 1 IARC) způsobující rakovinu plic. Dalším známým karcinogenem, uvolňovaným při frakování, je benzen. Při frakování se používá velké množství různých chemikálií (zpráva úřadu EPA jich eviduje 692), z nichž některé jsou karcinogenní a jiné mají negativní vliv na porodnost – podle studie mapující oblasti Pensylvánie až o 25 %.\n\nV reakci na injektaci vody do daného místa se zpětně uvolňují některé zdraví a životnímu prostředí nebezpečné chemikálie: část vody, nyní kontaminované těžebními chemikáliemi, která zasáhne okolní půdu; v ovzduší pak benzen, jenž má negativní účinky na krev a kostní dřeň – anémie, leukémie, rakovina hemopoézních orgánů (brzlíku, sleziny, kostní dřeně).\n\nMezi další negativní dopady hydraulického štěpení patří:\nV souvislosti s pracemi vyžadovanými pro frakování:\n\nZa posledních několik let byla vypracována řada vědeckých studií (mj. např.) potvrzujících souvislost mezi činnostmi souvisejících s frakováním a výskyty zemětřesení v dané oblasti, přičemž zemětřesení může být spuštěno i injektací odpadní vody s pískem a těžebními chemikáliemi. Takto vyvolaná zemětřesení bývají stupně 3 až 5 Richterovy škály. Například severní oblast amerického státu \nOklahoma a hranice jižního Kansasu, ve které za posledních 10 let došlo ke zvýšení frakování, za stejnou dobu zažila strmý vzestup zemětřesení v dané oblasti, a to s magnitudou 5 (a maximem 6,5) stupňů Richterovy stupnice. Americký úřad US Geological Survey, který se k souvislosti frakování a zemětřesení zpočátku stavil rezervovaně, později souvislost zemětřesení a injektování odpadní vody potvrdil a pro Oklahomsko-kansaskou oblast vydal pro roky 2013 a 2014 varování výskytů zemětřesení až o stupních 5,5. Podle studie USGS z roku 2016 má Oklahoma riziko zemětřesení největší v zemi, srovnatelné s rizikovou oblastí Kalifornie.\n\nStudie z Kalifornského Berkeley potvrdila vzestup psychologických problémů žijících v oblastech, kde dochází k frakování, jako je úzkost, deprese apod.\n\n"}
{"id": "820837", "url": "https://cs.wikipedia.org/wiki?curid=820837", "title": "Tetrahydridohlinitan sodný", "text": "Tetrahydridohlinitan sodný\n\nTetrahydridohlinitan sodný, též také hydrid sodno-hlinitý, je anorganická sloučenina se vzorcem NaAlH. Je podobný hydridu lithno-hlinitému.\n\nK výrobě NaAlH se dá použít NaH:\n\nLiAlH + NaH → NaAlH + LiH.\n\nTetrahydridohlinitan sodný se používá jako redukční činidlo.\nPodobně jako hydrid lithno-hlinitý to je silné redukční činidlo, může prudce reagovat s oxidačními činidly. Používá se například k této reakci:\n\nRCOOR' + H + NaAlH → RCOOH + R'OH.\n\nLiAlH je silnější redukční činidlo než tetrahydridoboritan sodný, jelikož vazba Al-H je slabší než vazba B-H. Reaktivita\ntetrahydridoboritanu sodného se může pozměnit přídavkem jodu nebo methanolu.\n\nTetrahydridohlinitan sodný se používá ke skladování vodíku ve vodíkových nádržích, kde může absorbovat až 7,4 % vodíku.\n\nNaAlH je vysoce hořlavý. Při pokojové teplotě nereaguje se suchým vzduchem, je ovšem velmi citlivý na vzdušnou vlhkost. Při styku s vodou nebo vzdušnou vlhkostí se vznítí nebo vybouchne.\n"}
{"id": "820852", "url": "https://cs.wikipedia.org/wiki?curid=820852", "title": "Vladimír Cifranič", "text": "Vladimír Cifranič\n\nVladimír Cifranič (* 10. ledna 1975) je bývalý slovenský fotbalista, obránce.\n\nHrál za 1. FC Košice, AC Sparta Praha, Ozetu Duklu Trenčín, ŠK Slovan Bratislava, Odru Wodzislaw, FC ViOn Zlaté Moravce a MFK Zemplín Michalovce. Se Spartou získal v roce 1998 mistrovský titul. V evropských pohárech nastoupil ve 2 utkáních.\n\n"}
{"id": "820854", "url": "https://cs.wikipedia.org/wiki?curid=820854", "title": "Jaroslav Hrabal", "text": "Jaroslav Hrabal\n\nJaroslav Hrabal (* 8. září 1974) je bývalý slovenský fotbalista, obránce.\n\nV československé lize hrál za Spartak Trnava. Nastoupil v 7 ligových utkáních. Dále hrál na Slovensku za Trnavu a během vojenské služby na podzim 1994 za Ozetu Duklu Trenčín. V Poháru vítězů pohárů nastoupil ve 2 utkáních (a v 1 utkání kvalifikace) a v Poháru UEFA nastoupil ve 2 utkáních (a v 7 utkáních kvalifikace). Za reprezentaci Slovenska nastoupil v 11 utkáních a dal 1 gól.\n\n"}
{"id": "820861", "url": "https://cs.wikipedia.org/wiki?curid=820861", "title": "Wood County", "text": "Wood County\n\nWood County je název čtyř okresů ve Spojených státech amerických:\n"}
{"id": "820862", "url": "https://cs.wikipedia.org/wiki?curid=820862", "title": "Upshur County", "text": "Upshur County\n\nUpshur County je název dvou okresů ve Spojených státech amerických:\n"}
{"id": "820863", "url": "https://cs.wikipedia.org/wiki?curid=820863", "title": "Roane County", "text": "Roane County\n\nRoane County je název dvou okresů ve Spojených státech amerických:\n"}
{"id": "820864", "url": "https://cs.wikipedia.org/wiki?curid=820864", "title": "Pocahontas County", "text": "Pocahontas County\n\nPocahontas County je název dvou okresů ve Spojených státech amerických:\n"}
{"id": "820866", "url": "https://cs.wikipedia.org/wiki?curid=820866", "title": "Pendleton County", "text": "Pendleton County\n\nPendleton County je název dvou okresů ve Spojených státech amerických:\n"}
{"id": "820867", "url": "https://cs.wikipedia.org/wiki?curid=820867", "title": "Ohio County", "text": "Ohio County\n\nOhio County je název tří okresů ve Spojených státech amerických:\n\n"}
{"id": "820868", "url": "https://cs.wikipedia.org/wiki?curid=820868", "title": "Nicholas County", "text": "Nicholas County\n\nNicholas County je název dvou okresů ve Spojených státech amerických:\n"}
{"id": "820869", "url": "https://cs.wikipedia.org/wiki?curid=820869", "title": "Mineral County", "text": "Mineral County\n\nMineral County je název čtyř okresů ve Spojených státech amerických:\n"}
{"id": "820870", "url": "https://cs.wikipedia.org/wiki?curid=820870", "title": "McDowell County", "text": "McDowell County\n\nMcDowell County je název dvou okresů ve Spojených státech amerických:\n"}
{"id": "820873", "url": "https://cs.wikipedia.org/wiki?curid=820873", "title": "Stanislav Varga", "text": "Stanislav Varga\n\nStanislav Varga (*8. října 1972, Lipany) je bývalý slovenský fotbalový obránce a reprezentant, v současnosti fotbalový trenér.\n\nMimo Československo (resp. Slovensko) hrál na klubové úrovni v Anglii a Skotsku.\n\nHrál za Tatran Prešov, ŠK Slovan Bratislava, Sunderland AFC, West Bromwich Albion FC, Celtic Glasgow a Burnley FC. V evropských pohárech nastoupil ve 22 utkáních. Vítěz 1. slovenské ligy 1998/99 (se Slovanem Bratislava) a vítěz 1. skotské ligy 2004 a 2006 (s Celtikem).\n\nZa A-reprezentaci Slovenska nastoupil v letech 1997-2006 v 54 utkáních a dal 2 góly (portál RSSSF.com uvádí 55 zápasů a dva góly).\n\n\n"}
{"id": "820874", "url": "https://cs.wikipedia.org/wiki?curid=820874", "title": "Gilmer County", "text": "Gilmer County\n\nGilmer County je název dvou okresů ve Spojených státech amerických:\n"}
{"id": "820875", "url": "https://cs.wikipedia.org/wiki?curid=820875", "title": "Audrys Bačkis", "text": "Audrys Bačkis\n\nAudrys Juozas kardinál Bačkis (* 1. února 1937 Kaunas, Litva) je litevský římskokatolický kněz, vilniuský emeritní arcibiskup, diplomat, kanonista a kardinál. Je v pořadí druhým synem diplomata Stasyse Bačkise a učitelky Ony Galvydaitė-Bačkienė.\n\nV září roku 1938 opustil s rodinou Litvu do Paříže. Studoval ve Francii: v Paříži absolvoval katolické gymnázium, tamtéž vstoupil do kněžského semináře, později na římských vysokých školách; na Papežské Gregoriánské univerzitě studoval teologii, absolvoval roku 1961. 18. března téhož roku byl vysvěcen na kněze, poté pracoval jako duchovní mezi litevskými emigranty v USA. Na Lateránské univerzitě získal roku 1964 doktorát z kanonického práva.\n\nV roce 1964 vstoupil do diplomatických služeb Vatikánu. Jako sekretář nunciatury působil na Filipínách (1964 – 1965), v Kostarice (1966 – 1968), Turecku (1969 – 1970) a Nigérii (1971 – 1973). Od roku 1973 bylo jeho působení spojené s Radou pro veřejné záležitosti církve při státním sekretariátu. Byl mj. delegátem Svatého stolce na vídeňské konferenci OSN v roce 1975 a od roku 1979 zástupcem sekretáře Rady pro veřejné záležitosti církve. V letech 1979 až 1988 přednášel na Lateránské univerzitě církevní diplomacii. Dne 5. srpna 1988 byl jmenován nunciem v Nizozemsku, biskupské svěcení přijal z rukou papeže Jana Pavla II. 4. října 1988.\n\nDne 24. prosince 1991 byl jmenován arcibiskupem ve Vilniusu v nově založeném vilniuském arcibiskupství. V čele Konference biskupů Litvy stál v letech 1993 až 1999 a také v letech 2002 až 2005. V současné době je místopředsedou litevské biskupské konference. V říjnu 1999 se arcibiskup Bačkis účastnil druhého zasedání světové synody biskupů věnované církvi v Evropě.\nKardinálem ho jmenoval papež Jan Pavel II. při konzistoři 21. února 2001.\n\nPo dosažení věku 75 let Audrys Bačkis dne 4. dubna 2013 podle litevského církevního práva odstoupil (abdikoval) z funkce arcibiskupa. Funkci po něm převzal Gintaras Grušas (* 23. září 1961) dne 5. dubna 2013, který do úřadu nastoupil 23. dubna téhož roku. .\n\n"}
{"id": "820881", "url": "https://cs.wikipedia.org/wiki?curid=820881", "title": "Michal Bláha (politik)", "text": "Michal Bláha (politik)\n\nMichal Bláha (* 3. května 1964) je slovenský podnikatel v reklamním průmyslu, za sametové revoluce studentský aktivista a publicista, po revoluci československý poslanec Sněmovny lidu Federálního shromáždění za VPN, později za ODÚ-VPN.\n\nV roce 1989 studoval posledním ročníkem architekturu na Slovenské vysoké škole technické v Bratislavě. V létě roku 1989 sice uvažoval o emigraci a krátce pobýval u příbuzných ve Vídni, pak se ale vrátil. Aktivně se zapojil do průběhu sametové revoluce na škole, vydával studentský list \"Echo\", který navázal na stejnojmennou studentskou tiskovinu z roku 1968. List Echo vycházel i po revoluci, profiloval se protikomunisticky a profederálně. Bláha se angažoval ve VPN a by zařazen na kandidátní listinu hnutí do parlamentních voleb roku 1990.\n\nPo volbách roku 1990 zasedl za VPN do Sněmovny lidu (volební obvod Bratislava). Mandát nabyl až dodatečně v říjnu 1990 poté, co na své křeslo rezignovala poslankyně Emília Vášáryová. Po rozkladu VPN přešel v roce 1991 do poslanecké frakce Občianska demokratická únia-VPN. Ve Federálním shromáždění setrval do voleb roku 1992.\n\nKoncem svého poslaneckého působení potkal v roce 1992 v Praze lidi pracující pro agenturu BBDO. Po odchodu z politiky pak nastoupil do reklamního průmyslu a trvale provozuje reklamní agenturu MARK BBDO v Bratislavě. Roku 2009 se uváděno, že má dvě děti, byl ženatý a bydlel v Bratislavě.\n"}
{"id": "820882", "url": "https://cs.wikipedia.org/wiki?curid=820882", "title": "Plovoucí koupaliště", "text": "Plovoucí koupaliště\n\nPlovárny na vodní hladině mají svou tradici v mnoha významných evropských, ale i amerických městech. Jsou v New Yorku, Berlíně, Vídni i v dalších metropolích. Lákají návštěvníky na přímý kontakt s říční hladinou a rekreaci v přeplněných v centrech měst. Plovoucí objekty nezatěžují nábřeží novou zástavbou, jsou mobilní a přizpůsobují se aktuálním potřebám využití. Doplňují městskou strukturu s ohledem na stávající vazby.\n\nZatímco běžné lázeňské objekty jsou většinou umístěny na souši, je mnoho příkladů bazénů i jiných rekreačních objektů, které se nespokojí s tradičním založením na pevnině, ale různými způsoby vstupují přímo na vodní hladinu. Důvody pro to jsou různé - zvýšené soukromí ve větší vzdálenosti od veřejné pláže, přímé využití říční nebo mořské vody spolu s výhodami krytého prostoru, atraktivní výhledy na město z úrovně řeky, mobilita, flexibilita, atp.\n\nNa sklonku 18. a v 19. století měla většina velkých evropských i amerických měst jeden či více takových plovoucích objektů. K jejich zániku přispěla zchátralost, zhoršená kvalita říční vody a u nás i znárodňování. V mnoha městech jsou však dodnes, a to buď přímo historické objekty nebo jejich moderní ekvivalenty.\n\nV polovině 18. století došlo na starém i novém kontinentu k rychlému šíření osvícenských myšlenek. Dvě století po renesanci se člověk a jeho potřeby opět dostaly do středu zájmu. Koupel se z nutnosti vykonávané jednou za pár dní stávala společenskou aktivitou vyhledávanou nejchudšími vrstvami, měšťany i šlechtou. Přitom do té doby se i například angličtí šlechtici víc než koupelím oddávali každodennímu vrstvení parfémů, aby zakryli vzrůstající zápach. Až král Jiří III. zavedl koupel v moři jako zdravý a příjemný způsob trávení času, ale jen pro muže. Pro ženy koupel na veřejnosti nebyla považována za vhodnou. Z rekreačního užívání vody se však postupem času stal rituál překračující hranice společenského postavení.\n\nVe Velké Británii se kolem roku 1730 poprvé objevil tzv. koupací stroj. Za pár šilinků si dámy pronajali speciální drožku se šatnovou kabinkou umístěnou za kočím. Kůň pak budku odtáhl do vody a dáma, už v plavkách, po schůdcích sestoupila do hlubší vody, kde mohla nerušeně plavat.\n\nZdrojem pohybu však nemusel být kůň. Existovaly i plovárny poháněné parním strojem, nezřídka doplněné o kolejnicový systém. Příkladem takové plovárny (již větších rozměrů) je koupací stroj krále Alfonsa XIII. ve španělském San Sebastianu. Bohatě zdobený objekt byl umístěn na dvou kolejích. Pohyb byl zajištěn lanem ze břehu.\n\nJiným způsobem jak se dostat přímo na vodní hladinu je využití plovoucího objektu. Z modifikovaných lodí se postupně vyvinuly pontonové plovárny. Obsahovaly zázemí se šatnami a prostor pro plavání. Voda byla říční.\n\nPlovoucí plovárny se na přelomu 18. a 19. století objevují takřka ve všech velkých městech. První svého druhu byla v roce 1761 plovárna na Seině Jean-Jacques Poitevina. Poitevin byl královský zmocněnec ve věcech hygieny. Jím navržené lázně sestávaly ze dvou propojených lodí, které obsahovaly 33 koupacích jednotek. Návštěvník si mohl vybrat mimo jiné mezi teplou a studenou sprchou. Prostor mezi loďmi fungoval jako improvizovaný bazén a sloužil jako rozšíření vnitřní plovárny.\n\nV Liverpoolu byla roku 1816 otevřena lodi podobná plovárna s rezervoárem na vodu o rozměrech 24 x 8 metrů. Vzduchotěsné nádrže umístěné pod úrovní hladiny nadnášely stavbu a umožnily tak plynulý průtok vody otvory vepředu a vzadu trupu plovárny. Hloubka vody se měnila díky stoupající podlaze z 2,1 na 0,9 metru. Pokud si plavec přál, mohl vyplout mimo plovárnu bokem odvráceným od břehu.\n\nPlovárny však velmi rychle opustily tvarosloví lodí a začaly přejímat zdobné prvky tehdy módních stylů. Jedním z nejkrásnějších dochovaných příkladů je plovárna Frauenbadi v Zurichu, určená pouze ženám. Byla postavena roku 1888 a je dodnes funkční a v dobrém stavu.\n\nAsi největší oblibě se těšily plovoucí lázně v Německu a Rakousku. V Hamburku se první lázně objevily roku 1793 na jezeře Alster. Například v roce 1810 je navštívilo 5172 lidí, ale z toho pouze 1,6% z prodaných lístků byly ženy. Plovárny se proto stavěly s bazény rozdělenými podle pohlaví. Výjimečně se muži a ženy střídali v určité dny.\n\nZa jednu z nejkrásnějších byla považována Kohlova frankfurtská plovárna (1800) s bohatě zdobenými místnostmi, obdiv však vzbuzovala i o 3 roky mladší berlínská plovárna Georga Adoplha Welpera. Tato plovárna nabízela 4 třídy pro různé sociální vrstvy, přičemž 1. třída se honosila vytapetovanými stěnami a malovaným stropem.\n\nZa zmínku stojí také plovárny ve Vídni. Roku 1902 zřídila vídeňská radnice 4 Městské plovárny na Dunaji. Plovoucí objekty dlouhé 60 metrů byly rozděleny na dvě části dle pohlaví. Hloubka vody byla 1,3m, u dětského bazénu 0,8m. Vstupné do 1.třídy stálo 70 haléřů a do 2. třídy pak 10 haléřů. Ručníky byly obsaženy v ceně.\n\nAni Praha nezůstala pozadu. První plovárna vznikla v roce 1809 na popud Ernsta von Pfuel, a jednalo se pravděpodobně o 1. plovárnu tohoto typu v Rakousko-Uhersku. Pfuel byl velitelem francouzské legie císařské armády, později se stal pruským ministrem války a následně ministerským předsedou. Než se začal věnovat politice, zajímal se však o plavecký výcvik vojáků. První pražská plovárna byla tedy vojenská a byla umístěna u břehu pražského Františku.\n\nNedlouho na to byla na protějším břehu založena tzv. Občanská plovárna. Dochoval se pouze zděný klasicistní objekt pod Letnou z roku 1840. Samotná plovárna však byla umístěna na platformách přímo na řece a v objektu na břehu se skrývalo zázemí se šatnami. Po dlouhou dobu se plovárny na Vltavě těšily velkému zájmu Pražanů. Byla to například Mejzlíkárna v Podolí, kde se v roce 1911 natáčela němá groteska Rudi na záletech, nebo plovárna přezdívaná Špačkárna u Smíchovského železničního mostu, která byla v provozu až do roku 1960.\n\nVe 20. století upadala plovoucí koupaliště v zapomnění. Často zchátralé objekty byly likvidovány. Na tomto stavu se podepsala i špatná kvalita říční vody, která obyvatele měst přestala lákat. Během posledních 20 letech jsme ale svědky nového trendu. V Paříži, Berlíně, New Yorku a například v Kodani vznikly moderní plovárny, které se těší stále větší oblibě. Soudobé technologie umožňují lepší filtraci vody a moderní architektonické řešení vytváří atraktivní veřejný prostor v centrech přelidněných metropolí.\n\nV roce 2005 realizovali v Berlíně Wilk-Salinas Architekten plovoucí koupaliště jako konverze staré nákladní lodi. Platformy jsou propojeny lávkami. Na zimu se překrývají textilní membránou vypnutou na dřevěná žebra a v létě se celá konstrukce odstraní. Je to bazén s pláží v místě, kde by podobně velký zásah na břehu nebyl možný.\n\nV dánské Kodani se propojily kanceláře PLOT a BIG a zrealizovaly Kodaňskou přístavní plovárnu. Projekt z roku 2003 má 3 bazény. Z dřevěné platformy vyrůstá dynamický objem skokanského můstku a věž pro plavčíka. Tradiční tvarosloví plovárenských objektů vystřídala expresivní umělá krajina rozšiřující plochu náplavky.\n\nI Vídeň se dočkala náhrady za kdysi velmi populární Městské plovárny. Bazén dlouhý 30 metrů umístěný na Donaukanalu poblíž observatoře Urania doplňuje restaurace s barem.\n\nV přehledu současných koupališť pak nesmí chybět projekty vznikající v současné době pro New York. V roce 2007 vyprojektovala kancelář Jonathan Kirschenfeld Associates 80 m dlouhou a 24 m širokou plovoucí platformu. Součástí je 25 m dlouhý plavecký bazén, šatny, sprchy a bar. Plovárna pojme najednou až 170 lidí, kteří mohou z vodní hladiny obdivovat výhled na Manhattan.\n\nO dva roky později pak 3 mladí architekti - Dong-Ping Wong, Archie Lee a Jeffrey Fraklin - přišli s vizí, kterou pojmenovali Plus pool. Plovárna ve tvaru řeckého kříže je vybavena nejmodernějšími technologiemi pro filtraci vody, kdy samotné stěny bazénu čistí říční vodu, která jimi volně prochází. Koupající tedy mají mít pocit, jako by skutečně plavali v řece, která dnes pro koupele stále není vhodná. Z počátku utopický projekt získal takový ohlas odborné i laické veřejnosti, že se začalo pracovat na jeho realizaci. Architekti teď spolupracují na vývoji filtračních stěn spolu s přední inženýrskou kanceláří Arup. Termín dokončení objektu by mohl být rok 2012.\n\nV hustě osídlených oblastech vidíme nedostatek stavebních ploch. Na to dávají odpověď současné technologie - můžeme stavět do neomezených výšek i do neomezených hloubek, malá plocha se tak v prostoru mnohonásobně zvětší. Jenže všechno by mělo mít nějaké hranice. Měli bychom ctít genius loci historických center, udržet v ulicích sluneční světlo a vytvářet příjemné městské prostory. Měli bychom uchovat to, co funguje, a naopak posílit slabá místa. V Evropě existuje provázaný říční systém. Je to přirozená síť spojující celý kontinent. Řeky jsou spojnicí lidí i funkcí. Ale ne každý si to uvědomuje. Měli bychom řeky chápat jako “příležitost”, ne pouze neměnný stav, který se nemůže rozvinout v něco lepšího.\n\nUmíme si představit mnoho způsobů využití říčních toků. Mohl by vzniknout modulární plovoucí systém, který by putoval z jedné země do druhé a šířil tak kulturní hodnoty napříč národy, nebo plovoucí ostrovy, které by svými funkcemi doplňovaly složitou nábřežní strukturu. Budoucnost měst z tohoto pohledu netkví ve fixním, pevném urbanismu, ale ve flexibilním. V urbanismu, který netvoří národy v tradičním významu tohoto slova, ale maže mezi jednotlivými zeměmi hranice. Námi navrhovaná plovárna je jen zlomkem z možností, které budoucí využití vodních ploch ve městech nabízí.\n"}
{"id": "820883", "url": "https://cs.wikipedia.org/wiki?curid=820883", "title": "Michal Bláha", "text": "Michal Bláha\n\nJméno a příjmení Michal Bláha má více nositelů:\n\n"}
{"id": "820885", "url": "https://cs.wikipedia.org/wiki?curid=820885", "title": "Július Bobovnický", "text": "Július Bobovnický\n\nJúlius Bobovnický (* 12. července 1935 Nemčiňany) byl slovenský a československý lékař, po sametové revoluci politik a poslanec Sněmovny lidu Federálního shromáždění za Kresťanskodemokratické hnutie.\n\nV roce 1953 složil maturitu na gymnáziu Zlaté Moravce, pak v letech 1953-1959 vystudoval Lékařskou fakultu Univerzity Komenského v Bratislavě. Od roku 1959 pracoval jako lékař v Nemocnici s poliklinikou v Skalici, kde se v roce 1965 stal primářem neurologického oddělení. Nebyl členem žádné politické strany. Během sametové revoluce se začal veřejně angažovat v Křesťanskodemokratickém hnutí. Byl jedním ze zakladatelů KDH ve svém regionu.\n\nVe volbách roku 1990 zasedl do Sněmovny lidu (volební obvod Západoslovenský kraj) za KDH. Mandát za KDH obhájil ve volbách roku 1992. Ve Federálním shromáždění setrval do zániku Československa v prosinci 1992. Ve federálním parlamentu zastával v souladu s politikou KDH kritický pohled na způsob dělení Československa zvolený v roce 1992 a požadoval referendum. Ve FS působil jako předseda zvláštního kontrolního orgánu pro kontrolu činnosti FBIS.\n\n"}
{"id": "820888", "url": "https://cs.wikipedia.org/wiki?curid=820888", "title": "Johan Rudolph Thorbecke", "text": "Johan Rudolph Thorbecke\n\nJohan Rudolph Thorbecke (14. ledna 1798 – 4. června 1872) byl nizozemský politik, premiér Holandska ve třech obdobích, jedna z klíčových postav nizozemské politiky 19. století.\n\nVystudoval literaturu a filozofii na Univerzitě v Leidenu.\n\nV roce 1848 vypracoval prakticky sám návrh změn ústavy, které zásadním způsobem oslabily moc krále a posílily roli parlamentu (\"Staten-Generaal\"). Je tak považován za otce nizozemské demokracie. Post ministerského předsedy zastával v letech 1849–1853, 1862–1866 a 1871–1872.\n\nByl nestraníkem, orientací liberálem.\n\n\n"}
{"id": "820890", "url": "https://cs.wikipedia.org/wiki?curid=820890", "title": "Michal Borguľa", "text": "Michal Borguľa\n\nMichal Borguľa (* 21. června 1945) byl slovenský a československý politik, před rokem 1989 komunistický funkcionář, po sametové revoluci poslanec Sněmovny lidu a Sněmovny národů Federálního shromáždění za Komunistickou stranu Slovenska, později za Stranu demokratické levice.\n\nZa normalizace se k roku 1988 v zahraničních pramenech uvádí coby funkcionář KSS a místopředseda Krajského národního výboru pro Západoslovenský kraj. V této funkci byl od ledna 1986.\n\nVe volbách roku 1990 zasedl do Sněmovny lidu (volební obvod Západoslovenský kraj) za KSS, která v té době byla ještě slovenskou územní organizací celostátní Komunistické strany Československa (KSČS). Postupně se ale osamostatňovala a na rozdíl od sesterské strany v českých zemích se transformovala do postkomunistické Strany demokratické levice, do jejíhož klubu přešel. Ve volbách roku 1992 přešel za SDĽ do slovenské části Sněmovny národů. Ve Federálním shromáždění setrval do zániku Československa v prosinci 1992.\n\nV roce 1995 se před nadcházejícím 3. sjezdem SDĽ zmiňuje jako jeden z možných kandidátů na předsedu strany. Po odchodu z parlamentu působil jako viceguvernér Eximbanky.\n\nV roce 2008 se ve slovenském tisku zmiňují jeho synové Martin a Michal jako podnikatelé blízcí straně SMER.\n\n"}
{"id": "820893", "url": "https://cs.wikipedia.org/wiki?curid=820893", "title": "The Afghan Whigs", "text": "The Afghan Whigs\n\nThe Afghan Whigs (česky: \"Afgánští chrti\") jsou americká rocková hudební skupina, která vznikla ve městě Cincinnati (stát Ohio, USA). Byla aktivní v letech 1986 – 2001, avšak v roce 2011 ohlásila obnovení činnosti. Klíčovými členy byli - a opět jsou - zpěvák a kytarista Greg Dulli, sólový kytarista Rick McCollum a John Curley (basová kytara). Mezi bubeníky se vystřídali např. Steve Earle či Michael Horrigan. Na svém vrcholu byli Afghan Whigs jednou z vůdčích kapel alternativního rocku 90. let. Stali se známými v době rozkvětu grunge rocku, ale časem se z něho vymanili. Ze skupiny hrající garážový punk rock, ve stylu kapel The Replacements, Dinosaur Jr. nebo Mudhoney, se vyvinuli v post punkovou, soulem ovlivněnou kapelu, aby se nakonec stali jednou z nejoceňovanějších skupin alternativního rocku začátku 90.let. Byli také jedněmi z prvních interpretů pocházejících z amerického indie-rockového undergroundu, kterým se dostalo podpory velkého vydavatelství.\n\nČasopis Rolling Stone o Afghan Whigs napsal, že „v análech alternativní rockové scény 90.let byli více než jen poznámkou pod čarou“ Jejich nahrávky, jako např. Gentlemen z roku 1993, se objevují v řadě hudebními kritiky sestavených žebříčků nejlepších alb 90.let. Během 15 let fungování skupiny si zpěvák Greg Dulli získal pověst jednoho z „nejproslulejších“ frontmanů rockové hudby, zejména pro své provokativní chování a dosti temný obsah svých textů.\n\nAčkoli Dulli v rozhovorech často tvrdil, že skupina se po svém rozchodu v roce 2001 již znovu nedá dohromady, v roce 2012 Afghan Whigs oznámili, že svou činnost pro sérii větších koncertů obnoví.\n\nSkupinu The Afghan Whigs založili na konci roku 1986 v Cincinnati Greg Dulli (zpěv, rytmická kytara), Rick McCollum (sólová kytara), John Curley (basová kytara) a Steve Earle (bicí). Vznikla jako nástupkyně Dulliho předchozí kapely The Black Republicans, jejímž členem byl v pozdějším období také Curley. Ten Dulliho seznámil se svým častým spoluhráčem McCollumem, který byl na lokální scéně známý inovativním používáním efektových pedálů. McCollum a Dulli se sblížili díky společné oblibě R&B a první písní, kterou skupina zkoušela, byla předělávka songu Psychedelic Shack od The Temptations. Dulli později řekl, že Afghan Whigs chtěli být něco jako kříženec skupin the Band, the Temptations a Crazy Horse Neila Younga.\"\n\nPo rozpadu skupiny The Black Republicans odjel Dulli do Arizony, kde složil polovinu materiálu, ze kterého později vznikl debut Afghan Whigs Big Top Halloween (1988), jež si skupina vydala sama na svém labelu Ultrasuede. I když vydali pouhých 1000 kopií, jedna z nich se dostala do rukou spoluzakladatele vlivného, v Seattlu působícího vydavatelství Sub Pop Jonathana Ponemana, a ten s Afghan Whigs v roce 1989 podepsal smlouvu. Původně zněla na jeden singl, což se však brzy změnilo na plnohodnotný nahrávací kontrakt.\n\nPro Sub Pop vydali Afghan Whigs alba Up in It (1990), Congregation (1992) a minialbum předělávek soulových písní Uptown Avondale.\n\nNa nich se skupina posunula k novému zvuku – směsi soulu, psychedelie a punkového přístupu – který se pro ni stal typickým. Kritika si povšimla, že v tvorbě kapely se projevuje novátorská kombinace vlivů vydavatelství Stax a Motown s indie rockem. Stejně tak skupině získaly ohlas předělávky soulových písní z EP Uptown Avondale, zvláště její schopnost zesoučasnit hity soulových legend jako např. The Supremes.\n\nNa základě ohlasu, který zaznamenalo album Congregation, podepsali Afghan Whigs smlouvu s velkým vydavatelstvím Elektra Records. Jejich debut na této značce, Gentlemen, nahráli v legendárním memphiském studiu Ardent, kde vznikla alba takových interpretů jako Bob Dylan, skupin Big Star, Led Zeppelin nebo ZZ Top.\n\nAlbum Gentlemen je považováno za opravdu klasickou nahrávku Afghan Whigs. Stalo se jedním z nejoceňovanějších alb roku 1993, podle takových časopisů jako např. Rolling Stone. Kritika vyzdvihovala jeho neústupné, sebemrskačské texty a rozhodný stylový odklon od grungeového zvuku ztělesňovaného skupinami jako Nirvana nebo Mudhoney. S odstupem času je deska Gentlemen považována za jedno z nejlepších alb éry 90.let. Bylo také komerčně nejúspěšnějším titulem skupiny, skladby Debonair a Gentlemen pravidelně hrála MTV, americká studentská rádia (v Čechách pak pražské Rádio 1) a jeden z klíčových songů Fountain and Fairfax byl použit v televizním seriálu My So-Called Life z roku 1994. Dalším silným momentem byla píseň My Curse, kterou nazpívala Marcy Mays ze skupiny Scrawl, údajně proto, že text skladby byl pro Dulliho příliš osobní na to, aby ho zpíval sám.\n\nPo skončení propagace alba Gentlemen se Greg Dulli a Afghan Whigs podíleli na soundtracku k filmu Teda Demmeho \"Nádherný holky\" (1996). Na sountrack přispěli předělávkami dvou písní, „Be For Real“ od Fredericka Knighta a „Can't Get Enough of Your Love, Babe“ od Barryho Whitea a ve filmu si také zahráli barovou kapelu v cameo roli. Dulli je také kromě Davea Grohla jediným hudebníkem, který se objevil na debutovém albu Grohlovy skupiny Foo Fighters.\n\nOd dubna 1995 skupina začala pracovat na pátém studiovém počinu vydaném v roce 1996 pod názvem Black Love. Nahrávání proběhlo ve studiích v Seattlu a Memphisu, s novým členem Paulem Buchignanim, který na místě bubeníka nahradil Stevea Earleho.[39] Ambiciózní album obsahuje klasické písně Afghan Whigs jako např. hymnickou skladbu Faded[40] a jako celek je ovlivněné temnými tématy filmů noir.\n\nAčkoli i předchozí alba se zabývala alkoholem prosáklými obsesemi, tajemstvími a strádáním, Black Love vkročilo do ještě temnějších, omšelejších a složitějších částí Dulliho osobnosti. Jeho obsese týkající se témat jako vražeda a paranoia je tu s nasazením dotažena do logického konce. Sám Dulli poznamenal, že písně tvoří konceptuální rámec podobný struktuře filmu a že byl ovlivněn dílem noirového spisovatele Jamese Ellroye či neo-noirovými filmy jako Blood Simple od bratří Coenů. Mezi dalšími vlivy byly kromě různých „pulp fiction“ románů např. osudy zpěváka skupiny the Temptations Davida Ruffina (v písni Blame, Inc.). Úvodní skladba Crime Scene Part One pak byla údajně ovlivněna příběhem v té době ještě nezfilmovaného scénáře k filmu The Million Dollar Hotel.\n\nKomerčně se albu příliš nedařilo, dostalo se nejvýše na 79. místo žebříčku Billboard Top 200. Kritika ocenila, že se nahrávce konečně podařilo studiově zachytit sílu živých vystoupení skupiny, bohaté a zároveň funkem prodchnuté aranže si vysloužily přirovnání k Rolling Stones v jejich nejlepším období v 70.letech a znovu byla také vyzdvihována odlišnost kapely od jejích současníků a její obliba postupů používaných v černošské hudbě. Na podporu alba Black Love skupina rozsáhle koncertovala, mimo jiné jako předkapela Neila Younga.\n\nKomerční neúspěch alba Black Love přinesl neshody s vydavatelskou společností Elektra a následné ukončení spolupráce a podepsání smlouvy na další album se společností Sony/Columbia. Album 1965, pojmenované podle roku, v němž se Dulli i Curley narodili, bylo nahráno po roční pauze v New Orleans[57], ve slavném studiu Daniela Lanoise.[58] Stalo se tak po roční pauze, ve které se Dulli věnoval svému novému projektu The Twilight Singers.[51]\nI toto album bylo ovlivněno filmem noir a např. také drsnými slovními hříčkami rapperů jako Nas[59]. Recenzenti přijali nahrávku pozitivně,[60] vyzdvihujíc zvláště trvající oblibu kapely ve směšování rocku a soulu.[61] Kromě vlastního turné vystupovali Afghan Whigs také jako předkapela Aerosmith.[52] Po jednom z koncertů, v texaskémAustinu, se Dulli dostal do fyzického střetu s ochrankou a utrpěl frakturu lebeční kosti. Naštěstí se však rychle zotavil a za dva měsíce se Afghan Whigs na turné vrátili. V jeho rámci navštívili i Prahu, 30. března 1999 hráli v Paláci Akropolis.\n\nV roce 2001 se skupina rozešla. Tiskové prohlášení zmiňovalo geografickou vzdálenost členů a rodinné povinnosti, které členům znemožňovaly tvořit další materiál. V následných rozhovorech Dulli upřesnil, že kapela ukončila činnost v přátelském duchu, a že nemusí nutně jít o „oficiální rozchod.“\n\nV roce 2006 nahráli dvě nové písně (I’m A Soldier a Magazine) na retrospektivní album Unbreakable: A Retrospective 1990–2006, vydané v červnu 2007.[65][6] V prosinci 2011 pak pořadatelé festivalu All Tomorrows Parties oznámili, že Afghan Whigs se znovu dají dohromady a v květnu 2012 zahrají na jejich akcích v Londýně a v září pak v Ashbury Parku v New Jersey.[66] Zanedlouho pak byla oznámena i účast na festivalech Primavera[67] a Lollapalooza[68][69] a také velké samostatné turné kapely, na němž nechybí ani srpnová zastávka v Pražském Lucerna Music Baru.\n\nPrvní koncert obnovených Afghan Whigs se uskutečnil v květnu 2012 v newyorském klubu Bowery Ballroom. Vzbudil nadšené reakce. Recenzent časopisu Spin pak napsal „spíše než jako nekomplikovaný nostalgický výlet tento jejich první koncert od rozchodu působil jako připomenutí problémů, které si už – snad selektivně – nepamatujeme. ... Od prvních tónů písně Crime Scene, Part One bylo přítomno staré známé drama, napětí, emocionální zraněnost a selhání, a to velmi citelně, až fyzicky, a stejně hmatatelná byla i úleva z toho, že žádný z nás už dnes v tak mizerném stavu není.“\n\nUž od prvního alba skupiny je z tvorby Grega Dulliho patrná opakující se přítomnost určitých témat, např. mísení černého humoru a temných námětů, jako jsou závislost na drogách, jejich užívání či sebevražedné myšlenky. Časté používání první osoby pak texty činí ještě osobnějšími a provokativnějšími. Klasické písně Afghan Whigs se také často zabývají rozborem soubojů o moc, ke kterým dochází ve vztazích. Zvláště album Gentlemen bývá zmiňováno pro své upřímné a znepokojivé zkoumání mužských stereotypů a očekávání, včetně témat jako jsou sadomasochismus a odcizení.\n\nPísně Afghan Whigs také prozrazují Dulliho fascinaci zápornými hrdiny a soucit s nimi, což on sám připisuje mimo jiné důležitému rozhovoru, který v dětství vedl se svým dědečkem. Řekl: „pamatuji si, jak jsem se jako dítě díval na jeden film o indiánech a kovbojích a držel jsem palce kovbojům... Děda se mě zeptal proč a já odpověděl, „protože oni jsou ti dobří.“ A on mi vysvětlil, že indiáni bojovali za svou zem, kterou se jim kovbojové snažili ukrást. Potom řekl něco, co jsem nikdy nezapomněl: „dobří lidé nejsou pořád dobří a špatní lidé nejsou pořád špatní.“ A téhle šedé zóně jsem od té doby nepřestal věnovat pozornost, myšlence, že i svatí mohou poklesnout a hříšníci mohou dosáhnout transcendence.“\n\nCoververze, které Afghan Whigs nahráli, jsou skoro stejně dobře známé jako jejich původní materiál. Zvláště pak jejich volné interpretace soulových a R&B písní, které znali ze svého mládí. Avšak písně jejichž coververze natočili, nebyly nikdy žánrově omezeny a už od svých začátků hrávali na koncertech songy jako Cocksucker Blues od Rolling Stones či Like A Hurricane od Neila Younga[92] stejně jako slavné písně od The Supremes,[47] Prince,[93] PJ Harvey, The Fugees nebo TLC.[94] Na albu Congregation po svém předělali skladbu The Temple z muzikálu Jesus Christ Superstar[95] a na živo také odehráli kompletní album The Wall od Pink Floyd.[96][97] Po svém znovuobnovení v roce 2012 nahráli předělávku písně soulové zpěvačky Marie „Queenie“ Lyons z roku 1970 See and Don’t See[98] nebo coververzi písně Love Crimes od současného interpreta R&B vystupujícího pod jménem Frank Ocean.[99]\n\n\n\n"}
{"id": "820894", "url": "https://cs.wikipedia.org/wiki?curid=820894", "title": "Tomáš Kaplan", "text": "Tomáš Kaplan\n\nTomáš Kaplan (* 3. dubna 1978, Jihlava) je bývalý český fotbalista, útočník.\n\nHrál za FC Vysočina Jihlava, 1. FK Příbram a Tatran Prešov. V české první lize nastoupil ve 36 utkáních a dal 3 góly. Nejlepší střelec druhé ligy v sezóně 2003–2004. Kariéru ukončil v divizním TJ Slavoj TKZ Polná.\n\n"}
{"id": "820895", "url": "https://cs.wikipedia.org/wiki?curid=820895", "title": "Dana Branná", "text": "Dana Branná\n\nDana Branná, též Danuta Branna (* 9. prosince 1959 Český Těšín), je historička, aktivistka polské menšiny v Česku, bývalá československá politička, po sametové revoluci poslankyně Sněmovny lidu za Občanské fórum, později za Občanské hnutí.\n\nV roce 1982 absolvovala obor archivnictví na dnešní Masarykově univerzitě v Brně (podle jiného zdroje studovala na Filozofické fakultě Univerzity Palackého v Olomouci), pracovala pak v regionálním muzeu v Čadci.\n\nVe volbách roku 1990 zasedla do Sněmovny lidu (volební obvod Severomoravský kraj) za OF. Po rozkladu Občanského fóra v roce 1991 přešla do poslaneckého klubu Občanského hnutí. Ve Federálním shromáždění setrvala do voleb roku 1992. V letech 1992–1993 působila jako prezidentka Rady Poláků v ČR. V letech 2003–2005 vydávala list \"Głos Ludu\".\n\nV živnostenském rejstříku je Dana Branná, narozena 9. prosince 1959, evidována od roku 2005 v Jablunkově.\n\n"}
{"id": "820898", "url": "https://cs.wikipedia.org/wiki?curid=820898", "title": "Sarah Milesová", "text": "Sarah Milesová\n\nSarah Milesová (nepřechýleně \"Miles\", * 31. prosince 1941, Ingatestone, Essex, Anglie, Spojené království) je anglická herečka, sestra režiséra, scenáristy a filmového producenta Christophera Milese. Českému divákovi je patrně známa především americko-britské komedie \"Báječní muži na létajících strojích\" z roku 1965, kde hrála postavu jménem Patricia Rawnsley. Zahrála si i ve světoznámém snímku \"Zvětšenina\" italského režiséra Michelangela Antonioniho a v neméně známém snímku Jed režiséra Pierse Haggarda.\n\nPochází z městečka Ingatestone v Essexu v jihovýchodní Anglii. Po studiích na dívčí škole a jazykové škole, v letech 1957 až 1960, tedy od svých 16 let, studovala balet a herectví na Královské akademii dramatických umění (Royal Academy of Dramatic Art, zkráceně: RADA).\n\nOd počátku 60. let hrála na různých londýnských divadelních scénách, debutovala v Globe Theatre,\nkde si zahrála v komedii \"Oslnivá vyhlídka\", poté vystupovala v komedii \"Měsíc je modrý\".\n\nVe filmu se poprvé objevila ve snímku \"Období zkoušek\" z roku 1962, kde si zahrála s britskou hereckou legendou\nLaurencem Olivierem za níž byla jako nejlepší nováček poprvé nominována cenu BAFTA. V roce 1965 pak vysrupovala v komediálním snímku \"Báječní muži na létajících strojích\" a ve filmu \"Byla jsem tu šťastná\".\n\nV roce 1972 ztvárnila postavu britské aristokratky a spisovatelky Caroline Lambové v britském filmu \"Lady Caroline Lamb\", jejíž velkou lásku G. G. Byrona zde ztvárnil herec Richard Chamberlain.\n\n\nNapsala také tyto knihy:\n\nHned dvakrát byla manželkou britského dramatika, scenáristy a režiséra Roberta Bolta, v letech (1967–1975) a (1988–1995).\n\nJejí bratr Christopher Miles je známý britský scenárista, režisér a filmový producent.\n\nV roce 2012 oznámila, že po více než třicet let popíjí vlastní moč, neboť cítí, že se tak její zdraví v mnoha ohledech zlepšuje.\n\nOna sama uvádí, že je (společně se svým bratrem Christopherem Milesem) po své matce pravnučkou prince Francise z Tecku, což byl bratr britské královny Marie z Tecku, babičky britské královny Alžběty II.. Znamená to tedy, že královna Marie z Trecku (babička královny Alžběty II.) byla její prateta, její rodiče, vévoda Francis z Tecku a vévodkyně a princezna Mary Adelaide z Cambridge, pak jsou jejich společnými praprapředky. Kromě toho její pradědeček Francis z Tecku byl i pravnukem britského krále Jiřího III..\n\n"}
{"id": "820899", "url": "https://cs.wikipedia.org/wiki?curid=820899", "title": "Rudolf Cejnek", "text": "Rudolf Cejnek\n\nRudolf Cejnek byl český a československý politik, po sametové revoluci krátce poslanec Sněmovny lidu Federálního shromáždění za HSD-SMS.\n\nVe volbách roku 1990 zasedl za HSD-SMS do Sněmovny lidu (volební obvod Jihomoravský kraj). Mandát ale zastával jen krátce, již počátkem července 1990 je oznámena jeho rezignace. Místo něj pak do federálního parlamentu usedla Marta Nazari-Buřívalová.\n\n"}
{"id": "820901", "url": "https://cs.wikipedia.org/wiki?curid=820901", "title": "Kdo chytá v žitě", "text": "Kdo chytá v žitě\n\nKdo chytá v žitě (anglicky \"The Catcher in the Rye\") je román, který napsal Jerome David Salinger a 16. července 1951 jej vydalo nakladatelství Little, Brown and Company. Kniha byla od začátku kontroverzní hlavně kvůli vulgarismům, vykreslené sexualitě a hněvu dospívající mládeže. Od vydání knihy se prodalo více než deset milionů výtisků a časopis Time ji zařadil mezi stovku nejlepších anglicky napsaných knih od roku 1923.\n\nKniha vyšla v češtině poprvé v roce 1960 v překladu Rudolfa a Luby Pellarových.\n\nDěj knihy se odehrává během tří dnů v prosinci 1949 ve fiktivním pennsylvánském městečku Agerstown a v New Yorku. Vypravěčem je \" Holden Caulfield\", šestnáctiletý syn zámožného newyorského advokáta. Je to svérázný mudrlant, sarkasticky glosující dění okolo sebe, pohrdající měšťáckým snobstvím a stádností, za cynickou slupkou je ovšem hluboká vnitřní nejistota a zoufalé hledání něčeho, co má opravdu smysl. Před Vánoci je Holden vyhozen z prestižní soukromé školy v Agerstownu pro nezájem o učení a neustálé konflikty s pedagogy a spolužáky. Rozhodne se, že nepůjde ze školy přímo domů, ale ubytuje se v hotelu a vrhne se do newyorského nočního života, seznamuje se s barmany, taxikáři a prostitutkami. Citlivý mladík postupně poznává pokrytectví, bezohlednost a chamtivost dospělých, během bloudění městem se dostává na pokraj duševního a fyzického zhroucení. Plánuje, že odjede na venkov a najde si práci na ranči svého kamaráda v Coloradu. Mladší sestra \" Phoebe\" ho ale přemluví, aby šel domů a přiznal se rodičům. Holden končí v léčebně, kde vypráví svůj příběh.\n\nV knize vystupují další postavy: Holdenovi spolubydlící na internátu, natvrdlý Ackley a sebestředný seladon Stradlater, přítelkyně Sally Hayesová, se kterou se pohádá kvůli jejím konformním názorům, nabubřelý intelektuál Carl Luce nebo Holdenův bývalý učitel pan Antolini, který mu říká: „Známkou nezralého člověka je, že chce kvůli něčemu podstoupit vznešenou smrt, zatímco známkou zralého člověka je, že chce kvůli něčemu v příkoří žít.“\n\nHolden také zmiňuje lidi, kteří v příběhu přímo nevystupují, ale hráli v jeho životě důležitou roli: mladšího bratra \"Allieho\", který zemřel na leukémii, staršího bratra \" D.B.\", nadaného spisovatele, který se stal hollywoodským scenáristou nebo kamarádku Hanku, s níž se poznal na prázdninách v Maine.\n\nNázev knihy je parafrází na báseň Roberta Burnse \"Comin' Thro The Rye\". Holden potká na ulici chlapečka, který si zpívá „Když někoho potká někdo, jak jde žitem kdes“. Protože Holden dává své intuici přednost před formálním vzděláním, vsugeruje si, že verš zní „Když někoho chytí někdo, jak jde žitem kdes“. Když se ho pak Phoebe ptá, jakou má představu o svém budoucím povolání, vypráví jí o žitném poli, kde si hrají děti. Na kraji pole je strmý sráz a u něho by chtěl stát Holden a chytat děti, aby nespadly. To je jediné zaměstnání, které má podle něj smysl.\n\n"}
{"id": "820904", "url": "https://cs.wikipedia.org/wiki?curid=820904", "title": "Jindřich Jirásek", "text": "Jindřich Jirásek\n\nJindřich Jirásek (* 9. září 1973) je bývalý český fotbalista, obránce.\n\nBudějovický odchovanec. Hrál za SK Slavia Praha, FK Chmel Blšany, FK Spolana Neratovice, FC Vysočina Jihlava, SC Xaverov Horní Počernice a FK Dukla Praha. Se Slavií získal v roce 1996 mistrovský titul. V evropských pohárech nastoupil ve 3 utkáních. V lize nastoupil ve 36 utkáních.\n\n"}
{"id": "820906", "url": "https://cs.wikipedia.org/wiki?curid=820906", "title": "Moondance", "text": "Moondance\n\nMoondance je třetí sólové studiové album irského písničkáře Van Morrisona, vydané v únoru roku 1970. V žebříčku časopisu Billboard se umístilo na 29. příčce. Singl „Come Running“ / „Crazy Love“ se umístil na místě 39. V roce 1977 potom ještě dodatečně vyšel singl „Moondance“ / „Cold Wind in August“ − ten se umístil na 92. místě. V žebříčku 500 nejlepších alb všech dob časopisu Rolling Stone se album umístilo na 66. místě a v roce 1999 bylo album zařazeno do Grammy Hall of Fame Award.\n\nVšechny skladby napsal Van Morrison.\n"}
{"id": "820911", "url": "https://cs.wikipedia.org/wiki?curid=820911", "title": "Beyond the Wall of Sleep", "text": "Beyond the Wall of Sleep\n\nBeyond the Wall of Sleep (doslovně \"Za zdí spánku\", vyšlo v češtině pod názvem \"Za stěnou spánku\") je povídka amerického spisovatele Howarda Phillipse Lovecrafta, napsána v roce 1919 a poprvé publikovaná v amatérském časopise \"Pine Conesou\" v říjnu téhož roku.\n\nPodle Lovecrafta byl příběh inspirován článkem v \"New York Tribune\" z 27. dubna 1919. Článek byl založen na zprávě policie státu New York a psal o rodině Slaterových nebo Slahterových jako spodině obyvatelstva městečka Catskill.\n\nNova, zmíněná na konci Lovecraftovy povídky je reálná hvězda známá jako GK Persea; citace pochází z díla Garretta P. Servissa \"Astronomy with the Naked Eye\" (1908).\n\nNázev povídky mohl být inspirován povídkou A. Bierce \"\"Beyond the Wall\"\" (1909); je známo, že Lovecraft jeho práce v roce 1919 četl. Román Jacka Londona \"Before Adam\" (1906), který obsahoval koncept dědičné paměti, obsahuje pasáž s tímto zněním : \"\"Nor ... did any of my human kind ever break through the wall of my sleep. \"\"\n"}
{"id": "820912", "url": "https://cs.wikipedia.org/wiki?curid=820912", "title": "Jack Schroer", "text": "Jack Schroer\n\nJack Schroer (21. ledna 1944 − 23. června 1995) byl americký saxofonista. V sedmdesátých letech spolupracoval s Van Morrison a rovněž byl členem jeho skupiny The Caledonia Soul Orchestra. V roce 1972 hrál na třetím albu skupiny New Riders of the Purple Sage. V tomtéž roce rovněž spolupracoval s Paulem Simonem na jeho albu \"Paul Simon\"; o rok později hrál na albu Simovova spolupracovníka Arta Garfunkela s názvem \"Angel Clare\". Hrál také na albu \"Be What You Want To\" od Linka Wraye.\n"}
{"id": "820914", "url": "https://cs.wikipedia.org/wiki?curid=820914", "title": "EMAS", "text": "EMAS\n\nEMAS (Systém ekologického řízení a auditu - zkratka z angličtiny \"Eco-Management and Audit Scheme\") je dobrovolným nástrojem environmentálního řízení, který byl vyvinut v roce 1993 Evropskou komisí. Umožňuje organizacím posoudit, řídit a neustále zlepšovat své životní prostředí. Systém je globálně použitelný a otevřený pro všechny typy soukromých a veřejných organizacích. K registraci v systému EMAS musí organizace splňovat požadavky nařízení EMAS. V současnosti je v systému EMAS zaregistrováno více než 4500 organizací a více než 8 100 poboček.\n\nEU nařízení EMAS zahrnuje 52 články a 8 přílohami:\n\n\nPřestože EMAS je oficiální nařízení EU, je závazný pouze pro organizace, které se ho dobrovolně rozhodnou zavést. Nařízení EMAS obsahuje požadavky na systém řízení životního prostředí na mezinárodní normy pro řízení životního prostředí, ISO 14001 a další požadavky pro organizace registrovaná v programu EMAS jako je zapojení zaměstnanců, zajištění souladu s právními předpisy nebo vydání environmentálního prohlášení. Díky těmto dodatečným požadavkům je EMAS známý jako prémiový nástroj pro řízení životního prostředí (oproti právě systému ISO 14001)\n\n"}
{"id": "820918", "url": "https://cs.wikipedia.org/wiki?curid=820918", "title": "Branislav Rzeszoto", "text": "Branislav Rzeszoto\n\nBranislav Rzeszoto (* 3. listopadu 1975, Žilina, Československo) je bývalý slovenský fotbalový brankář a reprezentant. Mimo Slovensko působil na klubové úrovni v České republice, na Kypru a v Itálii.\nPo skončení profesionální hráčské kariéry se stal trenérem brankářů.\n\nHrál za MŠK Žilina, Spartak Trnava, FC Tescoma Zlín, ŠK Slovan Bratislava, Apoel Nicosia, FC Vysočina Jihlava, FC Senec, DAC Dunajská Streda a Ascoli Calcio.\nV nejvyšší české lize nastoupil ve 47 utkáních.\n\nV A-mužstvu slovenské reprezentace si odbyl premiéru 6. února 2002 v přátelském zápase v íránském Teheránu proti domácí reprezentaci (prohra 2:3). Celkem odehrál v letech 2002–2003 za slovenský národní tým 3 utkání.\n\nV letech 2012–2017 působil jako trenér u mládežnických týmů klubu MŠK Žilina. V červnu 2017 přijal nabídku na funkci trenéra brankářů českého klubu MFK Karviná. Nahradil Petra Holce.\n\n"}
{"id": "820920", "url": "https://cs.wikipedia.org/wiki?curid=820920", "title": "Jiří Černý (politik KDU-ČSL)", "text": "Jiří Černý (politik KDU-ČSL)\n\nJiří Černý (* 7. dubna 1951) byl český a československý právník a politik, po sametové revoluci poslanec Sněmovny lidu za KDU-ČSL.\n\nVe volbách roku 1990 zasedl do Sněmovny lidu (volební obvod Východočeský kraj) za KDU-ČSL. Ve Federálním shromáždění setrval prosince 1991, kdy rezignoval.\n\nV letech 1990-1991 působil jako generální tajemník KDU-ČSL.\n\nAbsolvoval Právnickou fakultu Univerzity Karlovy. V roce 1997 se zmiňuje jako člen kontrolní rady České advokátní komory, bytem Havlíčkův Brod.\n\n"}
{"id": "820930", "url": "https://cs.wikipedia.org/wiki?curid=820930", "title": "Rychlý portrét", "text": "Rychlý portrét\n\nRychlý portrét se používá při portrétování osob mimo ateliér, kdy je portrét limitován časově a má sloužit zároveň i k pobavení publika. Používá se zpravidla technika kresby uhlem. Rychlý portrét není karikatura. Může sice zdůraznit některé rysy obličeje, ale prvotní je snaha vyjádřit podobu. Časová limitace neumožňuje vykreslit všechny detaily, velmi zkratkovitě je naznačeno oblečení. Někdy se používá i termín rychloportrét a má se tím na mysli portrét vyhotovený během 10 až 20 minut.\n"}
{"id": "820931", "url": "https://cs.wikipedia.org/wiki?curid=820931", "title": "Nova Action", "text": "Nova Action\n\nNova Action je česká neplacená komerční televizní stanice patřící k Nova Group, která je zaměřena hlavně na mužské publikum s vysíláním akčních, kriminálních či sci-fi filmů, seriálů a sportu. Stanice začala vysílat 14. července 2012. Tak jako ostatní kanály Nova Group patří pod společnost TV Nova, která spadá pod CME. Nova Action nese svůj nynější název od 4. února 2017, kdy došlo k přejmenování kanálu Fanda na Nova Action za účelem sjednocení názvů kanálů skupiny Nova.\n\nPrvní informace o spuštění nového kanálu Nova Group přišly v únoru 2011, kdy si CET 21 nechal zaregistrovat nové názvy pro své kanály Nova Doma, Nova Lady, Nova Family, Nova Kids, Nova Hobby, Nova Cartoon a Nova Music\". \"O pár dní na to si zaregistrovala ještě Nova Men, Nova Action, Nova Zone a Nova Arena. Což vyvolalo mezi lidmi otázky zda chystá kanál spíše pro ženy či muže. Televize se k registracím vyjádřila, že průběžně připravuje několik kanálů a s jedním dokončuje přípravy. Dále se také objevovaly názvy fanda, FANDA, koukej! a do toho!.\n\nV srpnu 2011 provozovatel TV Nova žádá k povolení vysílání nového kanálu určeného pro muže, čímž se rozhodlo, že chystaný kanál nebude dámský. Licenci k vysílání nové televizní stanice pro CET 21 byla získána 23. srpna 2011. Pracovní název získala Kanál 5. V médií se však dále objevovaly názvy Nova Action nebo Nova Men. Plánovaný start se dlouho odkládal na dobu neurčitou, ale licence přikazovala spustit kanál do roka od schválení žádosti.\n\nNa začátku letních měsících v roce 2012 žádá CET 21 u RRTV o změnu názvu stanice na nový název Fanda. Součástí byla i žádost o satelitní vysílání. V červenci televize Nova oznámila tiskovou konferenci, která se konala 10. července 2012, kde médiím představila novou televizní stanici.\n\nNa tiskové konferenci TV Nova oznámila, že stanice odstartuje 14. července 2012. Dále zde také bylo oznámeno, že Fanda bude šířen pouze u kabelových a IPTV operátorů a také na satelitu. O šíření prostřednictvím pozemního vysílání se teprve vyjednávalo. Během svého prvního vysílacího dne Fanda nabídl český film \"Kajínek\", životopisné drama \"Rudý Baron\", \"Tuningové války\", \"Automag\", přímý přenos z boxerského zápasu a po půlnoci erotiku z produkce Playboye.\n\nO měsíc později se Nova rozhodla umístit Fandu i do DVB-T, přesněji se zde objevil 24. srpna 2012 v multiplexu 4. Od října 2012 je kanál Fanda také součástí měření sledovanosti. V první vysílací den Fanda dosáhl 0,46% podílu na publiku, přičemž nejsledovanějším pořadem byl seriál \"V\", který sledovalo přibližně 22 tisíc diváků. Pro změnu v září 2012 si nechala televize Nova zaregistrovat hanlivý název stanice Fanda – \"Frnda\". V lednu 2013 přesouvá start hlavního programu na 20.20 po vzoru hlavního kanálu Nova. Od 23. února 2013 uvádí Fanda svůj druhý původní pořad \"Digiport\" s Veronikou Hong, prvním byl pořad \"Red News\".\n\nV roce 2013 se také dostaly spoty televize Fanda a propagační spot pro \"Hlas Česko Slovenska\" do užších nominací na ceně PromaxBDA za nejlepší reklamní a promo televizní kampaně. V červnu 2013 začala stanice vysílat 21–24 hodin denně.\n\nOd 4. února 2017, tedy na 23. narozeniny TV Nova, se Fanda přejmenoval na Nova Action za účelem sjednocení názvů skupiny Nova. Takto se přejmenovaly i kanály Smíchov a Telka.\n\nStanice Nova Action se zaměřuje na mužské publikum. Vysílá 21–24 hodin denně. Odpovídá tomu i složení programu. Ve vysílání se objevují filmy a seriál s akční tematikou, sportovní události či erotické filmy. Program je tedy složen spíše ze zahraniční akvizice, vlastní tvorba se objevuje velmi zřídka. Řada zahraničních seriálů byla z hlavního kanálu Novy přesunuta na stanici Nova Action v premiéře.\n\nKanál Nova Action představil ve své vlastní tvorbě své erotické zpravodajství \"Red News\", které se již před startem objevovalo na internetovém webu Nova Group. Přesunuty sem byly i pořady z placeného kanálu Nova Sport. Posledním vlastním pořadem byl \"Digiport\", který byl představen s Veronikou Hong v roli moderátorky.\n\nZahraniční seriály a filmy tvoří značnou část programu. Na kanále se objevují světově známé seriály jako \"Kobra 11\", \"Kriminálka New York\", \"Alcatraz\", \"Kriminálka Miami\", \"Městečko South Park\", \"V\", \"Útěk z vězení\", \"\", \"Arrow\", \"24 hodin\", \"Třetí hlídka\", \"Chladnokrevné zločiny\", \"Hranice nemožného\" apod. Řada z nich se ve vysílání objevuje v premiéře.\n\nAktuální program:\n\nV programu se také objevují sportovní události. Jedná se o živé i předtočené záznamy. Nechybí ani různé pořady týkající se různých druhů sportu. Nabízí či nabízela \"Tuningové války\", \"Auto-mag\", zápasy v boxu, \"K.O. Night Show\", \"Fight Club news\", \"UFC ultimate insider\", \"European Poker Tour\", \"MotoGP\", zápasy v basketbalu, fotbale či hokeji, \"Red Bull X-Fighters\", \"Gambrinus liga\", \"National Hockey League\", \"The Open Championship\", \"Futuresport\" či \"Wimbledon\".\n\nV únoru 2013 vystoupil ředitel stanice Marek Kindernay s informací, že HD verze stanice je připravena k testování a pokud bude úspěšné, stanici spustí co v nejbližší době. Původní datum spuštění HD verze v multiplexu 4 bylo 8. března 2013, ale nekonalo se tak. V tento den byla HD verze spuštěna pouze v nabídce digitalní kabelové televizi UPC. Nova Action HD nabízí možnost sledovat v nejvyšší kvalitě film, seriály, sportovní přenosy i původní tvorbu. Od 25. ledna 2016 je kanál k dispozici v satelitní službě Skylink. Podmínkou je mít Skylink kartu a základní balíček Digital HD, protože je zakódován systémem Irdeto.\n\nV první vysílací den kanál dosáhl 0,46% podílu na publiku, přičemž nejsledovanějším pořadem byl seriál \"V\", který sledovalo přibližně 22 tisíc diváků. O pár dní později Nova Action překročil hranici 100 tisíc diváků při fotbalovém zápasu Evropské ligy UEFA, který zaznamenal celkem 132 tisíc diváků. Za první měřený měsíc kanál dosáhl 0,95% podílu na publiku 15+ v celodenním programu.\n\nDne 2. července 2013 stanice dosáhla v cílové skupině diváků od 15 do 54 let v prime time historicky nejvyššího podílu 6,90 procenta, za celý den pak 5,96 procenta.\n\nV roce 2014 je průměrný podíl na publiku v hlavním vysílacím čase mezi muži 15–54 u TV obrazovek 2,64 %.\n\nTelevizní stanice Nova Action je volně dostupná v satelitních platformách a kabelové a IPTV televizi. Od 24. srpna 2012 je také dostupná v pozemním digitálním vysílání a vysílá v multiplexu 4.\n\n\n"}
{"id": "820932", "url": "https://cs.wikipedia.org/wiki?curid=820932", "title": "Pavol Čičmanec", "text": "Pavol Čičmanec\n\nPavol Čičmanec, též Pavel Čičmanec (* 16. ledna 1933), je slovenský vysokoškolský učitel, bývalý československý politik, po sametové revoluci poslanec Sněmovny lidu Federálního shromáždění za Kresťanskodemokratické hnutie.\n\nVe volbách roku 1990 zasedl do Sněmovny lidu (volební obvod Východoslovenský kraj) za KDH. Ve Federálním shromáždění setrval do voleb roku 1992.\n\nV roce 1994 se zmiňuje jako vyučující na Fakultě matematiky, fyziky a informatiky Univerzity Komenského v Bratislavě.\n\n"}
{"id": "820934", "url": "https://cs.wikipedia.org/wiki?curid=820934", "title": "Kanton Eu", "text": "Kanton Eu\n\nKanton Eu (fr. \"Canton d'Eu\") je francouzský kanton v departementu Seine-Maritime v regionu Horní Normandie. Skládá se z 22 obcí.\n\n"}
{"id": "820935", "url": "https://cs.wikipedia.org/wiki?curid=820935", "title": "Buddova zátoka", "text": "Buddova zátoka\n\nBuddova zátoka je nejjižnější částí Pugetova zálivu. Na jejím jižním břehu se nachází hlavní město státu Washington, Olympia. Právě tam bylo dno zátoky vybagrováno, aby zde mohl vzniknout mořský přístav. Ten se nachází zhruba 50 km od Tacomy a 90 kilometrů od Seattlu.\n\nZátoku pojmenoval při své expedici Charles Wilkes po kapitánu lodí \"Peacock\" a \"Vincennes\", Thomasi A. Buddovi. Po něm je také pojmenováno Buddovo pobřeží na Aljašce.\n"}
{"id": "820937", "url": "https://cs.wikipedia.org/wiki?curid=820937", "title": "Pavel Kadeřábek", "text": "Pavel Kadeřábek\n\nPavel Kadeřábek (* 25. dubna 1992 Praha) je český fotbalový obránce nebo záložník, rovněž reprezentant. Hraje na pravé straně hřiště. V současnosti hraje německou Bundesligu za mužstvo TSG 1899 Hoffenheim. Jeho dědečkem je bývalý sparťanský fotbalový útočník Václav Vrána.\n\nV květnu 2014 získal v anketě KSN ČR ocenění nejlepší obránce Gambrinus ligy 2013/14. V následující sezóně 2014/15 ho obhájil. Stal se nejlepším hráčem sezóny 2014/15 nejvyšší české ligy v anketě LFA (Ligové fotbalové asociace).\n\nS manželkou Terezou Kadeřábkovou (Chlebovskou) má dceru Emu (* 2. 9. 2016).\n\nPavel má staršího bratra, který se jmenuje Jan Kadeřábek (* 13. 8. 1988.) Jan prošel taktéž mládežnickými mužstvy v AC Sparta Praha.\n\nPavel Kadeřábek byl přeřazen do A-týmu Sparty v létě 2010. 30. srpna byl na lavičce náhradníků v utkání Brno-Sparta (0:5), do zápasu nezasáhl. Připraven nastoupit byl i 22. dubna 2011 proti hostující Sigmě Olomouc (výhra Sparty 2:0), ale na ligový debut si musel počkat až do následující sezóny 2011/12 v dresu Viktorie Žižkov, kam přestoupil na půlroční hostování. Pro jarní část 2011/12 se vrátil do mateřského klubu.\n\nV základní skupině I Evropské ligy 2012/13 byla Sparta Praha přilosována k týmům Olympique Lyon (Francie), Hapoel Ironi Kirjat Šmona (Izrael) a Athletic Bilbao (Španělsko). V prvním utkání Sparty 20. září 2012 proti domácímu Lyonu odehrál Kadeřábek kompletní počet minut, pražský klub podlehl soupeři 1:2. 4. října v domácím utkání proti finalistovi Evropské ligy předešlého ročníku Athleticu Bilbao nenastoupil, Sparta zvítězila 3:1 a připsala si první 3 body do tabulky. 25. října 2012 v zápase s izraelským týmem Ironi Kirjat Šmona šel na hřiště v 80. minutě za Ladislava Krejčího. Sparta Praha si připsala další tři body za výhru 3:1, s celkovými 6 si upevnila druhé místo v tabulce základní skupiny za Lyonem. 8. listopadu 2012 v odvetě s Ironi Kirjat Šmonou v Izraeli (hrálo se na stadionu v Haifě) nastoupil v základní sestavě a byl u remízy 1:1. V 74. minutě ho vystřídal Jiří Skalák. 22. listopadu nastoupil v základní sestavě do domácího zápasu s Lyonem, který skončil remízou 1:1. Tento výsledek posunul Spartu Praha již před posledními zápasy základní skupiny do jarní vyřazovací části Evropské ligy z druhého místa (první místo si zároveň zajistil Lyon). Kadeřábek ve druhém poločase střídal. Poslední zápas základní skupiny I proti Bilbau absolvoval také v základní sestavě 6. prosince 2012, díky remíze 0:0 pražský celek získal ve skupině celkem 9 bodů. Ve druhém poločase byl vystřídán.\n\n16. dubna 2013 se jedním gólem podílel na vítězství Sparty 4:2 nad Sigmou Olomouc v odvetném zápase čtvrtfinále českého poháru 2012/13. Pražský klub po dvou shodných výsledcích 4:2 postoupil do semifinále.\n\nNa začátku ročníku 2013/14 od kvalifikačního zápasu Evropské ligy proti mužstvu BK Häcken (2:2) začal hrát místo postu pravého záložníka na pozici pravého obránce. Jeho stabilní výkonu mu následně vynesly prodloužení smlouvy se Spartou do roku 2016. V sezóně 2013/14 slavil se Spartou Praha zisk ligového titulu již ve 27. kole 4. května 2014. 17. května 2014 získal se Spartou double po výhře 8:7 v penaltovém rozstřelu ve finále Poháru České pošty proti Viktorii Plzeň. Kadeřábek svůj pokus proměnil, byla to vítězná penalta. V prosinci 2014 prodloužil u Sparty smlouvu až do léta 2018.\n\nOd 8. března 2015 do 26. dubna 2015 nehrál kvůli zranění. Vrátil se ve velkolepém stylu v domácím ligovém zápase 25. kola 26. dubna proti FC Zbrojovka Brno, kdy se třemi asistencemi podílel na výhře 4:0.\n\nDo Viktorie Žižkov přišel Kadeřábek na hostování z pražské Sparty. 21. srpna 2011 debutoval v Gambrinus lize v utkání Žižkova s domácí Mladou Boleslaví, nastoupil v základní sestavě a hrál do 76. minuty. Mladá Boleslav vyhrála 2:0. Celkem si během půlročního hostování v sezoně 2011/12 připsal 11 ligových startů, během nichž se střelecky ani jednou neprosadil. Pro jarní část sezony se vrátil do Sparty Praha.\n\nDne 17. června 2015 podepsal čtyřletou smlouvu až do 30. června 2019 s německým bundesligovým klubem TSG 1899 Hoffenheim.\n\nKadeřábek reprezentoval ČR v mládežnických kategoriích od 16 let.\nS reprezentací do 19 let získal stříbrné medaile na mistrovství Evropy hráčů do 19 let 2011 v Rumunsku po finálové porážce 2:3 po prodloužení se Španělskem. \nZúčastnil se Mistrovství Evropy hráčů do 21 let 2015 konaného v Praze, Olomouci a Uherském Hradišti. Na turnaji vstřelil jednu branku (v úvodním zápase proti Dánsku, porážka 1:2).\n\nV květnu 2014 jej trenér českého A-mužstva Pavel Vrba poprvé nominoval na přátelské utkání s Finskem, které se odehrálo 21. května 2014 v Helsinkách (remíza 2:2). Kadeřábek odehrál kompletní počet minut. Premiérovou branku vstřelil 16. listopadu 2014 v kvalifikaci na EURO 2016 v Plzni proti týmu Islandu, kde hlavou srovnával v závěru prvního poločasu na 1:1. České mužstvo nakonec dokonalo obrat, vyhrálo 2:1 a z prvních čtyř kvalifikačních střetnutí vytěžilo maximální počet bodů (12). S českým týmem slavil postup na EURO 2016 ve Francii.\n\nTrenér Pavel Vrba jej zařadil do závěrečné 23členné nominace na EURO 2016 ve Francii. V základní skupině D odehrál všechny tři zápasy: proti Španělsku (porážka 0:1), proti Chorvatsku (remíza 2:2) a proti Turecku (porážka 0:2). Český tým obsadil se ziskem jediného bodu poslední čtvrté místo skupiny.\n\nGóly Pavla Kadeřábka v A-týmu české reprezentace \n\n"}
{"id": "820938", "url": "https://cs.wikipedia.org/wiki?curid=820938", "title": "Güemesův ostrov", "text": "Güemesův ostrov\n\nGüemesův ostrov je malý ostrov v okrese Skagit v americkém státě Washington. Nachází se severně od Fidalgova ostrova, na němž je postaveno město Anacortes, odkud je ostrov přístupný pomocí trajektu. Své jméno ostrov nese po místokráli Nového Španělska, Juanu Vicentu de Güemesovi, který roku 1791 vyslal expedici právě k souostroví svatého Jana, jehož je Güemesův ostrov součástí.\n\nOstrov má venkovský charakter a omezené vybavení. Nachází se zde pouze dva obchody: jedním je Andersonův obchod a druhý provozuje místní letovisko, a to již od poloviny 40. let minulého století. Většina místních plážích, vyjma dvou, je veřejná, obvykle i s lodní rampou. Dále se zde nachází dva parky. Školní park je uprostřed ostrova, Youngův na severním pobřeží nedaleko již zmíněného letoviska. Malá obec nacházející se na ostrově je obvykle označována jako Guemes.\n\nOstrov byl pojmenován José María Narváezem jako \"Isla de Güemes\" při expedici Francisca de Elizy roku 1791 po místokráli Nového Španělska Juanu Vicentu de Güemesovi.\n\nV roce 1841 sem zavítal při své expedici Charles Wilkes, který jej překřtil na \"Lawrencův ostrov\" na počest námořního důstojníka Jamese Lawrence. Wilkes rovněž přejmenoval Güemesův průliv v památce na \"USS Hornet\", loď, kterou James Lawrence vedl v Britsko-americké válce, část Bellinghamova zálivu, která se vyskytuje severně od ostrova pak překřtil po lodi \"HMS Penguin\", kterou Lawrence zajal v jedné z tehdejších bitev. V roce 1847 však tato jména z map opět vymizela, když britský kapitán Henry Kellett přeorganizovával námořní mapy britské admirality, ve kterých nahrazoval americká jména těmi původními, tedy buď britskými nebo španělskými.\n\nNa počátku minulého století byl ostrov obecně znám jako \"Psí ostrov\", jelikož se na něm vyskytovala početná populace divoce žijících psů.\n\nPodle námořních a leteckých záznamů se jihovýchodně od ostrova nachází magnetická disturbance, kvůli níž ukazují kompasy polohu až o 14 stupňů chybnou.\n"}
{"id": "820939", "url": "https://cs.wikipedia.org/wiki?curid=820939", "title": "Ultimate++", "text": "Ultimate++\n\nUltimate++ (také známý jako U++ a UPP) – cross-platform nástroje pro vývoj softwaru v programovacím jazyce C++. Účelem U++ je snížit složitost typických desktopových aplikací kvůli těžkému použití vlastností C++.\n\nProjekt vypracoval od roku 1999, jádro Ultimate + + spojí české programátory(?).\n"}
{"id": "820944", "url": "https://cs.wikipedia.org/wiki?curid=820944", "title": "Christopher Egan", "text": "Christopher Egan\n\nChristopher Andrew \"Chris\" Egan (* 29. června 1984, Sydney, Austrálie) je australský herec. Jeho nejznámější role je pravděpodobně Nick Smith v australském seriálu \"Home and Away\", kde hrál po tři roky. Mezi jeho významné role také patří David Shepherd v dramatickém seriál televize NBC \"Kings\", moderním převyprávění biblického příběhu o králi Davidovi a králi Saulovi.\n\nNa začátku své kariéry se objevil v několika reklamách a dělal modeling, ale jeho schopnost a ambice pro hraní ho nakonec přesvědčily, když hrál v uvedení Glen Street muzikálů \"Bídníci\" a \"West Side Story\". Také se objevil v televizním seriálu \"Home and Away\".\n\nTaké trénoval gymnastiku v KICK Performance Group v Sydney. Jako malý soutěžil a poté byl schopen využít své gymnastické schopnosti v thrilleru \"Crush\".\n\nV roce 2003 se přestěhoval do Los Angeles. V roce 2006 se objevil ve filmové adaptaci novely od Christophera Paoliniho, \"Eragon\". V roce 2007 ztvárnil menší roli Mikeyho ve filmu \"\". V létě 2009 natáčel v Itálii film \"Dopisy pro Julii\", kde kromě něj hráli Amanda Seyfried, Vanessa Redgrave a Gael García Bernal. Film byl velmi úspěšný a právě role v tomto filmu je zatím Christopherovou nejznámější.\n\nByl obsazen do hlavní role Edgara Allana Poa do seriálu televize ABC \"Poe\". V roce 2014 začal hrát ve sci-fi seriálu \"Dominion\". V roce 2015 hrál roli Zacha v televizním filmu \"The Prince\".\n\n"}
{"id": "820948", "url": "https://cs.wikipedia.org/wiki?curid=820948", "title": "Pavel J. Šulc", "text": "Pavel J. Šulc\n\nPavel Josef Šulc (27. června 1828 Knovíz u Slaného – 12. října 1897 Praha) byl český spisovatel a překladatel z němčiny, polštiny a francouzštiny historických románů a povídek a naučné prózy pro děti a mládež, včetně několika verneovek. Původně byl středoškolským učitelem, později působil jako novinář, redaktor, vydavatel a odborný publicista. Některá svá díla podepisoval iniciálami „P. J. Š.“ a šifrou „P. Š. T-ý“.\n\nAbsolvoval gymnázium a Filozofickou fakultu UK v Praze. V letech 1853–1859 působil na reálce v Liberci jako profesor češtiny, zeměpisu a dějepisu. Učitelské povolání však musel opustit kvůli onemocnění hlasivek a přestěhoval se do Prahy, kde pracoval v různých podnicích, do roku 1875 jako tiskárenský korektor. Byl redaktorem a vydavatelem různých periodik. V letech 1876–1879 pracoval v redakci časopisu \"Posel z Prahy\", založeného Františkem Šimáčkem, od roku 1880 pracoval pro nakladatelství Alois Hynek,\nkde přispíval do edic „Poučné a zábavné čtení“ a „Dětská bibliotéka“.\n\nPsal a upravoval didaktické povídky a naučné prózy pro děti a mládež, je autorem spisů z oboru pedagogiky, přírodopisu a historických monografií, sestavil sokolský zpěvník. Podle Daniela Defoa napsal román \"Robinson: Obraz ze života pro mládež i dospělé\" a výrazně zkrácené dílo \"Malý Robinson: vypravování pro mládež\". Překládal či převyprávěl z němčiny, polštiny a francouzštiny různé historické romány a dějepisné povídky pro mládež, také několik románů Julese Verna.\n\nMezi autory, jejichž díla přeložil či volně převyprávěl, patří autoři němečtí Wilhelm Bauberger (\"Mouřeninka\", povídky, 1. vyd. 1851), bratři Grimmové (\"Vybrané báchorky L. Bechsteina, br. Grimmů a j.\", 1885), Wilhelm Herchenbach (několik povídek pro mládež), Karl Rudolf Oskar Höcker (\"Nevolníci\", 1885), Alexander Friedrich Franz Hoffmann (více povídek), Philipp Körber (\"Petr Savojan\", 1864), Adolf Mützelburg (volně 4 díly \"Pán světa: pokračování románu Hrabě Monte-Kristo\", 1863–1864, volné pokračování Dumasova románu) a Adolf Weiss (rozsáhlý 6dílný historický román \"Isabella španělská čili Konec tyranství\", 1869);\ndále autoři polští Wincenty Budzyński (historický román \"Lechie\", 1862), Józef Korzeniowski (román \"Hrbatý\", 1863) a Józef Ignacy Kraszewski (román \"Dva světy\").\nZ autorů francouzských to byli Alexandre Dumas, dle něhož „volně přeložil“ román \"Hrabě Monte Cristo\" (1862, 6 dílů) a Jules Verne, z jehož díla „volně vzdělal“ romány \"Černá Indie\", \"Carův kurýr aneb Z Moskvy do Irkucka\", \"Cestování pod mořem\" a \"Patnáctiletý kapitán\" a přeložil \"Příhody kapitána Hatterasa\" (1884). Čtyřdílný soubor \"Tisíc a jedna noc: arabské báchorky\" přeložil pravděpodobně z francouzského zpracování příběhů.\nZ dánštiny přeložil \"Andersenovy báchorky\".\n\n\n\n\n\n"}
{"id": "820956", "url": "https://cs.wikipedia.org/wiki?curid=820956", "title": "Gerhard Ludwig Müller", "text": "Gerhard Ludwig Müller\n\nGerhard Ludwig kardinál Müller (* 31. prosince 1947, Mohuč-Finthen, Německo) je německý římskokatolický kněz, systematický teolog a bývalý biskup řezenské diecéze (2002 až 2012). Od 2. července 2012 do 2. července 2017 působil ve funkci prefekta Kongregace pro nauku víry. V roce 2014 byl papežem Františkem jmenován kardinálem.\n\nPo jmenování Müllera prefektem v roce 2012 ho komentáře německých médií vykreslovaly jako konzervativního, kontroverzního biskupa věrného papežovi. Pojí ho přátelství se zakladatelem Teologie osvobození Peruáncem Gustavem Gutiérrezem. Spolu s papežem Františkem podpořil svatořečení Óscara Romera, které bylo ze strany kongregace dlouhá léta blokováno pro jeho sympatie s Teologií osvobození a marxismem.\n\nPo kněžském svěcení, které přijal 11. únor 1978 z rukou Hermanna kardinála Volka, působil nejprve jako kaplan a učitel náboženství. V letech 1986 až 2002 působil jako řádný profesor dogmatiky na Katolické teologické fakultě Mnichovské univerzity. Od listopadu 2002 byl biskupem diecéze Regensburg (Řezno). Koncem roku 2007 ho papež Benedikt XVI. jmenoval členem Kongregace pro nauku víry, začátkem roku 2009 i členem Papežské rady pro kulturu. 2. července 2012 byl papežem Benedikt XVI. jmenován prefektem Kongregace pro nauku víry a současně osobním arcibiskupem.\n\n1. července 2017 se papež František rozhodl Müllerovi neprodloužit pětiletý mandát v čele Kongregace pro nauku víry a novým prefektem jmenoval dosavadního sekretáře kongregace arcibiskupa Luise Francisca Ladaria Ferreru.\n\n\n"}
{"id": "820964", "url": "https://cs.wikipedia.org/wiki?curid=820964", "title": "AC Sparta Praha cycling", "text": "AC Sparta Praha cycling\n\nAC Sparta Praha cycling je profesionální silniční cyklistický tým založený v roce 2002. Sportovním ředitelem je Zdeněk Rubáš, centrála se nachází v Praze.\n\n\nV týmu se v minulosti objevila mnohá známá jména české i zahraniční cyklistiky:\n\n\nTým má sídlo v Praze: \n\nNad Královskou oborou 51\n\n170 00 Praha \n\nA tréninkové středisko:\n\"SPORT CENTRUM BRDY\"\n\nTěškov 146 \n\n337 01 Rokycany\n\nMezi další aktivity týmu patří také pořádání závodů Mezinárodní trofej Rokycan a Tour de Brdy.\n\n\n"}
{"id": "820969", "url": "https://cs.wikipedia.org/wiki?curid=820969", "title": "0xB16B00B5", "text": "0xB16B00B5\n\n0xB16B00B5 je hexadecimální konstanta použitá Microsoftem ve zdrojovém kódu linuxového jádra, zjevně zvolená jako interpretace anglického (\"velké kozy\") v hexspeaku. Konkrétně se vyskytla v kódu, který má optimalizovat jádro pro běh ve virtualizační platformě Hyper-V. Na text upozornil 13. července 2012 vývojář Paolo Bonzini v e-mailové konferenci, kde inkriminovanou část kódu komentoval slovy: „Hádám, že se někdo snažil být vtipný“. Ačkoliv není jasné, kdo přesně text do kódu zanesl, Microsoft se omluvil a připravil patch.\n\nMicrosoft se za kód omluvil slovy své mluvčí: „Děkujeme komunitě za oznámení problému a omlouváme se za urážlivý řetězec.“ Server NetworkWorld uvedl, že „jakési stupído pracující pro Microsoft si myslelo, že by mohlo být zábavné vsunout kamuflovanou sexistickou poznámku – big boobs – do kódu software“.\n\nLinuxový vývojář Matthew Garrett upozornil na to, že zdrojový kód kromě „Big Boobs“ obsahoval i řetězec \"0x0B00B135\" ( ), což lze přeložit jako kozičky. Řetězce byly umístěny jako hodnoty konstant v hlavičkovém souboru drivers/staging/hv/Hv.h:\n"}
{"id": "820971", "url": "https://cs.wikipedia.org/wiki?curid=820971", "title": "Rustonka", "text": "Rustonka\n\nPražská akciová strojírna, dříve Ruston a spol. všeobecně známá pod zkráceným lidovým názvem Rustonka, byl významný pražský strojírenský podnik, který stával ve východní části Karlína na hranici s Libní, v prostoru zvaném Švábky, mezi libeňskou Palmovkou a karlínskou Invalidovnou, na adrese Praha 8 – Karlín, Sokolovská č. p. 268. Šlo o jeden z prvních strojírenských podniků v hlavním městě Praze. Poslední budova zanikajícího areálu závodu, někdejší kotelna s osmibokým cihlovým komínem, pocházející z poloviny 19. století, byla zdemolována na přelomu února a března 2014.\n\nPod prostorem bývalé továrny dnes prochází trasa B pražského metra mezi stanicí Palmovka a stanicí Invalidovna.\n\nNa místě kdysi bývala přádelna. V roce 1832 zde přičiněním britských podnikatelů bratrů Thomasových vznikla továrna na parní stroje. Ta v roce 1850 přešla do majetku významného britského podnikatele Josepha Rustona, jehož příjmení pak dalo firmě její trvalý název. Z té doby pochází nejstarší část - komín s ústřední kotelnou. V letech 1887 - 1902 byl areál továrny postupně rozšiřován. Stavitel František Schlaffer provedl v letech 1900 - 1902 mimo jiné přístavbu strojovny a výstavbu největší budovy - mostárny, která stála na rohu ulic Sokolovské a Švábky. O osm let později vznikly železné střešní konstrukce truhlárny a hlavních dílen. Firma zpočátku vyráběla zejména kotle a parní stroje.\n\nJoseph Ruston byl britský lodní stavitel a podnikatel v říční plavbě, provozoval Pražskou paroplavební společnost. Jeho firma tehdy vyráběla na mnoha místech v Evropě zejména různá strojní zařízení a díly pro říční i zaoceánské lodě určená pro různé provozovatele v Rakousku i Německu. Stavěla se zde jak říční, tak a i námořní plavidla, zejména parníky, vyráběly se zde parní stroje určené nejen pro paroplavbu. Později, koncem 19. století, se zde začaly vyrábět i různé nýtované ocelové konstrukce, zejména pak ocelové mosty a ocelové střešní příhradové konstrukce – pochází odtud například střešní konstrukce pražského Rudolfina, jedno pole Vyšehradského železničního mostu či některé objekty na Pražském výstavišti. Areál závodu byl z tohoto důvodu nadále rozšiřován o další budovy a výrobní haly.\n\nS podnikem také úzce souvisel dnes již zaniklý Karlínský přístav, jenž zde byl provozován na jednom ze slepých ramen blízké řeky Vltavy. Do továrny také vedla železniční vlečka z železniční stanice Praha-Libeň dolní nádraží na dnes již zrušeném úseku trati Rakouské severozápadní dráhy. V sousedství, oddělen pouze ulicí Švábky se nacházel areál vozovny Křižíkovy tramvaje. Ten sloužil do roku 1965 jako trolejbusová vozovna a byl propojen spojovacími tratěmi jak s trolejbusovou tratí U kříže–Čakovice, tak s tratí Vysočany–Ohrada. Po zrušení tratě do Čakovic (1965) byla zrušena i spojovací trať a areál přestal být využíván jako trolejbusová vozovna.\n\nTěsně před 1. světovou válkou v roce 1912 pak celý podnik přešel do vlastnictví\nElektrických podniků hlavního města Prahy. Pro nové účely zde postupně byly zřízeny zcela nové provozy – lakovna, truhlárna, gumárna, krejčovské dílny. Postupem doby zde byl vytvořen hlavní opravárenský a údržbářský podnik určený pro údržbu a opravy všech vozidel tehdejší městské hromadné dopravy v Praze. Pro tento účel došlo v roce 1913 k napojení areálu i na pražskou tramvajovou síť ze Sokolovské ulice\nv prostoru mezi Invalidovnou a Palmovkou, tato kolejová tramvajová propojka sloužila až do roku 1981. Dne 3. června 1984 zanikla jak sousedící železniční trať, tak i na ni napojená železniční vlečka.\n\nZpočátku se zde kompletně opravovaly především tramvaje a tramvajové vozy, později k nim přibyly i autobusy a trolejbusy, úplně naposled pak konstrukce tramvajových kolejišť – tramvajové výměny, kolejová křížení, kolejové splítky, kolejové oblouky apod. Nacházely se zde, mimo jiné, i krejčovské dílny, kde se šily služební uniformy pro pražské tramvajáky. Po rozdělení Elektrických podniků hlavního města Prahy v roce 1946 se firma stala součástí Dopravního podniku hlavního města Prahy.\n\n1. dubna 1994 byla strojírna transformována na dceřinou společnost, která zde pod názvem Pražská strojírna a.s. vyráběla v Libni kolejové konstrukce až do začátku roku 2007, kdy se celá společnost přestěhovala do nově zrekonstruovaného areálu v Praze 9-Vinoři a posílila svou pozici na trhu. V roce 2007 došlo k demolici téměř celého objektu.\n\nOd 60. let 20. století zde postupně s nárůstem nových kapacit a přesouvání výroby jinam docházelo k utlumování výroby, která zde definitivně zanikla na počátku 21. století. V roce 2005 padlo rozhodnutí o výstavbě nové dopravní komunikace s názvem Pobřežní III., která měla procházet právě těmito místy. V letech 2006 až 2007 byl areál závodu kompletně demolován, až na budovu kotelny s vysokým osmibokým komínem pocházejícím z poloviny 19. století. Tento poslední cenný zbytek byl navzdory projektové studii a původní domluvě o památkové ochraně zdemolován developerskou společností J&T Real Estate koncem února 2014. Na místě zaniklé továrny developer plánuje výstavbu administrativního centra s názvem \"Rustonka\".\n\n\n"}
{"id": "820987", "url": "https://cs.wikipedia.org/wiki?curid=820987", "title": "Robert Dietrich", "text": "Robert Dietrich\n\nRobert Dietrich (* 25. června 1986 v Ordžonikidze, SSSR – 7. září 2011, Jaroslavl, Rusko) byl německý hokejový reprezentační obránce. V roce 2011 zahynul při letecké havárii klubu Lokomotiv Jaroslavl.\n\nHokejista se narodil v dnešním Kazachstánu, ale vyrůstal v Kaufbeurenu, kde je i pohřben.\n\nJako člen reprezentace do 18 let pomohl v roce 2004 německému týmu v domácím prostředí k vítězství v I. divizi šampionátu této věkové kategorie a tedy postupu mezi elitu. Za reprezentaci do 20 let se zúčastnil mistrovství světa 2005 v USA (sestup) a I. divize turnaje o rok později ve Slovinsku (postup).\n\nV dresu německého národního týmu se třikrát zúčastnil mistrovství světa - 2007 v Rusku (9. místo), 2010 v Německu (4. místo) a 2011 na Slovensku (7. místo).\n\nPo tragické smrti německý svaz vyřadil hráčovo číslo 20 z reprezentační sady dresů.\n\nDietrich byl odchovancem ESV Kaufbeuren, z kterého v roce 2002 přestoupil do mládežnického celku Mannheimu. Sezonu 2003/04 strávil poprvé v dospělé kategorii, když hostoval v klubu 4. nejvyšší soutěže EC Peiting. Další rok působil o soutěž výše v ETC Crimmitschau. V letech 2005-08 hrál nejvyšší soutěž za Düsseldorfer EG (podstatnou část sezony 2005/06 strávil na hostování ve třetiligovém celku Straubing Tigers).\n\nV roce 2007 jej draftoval klub NHL Nashville Predators a tak se o rok později rozhodl pro přesun do této organizace. Za hlavní celek ovšem nenastoupil, pouze dvě sezony nastupoval za farmu Predators v American Hockey League - Milwaukee Admirals. V roce 2008 byl německou antidopingovou agenturou potrestán za nesplnění informační povinnosti tříměsíčním zákazem činnosti. Sezonu 2010/11 nastupoval opět v německé lize za Adler Mannheim. Zde měl platný kontrakt až do roku 2013, ale po první sezoně se jí rozhodl rozvázat, aby mohl přestoupit do celku Kontinentální hokejové ligy Lokomotiv Jaroslavl.\n\n"}
{"id": "820988", "url": "https://cs.wikipedia.org/wiki?curid=820988", "title": "MSG (rozcestník)", "text": "MSG (rozcestník)\n\nZkratka MSG má více významů:\n\n\n\n\n"}
{"id": "820993", "url": "https://cs.wikipedia.org/wiki?curid=820993", "title": "Wim Kok", "text": "Wim Kok\n\nWillem „Wim“ Kok (29. září 1938 Bergambacht, Nizozemsko – 20. října 2018, Amsterdam) byl nizozemský sociálnědemokratický politik.\n\nV letech 1994–2002 byl premiérem Nizozemska. Předtím, v letech 1989–1994 zastával funkci ministra financí a zároveň prvního místopředsedy vlády. Předsedou nizozemské Strany práce (\"Partij van de Arbeid\") byl patnáct let, v období 1986–2001, od roku 1989 byl rovněž tzv. \"lijsttrekker\", lídr kandidátky, což je funkce v nizozemské politice důležitější než předseda strany.\n\nZačínal jako odborářský předák, v letech 1972–1986 vedl největší odborovou centrálu v zemi (\"Nederlands Verbond van Vakverenigingen\", od 1976 \"Federatie Nederlandse Vakbeweging\"). Místo šéfa odborů opustil poté, co byl ve volbách roku 1986 zvolen za Stranu práce do nizozemského parlamentu.\n\nPo skončení politické kariéry se stal oficiálním lobbistou Evropské unie, jeho hlavním úkolem bylo prosazování Lisabonské smlouvy (roku 2004 předložil známou zprávu o stavu Lisabonské strategie, nazývanou většinou jako Kokova zpráva). Rovněž byl prezidentem Madridského klubu.\n\nRoku 2003 mu byl udělen čestný titul \"Minister van Staat\", který je nemonarchickým analogem šlechtického titulu a zajišťuje svému nositeli v nizozemské politice neformální autoritu. V anketě Největší Nizozemec z roku 2004 se umístil na 36. místě.\n\n"}
{"id": "820994", "url": "https://cs.wikipedia.org/wiki?curid=820994", "title": "Vincent Danihel", "text": "Vincent Danihel\n\nVincent Danihel (2. února 1946 - 2011) byl slovenský a československý právník a politik romského původu, po sametové revoluci poslanec Sněmovny lidu Federálního shromáždění za Komunistickou stranu Slovenska, později za Stranu demokratické levice.\n\nVystudoval práva a byl aktivní v Praze jako šéfredaktor romského časopisu Lačho lav.\n\nVe volbách roku 1990 zasedl do Sněmovny lidu (volební obvod Západoslovenský kraj) za KSS, která v té době byla ještě slovenskou územní organizací celostátní Komunistické strany Československa (KSČS). Postupně se ale osamostatňovala a na rozdíl od sesterské strany v českých zemích se transformovala do postkomunistické Strany demokratické levice, do jejíhož klubu přešel. Ve Federálním shromáždění setrval do voleb roku 1992.\n\nV 90. letech byl aktivní v Slovenském helsinském výboru. V letech 1999-2001 působil jako první zmocněnec vlády Slovenské republiky pro romské komunity. Z funkce ho pro neshody odvolal ministr Pál Csáky.\n\n"}
{"id": "820995", "url": "https://cs.wikipedia.org/wiki?curid=820995", "title": "Teen Choice Awards 2012", "text": "Teen Choice Awards 2012\n\nTeen Choice Awards 2012 byly udělovány 22. července 2012 a vysílaly se na televizním kanálu Fox. Moderátory pro letošní rok se stali Demi Lovato a Kevin McHale. Ceny slavily největší úspěchy uplynulého roku v hudbě, filmu, televizi, sportu, módě, komedii a internetu. Ceny volili náctiletí diváci od třinácti do devatenácti let. Letos bylo zaznamenáno přes 134 milionů hlasů.\n\n\nVýherci jsou vyznačeni tučně.\n11 nominací - \"\" a \"Avengers\"\n8 nominací - Justin Bieber, \"Upíří deníky\" a \"Hunger Games\"\n7 nominací - Katy Perry, \"Nová holka\" a Channing Tatum\n6 nominací - \"Sněhurka a lovec\", \"Talisman\" a Rihanna\n5 nominací - Taylor Swift, \"Prolhané krásky\", \"American Idol\", \"Super drbna\", \"Tajný život amerických teenagerů\", \"Pomsta\" a Jennifer Lopez\n4 nominace - Emma Stone, Demi Lovato, \"Amazing Spider-Man\", \"Mrcha od vedle\", Seth MacFarlane, Jonah Hill, The Wanted, Zac Efron, Miley Cyrus a \"Glee\"\n3 nominace - One Direction, \"Vlčí mládě\", \"Prometheus\", Robert Downey Jr., Charlize Theron, Carly Rae Jepsen a Nicki Minaj\n\nNásledující obdrželi v tomto roce více než jednu cenu:\n\nPořad Teen Choice Awards 2012 získal rating 1.0/3 ve věkové skupině 18-49 let a v den vysílání ho sledovalo 3,02 milionů amerických diváků.\n\n"}
{"id": "820996", "url": "https://cs.wikipedia.org/wiki?curid=820996", "title": "Pražská energetika Holding", "text": "Pražská energetika Holding\n\nPražská energetika Holding, a. s., je česká společnost vlastnící majoritní podíl (58 %) v energetické společnosti Pražská energetika (PRE). Od založení v září 2000 je jejím majoritním akcionářem (51 %) hlavní město Praha (HLMP). Zbývajících 49 % akcií v současné době patří německé společnosti EnBW Energie Baden-Württemberg AG.\n\nV roce 2008 byl od Ministerstva práce a sociálních věcí odkoupen 7 % podíl v PRE. Za rok 2009 vykázala Pražská energetika Holding konsolidované tržby přes 20 miliard korun a uzavírala čtvrtou desítku největších českých společností podle tržeb.\n\n30. června 2011 schválila valná hromada, na které za HLMP hlasoval Petr Hulinský (ČSSD), změny ve složení představenstva společnosti. Novým členem se stal Václav Vodrážka, bratr starosty MČ Praha 13 a bývalého 1. místopředsedy ODS Davida Vodrážky. Primátor Bohuslav Svoboda (ODS) ani šéf pražského zastupitelského klubu ODS Rudolf Blažek nebyli schopni médiím sdělit, kdo jeho nominaci navrhl. Valná hromada rovněž schválila tantiémy za rok 2010, předseda dozorčí rady Tomáš Chalupa (ODS) získal 300 tisíc korun, členové ODS Pavel Klega a Jiří Janeček získali každý 26 tisíc korun.\n"}
{"id": "821000", "url": "https://cs.wikipedia.org/wiki?curid=821000", "title": "Here Come the Warm Jets", "text": "Here Come the Warm Jets\n\nHere Come the Warm Jets je debutové sólové studiové album Briana Eno, vydané pouze pod jménem Eno. Album vyšlo v lednu 1974 u značky Island Records.\n\n"}
{"id": "821001", "url": "https://cs.wikipedia.org/wiki?curid=821001", "title": "Puklicův dům", "text": "Puklicův dům\n\nPuklicův dům (Krajinská 2, čp. 36) je městský dům v Českých Budějovicích. Je chráněn jako kulturní památka. Stojí na severozápadním rohu náměstí Přemysla Otakara II. při ústí Krajinské ulice. V domě sídlí prodejna CD a Britské centrum.\n\nBudova byla vystavěna na gotické nárožní parcele. Jádro domu je renezanční, nástavba pochází z 2. poloviny 19. století. Fasáda a rohová věžička jsou secesního typu.\n\nSoučasná nárožní věžička pochází z roku 1902. Před tímto datem nástavba chyběla, jak je patrné na historickém snímku z roku 1895. Tvar věžičky byl navržený podle tehdejších amerických mrakodrapů. Při rekonstrukci domu v 80. letech 20. století se objevily žádosti na uvedení domu do původního stavbu. To se však nestalo, realizace by byla obtížná, původní nástavba pravděpodobně byla dřevěná.\n\nBěhem rekonstrukce v 80. letech 20. století došlo k objevu a zrestaurování pozdně gotického trámového stropu v síni prvního patra.\n\nDům je na straně do náměstí opatřen podloubím, do Krajinské ulice podloubí není a začíná až u následujícího domu.\n\nV domě byl roku 1467 zavražděn českobudějovický purkmistr Ondřej Puklice ze Vztuh. Puklice, první český purkmistr Českých Budějovic, byl odpůrcem Rožmberků a jejich německých přívrženců na území města. Když se dozvěděl, že dominikánský kazatel Mondl objíždí města a informuje o klatbě uvržené na krále Jiřího z Poděbrad, svolal městskou radu, kde bylo rozhodnuto město uzavřít a kazatele dovnitř nevpustit. Mezi tím přichystali Puklicovi odpůrci Tomáš Frühauf a Matěj Rabenhaupt vzpouru, ráno vtrhli do Puklicova domu a než stihli purkmistrovi přívrženci připravit protiútok, prorazil platnéř Jan Aufunddahin vrata a dav spiklenců se vrhl na Pukliceho, kterého surově napadli a stáhli po schodišti na ulici, kde ztratil vědomí. Poté vtrhli na radnici, zajali Ondřeje Sovu ze Srubce a zvolili vlastní městskou radu. Mezi tím byl Puklice odnesen zpět do domu, kde se probral a sepsal poslední vůli. Když se to spiklenci dozvěděli, vtrhli k němu opět a smrtelně zraněného ho v neckách odnesli do městské šatlavy, kde v pátek po Božím těle skonal (tj. 20. května 1467). Dnes je dům označován jeho jménem.\n"}
{"id": "821002", "url": "https://cs.wikipedia.org/wiki?curid=821002", "title": "Taking Tiger Mountain (By Strategy)", "text": "Taking Tiger Mountain (By Strategy)\n\nTaking Tiger Mountain (By Strategy) je druhé sólové studiové album Briana Eno, vydané pouze pod jménem Eno. Album vyšlo v listopadu 1974 u značky Island Records. Autorem obalu alba je Peter Schmidt.\n\n"}
{"id": "821004", "url": "https://cs.wikipedia.org/wiki?curid=821004", "title": "Claire Keimová", "text": "Claire Keimová\n\nClaire Keimová (nepřechýleně \"Keim\",  * 8. července 1975, Senlis, Francie) je francouzská herečka a zpěvačka.\n\nKeim se narodila do rodiny architekta a zubařky ve městě Senlis v severní Francii. V osobním životě byl jejím partnerem francouzský herec Frédéric Diefenthal, ale jejím životním partnerem je francouzský fotbalista Bixente Lizarazu, s nímž má dceru Uhainu, která se narodila v srpnu 2008.\n\nJejí filmografie je poměrně bohatá, k nejznámějším patří její role Esther v seriálu \"Zvěrokruh\" z roku 2004. Jednu z prvních rolí získala ve filmu \"Nádherná Zelená\" z roku 1996.\n\n"}
{"id": "821007", "url": "https://cs.wikipedia.org/wiki?curid=821007", "title": "Hartův ostrov", "text": "Hartův ostrov\n\nHartův ostrov () je malý ostrov v americkém státě Washington. Jedná se o říční ostrov na řece Skagit, nedaleko města Sedro-Woolley. Jeho rozloha je 1126 akrů a nadmořská výška 11 metrů. Utvořil se v roce 1911 změnou toku Skagitu. Je hustě zalesněn.\n"}
{"id": "821009", "url": "https://cs.wikipedia.org/wiki?curid=821009", "title": "2012 v dopravě", "text": "2012 v dopravě\n\nTento článek obsahuje seznam událostí souvisejících s dopravou, které proběhly roku 2012.\n\n\n\n\n\n\n\n\n\n\n\n\n\n\n\n\n\n"}
{"id": "821011", "url": "https://cs.wikipedia.org/wiki?curid=821011", "title": "Moonwalk (tanec)", "text": "Moonwalk (tanec)\n\nMoonwalk (v překladu \"měsíční chůze\") je taneční pohyb, který spočívá v iluzi pohybu tanečníka dopředu, který se přitom pohybuje dozadu. Tento tanec získal popularitu po celém světě poté, co jej zatančil zpěvák a tanečník Michael Jackson v roce 1983 při své písni Billie Jean, prezentované v televizním speciálu k oslavě výročí nahrávací společnosti Motown.\n\nZpočátku přední noha spočívá celým chodidlem na zemi, zatímco zadní noha je na špičce. Přední noha zůstává při zemi, avšak lehce a hladce sklouzne dozadu kolem špičky zadní nohy. V této pozici se přenáší váha na nynější přední nohu, zadní se staví na špičku a pohyb se opakuje s vystřídanými chodidly. Opakováním těchto kroků tanečník docílí Moonwalku.\nVariacemi tohoto pohybu je pohyb jiným směrem – dopředu, do strany (sidewalk), či v kruhu.\n\n"}
{"id": "821014", "url": "https://cs.wikipedia.org/wiki?curid=821014", "title": "Josef Doksanský", "text": "Josef Doksanský\n\nJosef Doksanský (9. ledna 1942 – 12. května 1995) byl ředitel Slepecké knihovny a tiskárny v Praze, český a československý politik, po sametové revoluci poslanec Sněmovny lidu za Občanské fórum, později za Občanské hnutí.\n\nVe volbách roku 1990 zasedl do Sněmovny lidu (volební obvod Praha) za OF. Po rozkladu Občanského fóra v roce 1991 přešel do poslaneckého klubu Občanského hnutí. Ve Federálním shromáždění setrval do voleb roku 1992.\n\nByl nevidomý a v parlamentu reprezentoval zdravotně postižené. Od roku 1994 působil jako ředitel slepecké knihovny a tiskárny K. E. Macana v Praze. Byl aktivní v České unii nevidomých a slabozrakých.\n\nV komunálních volbách roku 1994 se uvádí mezi neúspěšnými kandidáty do zastupitelstva městské části Praha 7 i jistý PhDr. Josef Doksanský, kandidující za ODS.\n\n\n"}
{"id": "821019", "url": "https://cs.wikipedia.org/wiki?curid=821019", "title": "Okres Těšín", "text": "Okres Těšín\n\nOkres Těšín ( Powiat cieszyński) je okres \"(powiat)\" v jižním Polsku ve Slezském vojvodství přímo u hranic s Českou republikou a Slovenskem. Sídlem okresní samosprávy je město Těšín (Polský Těšín).\n\nSkládá se ze dvanácti gmin (obcí):\n\nDohromady má celý okres rozlohu 730,29 km² (5,92 % území vojvodství) a ke dni 30. června 2016 zde žilo 177 604 obyvatel (3,89 % obyvatelstva vojvodství).\n\nSousedí s Moravskoslezským krajem (okres Karviná a okres Frýdek-Místek) na západě, okresem Čadca v Žilinském kraji na jihu, okresem Żywiec a okresem Bílsko-Bělá na východě a okresem Pszczyna a městem Jastrzębie-Zdrój na severu.\n\nJižní část okresu leží ve Slezských Beskydech a je to populární turistická a odpočinková lokalita (horské město Visla, lázně Ustroň, Brenná, Beskydská trojves proslulá goralským folklorem). Centrální část leží ve Slezském podhůří a vyznačuje se dobře rozvinutým zemědělstvím. Severní část, která geomorfologicky patří k Osvětimské a Ostravské pánvi, zaujímá rybníkářská oblast zvaná \"Žabí kraj\". Centry průmyslu jsou města Těšín a Skočov.\n\nCelé území okresu leží v historickém Těšínském Slezsku a patří k Euroregionu Těšínské Slezsko.\n\nPolitický okres Těšín (\"Bezirk Teschen\") vznikl poprvé v důsledku rakouské správní reformy v roce 1850. Skládal se zpočátku ze tří soudních okresů: Těšín, Jablunkov a Fryštát. Během další reformy v roce 1868 se okres Fryštát osamostatnil, zatímco k těšínskému byl připojen soudní okres Frýdek (do roku 1901). Mezi lety 1901 až 1920 se politický okres Těšín skládal ze 70 obcí, z čehož 49 v soudním okrese Těšín a 21 v soudním okrese Jablunkov.\n\nPo rozdělení Těšínska v roce 1920 se většina těšínského okresu ocitla na československé straně a byl vytvořen okres Český Těšín. Část okresu, která připadla Polsku (pravobřežní Těšín a 17 vesnic), byla o rok později spojena se soudním okresem Skočov (dříve součást politického okresu Bílsko) a polskou části okresu Fryštát do nového polského okresu Těšín. Po obsazení západního Těšínska polskými vojsky v roce 1938 byl okres Český Těšín („Těšín-západ“) připojen k polskému okresu Těšín, ale k jejich plné administrativní integraci do momentu vypuknutí druhé světové války nedošlo. \"Landkreis Teschen\" existující během nacistické okupace se skládal z předválečných okresů Těšín, Český Těšín a Fryštát.\n\nPo válce byla obnovena původní polsko-československá hranice a okres Těšín v podobě, kterou měl mezi lety 1921 až 1938. V roce 1951 byl k něj připojen soudní okres Strumeň (dříve politický okres Bílsko). V této podobě existoval do reformy v roce 1975, která likvidovala okresy a zaváděla 49 malých vojvodství. Území těšínského okresu patřilo mezi lety 1975 až 1998 k Bílskému vojvodství s výjimkou gminy Žibřidovice připojené ke Katovickému vojvodství.\n\nSoudobý okres Těšín vznikl v důsledku další správní reformy v roce 1998.\n\n"}
{"id": "821023", "url": "https://cs.wikipedia.org/wiki?curid=821023", "title": "Bohuslav Ceplecha", "text": "Bohuslav Ceplecha\n\nBohuslav Ceplecha (6. května 1977 – 14. července 2012) byl český navigátor v rallye. Nastoupil na start 12 závodů mistrovství světa, 24 závodů MMČR a 46 rallysprintů, většinou po boku Josefa Semeráda nebo jeho syna Martina s vozy Mitsubishi Lancer Evolution.\n\nBohuslav Ceplecha usedal pravidelně od roku 2002 vedle Josefa Semeráda v barvách CS Development Racing týmu a později týmu Sherlog Racing. Josef Semerád je znám používáním netradičního rozpisu, ve kterém byla jedna zatáčka popsána hned několika čísly. Rozpis si vytvořil s Leošem Čapkem a používal ho i s Bohuslavem Ceplechou. \n\nPosádka startovala především v podnicích MČR Sprintrally a MMČR. V roce 2006 Semerád starší s Ceplechou na místě spolujezdce zvítězil v MČR Sprintrally. V roce 2007 sbírala posádka Semerád/Ceplecha body do Mistrovství České republiky, skončili druzí celkově. Ceplecha se tento rok začal objevovat také po boku Martina a pro zranění ho na konci sezony vedle Josefa musel zastoupit Roman Niemetz.\n\nBohuslav Ceplecha jako zkušený spolujezdec usedl v roce 2007 vedle Martina Semeráda, který se zapojil do poháru mládeže, kde sbíral svoje první zkušenosti v rallye s Volkswagenem Polo 1.4 skupiny N1.\n\nV roce 2007 byl spolu s Martinem Semerádem vážně zraněn při Rally Jeseníky. Při přejezdu mezi 3. a 4. RZ se soutěžní Polo čelně střetlo s civilním BMW, jehož podnapilý řidič jel nepřiměřenou rychlostí. Ceplecha, který mezi erzetami soutěžní vůz řídil, utrpěl silný otřes mozku, řezné rány na hlavě a měl zlomené zápěstí.\n\nV roce 2008 přešel spolu s Martinem Semerádem na Mitsubishi Lancer Evo IX, s ním se zapojili do mistrovství světa produkčních vozů (PWRC). V roce 2009 dokončil Semerád junior s Bohuslavem Ceplechou šampionát PWRC na 15. místě.\n\nBohuslav Ceplecha zemřel 14. července 2012 na následky zranění při havárii ve třetí rychlostní zkoušce XXXIX. Rally Bohemia. Soutěž, kterou poznamenalo nestálé počasí, měla posádka Martin Semerád/Bohuslav Ceplecha rozjetou velmi dobře. Favorizovaný Mads Østberg havaroval na shakedownu, Juho Hänninen a Roman Kresta skončili na první rychlostní zkoušce. Ve třetí rychlostní zkoušce („Dneboh“) se Lancer v rychlosti 130 kilometrů za hodinu dostal mimo trať a narazil do stromu. Vážně zraněný Ceplecha zemřel při převozu do liberecké nemocnice. Soutěž byla po nehodě ukončena.\n\nBohuslav Ceplecha byl svobodný, s životní partnerkou Věrou Bernatovou měl dvě děti.\n\nProfil Bohuslava Ceplechy na I-Motorsport.cz\nProfil Bohuslava Ceplechy na ewrc-results.com\n"}
{"id": "821024", "url": "https://cs.wikipedia.org/wiki?curid=821024", "title": "Before and After Science", "text": "Before and After Science\n\nBefore and After Science je páté sólové studiové album Briana Eno. Jde se o první jeho album, které vyšlo u vydavatelství Polydor Records. Produkoval ho Eno a Rhett Davies a album vyšlo v prosinci 1977.\n\n"}
{"id": "821026", "url": "https://cs.wikipedia.org/wiki?curid=821026", "title": "Protikrál", "text": "Protikrál\n\nProtikrál (latinsky \"Contrarex\") byl protikandidát legálně panujícího krále, v důsledku nástupnických sporů nebo politické opozice. \n\nProtikrálové se častěji vyskytují ve volených monarchiích. V dědičných monarchiích se protikrál často objevil po vymření vládnoucí dynastie, když se o trůn ucházelo několik kandidátů, přičemž obvykle jsou tito uchazeči označeni jako pretendent. Někteří protikrálové uspěli ve své snaze a stali se legálními králi, například Konrád III. nebo Fridrich II. Štaufský, u jiných je jejich postavení dodnes předmětem diskusí (Jindřich II. Bavorský).\n\nProtikrálové se nejčastěji vyskytli ve Svaté říši římské, kde tento jev úzce souvisel s vzdoropapeži, když císařové často jmenovali vzdoropapeže a naopak papežové korunovali protikrále. Protikrálové se však vyskytli i v Polsku, Uhrách, Francii a Anglii.\n\n\n"}
{"id": "821028", "url": "https://cs.wikipedia.org/wiki?curid=821028", "title": "Suezská šíje", "text": "Suezská šíje\n\nSuezská šíje (arabsky برزخ السويس, \"Barzakh as-Suways)\" je pevninská šíje, která spojuje Afriku s Asií. Na africké straně na ni navazuje severovýchodní konec kontinentu s deltou Nilu, na asijské straně poloostrov Sinaj. V nejužším místě je široká 122 km vzdušnou čarou ze zálivu El Tīna ve Středozemním moři na severu do Suezského zálivu Rudého moře na jihu. Skrz šíji byl prokopán Suezský průplav, který šetří lodím cestu kolem Afriky. Název dostala podle přístavu Suez.\n\nAfrická a arabská deska původně tvořily jednu pevninu, ale během paleogénu a neogénu (asi před 65 až 2,6 milióny let) se vytvořily rozsáhlé zlomové struktury Rudého moře a Akabského zálivu. Otevřel se a následně byl zaplaven příkop Rudého moře až po Suezský a Akabský záliv. Během následujícího období čtvrtohor (zhruba posledních 2,6 miliónů let) hladina moře kolísala. Nakonec se zde objevila nízko položená šíje, která se rozšiřuje směrem k severu do otevřené pobřežní roviny. Díky bohatým srážkám sahala dříve delta Nilu v těchto místech mnohem dále na východ. Dvě říční ramena protékala severní šíjí, jedno ústilo do Středozemního moře v nejužším místě šíje, druhé asi 14 km na východ od dnešního Būr Sa'īdu.\n\nŠíje se skládá z mořských usazenin, hrubších písků a štěrků uložených v počátečním srážkově bohatším období, nilských nánosů (zvláště na severu) a vátých písků. Povrch většiny šíje se zvedá nanejvýš několik desítek metrů nad hladinu obou moří, zejména v severní části. V jižní části se na východ od průplavu zvedají kopce až 250 m vysoké, které jsou nejzazším výběžkem Sinajských hor. Na jihozápad od Suezu se pak zvedá vrchovina Gebel 'Ataqa (871 m), nejsevernější výběžek horského pásma, které se táhne mezi Nilem a Rudým mořem. Krajina na šíji je převážně pouštního charakteru, najdeme tu ale i mělké deprese vyplněné vodou: jezera Manzala, Timsah, Velké a Malé Hořké jezero.\n\n"}
{"id": "821029", "url": "https://cs.wikipedia.org/wiki?curid=821029", "title": "Resonator (album)", "text": "Resonator (album)\n\nResonator je čtvrtá sólové studiové album Tonyho Levina, vydané v roce 2006 u vydavatelství Narada Productions. Skladba „Utopia“ již dříve vyšla v instrumentální verzi na albu \"Waters of Eden\".\n\n"}
{"id": "821031", "url": "https://cs.wikipedia.org/wiki?curid=821031", "title": "Here (album, Adrian Belew)", "text": "Here (album, Adrian Belew)\n\nHere je studiové album Adriana Belewa, vydané v roce 1994 u vydavatelství Plan 9/Caroline Records. Všechny nástroje si na albu nahrál sám Belew.\n"}
{"id": "821032", "url": "https://cs.wikipedia.org/wiki?curid=821032", "title": "Ivan Dospíšil", "text": "Ivan Dospíšil\n\nIvan Dospíšil (* 28. července 1951) byl český a československý politik, před rokem 1989 komunistický funkcionář, po sametové revoluci poslanec Sněmovny lidu Federálního shromáždění za Komunistickou stranu Československa, později za KSČM.\n\nPůsobil jako právník a funkcionář. V letech 1971-1990 pracoval na ONV Brno-venkov, přičemž v období let 1971-1979 jako referent, v letech 1979-1982 vedoucí odboru pracovních sil, v období let 1982-1984 coby vedoucí odboru plánovacího a v letech 1984-1990 na postu místopředsedy pro plánování, finance a výstavbu. Od února do listopadu 1990 byl tajemníkem KNV pro Jihomoravský kraj.\n\nVe volbách roku 1990 zasedl do Sněmovny lidu (volební obvod Jihomoravský kraj) za KSČ (KSČS), která v té době byla volným svazkem obou republikových komunistických stran. Po jejím postupném rozvolňování se rozpadla na samostatnou stranu na Slovensku a v českých zemích. V roce 1991 proto Dospíšil přešel do poslaneckého klubu KSČM. Ve Federálním shromáždění setrval do voleb roku 1992.\n\nV letech 1997-2004 byl společníkem firmy REGIN Brno, spol. s r.o, bydlí v Tišnově, Státní bezpečnost ho evidovala jako důvěrníka.\n\n"}
{"id": "821036", "url": "https://cs.wikipedia.org/wiki?curid=821036", "title": "Dana Drešerová", "text": "Dana Drešerová\n\nDana Drešerová (* 15. dubna 1954) byla česká a československá politička, po sametové revoluci poslankyně Sněmovny lidu Federálního shromáždění za Komunistickou stranu Československa, později za KSČM.\n\nVe volbách roku 1990 zasedla do Sněmovny lidu (volební obvod Jihomoravský kraj) za KSČ (KSČS), která v té době byla volným svazkem obou republikových komunistických stran. Po jejím postupném rozvolňování se rozpadla na samostatnou stranu na Slovensku a v českých zemích. V roce 1991 proto Drešerová přešla do poslaneckého klubu KSČM. Ve Federálním shromáždění setrvala do voleb roku 1992.\n\nUvádí se jako členka volejbalového sportovního oddílu \"TJ Bystřice pod Hostýnem\". V tomto městě působí jako praktická lékařka.\n"}
{"id": "821038", "url": "https://cs.wikipedia.org/wiki?curid=821038", "title": "Pratt &amp; Whitney PW2000", "text": "Pratt &amp; Whitney PW2000\n\nPratt & Whitney PW2000 je řada dvouproudových leteckých motorů s vysokým obtokovým poměrem s tahem od 170 do 195 kN. Motory byly postaveny společností Pratt & Whitney a byly navrženy pro letoun Boeing 757. Jako pohonná jednotka pro letoun Boeing 757 motor konkuroval motoru Rolls-Royce RB211, který byl na tyto letouny rovněž montován.\n\nMotory vstoupily do služby v roce 1984 jako první civilní motory s technologií plně digitalizovaného řízení (\"Full Authority Digital Engine Control (FADEC)\"). První z řady motorů PW2000, označený PW2037, byl určen pro pohon letounů Boeing 757-200 a poprvé vstoupil do služby u společnosti Delta Air Lines, která se stala prvním civilním uživatelem tohoto motoru.\n\nVojenská verze tohoto motoru byla poprvé použita na transportních letounech C-17 Globemaster III v roce 1991. Motor dostal vojenské označení F117-PW-100. Motory byly použity i na ruském dopravním letounu Iljušin Il-96M v roce 1993.\n\nOd roku 1994 společnost vyrábí vylepšenou verzi motoru PW2043 s tahem až 194,5 kN, která nabízí vyšší spolehlivost, životnost a snížené náklady na údržbu. Tato verze je známá pod označením PW2000 RTC (\"Reduced Temperature Configuration\"/Uspořádání se sníženou teplotou) a nabízí vysoký tah při nízké spotřebě paliva, což mu dává možnost efektivně pracovat i pod větší zátěží, ve velkých nadmořských výškách a v horkých klimatických podmínkách.\n\n16. října 2008 doporučila americká Národní rada pro bezpečnost v dopravě (NTSB), že letecký úřad FAA (Federal Aviation Administration) by měl bezodkladně vydat nové inspekční postupy pro modely letadel (Boeing 757) poháněné motory PW2037. Důvodem bylo vyšetřování vysazení motoru za letu na letounu společnosti Delta Air Lines v srpnu 2008 z Las Vegas v Nevadě. NTSB doporučila, aby FAA nařídila odstavení motorů PW2037 ze služby pro provedení inspekce pokud mají více než stanovený počet letových hodin a letových cyklů. A poté, aby byly podrobeny inspekci v pravidelných intervalech. Přesná hranice nebyla určena, ale bylo doporučeno, aby to bylo podstatně méně než počet letových hodin (10 880 letových hodin) a letových cyklů (4 392 cyklů) než motor, který selhal v srpnu 2008.\n\nNa výrobě a vývoji motoru se podílí i německá společnost MTU Aero Engines, která se podílela na vývoji některých částí motoru a rovněž některé části motoru i vyrábí.\n\n\n\nZdroj\n\n\n\n\nPodobné motory:\n\n"}
{"id": "821044", "url": "https://cs.wikipedia.org/wiki?curid=821044", "title": "Vladimír Fiala", "text": "Vladimír Fiala\n\nVladimír Fiala (27. ledna 1922 Nové Město na Moravě – 5. dubna 2010, Brno) byl český a československý inženýr, odborník na statiku, ornitolog a politik, po sametové revoluci poslanec Sněmovny lidu za Občanské fórum, respektive za ODS.\n\nDo věku deseti let žil v rodném městě, pak po dobu čtyř let v Olomouci a od roku 1935 v Brně. Byl aktivní ve skautingu. Za mobilizace v roce 1938 se přihlásil jako dobrovolník na hlídání železniční trati z Nového Města na Moravě do Veselíčka. V roce 1940 maturoval na 1.reálném gymnáziu v Brně. Za války byl totálně nasazen v Rakousku. V březnu 1945 utekl domů.\n\nPo válce vystudoval vysokou školu stavební. Profesně začínal roku 1949 jako statik v podniku Stavoprojekt v Brně, pak po celé období let 1951 až do odchodu do penze v roce 1984 byl zaměstnancem podniku Keramoprojekt (projektování závodů stavebního průmyslu). Zasloužil se o záchranu četných stavebních památek. Profesně pak spojil práci statika se zájmem o ornitologii, po desítky let sledoval detailně ekosystém ptactva v okolí rybníků u Náměšti nad Oslavou, kam ho přivedla jeho manželka, která bydlela v Náměšti. Podrobně zmapoval biotopy všech 24 zdejších rybníků. Odborně se podílel na projektování rekonstrukcí jednotlivých vodních nádrží. V 60. letech se neúspěšně snažil o prohlášení rybničního komplexu za přírodní rezervaci. V 70. letech byl po devět let vedoucím mezinárodního sčítání vodních ptáků v českých zemích. Svá celoživotní pozorování shrnul v roce 2008 do knihy \"Náměšťské rybníky a jejich ptactvo 1885 – 2008\".\n\nV roce 1989 podepsal Několik vět, během sametové revoluce byl zvolen do Rady Občanského fóra v Brně. Ve volbách roku 1990 kandidoval do Sněmovny lidu (volební obvod Jihomoravský kraj) za OF. Mandát nabyl až dodatečně v březnu 1992 jako náhradník poté, co na post poslance rezignoval Zdeněk Kessler. V té době již Občanské fórum neexistovalo a Fiala tak nastoupil do poslaneckého klubu Občanské demokratické strany. Ve Federálním shromáždění setrval do voleb roku 1992.\n\n"}
{"id": "821047", "url": "https://cs.wikipedia.org/wiki?curid=821047", "title": "Patriarcha Západní Indie", "text": "Patriarcha Západní Indie\n\nPatriarcha Západní Indie (latinsky \"Patriarchatus Indiarum Occidentalium\") byl čestný titul patriarchy v rámci římskokatolické církve.\n\nŠpanělský král Ferdinand II. Aragonský požádal papeže Lva X. o vytvoření patriarchátu pro církevní správu území v Americe, objevené Španělskem. Svatý stolec nebyl ochoten vytvořit autonomní americkou církev a papež Klement VII. v roce 1524 souhlasil s vytvořením patriarchátu jako čestného titulu, bez pravomocí a kněží, s tím, že patriarcha Západní Indie nesmí sídlit v Americe.\n\nRoku 1705 byl patriarchát spojen s úřadem generálního vikáře španělské armády a v roce 1741 s úřadem královského kaplana, přičemž obojí bylo definitivně potvrzeno roku 1762. Od roku 1963 není titul udělován.\n\n"}
{"id": "821051", "url": "https://cs.wikipedia.org/wiki?curid=821051", "title": "Patriarcha lisabonský", "text": "Patriarcha lisabonský\n\nPatriarcha lisabonský (latinsky \"Patriarcha Ulixbonensis sive Lisbonensis\") je čestný titul patriarchy pro arcibiskupa Lisabonu v Portugalsku.\n\nTitul byl vytvořen papežem Klementem XI. roku 1716. Důvodem byl vzrůst Portugalské koloniální říše, když zároveň vzrostla moc lisabonských arcibiskupů, kteří měli v roce 1712 primát nad diecezemi ve vlastním Portugalsku, Madeiře, Kapverdách, Svatém Tomáši a dalších afrických zemích. \n\nPatriarcha má primát nad biskupy v Angře, Funchalu, Guardě, Leiria-Fátima, Portalegre-Castelo Branco, Santarému a Setúbě. Jako zvláštní heraldické privilegium používá ve svém znaku papežskou tiáru. Ta je ve znaku lisabonského patriarchátu ze středověku, kdy lisabonské biskupství bylo v ohrožení od muslimů a vzal je pod svou ochranu papež. Biskupství bylo ve 14. století povýšeno na arcibiskupství. Arcibiskupové Lisabonu „zapomněli“ tiáru odložit ze svého znaku. Tiáru ve znaku může používat lisabonský patriarcha pouze ve své arcidiecézi. Mimo ni používá znak bez tiáry. \n\n\n"}
{"id": "821060", "url": "https://cs.wikipedia.org/wiki?curid=821060", "title": "Winnebago County", "text": "Winnebago County\n\nWinnebago County je název tří okresů ve Spojených státech amerických:\n"}
{"id": "821065", "url": "https://cs.wikipedia.org/wiki?curid=821065", "title": "Walworth County", "text": "Walworth County\n\nWalworth County je název dvou okresů ve Spojených státech amerických a jedné americké bývalé lodi:\n"}
{"id": "821066", "url": "https://cs.wikipedia.org/wiki?curid=821066", "title": "Rock County", "text": "Rock County\n\nRock County je název tří okresů ve Spojených státech amerických:\n"}
{"id": "821067", "url": "https://cs.wikipedia.org/wiki?curid=821067", "title": "Portage County", "text": "Portage County\n\nPortage County je název dvou okresů ve Spojených státech amerických:\n"}
{"id": "821069", "url": "https://cs.wikipedia.org/wiki?curid=821069", "title": "Lafayette County", "text": "Lafayette County\n\nLafayette County je název pěti okresů ve Spojených státech amerických:\n\n"}
{"id": "821070", "url": "https://cs.wikipedia.org/wiki?curid=821070", "title": "Iowa County", "text": "Iowa County\n\nIowa County je název dvou okresů ve Spojených státech amerických:\n"}
{"id": "821071", "url": "https://cs.wikipedia.org/wiki?curid=821071", "title": "Forest County", "text": "Forest County\n\nForest County je název dvou okresů ve Spojených státech amerických:\n\n"}
{"id": "821072", "url": "https://cs.wikipedia.org/wiki?curid=821072", "title": "Florence County", "text": "Florence County\n\nFlorence County je název dvou okresů ve Spojených státech amerických:\n"}
{"id": "821075", "url": "https://cs.wikipedia.org/wiki?curid=821075", "title": "Známková země", "text": "Známková země\n\nZnámková země je vžitý pojem mezi sběrateli známek, filatelisty. Je tak označována země s poštovní správou, používající vlastní poštovní známky.\n\nPro určení známkové země není podstatné, zda země je či byla samostatná či závislá, malá či velká, s kteroukoliv formou státního zřízení, ale jen, zda země měla svou poštovní správu, své poštovní známky, své poštovní služby. Poštovní správa takovéto země musí být schopná doručit poštovní zásilky z celého světa adresátům na svém území.\n\nTyto země jsou v současnosti členy Světové poštovní unie (UPU), jejíž ústavou se musí řídit. Země může i nemusí být členem OSN. V roce 1961 bylo evidováno v UPU 163 známkových zemí, tedy daleko více, než v té době měla OSN členských států.\n\nPro orientaci a zatřídění známek ve sbírkách mají sběratelé k dispozici Atlasy známkových zemí, filatelistické katalogy a mapy známkových zemí. První filatelistická mapa je z roku 1896, byla vydána v St. Louis (USA), další v Berlíně roku 1906. Atlasy a mapy byly a jsou vydávány i na českém území.\n\nFilatelistický obor, zabývající se určováním vydaných známek z hlediska politického a zeměpisného, se nazývá \"geografilatelie\".\n\n\n"}
{"id": "821076", "url": "https://cs.wikipedia.org/wiki?curid=821076", "title": "Jarosław Abramow-Newerly", "text": "Jarosław Abramow-Newerly\n\nJarosław Abramow-Newerly (* 17. května 1933, Varšava) je polský spisovatel, skladatel, textař, autor rozhlasových děl a novinář. \n\nJe synem Igora Newerlygo a herečky Barbary Jarecké. V roce 1951 dokončil střední školu a v období 1951-1955 studoval filologii na varšavské univerzitě. Během studia spoluzaložil (1954) Studencki Teatr Satyryków (STS), pro který psal písně i scénáře. Působil zde do roku 1969. \n\nByl také u založení (1956) týdeníku Od Nowa. V roce 1957 se stal členem redakce „Walka Młodych” a Polského mládežnického rádia. V letech 1958-1959 byl pařížským reportérem Polského týdeníku.\n\nV období 1960–1966 byl vedoucím editorem Divadla mladého posluchače. Od 80. let žije střídavě ve Varšavě a Torontu. V roce 1962 se stal členem Svazu polských spisovatelů, v roce 1965 polského PEN klubu. \n\nV letech 1970-1972 byl literárním vedoucím Lidového divadla ve Varšavě. \n\n\n\n\n\n\n"}
{"id": "821077", "url": "https://cs.wikipedia.org/wiki?curid=821077", "title": "Václav Činčala", "text": "Václav Činčala\n\nVáclav Činčala (* 23. dubna 1974) je bývalý český fotbalista, útočník.\n\nOdchovanec FC Baník Ostrava. Hrál za FC Baník Ostrava, FK Fotbal Třinec, Fotbal Frýdek-Místek, FC Karviná, VFC Plauen, Bohemians Praha, Synot Staré Město, FC Tescoma Zlín a SC Retz. V lize nastoupil v 219 utkáních a dal 33 gólů. V evropských pohárech nastoupil ve 4 utkáních. Důrazný útočník, dobrý hlavičkář s dobrou orientací v šestnáctce, chybí mu rychlost.\n\n"}
{"id": "821079", "url": "https://cs.wikipedia.org/wiki?curid=821079", "title": "Výrobní informační systém", "text": "Výrobní informační systém\n\nVýrobní informační systémy (\"Manufacturing Execution Systems\", MES) jsou takové systémy, které tvoří vazbu mezi podnikovými informačními systémy (např. typu ERP) a systémy pro automatizaci výroby (technologických procesů). Během celé historie vývoje těchto systémů bylo definováno několik hlavních aktivit, které tyto systémy zabezpečují. Několik vybraných je popsáno níže.\n\nPočátkem osmdesátých let 20. století se začaly tvořit první koncepty definice MES systému. Ty vycházely z prvních systémů sběru výrobních dat. Následným vývojem těchto systémů v průběhu devadesátých let docházelo k rozšiřování funkcionalit a jejich překryvu s ostatními systémy. To vedlo organizaci MESA (\"Manufacturing Enteprise Solutions Assosiation\") k vytvoření prvního MES funkcionálního modelu, který definoval základních 11 oblastí. Následně vydaný standard ANSI/ISA-95 situuje MES systém do tzv. „úrovně 3“ mezi ERP systém (na „úrovni 4“) a procesní řízení (na „úrovni 0,1,2“). Tento standard dále definuje aktivity na úrovni 3 do čtyř základních oblastí a to: Výroba, Kvalita, Logistika, Údržba.\n\nSpráva výrobních zdrojůZajišťuje přidělování a sledování zdrojů a kapacit potřebných pro výrobní proces. Těmito zdroji mohou např. být osoby, materiál, zařízení, nástroje, energie apod. Tato informace je založena na aktuálním stavu a budoucích rezervacích těchto zdrojů. Dále zajišťuje informaci o dostupnosti zdroje pro přiřazené úkoly a požadované kvalifikaci (např. školení).\n\nSpráva výrobních postupůZahrnuje evidenci, správu verzí a výměnu kmenových dat s okolními systémy, jako jsou výrobní pravidla finálních výrobků, kusovník materiálů, výrobní zdroje atd. Všechny tyto informace slouží k definici popisující tvorbu finálního produktu. Správa výrobních postupů může být součástí PLM (\"Product Lifecycle Managementu\").\n\nDetailní plánování výrobyPlánování výroby je kritickou součástí výroby a stejně tak je důležitou součástí výrobních informačních systémů. Existuje mnoho různých přístupů k plánování výroby, jako např. dopředné a zpětné plánování výroby, plánování založené na jednoduchých algoritmech vycházejících pouze z priorit jednotlivých zakázek, anebo velmi komplexní plánování založené na genetických algoritmech. Výsledkem plánování výroby je tzv. fronta práce definující pořadí, v jakém se budou na výrobním zdroji zpracovávat jednotlivé výrobní příkazy. Tato fronta práce je samozřejmě tvořena s důrazem na eliminaci zbytečného seřizování strojů, spotřeby energie, prostojů atd.\n\nDispečerské řízeníDispečerské řízení je definováno jako souhrn aktivit řídicích tok výroby přiřazováním práce jednotlivým zařízením a osobám, zajišťování potřebného množství surovin a energie, sledování aktuálního stavu výroby, operativní řešení výpadků atd. Finální rozsah dispečerského řízení je závislý na rozsahu aktivit zajišťovaných detailním plánováním.\n\nŘízení výrobyZajišťuje aktivity, které řídí výrobu specifikovanou v naplánované a uvolněné výrobě (fronta práce). Jestliže je samotné řízení výroby zabezpečeno v řídicím systému, výrobní informační systém zajišťuje kontroly zdrojů a informuje okolní systémy o aktuálním stavu výroby (odvody práce, zabezpečení kontrolních kroků výroby, atd.). Řízení výroby v MES systémech je velmi důležité vzhledem k propojení s ERP systémy a případným online zpřístupněním informací o rozpracované výrobě.\n\nSběr datZajišťuje sběr a historizaci procesních a výrobních dat, stavů zařízení apod. Sběr výrobních dat může být v každém typu výroby velmi různorodý. Od velmi jednoduchých výrob, kde dochází ke sběru pouze základních informací (jako je např. výrobní cyklus stroje) až po velmi automatizované výroby, kde dochází ke sběru tisíců hodnot každou minutu.\n\nSledování výrobků a jejich rodokmenJe definováno jako souhrn aktivit zajišťujících shromažďování a poskytování informací o zdrojích (osoby, stroje…) aktuálně použitých pro výrobu finálního produktu, spotřebu materiálu, výrobu meziproduktu apod. Tato aktivita je velmi důležitá jak z důvodu legislativních požadavků, tak i z důvodů auditů, případně řešení reklamací.\n\nVýkonnostní analýzyVýkonnostní analýzy (neboli klíčové výkonnostní ukazatele – KPI) jsou výrobními podniky (a ne jen výrobními podniky) používány k vyhodnocování jejich úspěchu, případně k vyhodnocování úspěchu v jednotlivých oblastech celého výrobního procesu. Obecně lze říci, že pro každý podnik jsou důležité jiné ukazatelé v závislosti na jejich stanovené strategii. Asi nejznámějším ukazatelem z oblasti výroby je OEE (celková efektivita zařízení). Tento ukazatel se skládá z několika dílčích ukazatelů a udává hodnotu efektivního využívání výrobních zařízení.\n\n"}
{"id": "821080", "url": "https://cs.wikipedia.org/wiki?curid=821080", "title": "Sulfid cíničitý", "text": "Sulfid cíničitý\n\nSulfid cíničitý je anorganická sloučenina se vzorcem SnS. Vzácně se vyskytuje v přírodě jako minerál berndtit.\n\nSulfid cíničitý krystalizuje ve stejné struktuře jako CdI.\n\nSnS se vysráží jako hnědá sraženina po přidání HS do roztoků cíničitých solí.\n\nSulfid cíničitý reaguje se sulfidy za vzniku thiocíničitanů se vzorcem [SnS][S].\n\nKrystalický sulfid cíničitý se používá v dekorativních nátěrech.\n"}
{"id": "821084", "url": "https://cs.wikipedia.org/wiki?curid=821084", "title": "Ziemowit Fedecki", "text": "Ziemowit Fedecki\n\nZiemowit Fedecki (24. září 1923, Lebiod, Bělorusko – 8. ledna 2009, Varšava) byl polský slavista a překladatel.\n\nV době německé okupace byl nápomocen židovskému obyvatelstvu.\nV období 1948–1950 působil v sekci ruské literatury vydavatelství Czytelnik. V roce 1954 spoluzaložil STS, pro který psal texty. Od roku 1950 pracoval pro měsíčník Twórczość. Fedecki překládal hlavně z ruštiny (Alexandr Kuprin, Boris Leonidovič Pasternak, Michail Bulgakov a další). Byl také redaktorem posmrtně vydávaných spisů Edwarda Stachury.\n\n\n"}
{"id": "821088", "url": "https://cs.wikipedia.org/wiki?curid=821088", "title": "Lůno (film)", "text": "Lůno (film)\n\nLůno (v originále Womb) je film z roku 2011. Režisérem a scenáristou filmu je Benedek Fliegauf a v hlavních rolích vystupují Eva Greenová a Matt Smith . Film vznikal v koprodukci Německa, Maďarska a Francie .\n\nFilm začíná pohledem na těhotnou ženu (Eva Green), která říká svému nenarozenému dítěti, že jeho otec odešel, ale že společně začnou nový život. Poté je vyprávěn milostný příběh mezi dvěma dětmi, Rebeccou a Tommym, kteří si navzájem přísahají věčnou lásku. Zanedlouho se ale rozdělují, když Rebecca náhle odjíždí za svou matkou do Japonska. O dvanáct let později se Rebecca vrací jako mladá žena a zjišťuje, že si ji Tommy (Matt Smith) nejen stále pamatuje, ale že se také o ni stále hluboce zajímá. Začínají spolu nový vztah.\n\nTommy je politický aktivista, který bojuje proti biotechnologickým společnostem, které plánují otevřít nový přírodní park obývaný zvířaty uměle vytvořených klonováním. Tommy chce zkazit inaugurační ceremonii batohy plných švábů. Rebecca, která je geoložka a shání nové podnikové lokality z přírodních zdrojů, trvá na tom, že Tommyho doprovodí.\n\nKdyž přijíždí na místo nového přírodního parku přes osamělou krajinu, Rebecca požádá Tommyho, aby zastavil, aby se mohla jít vymočit. Zatímco Rebecca vyjde z auta a hledá vhodné místo, Tommy opustí auto a je sražen a zabit náhle projíždějícím vozidlem .\n\nZatímco Rebečiny a Tommyho rodiče jsou zasaženi žalem, Rebecca chce využít nového vědeckého pokroku, aby Tommyho naklonovala a tím ho přivedla zpět k životu. Nabízí se, že u umělého oplodnění použije Tommyho embryo a posléze Tommyho porodí. I přes nesouhlas Tommyho matky, jeho otec nakonec dá Rebecce Tommyho buněčný materiál, ale nutí ji, aby si pečlivě rozmyslela své rozhodnutí. Nicméně Rebecca ve svém plánu pokračuje a pomocí císařského řezu se jí narodí nový Tommy .\n\nTommy je nyní vychováván jako syn Rebeccy a mají mezi sebou úzký vztah. Rebecca mu představí Plea, hračku ještěra, umělé žijící zvíře vytvořené pomocí nové biotechnologie. Tommy a jeho kamarádi si nechtějí hrát s dívkou ze sousedství, protože je klon. Matky ze sousedství také vyjádří předpojatost vůči „kopiím“ a řeknou Rebecce, aby nenechávala svého syna hrát si s nimi. Ačkoliv je Rebecca šokovaná, nechce izolovat svého syna od společnosti. Každý si vypráví o Tommyho původu a ten je nakonec donucen strávit narozeniny sám se svou matkou, protože jeho kamarádi k němu kvůli svým matkám nemohli přijít.\n\nRebecca se s Tommym přestěhuje na vzdálenější místo. Tommy se začne ptát na otázky ohledně sebe a jeho otce a chce vědět, jak jeho otec zemřel. Zahrabe Plea, hračku, kterou mu matka dala k narozeninám, zatímco si hrál s kamarádem, čímž hračku zničí. Jeho matka to zjistí a dá mu Plea zpět, i když nyní nefunguje.\n\nPo letech Tommy vyroste do věku a vzhledu stejně, jako když zemřel ve svém prvním životě. Nyní je dospělým synem stále mladistvé Rebeccy. Když si Tommy vezme domů přítelkyni, aby s nimi zůstala, Rebecca se k jeho i jeho přítelkyně úžasu chová žárlivě. Tommyho pravá matka, nyní stará žena, nečekaně přijíždí na návštěvu a mlčky zírá na Tommyho, který cítí, že poznává cizince. Je vystrašen a frustrován, že mu není poskytováno žádné vysvětlení, tak se oboří na Rebeccu a ignoruje svou přítelkyni, která ho krátce poté opouští.\n\nTommy vztekle požaduje odpověď od Rebeccy, která mu dá starý laptop obsahující fotky původního Tommyho, kterému i patřil, s jeho matkou a otcem. Tommy se poprvé miluje s Rebeccou a podle krvi na její ruce to znamená, že teprve při tomto procesu ztratila panenství. Následující den Tommy sbalí své věci a odjíždí – těhotná Rebecca z první scény filmu nese Tommyho dítě.\n\n\n"}
{"id": "821089", "url": "https://cs.wikipedia.org/wiki?curid=821089", "title": "Lovci lebek", "text": "Lovci lebek\n\nLovci lebek jsou lidé, kteří zabitým nepřátelům usekávají hlavy a odnášejí je jako vítězné trofeje nebo předmět kultu. V určitém období byl lov lebek rozšířen ve většině světových kultur. Trofejí může být vybělená lebka nebo naopak stažená, vyčiněná a zmenšená kůže z hlavy - \"tsantsa\". Alternativou k lovu lebek je skalpování.\n\nNejobávanějšími asijskými lovci lebek byli patrně Nágové ze severovýchodní Indie, u nichž tato praktika zanikla až kolem roku 1960.\nKočovníci ve stepích Střední Asie a východní Evropy, např. Hunové, Pečeněhové, Seldžukové či Mongolové vyráběli z horní části lebek poražených nepřátel (zvláště jejich vůdců) poháry na pití, mnohdy zdobené drahými kovy. Nádoby z lebek se vyskytovaly také v Indii, Tibetu a islámském světě. Ze známých osobností tímto způsobem skončila např. lebka kyjevského knížete Svjatoslava Igoreviče nebo uzbeckého chána Šejbániho.\nHlavy poražených nepřátel stínali a sbírali také japonští samurajové, k jejich válečnické výbavě patřila dokonce zvláštní síťová taška na nepřátelské hlavy. Stejná praxe se vyskytovala i ve starověké Číně v období vlády dynastií Šang a Čou, zde však záhy zanikla. V Japonsku naproti tomu přežila až do 19. století.\nPo celé Asii bylo v minulosti rozšířeno vystavování hlav popravených zločinců či odpůrců jako výstraha. V nejextrémnější formě se jednalo o celé věže z lebek, které nechal stavět například mongolský dobyvatel Timur Lenk. Podobné metody používali za svého teroru v Kambodži 70. letech 20. století také Rudí Khmerové.\n\nVe starověku byl lov lebek znám také na území Evropy. Podle antických autorů jej praktikovali hlavně Skythové, kteří prováděli také skalpování. Keltové a v menší míře zřejmě také Germáni přinášeli hlavy zabitých nepřítel jako oběti bohům a zdobili jimi kultovní místa. Lov lebek byl snad původně znám i v antickém Řecku. Svědčí o tom báje o Pelopovi, jehož tchán Oinomaios zabíjel nápadníky své dcery Hippodamie a jejich lebky vystavoval na kůlech před svým palácem.\nJako pozůstatek lovu lebek lze chápat i vystavování hlav poražených nepřátel a později také popravených zločinců ve středověké a raně novověké Evropě a Asii. Zde však už převládla funkce výstrahy či zastrašování nad významem trofeje nebo posvátného předmětu. Určitou spojitost s lovem lebek snad mají i barokní kostnice, u nás např. v Sedlci u Kutné Hory, vyzdobené ornamenty nebo dlážděním z lebek.\n\nV této oblasti byl lov lebek široce rozšířen a na některých ostrovech především v Melanésie a Indonésie přežil takřka do současnosti.\nNa Papui-Nové Guineji a přilehlých ostrovech Melanésie (Fidži, Šalamounovy ostrovy, Nové Hebridy) byl rituální lov lebek často spojen i s kanibalismem. Lebky zabitých nepřátel zde často sloužily jako fetiše plodnosti, které měly přinést úrodu polím a plodnost ženám vítězných bojovníků. V oblasti Polynésie byli obávanými lovci lebek zvláště novozélandští Maorové, kteří lebkami zdobili své domy a posvátná místa.\nŠiroce byl lov lebek donedávna rozšířen také na ostrovech Indonésie. Prosluli jím zejména Dajákové z Kalimantanu (především Ibanové v Sarawaku), Toradžové z ostrova Sulawesi a Batakové ze Sumatry. Lebky zabitých nepřátel ukládali indonéští domorodci v podstřeší společných domů, nebo jimi zdobili jejich průčelí. Dajakové kromě lidských lebek \"sbírali\" také lebky ulovených orangutanů. Lov lebek praktikovali až do počáku 20. století také domorodci na Tchaj-wanu nebo Igoroti na Filipínách.\n\nV minulosti byl lov lebek (nebo jeho alternativy) rozšířen u většiny indiánských etnik. Praktikovali ho i příslušníci těch nejvyspělejších předkolumbovských civilizací v Peru: Chavín, Nazca a Močikové i v Mezoamerice: Mayové, Toltékové, ale zejména Aztékové, kteří měli ve svých městech \"tzompanli\" - dřevěné „věšáky“, pokryté hlavami zabitých nepřátel a obětovaných zajatců.\nV Severní Americe byl lov lebek záhy vytlačen „úspornějším“ skalpováním, udržel se zde jen u usedle žijících kmenů Severozápadního pobřeží, především Kwakiutlů, Haidů a Tlingitů.\nV Amazonii indiáni ze skupin Chívarů a Mundurukúů dodnes praktikují lov hlav, i když v jejich případě je trofejí \"tsantsa\".\n"}
{"id": "821090", "url": "https://cs.wikipedia.org/wiki?curid=821090", "title": "Othmar Zeidler", "text": "Othmar Zeidler\n\nOthmar Zeidler (29. srpna 1850 Vídeň – 26. června 1911 Mauer bei Wien) byl rakouský chemik.\n\nV roce 1874 Zeidler jako první syntetizoval dichlórdifenyltrichlóretán který se o 65 let později stal známý jako insekticid pod zkratkou DDT. Pod vedením Adolfa von Baeyer získal doktorský titul na univerzitě v Štrasburku.\n\n"}
{"id": "821093", "url": "https://cs.wikipedia.org/wiki?curid=821093", "title": "Klášter křižovníků (Most)", "text": "Klášter křižovníků (Most)\n\nKlášter křižovníků v Mostě existoval v letech 1227-1950, a to postupně jako klášter dvou řádů: řádu rytířů strážců Božího hrobu v Jeruzalémě v letech 1227–1253 a křižovníků v červenou hvězdou v letech 1253–1950 ve městě Most.\n\n \"Fratres cruciferi Dominici sepulchri Hierosolymitani\"\n\nNynější Most patříval starému českému rodu Hrabišiců. Jeden z jeho členů, Kojata IV., odkázal 22. července 1227 město Most v kaplí sv. Václava i se vším příslušenstvím křižovníkům na Zderaze. Ale asi roku 1237 zabral celé toto zboží král Václav I. a na vrchu nad tehdejší vsí postavil hrad Hněvín (německy \"Landeswarte\"). Brzy potom, nejdéle roku 1253, přešla kaple sv. Václava i se špitálem z rukou křižovníků v červeným křížem do majetku a správy křižovníků v červenou hvězdou.\n\nV Mostě získali křižovníci v červenou hvězdou roku 1253 kapli sv. Václava a špitál s komendou, který patřil dříve křižovníkům s červeným křížem. Roku 1280 dostala komenda v Mostě od pražského měšťana Volflima (psáno též \"Wobolin\") Nemilkov. Mostecká komenda přetrvala i husitské bouře a kolem roku 1580 získala kostel ve Zlatníkách. V pozdější době získala statek \"Taschenberg\" s Chanovem, Nemilkovem, Sedlcem a částí Braňan, Koporče a Kaštic. Zakládací listina komendy shořela roku 1639 spolu s archivem, takže pro nejstarší období chybějí přímé doklady. Komenda unikla za Josefa II. sekularizaci a trvala nepřetržitě až do roku 1950. Zbývá ještě dodat, že ve druhé polovině 16. století byl mostecký komtur vizitátorem zahražanského kláštera magdalenitek.\n\n\n\n"}
{"id": "821098", "url": "https://cs.wikipedia.org/wiki?curid=821098", "title": "Boris Vladimirovič Asafjev", "text": "Boris Vladimirovič Asafjev\n\nBoris Vladimirovič Asafjev, literární pseudonym Igor Glebov (, Petrohrad – 27. ledna 1949, Moskva) byl ruský muzikolog, hudební skladatel a pedagog.\n\nV letech 1904–1910 studoval na Petrohradské konzervatoři u Rimského-Korsakova a Anatolije Ljadova. Současně navštěvoval \"Historicko-filosofickou fakultu Petrohradské univerzity\", kterou dokončil v roce 1908. Po skončení studia na konzervatoři byl korepetitorem baletu v Mariinském divadle. Po roce 1919 se stal dramaturgem v Mariinském divadle i v Malém divadle v Ermitáži. Vedle toho, společně se Sergejem Ljapunovem, založil při \"Ústavu historie umění\" Hudební oddělení, které vedl až do roku 1930.\n\nOd roku 1921 vyučoval na Leningradské konzervatoři historii a teorii hudby. V roce 1925 byl jmenován profesorem. Podílel se na reformě učebních plánů školy, která byla zaměřena na to, aby její absolventi, kromě vlastní specializace, měli ucelené hudebně-teoretické vzdělání.\n\nV roce 1926 byl jedním ze zakladatelů leningradské pobočky \"Společnosti soudobé hudby\", jejímž cílem bylo uvádění soudobé světové i sovětské hudby. Na koncertech Společnosti byla uváděna díla Druhé vídeňské školy, Pařížské šestky, ale i Sergeje Prokofjeva a Igora Stravinského. Měl značný vliv i na repertoár leningradských operních scén. V letech 1924–1926 byly v Leningradě uvedeny např. Salome Richarda Strausse, Vojcek Albana Berga, Skok přes stín Ernsta Křenka a další. O Igoru Stravinském vydal v roce 1929 monografii.\n\nJiž od roku 1914 publikoval své muzikologické a hudebně-teoretické práce pod pseudonymem Igor Glebov v předních odborných časopisech Sovětského svazu. Své hlavní práce napsal v letech 1919–1928. V té době intenzivně komunikoval s předními hudebními skladateli západní Evropy, s Paulem Hindemithem, Arnoldem Schönbergem, Dariem Milhaudem, Arthurem Honeggerem a dalšími. V té době vznikla díla jako \"Симфонические этюды\" (Symfonické etudy, 1922), \"Письма о русской опере и балете\" (Dopisy o ruské opeře a baletu, 1922), \"Русская музыка от начала XIX столетия\" (Ruská hudba od počátku 19. století, 1930) a řada monografií o ruských skladatelích Michailu Ivanoviči Glinkovi, Modestu Petrovičovi Musorgském, Petru Iljiči Čajkovském, Alexandru Glazunovovi a dalších.\n\nV roce 1930 se Společnost pro soudobou hudbu rozpadla a Asafjev se opět věnoval převážně skladbě. V té době vznikla jeho nejznámější díla: balety \"Plameny Paříže\" (1932), \"Bachčisarajská fontána\" (1933), \"Ztracené iluze\" (1934) i většina jeho velkých symfonických skladeb. K teoretické práci se vrátil zejména v době leningradské blokády. Nejvýznamnější z těchto prací je dvoudílná \"Музыкальная форма как процесс\" (Hudební forma jako proces, 1930 a 1947, česky Praha 1965), ve které předložil zcela nové pojetí teorie intonace. Některé muzikologické práce Asafjeva však nebyly dodnes publikovány.\n\nV roce 1943 se mu podařilo uniknout z obleženého Leningradu do Moskvy. Stal se vedoucím hudebního oddělení \"Ústavu historie umění Akademie věd SSSR\". Na prvním Všesvazovém sjezdu sovětských skladatelů v roce 1948 byl zvolen předsedou Svazu. V Moskvě žil až do své smrti v roce 1949. Je pochován na Novoděvičim hřbitově.\n\nZa svou skladatelskou i muzikologickou práci byl mnohokrát odměněn nejvyššími státními vyznamenáními:\n\n\n\nInstrumentoval operu Modesta Petroviče Musorgského \"Chovanština\" a provedl novou redakci nedokončené opery Alexandra Nikolajeviče Sěrova \"Ďáblova síla\" (1947). Zkomponoval i jednu operetu (\"Карьера Клеретты\").\n\n\n\nKromě toho zkomponoval řadu klavírních skladeb, písní, sborů, scénickou hudba apod.\n\n\n"}
{"id": "821100", "url": "https://cs.wikipedia.org/wiki?curid=821100", "title": "Hyperocha", "text": "Hyperocha\n\nHyperocha (z řec. \"převyšování\") je peněžitá částka, která zbude po uhrazení dluhu a nákladů dražby z výtěžku vydražení zejména zástavy. Tento přebytek, označovaný v právnické mluvě jako hyperocha, se pak vrací dlužníkovi.\n\nHyperocha se objevuje už v římském právu. Ačkoli původní civilní římské právo dnes obvyklé zástavní právo neznalo, existovala však tzv. \"fiducia\", kdy se věřitel dohodl s dlužníkem o převodu vlastnického práva se slibem věc po splnění dluhu vrátit, ledaže splněn nebude. Pak si ji věřitel mohl buď ponechat, anebo prodat, a v takovém případě byl povinen dlužníkovi vydat přebytek ze zisku, tedy hyperochu. Tyto dva způsoby naložení se zástavou a případná povinnost vydat dlužníkovi hyperochu existovaly i později, kdy se již vyvinula smlouva o zástavě ruční (\"pignus\") a hypotéka. Hyperochu jako vrácení přebytku po zpeněžení zástavy výslovně upravoval ve svém § 464 i Všeobecný zákoník občanský a je také obdobně zakotvena v § 1370 nového občanského zákoníku.\n\nKromě prodeje zástav je tento pojem používán i v případě exekuce prodejem movitých věcí, nemovitostí, spoluvlastnických podílů nebo podniků a při zpeněžení majetkové podstaty při konkurzu i při oddlužení v insolvenčním řízení.\n"}
{"id": "821101", "url": "https://cs.wikipedia.org/wiki?curid=821101", "title": "Tibor Chovanec", "text": "Tibor Chovanec\n\nTibor Chovanec [chovaněc] (* 8. září 1961) je bývalý slovenský fotbalista.\n\nV lize hrál za ZŤS Petržalka, Bohemians Praha, znovu za ZŤS Petržalka a za Inter Bratislava. V lize nastoupil ve 24 utkáních.\n\n"}
{"id": "821102", "url": "https://cs.wikipedia.org/wiki?curid=821102", "title": "Báječní muži na létajících strojích", "text": "Báječní muži na létajících strojích\n\n\"Báječní muži na létajících strojích, anglicky:\nThose Magnificent Men in Their Flying Machines, or How I Flew from London to Paris in 25 hours 11 minutes je britská filmová komedie z roku 1965 pojednávající o fiktivním leteckém závodu v roce 1910 mezi Londýnem a Paříží v dobách kdy létání s letouny těžšími než vzduch bylo ještě v plenkách a šlo o velké i hodně nebezpečné dobrodružství. Film režíroval Brit Ken Annakin.\n\nFilm kombinuje lehkou bláznivou a jemně situační komedii s jednoduchou zápletkou. Byl nominován na Oscara i Zlatý glóbus.\n\nHlavní osu děje tvoří letecký závod na trase mezi Londýnem a Paříží o finanční odměnu 10 tisíc liber, který vypsal majitel britského listu \"Daily Post\" lord Rawnsley. Účelem závodu je, mimo jiné, také pozvednout britskou národní hrdost a ukázat světu, že Británie nezaostává ani v právě nově se zrodivším oboru dopravy, v letectví. Jednu z dějových os také tvoří komicky parodované národní soutěžení probíhající především mezi zástupci Velké Británie (Anglie/Skotska), Spojených států amerických, Japonska, Itálie, Německa a Francie.\n\nFilm mimo jiné karikuje stereotypy národních povah a charakterů v kombinaci s nostalgií ze zašlých časů, z doby krátce před 1. světovou válkou, kdy lidé byli očarováni prudkým rozmachem vědecko-technického pokroku a aviatikou.\n\nZávodu se ve filmu zúčastnilo celkem 13 letounů těžších než vzduch, z nich 6 byly repliky původních strojů oné doby, dalších 7 pak tvořily napodobeniny vytvořené filmovými výtvarníky pouze pro tento snímek.\n\n"}
{"id": "821106", "url": "https://cs.wikipedia.org/wiki?curid=821106", "title": "Juta Saská (1240)", "text": "Juta Saská (1240)\n\nJuta Saská či také Brigita ( \"Jutta von Sachsen\", 1240 - 23. prosince 1287) byla braniborská markraběnka.\n\nNarodila se jako dcera saského vévody Albrechta I. Saského a jeho manželky Anežky, dcery rakouského vévody Leopolda VI. Roku 1255 byla provdána za braniborského markraběte Jana I. Braniborského. Ovdověla roku 1266.\n"}
{"id": "821109", "url": "https://cs.wikipedia.org/wiki?curid=821109", "title": "Rostislav Vyzula", "text": "Rostislav Vyzula\n\nRostislav Vyzula (* 3. prosince 1952 Vyškov) je český lékař, který svou profesní dráhu spojil s Masarykovým onkologickým ústavem v Brně, který v letech 2001 až 2008 vedl a v současné době je přednostou Kliniky komplexní onkologické péče.\n\nJe předním českým onkologem, který se po celou svou kariéru aktivně účastní mnoha vědeckých výzkumů a zasedá v několika vědeckých radách. V popředí jeho odborného zájmu je především karcinom prsu a střeva. Mezi lety 1991 až 1995 působil ve Spojených státech amerických, kde pracoval v oblasti výzkumu účinku cytostatických látek v závislosti na době podání a dokončil své vzdělání v oblasti Klinické onkologie. Po svém návratu z USA se věnuje jak klinické praxi v oblasti onkologie, tak i výchově mladých lékařů na Masarykově univerzitě v Brně.\n\nV roce 2012 kandidoval do Senátu Parlamentu ČR za volební obvod č. 59 Brno-město jako nezávislý kandidát s podporou ANO 2011. Získal 6,06 % hlasů a nedostal se do druhého kola. Ve volbách do poslanecké sněmovny v roce 2013 byl zvolen jako člen ANO 2011. Stal se předsedou zdravotního výboru sněmovny.\n\nV komunálních volbách v roce 2014 kandidoval za hnutí ANO 2011 (na 20. místě kandidátky) do Zastupitelstva města Brna, ale neuspěl. V krajských volbách v roce 2016 kandidoval za hnutí ANO 2011 do Zastupitelstva Jihomoravského kraje, ale neuspěl.\n\nV roce 2017 se pokusil přílepkem k pozměňovacímu návrhu novely zákona legalizovat nevědeckou, tzv. tradiční čínskou medicínu. \n\nVe volbách do Poslanecké sněmovny PČR v roce 2017 obhájil svůj poslanecký mandát za hnutí ANO 2011 v Jihomoravském kraji.\n\nProfesor Vyzula je ženatý a má dvě dcery.\n\n"}
{"id": "821110", "url": "https://cs.wikipedia.org/wiki?curid=821110", "title": "Stanislav Florián", "text": "Stanislav Florián\n\nStanislav Florián (* 12. listopadu 1932) byl český a československý pedagog a politik, po sametové revoluci poslanec Sněmovny lidu Federálního shromáždění za HSD-SMS.\n\nPůsobil jako první ředitel Střední průmyslové školy oděvní pro sluchově postiženou mládež v Brně. Ta byla v Brně založena v roce 1988.\n\nVe volbách roku 1990 kandidoval za HSD-SMS do Sněmovny lidu (volební obvod Jihomoravský kraj). Mandát nabyl až dodatečně jako náhradník v listopadu 1991 poté, co rezignoval poslanec Bohuslav Peka. Hnutí HSD-SMS mezitím na jaře 1991 prošlo rozkolem, po němž se poslanecký klub rozpadl na dvě samostatné skupiny. Florián nastoupil do klubu Hnutí za samosprávnou demokracii - Společnost pro Moravu a Slezsko 2. Ve Federálním shromáždění setrval do voleb roku 1992.\n\n"}
{"id": "821113", "url": "https://cs.wikipedia.org/wiki?curid=821113", "title": "ExCeL (Londýn)", "text": "ExCeL (Londýn)\n\nExCeL London (zkratka z anglických slov Exhibition Centre London), celým názvem ExCeL Exhibition Centre, je výstavní a konferenční centrum nacházející se severně od řeky Temže ve východolondýnské čtvrti London Borough of Newham v Newhamu v Anglii. \n\nRozprostírá se na ploše 100 akrů (40 hektarů) severně od královského doku Royal Victoria Dock na Temži v oblasti London Docklands mezi finančním centrem Canary Wharf a Letištěm London City. Centrum bylo otevřeno v roce 2000 (1. etapa výstavby) a v roce 2010 (2. etapa výstavby).\n\nJde o jedno ze sportovišt Letních olympijských her 2012, ve kterém se konaly olympijské soutěže v šermu, boxu, judu, zápase, taekwondu, stolním tenisu a vzpírání. Pro tyto účely je zde k dispozici celkem 5 samostatných sportovišť resp. 5 sportovních hal.\n\n\n"}
{"id": "821118", "url": "https://cs.wikipedia.org/wiki?curid=821118", "title": "Štefan Gürtler", "text": "Štefan Gürtler\n\nŠtefan Gürtler (3. prosince 1929 – 2003) byl český a československý disident a signatář Charty 77, slovenské národnosti, po sametové revoluci politik a poslanec Sněmovny lidu za Občanské fórum, respektive za Občanské hnutí.\n\nNarodil se na Slovensku, od roku 1950 žil v českých zemích. Byl signatářem Charty 77 a za normalizace patřil mezi hlavní veřejné odpůrce komunistického režimu na Berounsku. Spolu s Rudolfem Battěkem stál koncem 80. let u vzniku Hnutí za občanskou svobodu. Během sametové revoluce zakládal spolu s MUDr. Janem Rybáčkem Občanské fórum na Berounsku a účastnil se za OF prvních jednání v rámci kulatého stolu v Berouně.\nVe volbách roku 1990 zasedl do Sněmovny lidu (volební obvod Středočeský kraj) za OF. Po rozkladu Občanského fóra v roce 1991 přešel do poslaneckého klubu Občanského hnutí. Ve Federálním shromáždění setrval do voleb roku 1992.\n\nV komunálních volbách roku 1994 neúspěšně kandidoval do zastupitelstva Berouna za formaci Svobodní demokraté-OH (nástupce Občanského hnutí).\n\n"}
{"id": "821121", "url": "https://cs.wikipedia.org/wiki?curid=821121", "title": "Zapouzdření (počítačové sítě)", "text": "Zapouzdření (počítačové sítě)\n\nZapouzdřování (encapsulation) v počítačových sítích spočívá ve vložení protokolové datové jednotky (Protocol Data Unit - PDU) vyšší vrstvy do protokolové jednotky nižší vrstvy, což umožňuje, aby vyšší vrstva mohla používat služby nižší vrstvy v protokolovém zásobníku a zároveň, aby data vyšší vrstvy mohla být přepravena sítí k protějšku na stejné vrstvě na jiném uzlu.\n\nZapouzdření je v počítačových sítích způsob realizace modulárního přístupu při vytváření komunikačních protokolů, ve kterém se při popisu jednotlivých funkcí sítě abstrahuje od konkrétní realizace vložením do objektů vyšších vrstev.\n\nZapouzdřování je charakteristická vlastnost většiny síťových modelů včetně referenčního modelu ISO/OSI a rodiny protokolů TCP/IP.\n\nProtokoly vrstev 3-7 referenčního modelu ISO/OSI obvykle pouze připojují před PDU vyšší vrstvy datovou strukturu nazývanou hlavička (header). Protokoly vrstvy 2 připojují kromě hlavičky i patičku (trailer) na konec PDU vyšší vrstvy, případně vkládají další prvky přímo do PDU (např. stuffing bity u HDLC).\n\nV některých případech nižší vrstva může rozdělovat PDU vyšší vrstvy do několika svých PDU (segmentace, fragmentace), nebo naopak spojovat více PDU do jednoho svého PDU (agregace, blokování).\n\nPřijaté PDU je předáváno od nejnižších vrstev vyšším vrstvám. Každá vrstva kontroluje adresu a zahazuje PDU, které nejsou určeny pro ni. Po vybalení PDU také na základě service access point (SAP) rozhoduje, jakému modulu, procesu nebo aplikaci jej předat. V případě Ethernetu-II je SAP pole Ethertype, v případě IP pole Protocol, v případě TCP a UDP port.\n\nV rodině protokolů TCP/IP funguje zapouzdřování následujícím způsobem:\n\n\n\nITU-T X.200: Open Systems Interconnection - Basic Reference Model: The basic model\n\n"}
{"id": "821123", "url": "https://cs.wikipedia.org/wiki?curid=821123", "title": "Joseph Luns", "text": "Joseph Luns\n\nJoseph Luns (28. srpna 1911 Rotterdam – 17. července 2002 Brusel) byl nizozemský křesťanskodemokratický politik. Byl ministrem zahraničí Nizozemska v letech 1952–1971, tedy 19 let, což je historický rekord. V letech 1971–1984 byl generálním tajemníkem NATO.\n\nByl členem Katolické lidové strany (Katholieke Volkspartij) (dnes již neexistující, navazuje na ni \"Christen-Democratisch Appèl\"). Před druhou světovou válkou byl členem fašistické \"Nationaal-Socialistische Beweging in Nederland\", opustil ji však roku 1936, před jejími největšími excesy, což ho uchránilo od poválečných perzekucí. Roku 1938 vstoupil do nizozemských diplomatických služeb, od roku 1949 byl nizozemským stálým zástupcem ve Spojených národech. V pozici ministra zahraničí byla jeho prioritou evropská integrace, posilování role NATO, normalizace Německé spolkové republiky a řešení koloniálního dědictví (Guinea, Indonésie).\n\n\n"}
{"id": "821126", "url": "https://cs.wikipedia.org/wiki?curid=821126", "title": "Juraj Gyimesi", "text": "Juraj Gyimesi\n\nJuraj Gyimesi, též György Gyimesi (* 2. října 1935), byl slovenský a československý politik maďarské národnosti, po sametové revoluci politik a poslanec Sněmovny lidu za hnutí Együttélés, respektive za Maďarské křesťanskodemokratické hnutí, později v 90. letech předák menší formace Maďarské ľudové hnutie za zmierenie a prosperitu.\n\nVe volbách roku 1990 zasedl do Sněmovny lidu (volební obvod Východoslovenský kraj) za hnutí Együttélés, respektive za koalici Együttélés-Maďarské křesťanskodemokratické hnutí. Ve Federálním shromáždění setrval do své rezignace v březnu 1991. V rámci hnutí Együttélés zastával funkci místopředsedy, do níž byl zvolen na ustavujícím sněmu hnutí v březnu 1990.\n\nProfesí byl lékařem. Během 90. let se postupně distancoval od hlavního proudu politické reprezentace maďarské menšiny na Slovensku. V únoru 1995 označil Maďarské kresťanskodemokratické hnutie za platformu ovládanou extrémní pravicí. V březnu 1995 byl proto ze strany vyloučen. V říjnu 1995 zakládal novou politickou stranu maďarské menšiny – Maďarské ľudové hnutie za zmierenie a prosperitu. Ta se profilovala jako subjekt blízký tehdy vládnímu HZDS. Byl předsedou této strany. Strana ovšem po neúspěchu ve volbách v roce 1998 zanikla.\n\n"}
{"id": "821129", "url": "https://cs.wikipedia.org/wiki?curid=821129", "title": "Čang Lin", "text": "Čang Lin\n\nČang Lin (narozen 6. ledna 1987) je čínský plavec a světový rekordman, který se specializuje na střední až dlouhé disciplíny ve volném způsobu.\n\nS plaváním začal v šesti letech. Do čínské reprezentace se dostal v roce 2002. Na Mistrovství světa 2003 byl jediným čínským plavcem mezi muži, který se dostal do finále, skončil na osmém místě. V roce 2005 překonal čínský rekord na 400m volný způsob.\n\nNa Olympijských hrách 2008 získal stříbrnou medaili na 400m volný způsob za čas 3:42,44. Dohmátl o 0,58s za vítězným korejcem Tae-Hwanem Parkem. Čangův čas znamenal třetí čas historie a největší úspěch čínského mužského plavání všech dob.\n\nNa Mistrovství světa 2009, které hostil italský Řím získal Lin bronz na 400m volný způsob v čase 3:41,35 a zlato na 800m VZ za čas 7:32,12, čímž ustanovil nový světový rekord.\n\nJeho trenéry jsou Čang Ja-tung a Čchen Jing-chung. Také je trénován Australanem Denisem Cotterellem (od konce roku 2007), což je bývalý trenér světového rekordmana Granta Hacketta.\n\n"}
{"id": "821130", "url": "https://cs.wikipedia.org/wiki?curid=821130", "title": "Teen Choice Awards 2011", "text": "Teen Choice Awards 2011\n\nPořad v den vysílání sledovalo 3,17 milionů Američanů a získal rating 1.1/3 ve věkové skupině 18-49 let.\n\n\n"}
{"id": "821136", "url": "https://cs.wikipedia.org/wiki?curid=821136", "title": "Mount Si", "text": "Mount Si\n\nMount Si je hora v americkém státě Washington. Nachází se na západní straně Kaskádového pohoří, přímo nad pobřežními pláněmi Pugetova zálivu. Tyčí se severovýchodně od města North Bend a své jméno nese po osadníkovi Josiah Merrittovi, jemuž se přezdívalo „Strýc Si“. Hora je slavná díky seriálu \"Městečko Twin Peaks\", který byl natáčen v nedalekém North Bendu.\n\nJelikož se nachází pouze 45 minut autem od Seattlu, jedná se o oblíbenou outdoorovou destinaci obyvatel oblasti Pugetova zálivu. Každý rok ji navštíví kolem 80 až 100 tisíc pěších turistů.\n\nK vrcholovému hřebenu hory vede zhruba šestikilometrová stezka, která stoupá celkově do 1100 metrů. Vrchol samotný je pak obtížnějším počinem, konkrétně se jedná o výstup 3. třídy podle Yosemitského systému, lezec tedy nemusí využít provaz, pokud spadne, má šanci nehodu přežít.\n\nMount Si je zbytkem mořského vulkánu, horniny na hoře jsou velice metamorfované.\n\nHora je důležitou postavou v bájích indiánského kmene Snoqualmijců. Podle jednoho příběhu se jedná o mrtvé tělo Snoqualma, měsíčního boha. Ten přikázal, aby byl mezi nebem a zemí natažen provaz z cedrové kůry. Jenže Liška a Sojka využili provazu k tomu, aby Snoqualmovi ukradli slunce. Snoqualm se snažil Lišku a Sojku polapit, jenže v tu chvíli se provaz zlomil, načež Snoqualm spadl a zemřel. Liška pak dala slunci svobodu a lidem oheň. Nedaleko vrcholu hory se nachází skály připomínající Snoqualmův obličej.\n"}
{"id": "821137", "url": "https://cs.wikipedia.org/wiki?curid=821137", "title": "Joop den Uyl", "text": "Joop den Uyl\n\nJoop den Uyl, rodným jménem Johannes Marten den Uijl, (9. srpna 1919 – 24. prosince 1987) byl nizozemský sociálnědemokratický politik. V letech 1973-1977 byl premiérem Nizozemska. V letech 1965-1966 byl ministrem financí a v období 1981–1982 současně ministrem práce a sociálních věcí, ministrem pro Surinam a Nizozemské Antily a prvním místopředsedou vlády. Volebním lídrem Strany práce (\"Partij van de Arbeid\") byl celých dvacet let, v období 1966-1986. Měl přezdívku \"Ome Joo\"p (\"Strýček Joop\"). V anketě Největší Nizozemec z roku 2004 se umístil na 27. místě.\n\n"}
{"id": "821142", "url": "https://cs.wikipedia.org/wiki?curid=821142", "title": "Petr Srna", "text": "Petr Srna\n\nPetr Srna (* 25. května 1989 Turnov) je český herec a moderátor.\nDětství prožil ve Vysokém nad Jizerou. Účinkuje v dabingu, hraje v divadle i ve filmech, ale také moderuje a uvádí společenské akce.\n\nPo dokončení základní školy skončil jako student střední školy Autotronik. Hrál divadlo a moderoval různé akce. Úspěšně se zúčastnil konkurzů na roli Ludvíka v televizním seriálu \"Hop nebo trop\". Po skončení střední školy si vybral hereckou školu v Praze. Začal se objevovat v dabingu a občas dostal i roli ve filmu, či televizní inscenaci. Místo školních besídek začal uvádět maturitní plesy a později svůj talent uplatnil při konferování velkých firemních akcí.\n\nSám říká: „Hrát v divadle byl můj sen od dětství a vždycky jsem si představoval, jak já sám jednou budu stát na jevišti.“ \n\nMá za sebou několik výrazných a úspěšných rolí. Pod režijní taktovkou Jana Kačera si zahrál Tuzenbacha ve \"Třech sestrách\" v pražském Pidivadle. Pozornost diváků na sebe přilákal i v představení \"Hysterikon\". Mezi jeho současnými inscenacemi kraluje Filumena Marturana, kde se Petr objeví na jevišti společně se Simonou Stašovou a Svatoplukem Skopalem.\n\nPetr Srna působí i jako filmový a televizní herec. Objevil se v celé řadě hraných dokumentárních filmů, hrál v malých rolích například ve filmech \"Post Bellum\", či \"Lidice\". Objevil se i v seriálech jako \"Vyprávěj\", či \"Ordinace v růžové zahradě\". Kromě hraní a moderování přednáší a vyučuje rétoriku a um prezentace pro manažery.\n\nOd září 2013 do února 2016 moderoval pořad Zprávičky na kanále České televize ČT :D.\n\n"}
{"id": "821143", "url": "https://cs.wikipedia.org/wiki?curid=821143", "title": "Křemičitan sodný", "text": "Křemičitan sodný\n\nKřemičitan sodný je bílá (někdy našedlá, záleží na čistotě), krystalická, anorganická látka se vzorcem NaSiO.\n\nPrůmyslově se tato látka vyrábí reakcí roztaveného hydroxidu sodného (při teplotě nad 320 °C) a oxidu křemičitého:\nSiO + 2NaOH —→ NaSiO + HO\nTato reakce probíhá pomalu, proto se za účelem zvýšení rychlosti provádí při zvýšené teplotě (probíhá i za normální teploty, avšak velice, velice pomalu) a oxid křemičitý se před vhozením nadrtí na jemný prášek.\n\nJinou možností výroby, pro kterou je zvýšená teplota také nezbytná, je reakce uhličitanu sodného s oxidem křemičitým. Tato možnost výroby je velice stará, bylo používáno sody a křemenů či písku. Reakce probíhá dle rovnice:\nNaCO + SiO —→ NaSiO + CO\n\nTato látka reaguje se zředěnými kyselinami, kupř. kyselinou sírovou, za vzniku kyseliny metakřemičité a síranu sodného. Kyselina křemičitá je rosolovitá látka, která se při nechání na vzduchu rozpadá na vodu a oxid křemičitý. Tímto způsobem je možno vytvářet velice čistý, práškovitý oxid křemičitý.\nNaSiO + HSO → NaSO + HSiO ↔ NaSO + SiO + HO\nPři reakci s rozpustnými solemi různých kovů (kupř. železité sloučeniny, měďnaté sloučeniny, zinečnaté sloučeniny, a mnoha jiných) vytváří sraženiny. Reakce probíhají dle rovince (jako příklad je použit chlorid zinečnatý):\nZnCl + NaSiO → 2NaCl + ZnSiO\nZa normální teploty reaguje tato látka, za vzniku polykřemičitanu sodného. Toto se týká především roztoků, ve kterých se po čase začne usazovat vrstva takto vzniklého oxidu křemičitého.\n\"n\"NaSiO → \n\nDříve se tato látka používala na nakládání vajec; vejce se nakládaly do roztoku křemičitanu sodného, zvaného též vodní sklo (ze starého názvu \"fluid silica\") ze 17. století. Vodní sklo je možno koupit v drogerii dodnes. Na výrobcích je někdy nejasně označován i jako \"křemičitan sodný pentahydrát\" (CAS 10213-79-3).\nDnes se používá křemičitan sodný ve stavebnictví a v čisticích prostředcích.\nTuto látku lze použít na ochranu materiálů (jelikož při zasychání vzniká vrstva polykřemičitanu sodného), takto lze ochránit kovy před korozí (v současnosti se za tímto účelem využívají laky). V případě nanesení vrstvy křemičitanu sodného na papír, papír ztvrdne. Zároveň se při tomto stane rezistentní proti ohni, při ohřívání na vysokou teplotu papír černá, při velmi vysoké teplotě se popraská vrstva oxidu křemičitého a materiál se rozpadá.\n\nV čisticích prostředcích (např. tablety do myčky nebo prací prášky) se křemičitan sodný používá jako zdroj alkality, tj. upravuje pH na požadovanou hodnotu, při které dochází k účinnějšímu odstraňování některých nečistot, například mastnoty.\n"}
{"id": "821149", "url": "https://cs.wikipedia.org/wiki?curid=821149", "title": "Juta Dánská", "text": "Juta Dánská\n\nJuta Dánská, známá též jako \"Judita\" (1246-1286/95) byla dánská princezna z rodu Estridsenů.\n\nNarodila se jako čtvrté dítě (třetí dcera) ze šesti potomků dánského krále Erika Plovpenninga a jeho manželky Juty Saské († před r. 1267), dcery saského vévody Albrechta I. († 1261) a jeho první manželky Anežky Babenberské (1206-před 1237). Oba její bratři zemřeli jako nemluvňata a naživu zůstaly jen čtyři dívky. Dvě starší sestry se staly královnami - Žofie (cca 1240-1286) jako manželka švédského krále Valdemara Birgerssona švédskou královnou a Ingeborg (ca 1244-1287) jako manželka norského krále Magnuse VI. královnou norskou; mladší sestra Agnes (1249-cca 1290) se po Jutě stala abatyší kláštera v Roskilde.\n\nJuta osiřela ve čtyřech letech roku 1250, když byl její otec zavražděn; její matka se vzápětí znovu provdala. Starší sestry byly provdány za královské manžele, Juta a její mladší sestra Agnes byly posléze umístěny v dominikánském klášteře sv. Anežky (Agnety) v Roskilde. Tento klášter byl založen roku 1264 jménem princezny Agnes, jež byla oficiálně jmenována jeho zakladatelkou a poté byla ustavena jeho první abatyší, roku 1266 se zde abatyší stala Juta. Ani jedna ze sester však nenašla v přísném a osamělém klášterním životě zalíbení a obě klášter opustily v roce 1270, záhy poté, co roku 1269 jejich starší sestra Žofie, švédská královna, uskutečnila cestu do Dánska, aby navštívila otcův hrob a viděla tyto své mladší sestry Agnes a Jutu, pobývající v té době ještě v klášteře v Roskilde. \n\nTři roky nato, roku 1272 navštívila Juta Švédsko. Zde se stala milenkou Žofiina manžela krále Valdemara, svého švagra; z jejich vztahu se roku 1273 narodilo dítě; někdy se uvádí dcera, jindy syn jménem Erik. O rok později se Juta vrátila do kláštera a Valdemar byl přinucen uskutečnit kajícnou pouť do Říma a žádat papeže Řehoře X. o rozhřešení. Podle legendy měla Žofie říci: \"\"Nikdy se nevzpamatuji z tohoto zármutku. Proklet budiž den, kdy má sestra spatřila švédské království.\"\"\n\nJuta se vrátila do kláštera, nyní již ovšem nikoli jako abatyše. Zde strávila zbytek svých dní. Dánský král Erik V. Dánský (Jutin bratranec) odepřel Jutě a Agnes dědictví po jejich otci; to však bylo vyplaceno poté, co v roce 1284 sestry získaly svá práva zpět. Zhruba v této době se Agnes údajně provdala za svého bratrance Erika Longbona, lorda z Langelandu. Žofie zemřela roku 1286. Někdy po roce 1290 zemřela Agnes. Juta sama zemřela někdy mezi lety 1286 - 1295.\n"}
{"id": "821151", "url": "https://cs.wikipedia.org/wiki?curid=821151", "title": "Cecílie Renata Habsburská", "text": "Cecílie Renata Habsburská\n\nCecílie Renata Habsburská (16. července 1611, Graz – 24. března 1644, Vilnius) byla rodem rakouská arcivévodkyně dcera císaře Ferdinanda II. a sňatkem polská královna a litevská velkokněžna, manželka polského krále Vladislava IV. Vasy.\n\nNarodila se jako šesté dítě/třetí dcera ze sedmi potomků císaře Ferdinanda II. a jeho první manželky Marie Anny Bavorské. Ze starších sourozenců se dospělosti dožili pouze bratr, pozdější císař a král, Ferdinand III., a sestra Marie Anna, jež se provdala za bavorského kurfiřta Maxmiliána I. z rodu Wittelsbachů; mladší bratr Leopold Vilém se stal místodržitelem v Nizozemí.\n\nDětství strávila ve Štýrském Hradci, Vídni a Praze. Dostalo se jí pečlivého vychování a vzdělání: kromě němčiny ovládala latinu a italštinu. Byla velmi zbožná a kultivovaná, čímž si získávala sympatie jiných lidí. Milovala hudbu a často vystupovala v divadelních představeních.\n\nKdyž sedmatřicetiletý Vladislav Vasa usedl na polský trůn, začala se polská šlechta ohlížet po nevěstě pro svého krále. První volba sice padla na francouzskou princeznu Marii Louisu Gonzaga, nakonec však polští pánové vybrali Cecilii Renatu a po dlouhých jednáních se 9. srpna roku 1637 v kostele sv. Augustina ve Vídni konal sňatek \"per procura\", při němž Vladislava zastupoval jeho mladší bratr Jan Kazimír. Vlastní svatba se konala 13. září v kostele sv. Jana ve Varšavě, následujícího dne byla Cecilie Renata v tomtéž svatostánku korunována polskou královnou. Byla to první korunovace od časů Vladislava Lokýtka, která se konala mimo Krakov, což vyvolalo pobouření polské šlechty a vedlo k tomu, že v roce 1638 byl iniciován zákon, který zakazoval královské korunovace mimo Krakov.\n\nCecílie byla mladá a energická a brzy začala organizovat královský dvůr podle svých přání. Byla oblíbená zejména pro svou kultivovanost. Nemohla se přímo zbavit Vladislavovy milenky Hedviky Łuszkowské, a tak Hedvice přichystala sňatek s Janem Wypyskim a odstavila ji ode dvora. V roce 1638 Cecílie a Vladislav navštívili Vídeň.\n\nCecílie byla zástupkyní habsburských a katolických zájmů a jejími politickými spojenci byli katolíci kancléř Jerzy Ossoliński a Albrycht Stanisław Radziwiłł. Jejími oponenty byla frakce, kterou vedl Adam Kazanowski, jehož vliv nad králem Vladislavem, jeho přítelem z dětství, po sňatku krále s Cecílií upadal.\n\nKrálovnin vliv byl v prvních dvou až třech letech manželství silný a měla vlivné slovo při obsazování úřadů. Po roce 1638/1639 Vladislav rozpoznal, že Habsburkové jeho politické zájmy příliš nepodporují, a své ženě přestával naslouchat. Cecílie nadále udržovala úzký kontakt se svými bratry. Jejími zájmy byly hudba a divadlo.\n\nZ manželství královského páru vzešly dvě děti, syn a dcera, obě však zemřely v útlém věku; třetí dítě se narodilo mrtvé:\n\nCecílie Renata zemřela ve Vilniusu den po porodu svého třetího dítěte. Jako příčina smrti mladé ženy se uvádí infekce. Pohřbena byla v katedrále na Wawelu, tradičním místě posledního odpočinku polských králů. Vladislav pro ni truchlil a u veřejnosti si zachovala dobrý obraz.\n\n"}
{"id": "821152", "url": "https://cs.wikipedia.org/wiki?curid=821152", "title": "Kanton Dieppe-Est", "text": "Kanton Dieppe-Est\n\nKanton Dieppe-Est (fr. \"Canton de Dieppe-Est\") je francouzský kanton v departementu Seine-Maritime v regionu Horní Normandie. Skládá se z části města Dieppe a dalších sedmi obcí.\n\n"}
{"id": "821154", "url": "https://cs.wikipedia.org/wiki?curid=821154", "title": "James Ottaway", "text": "James Ottaway\n\nJames Ottaway (13. ledna 1896, Londýn) je bývalý anglický fotbalista.\n\nV asociační lize 1925 hrál za DFC Prag. V lize nastoupil v 9 utkáních.\n\n"}
{"id": "821156", "url": "https://cs.wikipedia.org/wiki?curid=821156", "title": "Josef Tichý (fotbalista)", "text": "Josef Tichý (fotbalista)\n\nJosef Tichý byl meziválečný český fotbalista, útočník.\n\nHrál za SK Náchod, SK Židenice a Moravskou Slavii Brno.\n\n"}
{"id": "821159", "url": "https://cs.wikipedia.org/wiki?curid=821159", "title": "Keds", "text": "Keds\n\nKeds je americká značka obuvi, první značka kecek, plátěných bot s gumovou podrážkou vyráběných od roku 1916.\n\nKecky začala v roce 1916 vyrábět US Rubber Company (později známá jako Uniroyal, Uniroyal Goodrich a poté její vlastnictví převzal Michelin). Značka byla později přisvojena společností Stride Rite, kterou nyní vlastní společnost Wolverine World Wide.\n\nPři volbě názvu značky byla první volba Peds, z latinského ped, což znamená chodidlo. Toto jméno bylo však již obsazeno a bylo tak zvoleno jméno Keds.\n\nV 60. A 70. letech přibyla série atletických bot pod novou značkou Pro-Keds. Ty našly své místo u mnoha basketbalových hráčů, např. JoJo White, Kareem Abdul Jabbar, Bob Love, Lou Hudson, Willis Reed nebo Nate Archibald\n\n"}
{"id": "821160", "url": "https://cs.wikipedia.org/wiki?curid=821160", "title": "Schirdingovský palác", "text": "Schirdingovský palác\n\nSchirdingovský palác nebo též Kaňkův dům je barokně klasicistní stavba na nároží Národní třídy a ulice Mikulandská (or. č. 12), na Novém Městě, čp. 118, Praha 1. Je chráněn jako kulturní památka.\n\nJeho autorem je architekt Jan Ferdinand Hübner, který stavbu postavil na středověkých základech. Práce začaly po roce 1731 a úplně dokončena byla stavba před rokem 1752.\n\nV roce 1752 dům v dražbě koupil císařský rada Jan Antonín ze Schirdingu a dal na něm provést určité klasicistní úpravy. V roce 1838 stavbu zakoupil renomovaný pražský advokát Jan Nepomuk Kaňka, který ji později odkázal nadaci pro zchudlé pražské advokáty a svou bohatou sbírku obrazů věnoval Obrazárně Společnosti vlasteneckých přátel umění.\n\nV paláci dodnes sídlí Česká advokátní komora, ve dvoře paláce byla v 90. letech 20. století postavena kancelářská budova v dekonstruktivistickém stylu podle plánů architektů Jiřího Stříteckého a Martina Krupauera.\n\nV roce 1953 bylo v přízemní části domu směrem na Národní třídu proraženo loubí a v roce 1990 byla do tohoto průchodu vsazena pamětní deska k událostem 17. listopadu 1989 od Miroslava Krátkého a Otakara Příhody. V listopadu 2016 byl průchod uzavřen a pamětní deska přemístěna na fasádu domu.\n\n"}
{"id": "821162", "url": "https://cs.wikipedia.org/wiki?curid=821162", "title": "Plateau", "text": "Plateau\n\nPlateau je jeden ze států Nigérie. Je dvanáctý největší a leží zhruba ve středu země. Jeho hlavním městem je Jos ležící v jeho severozápadním cípu.\n\nRozloha státu Plateau je 30 913 čtverečních kilometrů a v roce 2006 v něm žilo 3 178 712 lidí.\n\nHlavními odvětvími jsou zemědělství (pěstují se zde zejména brambory, podzemnice olejná, zelenina a jamy) a těžba (kasiterit, síran barnatý, kaolin, cín, drahokamy, křemen, živec).\n\n"}
{"id": "821166", "url": "https://cs.wikipedia.org/wiki?curid=821166", "title": "Wirich Daun", "text": "Wirich Daun\n\nWirich Filip Vavřinec hrabě Daun, kníže z Teana (19. října 1669, Vídeň – 30. července 1741, Vídeň), byl rakouský císařský polní maršál, rytíř Řádu Zlatého rouna, císařský tajný rada a pokladník. Pocházel ze starého německého rodu Daunů (\"von Daun\"), původem z Porýní, ovšem během 17. století zdomácnělý v zemích habsburské monarchie. \n\nJeho otcem byl Vilém Jan Antonín hrabě Daun (1621–1706), který roku 1657 vstoupil do rakouských služeb. Jeho matka byla Anna Marie Magdalena hraběnka z Althannu (1635–1712) a jeho sourozenci byli Jindřich Dětřich Martin Josef hrabě Daun (1678–1761) a Jindřich Richard Vavřinec hrabě Daun (1673–1729). \n\nWirich Filip Daun se vyznamenal především obranou Turína v roce 1706 a pak také tím, že hned v následujícím roce se jako vrchní velitel císařských vojsk v Itálii bez boje zmocnil Neapole a v roce 1709 přinutil papeže Klementa XI. k uzavření míru. \n\nCísař Karel VI. jej roku 1713 jmenoval neapolským místokrálem, později se stal guvernérem holandským a v roce 1733 milánským. Nezdary, které ho v této době postihly, však způsobily, že v roce 1737 byl z vrcholných funkcí odvolán. \n\nZemřel nedlouho poté, roku 1741. \n\nSe svou manželkou Marií Barborou hraběnkou z Herbersteinu měl syna Leopolda Josefa, pozdějšího polního maršála a velitele císařských vojsk za sedmileté války.\n\n"}
{"id": "821167", "url": "https://cs.wikipedia.org/wiki?curid=821167", "title": "Jos", "text": "Jos\n\nJos je město v Nigérii, kde leží ve státě Plateau, jehož je správním centrem. V roce 2006 mělo necelý milion obyvatel. V době britské kolonizační správy bylo významným centrem těžby cínu. Dnes se dostává do zpráv zejména kvůli konfliktům mezi místními muslimy a křesťany.\n"}
{"id": "821170", "url": "https://cs.wikipedia.org/wiki?curid=821170", "title": "Král je mrtev, ať žije král", "text": "Král je mrtev, ať žije král\n\nKrál je mrtev, ať žije král! (francouzsky \"Le Roi est mort, vive le Roi!\") je proslulá tradiční fráze pronášená v souvislosti se jmenováním nového panovníka.\n\nVěta patrně pochází z v doby, kdy byl v roce 1422 po smrti svého otce Karla VI. prohlášen králem Karel VII. Ve Francii bylo provolání králem podle tradice činěno vévodou z Uzès, francouzským pairem, když byla rakev s ostatky předchozího krále uložena v bazilice Saint-Denis. Věta vychází ze zákona \"le mort saisit le vif\" (česky: \"smrt bere živé\"), přičemž panovnický titul přecházel na dědice bezprostředně po smrti předešlého panovníka.\n\nV době, kdy byla francouzština hlavním jazykem anglické aristokracie, věta rychle zdomácněla jako reprezentant této tradice – ta má v Anglii svůj počátek v roce 1272, kdy zemřel král Jindřich III., zatímco se jeho syn Eduard I. účastnil osmé křížové výpravy. Aby se předešlo občanské válce o následnictví, Královská rada vyhlásila zákon „trůn není nikdy prázdný; země není nikdy bez panovníka“. Eduard tak byl okamžitě prohlášen králem a „kraloval“, aniž by o tom věděl, až do doby, kdy se dověděl o smrti svého otce a vrátil se do Anglie.\n\nNěkteří lidé se domnívají, že věta \"Le Roi est mort, vive le Roi!\" je součástí oficiálního obřadu, ale spíše se jedná jen o ústní tradici.\n\nVětu v originální francouzské verzi použila německá hudební formace Enigma jako název svého alba z roku 1996.\n"}
{"id": "821171", "url": "https://cs.wikipedia.org/wiki?curid=821171", "title": "Země krále Edvarda VII.", "text": "Země krále Edvarda VII.\n\nZemě krále Edvarda VII. (anglicky King Edward VII Land či také Edward VII Peninsula) je území na pobřeží Rossova moře v Antarktidě poblíž jižního pólu Země.\n\nZemě, též nazývaná poloostrovem Edwarda VII., sousedí s Rossovou dependencí (nárokovanou Novým Zélandem) z jedné strany a Britským antarktickým územím na straně druhé. Přilehlý mořský záliv Tichého oceánu se nazývá Rossovým mořem.\n\nPevninu na této straně jižního kontinentu Země objevil Robert Falcon Scott v roce 1902, přilehlá území byla objevena dříve sirem Jamesem Clarkem Rossem. Jako kontinent byla Antarktida objevena daleko dříve.\nKdyž výzkumník Ernest Shackleton vyplul na svou polární výpravu s lodí Nimrod v roce 1908, vezl na své lodi i 24 000 poštovních známek a 2000 dopisů. Byly to jednopennyové známky Nového Zélandu opatřené roku 1907 přetiskem KING EDWARD VII. LAND. Svého cíle známky a výzkumníci nedosáhli, tehdy jim v tom zabránilo nepříznivé počasí. \n"}
{"id": "821172", "url": "https://cs.wikipedia.org/wiki?curid=821172", "title": "Ludovika Marie Gonzagová", "text": "Ludovika Marie Gonzagová\n\nLudovika Marie Gonzagová (: Ludwika Maria Gonzaga; 18. srpna 1611 Paříž– 10. května 1667, Varšava), byla polská královna a manželka dvou polských králů – nejprve Vladislava IV. a poté jeho nevlastního bratra Jana Kazimíra II. Jejími rodiči byli vévoda Karel I. Gonzaga a Kateřina de Guise.\n\nV roce 1627 si Ludovika měla brát Gastona, vévodu z Orléans, ale král Ludvík XIII. byl proti tomuto sňatku a Ludoviku nechal uvěznit, nejprve v zámku Vincennes a poté v klášteře. První návrh toho, že by se vdala za polského krále Vladislava IV. proběhl v roce 1634, ale Vladislav se oženil s Cecílií Renatou Habsburskou.\n\nV roce 1640 se Ludovika setkala s Vladislavovým bratrem Janem Kazimírem a začala vést literární salón v Paříži. Cecílie Renata Habsburská zemřela v roce 1644. 5. listopadu 1645 se Ludovika provdala (v zastoupení) za ovdovělého Vladislava IV. Jan Kazimír tehdy zastupoval při tomto sňatku svého bratra. Své jméno \"Marie Luise\" si musela změnit na \"Ludwika Maria\", protože v Polsku bylo jméno Marie v té době vyhrazeno jen pro matku Ježíše Krista.\n\nVlastní svatba s Vladislavem IV. se uskutečnila ve Varšavě 10. března 1646. O dva roky později, 20. března 1648, Ludovika ovdověla. Vladislav neměl ani z jednoho manželství přeživší potomky, a tak byl jeho nástupcem zvolen jeho nevlastní bratr Jan Kazimír. 30. května 1649 se oženil s vdovou po bratrovi.\n\nLudovika byla aktivní a energická žena s ambiciózními ekonomickými a politickými plány. Polskou šlechtu iritovalo královnino vměšování se do politiky. Dokonce vedla polské jednotky proti Švédům. Přála si změnit volební systém do senátu a udělení více moci panovníkovi. Založila také první polské noviny, \"Merkuriusz Polski\". V Polsku otevřela literární salón, první v zemi.\n\nZemřela ve Varšavě 10. května 1667 a je pohřbena ve Wawelu. O rok později Jan Kazimír abdikoval na polský trůn.\n\n"}
{"id": "821175", "url": "https://cs.wikipedia.org/wiki?curid=821175", "title": "Lodger (album)", "text": "Lodger (album)\n\nLodger je studiové album Davida Bowieho; poslední ze série „Berlin Trilogy.“ Album spolu s Bowiem produkoval Tony Visconti a vyšlo v květnu 1979 pod hlavičkou RCA Records.\n\n"}
{"id": "821179", "url": "https://cs.wikipedia.org/wiki?curid=821179", "title": "Pak Tche-hwan", "text": "Pak Tche-hwan\n\nPak Tche-hwan (anglický přepis \"Park Tae-Hwan\"; * 27. září 1989 v Soulu) je jihokorejský plavec. Vyhrál zlatou medaili na Olympijských hrách 2008 na 400 m volný způsob a stříbrnou medaili na 200 m volný způsob. Stal se první Asiatem, který vyhrál 400 m VZ a prvním Korejcem, který vyhrál medaili na OH v plavání.\n\nJeho otec je saxofonista a matka je tanečnicí. Je jedním z nejlepších kraulařů v Asii. Byl zvolen nejúspěšnějším sportovcem Asijských her 2006 (Most Valuable Player at the 2006 Asian Games), které hostil Katar, kde vyhrál sedm medailí, z toho tři zlaté. Trénuje v Melbourne. Promoval na Dankook University v únoru 2012.\n\nPak začal plavat v pěti letech na doporučení lékaře, který mu oznámil, že mu pomůže na jeho astma. Závodně začal plavat v sedmi letech a vyhrál několik medailí v juniorských kategoriích. Do jihokorejské reprezentace se dostal v roce 2003. Na OH 2004 byl bohužel diskvalifikován na 400m volný způosb za předčasný start. V zimě 2011 na mítinku Santa Clara Grand Prix porazil Michaela Phelpse na 100m volný způsob o více než půl sekundy.\n\nTae-Hwan dosáhl nejlepšího výsledku ze všech sportovců na Asijských hrách v Dauhá, získal 3 zlaté, stříbrnou a 3 bronzové medaile a ustanovil 2 asijské rekordy.\npozn. AS - asijský rekord\n\nNa tomto šampionátu, který hostila kanadská Victoria si Pak doplaval pro dvě zlaté a stříbrnou medaili.\n\npozn. AS - asijský rekord\n\nNa tomto mistrovství Pak Tche-hwan porazil australského vytrvalce, olympijského vítěze a světového rekordmana (tehdy na 800 a 1500m VZ v dlouhém i krátkém bazénu) Granta Hacketta.\n\nPak zvítězil na OH v disciplíně 400m VZ, když opět porazil Granta Hacketta, přidal i druhou medaili, a sice na 200VZ, kdy dohmátl na druhém místě za Michaelem Phelpsem a stal se čtvrtým mužem v historii plavání, který se dostal pod hranici 1:45 min.\n\nZde Pak překvapil mnoho lidí, když se neprobojoval do finále na 200 ani 400m volný způsob. Možná se nepotýkal s ideální formou, ale někteří chybu svalují na Tae-Hwanovo rozhodnutí plavat v plavkách Speedo LZR Racer, které obsahovaly pouze 20% polyuretanu, naproti celogumových plavkám jiných výrobců (Arena, Jaked...).\n"}
{"id": "821181", "url": "https://cs.wikipedia.org/wiki?curid=821181", "title": "Fiction", "text": "Fiction\n\nFiction může být:\n\n"}
{"id": "821185", "url": "https://cs.wikipedia.org/wiki?curid=821185", "title": "To (film, 1990)", "text": "To (film, 1990)\n\nTo (ang. titul: It, často také Stephen King’s It) je americká filmová adaptace stejnojmenného románu z roku 1986 spisovatele Stephena Kinga. Filmové vydání bylo natočeno v roce 1990, jehož režie se ujal Tommy Lee Wallace.\n\nDěti z městečka Derry terorizuje zlo hmotného i nehmotného charakteru — v klaunovi jménem Pennywise. Ten má zájem o děti, a to strašit je a zabíjet. Avšak najdou se i jedinci, kteří jsou odhodlaní se tomu postavit. Mike, Billy, Richie, Eddie, Ben, Beverly a Stan jsou kamarádi, kteří jednoho dne najdou úkryt onoho zla, kam se vydají. To se jim nakonec povede zničit a boj vyhrát.\n\nPřišel rok 1990 a každý už si žije po svém. Ve městečku Derry, kde To řádilo, se odehraje série vražd, což Mikeovi přijde podezřelé a svolá všechny své přátele zpět. Všichni dorazí až na Stana, který už nechce Tomu čelit a bojovat. Jsou tedy opět odhodlaní se s Tím setkat a zničit To nadobro.\n\n\n"}
{"id": "821213", "url": "https://cs.wikipedia.org/wiki?curid=821213", "title": "Bohuslav Hubálek", "text": "Bohuslav Hubálek\n\nBohuslav Hubálek (* 24. ledna 1933 Praha) je bývalý vězeň komunistického režimu, po sametové revoluci český a československý politik, poslanec České národní rady a Sněmovny lidu za Občanské fórum.\n\nPochází z Prahy. V květnu 1945 se jako spojka a nosič zásob podílel na pražském povstání. Jeho rodiče měli až do roku 1949 obchod s malířskými potřebami v Dejvicích. V březnu 1949 byl po tři dny držen ve vazbě. Jeho otec Bohuslav Hubálek starší byl v červenci 1949 popraven jako jeden z členů protikomunistické odbojové skupiny Praha-Žatec. Bohuslav Hubálek byl v prosinci 1949 podruhé držen ve vazbě a téhož roku vyloučen z gymnázia. V roce 1950 nastoupil jako dělník do punčochárny Elite Varnsdorf. V roce 1952 byl zatčen pro přechod hranic do Západního Berlína a odsouzen na pět let vězení. Propuštěn byl v roce 1955 (trest mu byl snížen v rámci prezidentské amnestie pro mladistvé). Opětovně nastoupil do podniku Elite. V roce 1956 byl ovšem odsouzen na rok a půl pro podporu maďarského povstání. Po propuštění roku 1958 pracoval jako převážeč cihel v cihelně ve Varnsdorfu. V roce 1968 zakládal ve Varnsdorfu pobočku Klubu angažovaných nestraníků. Vystudoval Střední průmyslovou školu elektrotechnickou v Praze, kde maturoval v roce 1968. Do roku 1976 pracoval v manuálních profesích, pak byl revizním technikem pro nízké napětí a hromosvody a elektroúdržbářem. Podle vlastních slov odmítl podepsat Chartu 77 kvůli komunistické minulosti některých jejích signatářů.\n\nPo sametové revoluci se počátkem roku 1990 stal poslancem České národní rady v rámci procesu kooptace do ČNR jako bezpartijní poslanec, respektive poslanec za Občanské fórum. V ČNR setrval do voleb roku 1990. Ve volbách roku 1990 zasedl do Sněmovny lidu (volební obvod Praha) za OF. Po rozkladu Občanského fóra v roce 1991 přešel v květnu 1991 krátce do poslaneckého klubu Občanské demokratické aliance, pak po několika týdnech až do konce svého mandátu působil jako nezařazený poslanec. Ve Federálním shromáždění setrval do voleb roku 1992. V době dělení Občanského fóra se zúčastnil ustavujícího kongresu ODS v Olomouci, ale členem ODS se nestal pro nesouhlas s podílem bývalých komunistů na jejím vzniku. Ve Federálním shromáždění se podílel na přijetí Zákona č. 480/1991 Sb. ze dne 13. listopadu 1991 o době nesvobody (pracovně podle jeho vzpomínek nazývaného \"lex Hubálek\").\n\nV únoru 1992 mu Josef Lux, tehdejší předseda KDU-ČSL nabídl místo v čele kandidátní listiny pro Středočeský kraj (nestraník za KDU-ČSL). Ve volbách neuspěl. V 90. letech působil mimo aktivní politiku, ale připomínkoval zákony a v roce 1994 byl ředitelem Střediska pro dokumentaci protiprávnosti komunistického režimu při českém ministerstvu spravedlnosti, pak odešel do penze. Od roku 2000 vydává internetový magazín DOKLAD. Je rozvedený, má dceru a syna.\n\nV dubnu 2011 podal trestní oznámení na aktivistu Jana Šinágla (zpěvačka Helena Vondráčková s manželem Martinem Michalem podali obdobné oznámení v listopadu 2011). V trestním oznámení vinil Jana Šinágla z trestného činu dle § 405 Popírání, zpochybňování, schvalování a ospravedlňování genocidia. B. Hubálek napadl některé pasáže Šináglova článku, v nichž bylo citací z blogu Tomáše Peciny uvedeno, že „\"Protektorát byl zkrátka takovým malým rájem na zemi\"“, „\"počet obětí jeho vlády je jen zlomkem obětí poválečné genocidy a se způsobem, jak v 50. letech vládli komunisté, se nedá vůbec srovnat\"“ a na závěr konstatoval „\"Táži se, neměl by být také Heydrich vyznamenán zákonem o zásluhách, anebo neměla by se minimálně v místě atentátu pořádat pietní shromáždění přinejmenším stejně početná, jaké se letos sešlo u hrobu zločince a masového vraha Klementa Gottwalda\"“? Zbyněk Petráček napsal 14. 7. 2012 v Lidových novinách: „\"Když Jan Šinágl napsal, že komunistický režim v 50. letech byl horší než vláda nacistů před atentátem na Heydricha, je to jeho interpretace a má na ni právo. Tím nepopíral zločiny hnědé ani rudé, pouze je stavěl do nezvyklého pořadí.\"“ Policie začala případ šetřit v r. 2012.\n\n"}
{"id": "821229", "url": "https://cs.wikipedia.org/wiki?curid=821229", "title": "Ri Sol-ču", "text": "Ri Sol-ču\n\nRi Sol-ču (: 리설주; hanča: 李雪主 nebo 李雪珠; * leden 1985–1989) je od roku 2009 manželka nejvyššího vůdce KLDR Kima Čong-una a bývalá severokorejská zpěvačka. Po manželově boku se na veřejnosti začala objevovat až počátkem července 2012, ovšem teprve 25. července toho roku byla odhalena její identita.\n\nPravděpodobně ještě v roce 2012 Kimovi porodila dceru, Ču-e. Svět s tímto faktem seznámil bývalý americký basketbalista Dennis Rodman, který tak prozradil skutečnost, ke které se místní režim nevyjadřuje. Nikdy oficiálně nepotvrdil ani těhotenství Ri Sol-ču, rovněž datum narození dítěte není známo.\n"}
{"id": "821231", "url": "https://cs.wikipedia.org/wiki?curid=821231", "title": "Patrik Ježek", "text": "Patrik Ježek\n\nPatrik Ježek (* 28. prosince 1976, Plzeň, Československo) je bývalý český fotbalový záložník a reprezentant do 21 let. Většinu své fotbalové kariéry strávil v Rakousku.\n\nMá dvě dcery - Vanessu a Yvettu, obě se věnovaly tenisu.\n\nPatrik Ježek zahájil svou fotbalovou kariéru v rodné Plzni, v dresu Viktorie odehrál několik sezón. V roce 1998 přestoupil do klubu FC Tirol Innsbruck z rakouské Bundesligy a v sezónách 1999/00 a 2000/01 slavil s mužstvem ligové tituly. Po krátké anabázi v Austrii Vídeň se vrátil do Innsbrucku a podílel se na zisku dalšího titulu v sezóně 2001/02. V Tirolu působil mj. pod německým trenérem Joachimem Löwem. Tyrolský klub šel poté do konkursu a Ježek přešel do druholigového německéhoho klubu Karlsruher SC.\n\nPodzim 2003 odehrál v české lize za Spartu Praha, pod trenérem Jiřím Kotrbou zasáhl do 11 zápasů (v 6 z nich nastoupil v základní sestavě) a vstřelil 2 góly.\n\nV Rakousku tedy Ježek působil (mimo krátkodobá angažmá v Karlsruhe a ve Spartě) od roku 1998, vytvořil si zde velké renomé. Kromě Innsbrucku a Austrii Vídeň působil ještě v SV Pasching a Salzburgu, v němž strávil čtyři a půl roku a vyhrál další tři ligové tituly. 11. července 2007 v dresu Salzburgu skóroval po deseti sekundách hry do sítě SC Rheindorf Altach, čímž se stal střelcem nejrychlejší branky v historii rakouské fotbalové Bundesligy.\n\nV roce 2010 přestoupil do druholigového rakouského klubu FC Admira Wacker Mödling, když jej přemluvil manažer Herbert Weber. V sezóně 2010/11 mu pomohl k návratu do první ligy. Ježek se stal s 18 góly nejlepším střelcem rakouské druhé ligy a dostal nabídku k pokračování, ačkoli se již chtěl vrátit s rodinou do Plzně.\n\nV povedené sezóně 2011/12 se Patrik Ježek jedenáctkrát zapsal mezi střelce, čímž si zabezpečil celkové 6. místo mezi kanonýry rakouské ligy (s třígólovou ztrátou na vedoucí duo Jakob Jantscher a Stefan Maierhofer ze Salzburgu). Admira skončila v ligové tabulce na konečném 3. místě, což byl pro tento klub velký úspěch. Na podzim 2011 se český hráč stal legionářem s nejvíce starty v rakouské nejvyšší lize, když překonal Poláka Jerzy Brzeczka s 306 odehranými utkáními.\n\nV odvetě 2. předkola Evropské ligy 2012/13 přispěl k výhře svého klubu na domácí půdě 2 góly proti litevskému celku Žalgiris Vilnius. 35letý český fotbalista nejprve ve 14. minutě zvýšil z pokutového kopu na 2:0, poté v 52. minutě střelou ke vzdálenější tyči vstřelil čtvrtou branku domácího mužstva. V 62. minutě byl vystřídán, Admira zvítězila přesvědčivě čtyřgólovým rozdílem a po výsledcích 1:1 venku a 5:1 doma postoupila do třetího předkola, kde narazila na Ježkův bývalý klub - Spartu Praha. Admira prohrála první domácí zápas 0:2 a v Praze uhrála remízu 2:2. Patrik Ježek nastoupil pouze v prvním zápase, Admira Mödling v evropské pohárové sezóně 2012/13 skončila. Tato sezóna byla zároveň pro Patrika Ježka poslední, na konci této sezóny ukončil ve 36 letech fotbalovou kariéru.\n\nPatrik Ježek nastoupil za českou reprezentaci do 17 let ke 4 utkáním (1 remíza, 3 prohry, 0 vstřelených gólů) a za reprezentaci do 18 let také ke 4 zápasům (2 výhry, 1 remíza, 1 prohra, 0 vstřelených gólů).\n\nZa českou reprezentaci do 21 let odehrál 7 utkání (bilance 3 výhry, 2 remízy, 2 prohry), v nichž se jednou střelecky prosadil.\n\nGól Patrika Ježka za českou reprezentaci do 21 let \n\n\n\n"}
{"id": "821233", "url": "https://cs.wikipedia.org/wiki?curid=821233", "title": "Vojenská věznice Praha-Hradčany", "text": "Vojenská věznice Praha-Hradčany\n\nVojenská věznice Praha-Hradčany byla v 40. a 50. letech věznice, která byla využívána komunistickým režimem jako vazební věznice pro politické vězně (většinou pro bývalé piloty RAF). Velitelem věznice byl vyšetřovatel štábní kapitán Jindřich Pergl.\n\nVěznice byla zřízena před Únorem 1948 a to i s domečkem - jednopatrovou budovou sloužící k výslechům. Věznice patřila do 22. prosince 1952 pod správu komunistického Ministerstva národní obrany později Ministerstva národní bezpečnosti. Sídlilo zde OBZ – Obranné zpravodajství neboli 5. oddělení hlavního štábu obrany, tedy vojenská obdoba civilní StB. Věznici velel po celou dobu její existence štábní kapitán Jindřich Pergl, vězni přezdívaný za svou surovost jako \"Suchá lípa\".\n\nVěznice byla zrušena v roce 1955, budova věznice ani \"Domeček\" nebyly zbourány.\n\nObjekt dnes patří Ochranné službě (útvaru pro ochrannu ústavních činitelů, objektů zvláštního významu a zastupitelských úřadů) Policie České republiky.\n\nDomeček\n\n"}
{"id": "821234", "url": "https://cs.wikipedia.org/wiki?curid=821234", "title": "Agnes Dánská", "text": "Agnes Dánská\n\nAgnes Dánská (1249 – 1290) byla dánská princezna z rodu Estridsenů. Založila klášter sv. Agnes (Agnety) v Roskilde a byla jeho abatyší.\n\nNarodila se jako šesté, nejmladší dítě (čtvrtá dcera) ze šesti potomků dánského krále Erika Plovpenninga a jeho manželky Juty Saské, dcery saského vévody Albrechta I. a jeho první manželky Anežky Babenberské. Oba její bratři zemřeli jako nemluvňata a naživu zůstaly jen čtyři dívky. Dvě starší sestry se staly královnami – Žofie jako manželka švédského krále Valdemara Birgerssona švédskou královnou a Ingeborg jako manželka norského krále Magnuse VI. královnou norskou; starší sestra Juta se stala abatyší kláštera v Roskilde.\n\nAgnes osiřela jako roční dítě roku 1250, když byl její otec zavražděn; její matka se vzápětí znovu provdala a zůstala s manželem v Německu. Starší sestry byly provdány za královské manžely, Agnes a její starší sestra Juta zůstaly na dvoře dánského krále, jejich strýce, otcova bratra. Sestry měly po svém otci nárok na velké pozemky, ale nemohly je vymoci na svém strýci, který svrhl jejich otce.\n\nRoku 1264 byl v Roskilde založen ženský klášter dominikánského řádu a byl pojmenován po Agnes. Klášter byl založen z iniciativy hraběnky Ingerdy z Hvide, ale žádost byla poslána papeži jménem princezny Agnes, jež byla oficiálně jmenována jeho zakladatelkou a poté byla ustavena jeho první abatyší. Roku 1266 přišla do kláštera Agnesina sestra Juta a stala se abatyší. Ani jedna ze sester však nenašla v přísném a osamělém klášterním životě zalíbení a obě klášter v roce 1270 opustily.\n\nAgnes se podařilo dosáhnout toho, že získala kontrolu nad posledními částmi dědictví po otci. Zbytek života strávila v péči o své majetky v Sjællandu; existuje řada dokumentů, jež zmiňují tuto její činnost. Zhruba v této době (kolem roku 1284) se Agnes údajně provdala za svého bratrance Erika Longbona, lorda z Langelandu. Naposledy je zmiňována jako živá v roce 1290, datum její smrti však není známo. O její pozůstalost bojoval dánský královský dům a klášter sv. Agnes až do protestantské reformace.\n\n"}
{"id": "821238", "url": "https://cs.wikipedia.org/wiki?curid=821238", "title": "Ondřej Huml", "text": "Ondřej Huml\n\nOndřej Huml (* 13. dubna 1953) je bývalý český a československý politik, po sametové revoluci poslanec Sněmovny lidu Federálního shromáždění za Občanské fórum, později za ODS, v 90. letech poslanec Poslanecké sněmovny za ODS, později za Unii svobody.\n\nVe volbách roku 1990 zasedl do Sněmovny lidu (volební obvod Východočeský kraj) za OF. Po rozkladu Občanského fóra v roce 1991 přešel do poslaneckého klubu ODS. Za ODS obhájil mandát ve volbách roku 1992. Ve Federálním shromáždění setrval do zániku Československa v prosinci 1992.\n\nIV. kongres ODS v roce 1993 ho zvolil do výkonné rady ODS, opětovně ho v této funkci potvrdil V. kongres ODS následujícího roku. Roku 1993 navíc zastával post předsedy regionálního sdružení ODS východní Čechy. Angažoval se jako komunální politik. V komunálních volbách roku 1994 byl zvolen do zastupitelstva města Dvůr Králové nad Labem za ODS. Zasedal i v městské radě.\nVe volbách v roce 1996 byl zvolen do Poslanecké sněmovny Parlamentu České republiky za ODS. V průběhu štěpení ODS na přelomu let 1997 a 1998 přešel do poslaneckého klubu Unie svobody. V parlamentu zasedal do voleb roku 1998. Po svém odchodu z ODS rezignoval i na post zastupitele ve Dvoře Králové nad Labem.\n\nJeho kariéra v Unii svobody ovšem brzy narazila. Při primárkách Unie svobody na Trutnovsku obsadil až poslední místo mezi pěti kandidáty. Volební shromáždění pak předčasně opustil.\n\n"}
{"id": "821240", "url": "https://cs.wikipedia.org/wiki?curid=821240", "title": "Kreayshawn", "text": "Kreayshawn\n\nKreayshawn, narozená jako Natassia Gail Zolot (* 24. září 1989), je americká rapperka a producentka hudebních videoklipů. Nejvíce je známá díky svému singlu z roku 2011 \"Gucci Gucci\".\n\n\n\n"}
{"id": "821241", "url": "https://cs.wikipedia.org/wiki?curid=821241", "title": "Huml", "text": "Huml\n\nPříjmení Huml nosí tyto osobnosti:\n\n\n"}
{"id": "821243", "url": "https://cs.wikipedia.org/wiki?curid=821243", "title": "Kimčchek", "text": "Kimčchek\n\nKimčchek ( – \"Kimčchäk si\") je severokorejské město. Leží v provincii Severní Hamgjong na břehu Japonského moře a má přibližně dvě stě tisíc obyvatel. Dříve se jmenovalo Songdžin ( ), pak bylo během Korejské války v roce 1951 pojmenováno po generálovi Korejské lidové armády Kimu Čchekovi.\n\nZ hospodářského hlediska je Kimčchek významný jako dopravní uzel, je zde přístav a vede tu železniční trať Pchjongjang - Rason. Také je zde těžký průmysl.\n"}
{"id": "821246", "url": "https://cs.wikipedia.org/wiki?curid=821246", "title": "Stanislav Chýlek", "text": "Stanislav Chýlek\n\nStanislav Chýlek (* 7. července 1934 Ostrava) je český chemik a tlumočník - překladatel, po sametové revoluci československý poslanec Sněmovny lidu Federálního shromáždění za Občanské fórum, později za Občanské hnutí, v 90. letech velvyslanec České republiky v Kanadě.\n\nVystudoval gymnázium v Ostravě a Vysokou školu chemicko-technologickou v Praze. Působil jako chemik, pracoval v Hradci Králové. Byl zaměstnancem podniku Elektrokeramika Praha, Tesla Hradec Králové a ve Výzkumném ústavu elektrotechnické keramiky v Hradci Králové.\n\nBěhem sametové revoluce patřil mezi hlavní zakladatele Občanského fóra v Hradci Králové. Ve volbách roku 1990 zasedl do Sněmovny lidu (volební obvod Východočeský kraj) za OF. Po rozkladu Občanského fóra v roce 1991 přešel do poslaneckého klubu OH. Ve Federálním shromáždění setrval do voleb roku 1992.\n\nV letech 1993-1998 působil jako první velvyslanec České republiky v Kanadě. Ve funkci musel řešit nárůst českých žadatelů o kanadský azyl z řad českých Romů.\n\nV komunálních volbách roku 2002 kandidoval neúspěšně do zastupitelstva města Hradec Králové za KDU-ČSL. Uváděn je tehdy jako poradce a překladatel, věk 68 let. S KDU-ČSL spolupracoval i později. V senátních volbách roku 2008 podpořil veřejně kandidáta lidovců Vladimíra Dernera.\n\nV období let 2001-2006 byl místopředsedou Etického fóra České republiky (přičemž v letech 2005-2006 byl jeho výkonným ředitelem), v letech 2000-2006 působil jako překladatel a poradce.\n\n"}
{"id": "821254", "url": "https://cs.wikipedia.org/wiki?curid=821254", "title": "James Holmes (vrah)", "text": "James Holmes (vrah)\n\nJames Eagan Holmes (* 13. prosince 1987, San Diego, Kalifornie, USA) je Američan odpovědný za střelbu v kině Aurora na premiéře filmu \"Temný rytíř povstal\" 20. července 2012. Zastřelil 12 osob a dalších 59 zranil. V srpnu 2015 byl odsouzen k dvanáctinásobnému trestu odnětí svobody na doživotí.\n\nHolmes se narodil 13. prosince 1987 v kalifornském San Diegu. Studoval neurologii na Kalifornské univerzitě, posléze doktorandský program na Coloradské univerzitě, který ale přerušil.\n\nHolmes si obarvil vlasy na červeno a stylizoval se do Jokera, jednoho z úhlavních komiksových nepřítel Batmana. Svůj byt zaminoval, aby se do něj nikdo nemohl dostat. Nakupoval přes internet zbraně a munici. Přihlásil se do střeleckého klubu, kam ale nebyl přijat kvůli svému chování a bizarnímu vzkazu v hlasové schránce. Po nějakou dobu navštěvoval psychiatra v oboru schizofrenie.\n\n20. července 2012 zastřelil v kině v americké Auroře na premiéře filmu \"Temný rytíř povstal\" 12 lidí včetně šestileté dívky Veroniky Moser-Sullivanové., dalších 59 zranil. Tento čin ale plánoval předem, týden před útokem poslal na Coloradskou univerzitu zápisky s přesným plánem a nákresy útoku.\n\nNásledně byl zatčen policií. 23. července 2012 stanul poprvé před soudem, celou dobu měl nepřítomný pohled. 30. července 2012 byl obžalován. Obžaloba čítala celkem 142 bodů, mimo jiné jde o vraždu prvního stupně, vraždu spáchanou s mimořádnou lhostejností, pokus o vraždu, násilný trestný čin a držení výbušnin.\n\nV dubnu 2013 bylo oznámeno, že prokuratura bude žádat pro Holmese trest smrti. Holmes je však podle svých obhájců připraven přiznat vinu, tím pádem by měl šanci dostat pouze doživotní trest.\n\nDne 24. srpna 2015 byl James Holmes odsouzen k doživotnímu trestu bez možnosti podmíněného propuštění poté, co se soudní porota v Denveru nedokázala jednomyslně shodnout na uložení trestu smrti. Úhrnná výše všech uložených trestů za pokusy o zabití a držení výbušnin dosáhla 3 200 let.\n\n"}
{"id": "821256", "url": "https://cs.wikipedia.org/wiki?curid=821256", "title": "Diecéze carcassonsko-narbonská", "text": "Diecéze carcassonsko-narbonská\n\nDiecéze carcassonsko-narbonská (lat. \"Dioecesis Carcassonensis et Narbonensis\", franc. \"Diocèse Carcassonne et Narbonne\") je francouzská římskokatolická diecéze, ležící v jižní Francii se sídlem v Carcassonne. Diecéze vznikla spojením několika biskupství v roce 1801 a její současný název je platný od roku 2006.\n\nV Narbonne vzniklo biskupství již na počátku 3. století, prvním biskupem se stal svatý Pavel z Narbonne. Na žádost Karla Velikého povýšil papež Lev III. v roce 810 diecézi na arcibiskupství. Dva zdejší arcibiskupové – Guy Foulquoy ve 13. století a kardinál Jules Medicejský ve 14. století se stali papeži pod jménem Klement IV. a Klement VII. Narbonské arcibiskupství existovalo až do roku 1801, kdy byl uzavřen konkordát. V novém uspořádání diecézí bylo město Narbonne a několik dalších připojeno k biskupství Carcassonne, ale titul arcibiskupa přešel na diecézi v Montpellier. V roce 1822 došlo k obnovení biskupství v Perpignanu, které se opět od carcassonského osamostatnilo.\n\nBiskupství v Carcassonne založil papež Jan II. v roce 533. V roce 2002 papež Jan Pavel II. podřídil zdejší biskupství místo arcibiskupství v Toulouse jako sufragánní pod arcibiskupství v Montpellier. Papež Benedikt XVI. potvrdil 14. června 2006 současný název diecéze.\n\n"}
{"id": "821263", "url": "https://cs.wikipedia.org/wiki?curid=821263", "title": "Středoevropská univerzita", "text": "Středoevropská univerzita\n\nStředoevropská univerzita (anglicky \"Central European University\", CEU) je mezinárodní soukromá univerzita humanitního zaměření, kterou roku 1991 podle amerických vzorů založil a financuje filantrop George Soros. Sídlí v Budapešti a nabízí magisterské a doktorské studium převážně v humanitních oborech a její absolventi jsou známí filosofové, politologové, sociologové i anglisté. \n\nMezi nejstudovanější obory patří: filosofie, kognitivní vědy, politické vědy, mezinárodní vztahy, historie, administrace, veřejné vztahy a matematika v rozsahu ekonomie. \n\nCEU se řadí mezi 100 nejlepších humanitních univerzit světa.\n\nCEU sídlí v centru Budapešti (Nádor utca 9), blízko hlavní budovy Maďarské akademie věd. V jejím čele stojí president a rektor, nejvyšším orgánem je správní rada (\"Board of Trustees\"), senát a Akademické fórum. Univerzita má přes 1500 studentů ze 100 zemí (z toho přes 400 doktorských) a přes 300 učitelů ze 30 zemí.\n\nMyšlenka CEU vznikla na konferenci v Dubrovníku v roce 1989, které se kromě G. Sorose zúčastnili britští, maďarští, českoslovenští a polští filosofové a vědci. Po pádu železné opony byla roku 1991 založena současně v Budapešti a v Praze. Pro neshody s českými politiky byla roku 1996 i pražská část s bohatou knihovnou přesunuta do Budapešti. Poslání univerzity byl výzkum a vzdělávání v oblasti podmínek pro vznik otevřených společností a demokracie v konkrétním kontextu čtyř zemí Střední Evropy.\n\nRoku 2007 odstoupil G. Soros z funkce předsedy správní rady a nahradil jej L. Botstein. Roku 2009 byl na místo rektora za odstupujícího historika vědy prof. Yehudu Elkanu zvolen právník prof. John Shattuck, bývalý spolupracovník presidenta Clintona a v letech 1998–2000 velvyslanec USA v Praze.\n\nUniverzita má knihovnu o 250 tisících svazků a velmi rozsáhlé archivy k moderním dějinám Střední Evropy, například z rozhlasové stanice Svobodná Evropa.\n\nMezi nejvýznamnější učitele patřili a patří:\n\n\n"}
{"id": "821265", "url": "https://cs.wikipedia.org/wiki?curid=821265", "title": "Metro v Pekingu", "text": "Metro v Pekingu\n\nMetro v Pekingu () má poměrně rozsáhlou síť sestávající se z patnácti linek. Třináct z nich provozuje státní společnost Beijing Mass Transit Railway Operation Corporation Limited, dvě provozuje Beijing MTR Corp., společný podnik státu a hongkongské MTR Corporation, která se podílí také na metru v Londýně, ve Stockholmu, v Šen-čenu a v Melbourne.\n\nPrvní linka byla otevřena v roce 1969 a dnes je na patnácti linkách o celkové délce 636,8 kilometrů dohromady 391 stanic. V rámci pevninské Číny se jedná o nejstarší metro. Z hlediska délky sítě je celosvětově čtvrté největší po metru v Šanghaji, v Londýně a v Soulu, z hlediska ročního množství přepravených cestujících je celosvětově čtvrté největší po metru v Tokiu, v Soulu a v Moskvě.\n\nMetro je v provozu po většinu dne, noční přestávka je zhruba mezi jedenáctou večerní a pátou ranní.\n\n"}
{"id": "821267", "url": "https://cs.wikipedia.org/wiki?curid=821267", "title": "Konkatedrála svatých Justa a Pastora", "text": "Konkatedrála svatých Justa a Pastora\n\nKonkatedrála svatých Justa a Pastora (fr. \"Cathédrale Saint-Just-et-Saint-Pasteur\") je nedostavěná katolická gotická katedrála v jihofrancouzském městě Narbonne. Stavba začala v roce 1272 a byla zastavena ve 14. století. Do 18. století byla sídlem narrbonského biskupství, které bylo po konkordátu z roku 1801 připojeno k diecézi Carcassonne a kostel se stal konkatedrálou. Stavba zůstala od středověku nedostavěna a původní dokončený chór s ochozem je využíván jako kostel. Se svými 41 metry patří mezi nejvyšší ve Francii. Stavba má od roku 1840 status monument historique.\n\nNarbonnaská katedrála se nachází v centru dnešního města, ovšem ve středověku ležela u městských hradeb. Místo sloužilo ke kultovním potřebám již v pozdní antice, neboť se přibližně v těchto místech nacházela bazilika, postavená krátce po ediktu z roku 313 umožňující křesťanské bohoslužby. Chrám byl zničen požárem v roce 441. Následovala výstavba nové baziliky dokončené roku 445. Původně byla zasvěcená svatému Genesovi z Arles, ale v roce 782 byla zasvěcena španělským mučedníkům Justovi a Pastorovi. Předrománská katedrála byla přestavěná kolem roku 890 v karolínské době arcibiskupem Theodardem, který zemřel roku 893. Z této stavby se dochovala pouze zvonice, z velké části obnovená. I přes pomoc poskytnutou třemi papeži, kostel chátral.\n\nStavba gotické katedrály bylo politické rozhodnutí papeže Klementa IV., neboť byl bývalým arcibiskupem z Narbonne. Základní kámen kostela položil arcibiskup Maurin 13. dubna 1272 a nachází se v základech dnešní kaple Nejsvětějšího Srdce. Stavba katedrály byla navržena v roce 1264, začala až roku 1272 a chór byl dokončen v roce 1332.\n\nKatedrála měla mít půdorys latinského kříže. Chór (jako jediný dokončený) představoval zakončení kříže, transept (rozestavěná část) byla rameny a loď svislým břevnem. Důvodů nedokončení stavby bylo několik:\n\n\nTyto události vedly k přehodnocení stavu opevnění. Město spěchalo s opravami svých starých hradeb a stavbou nových. Při této příležitosti vypuklo několik konfliktů mezi arcibiskupem, šlechtou a městskou radou. Pokračující stavba kostela směřovala k hradbám a nebylo možné postavit transept bez porušení staré městské hradby z 5. století, čemuž bránilo město, které chtělo hradby zachovat.\n\nKonšelé byli v roce 1344 ve sporu s arcibiskupem o demolici jedné věže a stavěli se proti jakékoliv stavební činnosti kapituly, která se v roce 1345 týkala městských hradeb. Kapitula byla i přes odpor města rozhodnuta dokončit katedrálu podle původních plánů a obrátila se na panovníka. Následný spor trval osm let a skončil v roce 1354. Konečný smír mezi městem a kapitulou byl dohodnut až v roce 1361. Kapitula sice mohla k městským hradbám dostavět klášter, ovšem katedrálu už musela nechat nedokončenou.\n\nV průběhu následujících staletí vznikly tři pokusy k dokončení stavby:\n\nKatedrála byla jedním z nejambicióznějších projektů Francouzského království ve 13. století. Samotný dokončený chór má rozměry 40 m šířky, 60 m délky, centrální loď je široká 15,20 metrů. Klenby jsou ve výšce 41 m, takže vyšší jsou jen v katedrálách v Beauvais (48 m) a Amiens (42 m).\n\nKe katedrále přiléhá klášter, postavený v letech 1349-1417 na místě karolínské katedrály, ze které se dochovala jen zvonice. Klášter je spojen s arcibiskupským palácem, a protože přiléhal k hradbám z 5. století, tvořil součást opevnění.\n\n\"Cour Saint-Eutrope\" je venkovní prostor nedostavěného transeptu. Na západní straně je ohraničen začátkem lodi, která měla mít původně po stranách pět pětibokých kaplí, ale dokončeny byly jen dvě z nich. Stavba by po svém dokončení byla 120 metrů dlouhá.\n\nVelké varhany jsou 23 m vysoké a 12 m dlouhé, tribuna je ve výšce 14 m nad zemí. Varhany jsou umístěny na zdi zakončující nedostavěnou loď. Vytvořil je Christophe Moucherel, který je dokončil v roce 1741.\n\n"}
{"id": "821268", "url": "https://cs.wikipedia.org/wiki?curid=821268", "title": "Občanská ústava duchovenstva", "text": "Občanská ústava duchovenstva\n\nObčanská ústava duchovenstva (francouzsky \"Constitution civile du clergé\") tvořila hlavní prvek integrace katolické církve do politického systému Francie během Velké francouzské revoluce. Na jejím základě se z duchovních stali lidem volení a státem placení úředníci státních farností a biskupství.\n\nFrancouzské Národní shromáždění zrušilo dne 13. února 1790 katolické řády a od 22. května probíhala debata o dalších duchovních. Dne 12. července 1790 byla odhlasována tzv. občanská ústava duchovních a 24. srpna byla vyhlášena.\n\nTato ústava se skládala ze čtyř částí, které se věnovaly církevním úřadům, platbě duchovních a dalším otázkám. Územní příslušnost diecézí se určila podle nově zřízených departementů, takže každý departement měl vlastní biskupství. Tím se počet biskupů snížil ze 139 na 83. Farnosti byly stanoveny s poměrem jednoho faráře na 6000 obyvatel. Biskupové a faráři se stali volenými státními funkcionáři. Biskupy volilo shromáždění kněžích a laiků na úrovni departementů a stejně tak probíhala volba farářů na komunální úrovni. Dosavadní kapituly byly zrušeny a místo nich vznikly tzv. episkopátní rady. Duchovní byli na základě ústavy placeni státem.\n\nObčanská ústava dokončila změnu francouzské církve na státní církev. Spojení s papežem bylo uvolněno. Nařízení došlá z Říma kontrolovala vláda, poplatky do Říma byly zastaveny a papeži byla odejmuta soudní pravomoc nad duchovními. Kurie byla o volbách biskupů a farářů informována, ovšem byla bez možnosti jakéhokoliv vlivu na jejich výsledek. Papež byl pouze uznáván jako symbolická hlava univerzální církve. Všichni kněží museli složit přísahu na republikánskou ústavu.\n\nV roce 1791 civilní ústavu odmítl papež Pius VI. V té době složilo předepsanou přísahu zhruba 55 % kněžích na venkově a mezi 25 % a 48 % ve městech. Uvnitř francouzské katolické církve došlo po prohlášení papeže k napětí mezi kleriky věrnými ústavě a oddanými Římu, což mělo významný vliv na obyvatelstvo.\n\nDne 18. září 1794 proběhla odluka církve od státu a v únoru 1795 thermidorský Konvent tuto odluku potvrdil. Definitivní smír mezi Francií a papežem nastal až v roce 1801, kdy byl za vlády konzula Napoleona s Vatikánem uzavřen konkordát.\n\n\n"}
{"id": "821270", "url": "https://cs.wikipedia.org/wiki?curid=821270", "title": "Ústavní biskup", "text": "Ústavní biskup\n\nÚstavní biskup (francouzsky \"évêque constitutionel\") byl biskup francouzské ústavní církve ustanovené během Velké francouzské revoluce násilným odštěpením od katolické církve.\n\nV roce 1790 byly zrušeny staré diecéze a zřízeny nové pro každý departement. V jejich čele stáli biskupové, kteří zastávali ideje galikanismu a Francouzské revoluce. Biskupové byli voleni jak kněžími tak i laiky své diecéze a nástup do funkce stvrzovali přísahou na ústavu, takže svůj úřad zastávali bez souhlasu papeže. Papežská kurie je označila za schizmatiky a nadále uznávala jako legitimní pouze biskupy jmenované v předchozím období, kteří uprchli během revoluce do zahraničí.\n\nNa konci období Hrůzovlády v červenci 1794 úřadovalo z původních 87 ústavních biskupů ještě 59, na podzim 1801 jich bylo ještě 32. Po podpisu konkordátu mezi Napoleonem a kardinálem Ercolem Consalvim jako zástupcem papeže Pia VII. v roce 1801 bylo ve Francii vedle ústavních biskupů také 94 stále žijících biskupů starého režimu. Všichni měli podat demisi a mělo proběhnout nové jmenování ve všech obnovených diecézích. Z původních biskupů se 58 podrobilo, ale 36 odmítlo přijmout rezignaci. Také část ústavních biskupů se snažila zachovat svůj úřad. V říjnu 1801 odstoupili všichni ústavní biskupové bez popření své biskupské volby a svěcení. Při jmenování do obnovených diecézí v roce 1802 jich bylo 12 opět potvrzeno do úřadu, avšak neobdrželi jmenovací papežské listiny. Jejich integrace do „nových“ konkordátních biskupství se v jednotlivých případech lišila, ale obvykle vyžadovala značné diplomatické úsilí.\n\n\n\n"}
{"id": "821275", "url": "https://cs.wikipedia.org/wiki?curid=821275", "title": "Lévy &amp; Fils", "text": "Lévy &amp; Fils\n\nLévy & Fils (česky Lévy & synové) bylo pařížské fotografické studio také známé jako M. Léon & J. Lévy (do roku 1872); J. Lévy & Cie (1872–1895) nebo Lévy et ses Fils (tuto značku obsahují pozdější fotografie). Své fotografie označovali písmeny \"L.L.\" V roce 1920 se studio spojilo se společností Neurdein Frères a vzniklo spojení Lévy & Neurdein.\n\nIsaac Lévy, zvaný Georges, někdy také J. Lévy (1833–1913, někdy se uvádí ? – asi 1895) a jeho nevlastní otec Moyse Léon (1812 – ?) vlastnili fotografický obchod poté, co v roce 1864 zakoupili fond stereofotografií na skleněných deskách od společnosti Ferrier et Soulier. Jejich katalog obsahoval zejména mnoha pohlednic Egypta, Sýrie a Konstantinople. Získali koncesi na stereo fotografie Světové výstavy v roce 1867 a inaugurace Suezského průplavu v roce 1869 \"Cesta na Nilu\" fotografa Augusta-Rosalia Bissona.\n\nV roce 1901 se společnost přejmenovala na fils Lévy, Abraham-Lucien et Gaspard-Ernest a začala se orientovat na trh s pohlednicemi, které označovali monogramem \"L.L.\". Získala obsáhlou kolekci snímků fotografa Marcela Chatelaina.\n\nO něco později tiskárna Émile Crété koupila společnost Frères Neurdein (bratří Neurdeinových), které pak syn Levy v roce 1920 začlenil do společnosti \"Lévy & Neurdein réunis\", ze které v roce 1932 vznikla společnost \"Compagnie des Arts Photomécaniques\" (CAP).\n\nArchiv společnosti \"Lévy et Neurdein\" je ikonografickým základem o Maghrebu, tedy afrického regionu na severu Sahary, západně od Nilu. Konkrétně jsou to státy Maroko, Západní Sahara, Alžírsko, Tunisko, Libye a více či méně Mauritánie. Ve sbírce je velké množství zobrazení aktů orientálních žen. Od roku 1970 sbírku spravovala společnost Roger-Viollet.\n\nNa řadě sépiových pohlednic zveřejněných v letech 1910–1930 spolupracoval s pařížským vydavatelem a tiskárnou \"Neurdein\" (ND Phot.) a \"Levy & Fils\" (LL) a následně pak s firmou C.A.P. plynoucí ze spojení těchto dvou společností po roce 1918 francouzský fotograf Marius Maure. Vydávání pohlednic rozhodujícím způsobem přispělo k dobrému jménu jejich studia. Levy a synové se významně a aktivně podíleli na „zlatém věku pohlednic“ v Alžírsku spolu s mnoha významnými fotografy z tohoto období jako byli: Marius Maure, Geiser, Leroux, Madon, nebo Bougault Vollenweider.\n\nFotografové používali několik jednoduchých kompozičních pravidel, které často opakovali, čímž si pak vytvářeli vlastní rukopis. Při fotografování poloaktů orientálních dívek například mají stojící modelky zvednuté ruce za hlavou. Pozadí je většinou volené jednoduché například venkovní zdí nebo v interiéru zavěšenou textilní drapérií. „Nových“ pohlednic dosahovali tím, že fotografie kolorovali nebo je zrcadlově obraceli.\n\n\n"}
{"id": "821282", "url": "https://cs.wikipedia.org/wiki?curid=821282", "title": "Vysokorychlostní trať Peking – Tchien-ťin", "text": "Vysokorychlostní trať Peking – Tchien-ťin\n\nVysokorychlostní trať Peking — Tchien-ťin () je vysokorychlostní trať pro přepravu cestujících mezi čínskými městy Pekingem a Tchien-ťinem. Je dlouhá 117 kilometrů a teoreticky povoluje maximální rychlost 350 km/h, v současnosti zde ovšem jezdí vlaky maximální rychlostí 330 km/h. Cesta mezi dvě největšími městy severní Číny se otevřením trati 1. srpna 2008 zkrátila ze sedmdesáti na třicet minut.\n\nTrať začíná na nádraží Pekingském jižním nádraží, odkud vede také vysokorychlostní trať Peking - Šanghaj a odkud bude v budoucnu spojení na vysokorychlostní trať do Wu-chanu, Kantonu a Hongkongu. Většinu své trasy vedle zmíněné vysokorychlostní tratě Peking – Šanghaj.\n"}
{"id": "821285", "url": "https://cs.wikipedia.org/wiki?curid=821285", "title": "Augustín Jambor", "text": "Augustín Jambor\n\nAugustín Jambor (24. srpna 1932 Potvorice - 1. srpna 2006) byl slovenský vodohospodářský inženýr, po sametové revoluci československý politik, poslanec Sněmovny lidu Federálního shromáždění za Kresťanskodemokratické hnutie, později za Slovenské kresťansko-demokratické hnutie.\n\nAbsolvoval gymnázium Nové Mesto nad Váhom a Stavební fakultu Slovenské vysoké školy technické v Bratislavě. V roce 1956 nastoupil jako vodohospodářský technik do podniku \"Správa vodných tokov\" Bratislava a později na Krajskou správu vodních toků v Žilině. V letech 1960-1966 byl zaměstnán v \"organizaci Dunaj – Váh Bratislava\" a pak přešel do Správy povodí Váhu v Piešťanech, kde pracoval až do roku 1990 na pozici vedoucího odboru provozu. Zabýval se řešením provozních otázek na vážské kaskádě a přispěl k vybudování vodohospodářského dispečinku povodí Váhu.\n\nByl aktivní i jako politik. Ve volbách roku 1990 zasedl za KDH do Sněmovny lidu (volební obvod Západoslovenský kraj). Na jaře 1992 přešel do poslaneckého klubu Slovenského křesťansko-demokratického hnutí. Ve Federálním shromáždění setrval do voleb roku 1992.\n\nV letech 1990–1994 pracoval na slovenském ministerstvu lesního a vodního hospodářství v Bratislavě jako náměstek ministra pro oblast vodního hospodářství. V roce 1998 před odchodem do penze pracoval jako specialista pro podnik SVP, š. p. odštěpný závod Povodí Váhu Piešťany. Byl autorem četných odborných studií, účastnil se mezinárodní vědecké spolupráce a byl čestným členem organizace \"Slovenský priehradný výbor\".\n\nV krajských volbách na Slovensku v roce 2001 byl jistý Augustín Jambor kandidátem za formaci Kresťanská ľudová strana pro Trnavský kraj, ale nebyl zvolen.\n\n"}
{"id": "821291", "url": "https://cs.wikipedia.org/wiki?curid=821291", "title": "Hřib nachovýtrusý", "text": "Hřib nachovýtrusý\n\nHřib nachovýtrusý (\"Tylopilus porphyrosporus\" ) je jedlá houba z čeledi hřibovitých.\n\nHřib nachovýtrusý byl jediný druh v rodu \"Porphyrellus\"; na základě biomolekulárních analýz bylo prokázáno, že spadá do rodu \"Tylopilus\". Mykolog Elias Magnus Fries jej v roce 1835 zařadil do rodu \"Boletus\" jako \"Boletus porphyrosporus\".\n\nLidové názvy: kominík, černoušek, dýmovník\n\nKlobouk je sametově šedohnědý. Rourky má v mládí bělavé až šedé, později šedohnědé. Plstnatý třeň válcovitý nebo kyjovitý plstnatý od spodu přechází barva od bělavé po barvu klobouku.\nNehrozí možnost záměny s žádnou nejedlou houbou. Po přepůlení začne vnitřní strana pomalu hnědnout.\n\nHřib nachovýtrusý roste od července do října. Vyskytuje se převážně v jehličnatých lesích v podhorských oblastech ale lze ho najít i v lesích smíšených.\n\nHřib nachovýtrusý je jedlý, ale většinou se doporučuje pouze konzumace mladých plodnic ve směsi s jinými houbami.. Jeho převaha v jídle způsobuje petrolejovou příchuť.\n"}
{"id": "821293", "url": "https://cs.wikipedia.org/wiki?curid=821293", "title": "Zdeněk Jedinák", "text": "Zdeněk Jedinák\n\nZdeněk Jedinák (* 19. září 1963) je český advokát, bývalý československý politik, po sametové revoluci poslanec Sněmovny lidu Federálního shromáždění za Komunistickou stranu Československa, později za KSČM.\n\nVe volbách roku 1990 zasedl do Sněmovny lidu (volební obvod Západočeský kraj) jako bezpartijní za KSČ (KSČS), která v té době byla volným svazkem obou republikových komunistických stran. Po jejím postupném rozvolňování se rozpadla na samostatnou stranu na Slovensku a v českých zemích. V roce 1991 proto Jedinák přešel do poslaneckého klubu KSČM. Za KSČM (respektive za koalici Levý blok) obhájil mandát ve volbách roku 1992. Ve Federálním shromáždění setrval do zániku Československa v prosinci 1992.\n\nPůsobí jako advokát v Praze.\n\n"}
{"id": "821297", "url": "https://cs.wikipedia.org/wiki?curid=821297", "title": "Pavel Jégl", "text": "Pavel Jégl\n\nPavel Jégl (* 20. října 1958) je český novinář, po sametové revoluci politik a československý poslanec Sněmovny lidu Federálního shromáždění za Občanské fórum, později za Občanské hnutí.\n\nVe volbách roku 1990 zasedl do Sněmovny lidu (volební obvod Praha) za OF. Po rozkladu Občanského fóra v roce 1991 přešel do poslaneckého klubu OH. Ve Federálním shromáždění setrval do voleb roku 1992. Ve FS podal spolu dalšími poslanci interpelaci na vládní představitele ohledně podrobností o dislokaci sovětských jaderných zbraní na území Československa.\n\nKoncem roku 1992 se zmiňuje jako tiskový tajemník Občanského hnutí. Strana tehdy vedla spor o zaplacení faktury s reklamní agenturou STUDIO-K. Později působil jako novinář, je redaktorem agentury Mediafax.\n\n"}
{"id": "821303", "url": "https://cs.wikipedia.org/wiki?curid=821303", "title": "Thurston County", "text": "Thurston County\n\nThurston County je název dvou okresů ve Spojených státech amerických:\n"}
{"id": "821304", "url": "https://cs.wikipedia.org/wiki?curid=821304", "title": "Karel Ježek (informatik)", "text": "Karel Ježek (informatik)\n\nKarel Ježek (* 17. června 1942) je český vysokoškolský učitel, odborník na informatiku, po sametové revoluci československý politik, poslanec Sněmovny lidu Federálního shromáždění za Občanské fórum, později za Občanské hnutí.\n\nV roce 1964 získal vysokoškolský titul na Vysoké škole strojní a elektrotechnické v Plzni. Působil pak na vědeckých a pedagogických postech. V letech 1993–2008 vedl katedru výpočetní techniky na Fakultě aplikovaných věd Západočeské univerzity. Specializuje se na teorie jazyků a operačních jazyků. V roce 2012 byl jmenován profesorem. Vyučuje na Fakultě aplikovaných věd Západočeské univerzity v Plzni.\n\nVe volbách roku 1990 zasedl do Sněmovny lidu (volební obvod Západočeský kraj) za OF. Po rozkladu Občanského fóra v roce 1991 přešel do poslaneckého klubu OH. Ve Federálním shromáždění setrval do voleb roku 1992.\n\n"}
{"id": "821305", "url": "https://cs.wikipedia.org/wiki?curid=821305", "title": "Stevens County", "text": "Stevens County\n\nStevens County je název tří okresů ve Spojených státech amerických:\n\n"}
{"id": "821307", "url": "https://cs.wikipedia.org/wiki?curid=821307", "title": "San Juan County", "text": "San Juan County\n\nSan Juan County je název čtyř okresů ve Spojených státech amerických:\n"}
{"id": "821308", "url": "https://cs.wikipedia.org/wiki?curid=821308", "title": "Wise County", "text": "Wise County\n\nWise County je název dvou okresů ve Spojených státech amerických:\n"}
{"id": "821309", "url": "https://cs.wikipedia.org/wiki?curid=821309", "title": "Tazewell County", "text": "Tazewell County\n\nTazewell County je název dvou okresů ve Spojených státech amerických:\n"}
{"id": "821310", "url": "https://cs.wikipedia.org/wiki?curid=821310", "title": "Surry County", "text": "Surry County\n\nSurry County je název dvou okresů ve Spojených státech amerických:\n"}
{"id": "821311", "url": "https://cs.wikipedia.org/wiki?curid=821311", "title": "Stafford County", "text": "Stafford County\n\nStafford County je název dvou okresů ve Spojených státech amerických:\n\n"}
{"id": "821312", "url": "https://cs.wikipedia.org/wiki?curid=821312", "title": "Rockingham County", "text": "Rockingham County\n\nRockingham County je název tří okresů ve Spojených státech amerických:\n"}
{"id": "821313", "url": "https://cs.wikipedia.org/wiki?curid=821313", "title": "Highland County", "text": "Highland County\n\nHighland County je název dvou okresů ve Spojených státech amerických:\n"}
{"id": "821314", "url": "https://cs.wikipedia.org/wiki?curid=821314", "title": "Grayson County", "text": "Grayson County\n\nGrayson County je název tří okresů ve Spojených státech amerických:\n"}
{"id": "821315", "url": "https://cs.wikipedia.org/wiki?curid=821315", "title": "Giles County", "text": "Giles County\n\nGiles County je název dvou okresů ve Spojených státech amerických:\n"}
{"id": "821316", "url": "https://cs.wikipedia.org/wiki?curid=821316", "title": "Frederick County", "text": "Frederick County\n\nFrederick County je název dvou okresů ve Spojených státech amerických:\n"}
{"id": "821317", "url": "https://cs.wikipedia.org/wiki?curid=821317", "title": "Floyd County", "text": "Floyd County\n\nFloyd County je název šesti okresů ve Spojených státech amerických:\n"}
{"id": "821318", "url": "https://cs.wikipedia.org/wiki?curid=821318", "title": "Craig County", "text": "Craig County\n\nCraig County je název dvou okresů ve Spojených státech amerických:\n"}
{"id": "821319", "url": "https://cs.wikipedia.org/wiki?curid=821319", "title": "Caroline County", "text": "Caroline County\n\nCaroline County je název dvou okresů ve Spojených státech amerických:\n"}
{"id": "821331", "url": "https://cs.wikipedia.org/wiki?curid=821331", "title": "Seznam kulturních památek v okrese Žďár nad Sázavou", "text": "Seznam kulturních památek v okrese Žďár nad Sázavou\n\n"}
{"id": "821332", "url": "https://cs.wikipedia.org/wiki?curid=821332", "title": "Seznam kulturních památek v okrese Znojmo", "text": "Seznam kulturních památek v okrese Znojmo\n\n"}
{"id": "821333", "url": "https://cs.wikipedia.org/wiki?curid=821333", "title": "Seznam kulturních památek v okrese Zlín", "text": "Seznam kulturních památek v okrese Zlín\n\n"}
{"id": "821334", "url": "https://cs.wikipedia.org/wiki?curid=821334", "title": "Seznam kulturních památek v okrese Vyškov", "text": "Seznam kulturních památek v okrese Vyškov\n\n"}
{"id": "821337", "url": "https://cs.wikipedia.org/wiki?curid=821337", "title": "Jiří Klička", "text": "Jiří Klička\n\nJiří Klička (* 6. února 1956) je bývalý český fotbalista, záložník.\n\nV československé lize hrál za TJ Vítkovice. Nastoupil v 21 utkáních a dal 1 gól. V nižších soutěžích hrál i za a Spartak Hradec Králové.\n\n"}
{"id": "821338", "url": "https://cs.wikipedia.org/wiki?curid=821338", "title": "Rostislav Čevela (fotbalista)", "text": "Rostislav Čevela (fotbalista)\n\nRostislav Čevela (14. listopadu 1953 - ) byl český fotbalista, obránce.\n\nHrál za TJ Vítkovice. V československé lize nastoupil v 88 utkáních a dal 1 gól. Ve Vítkovicích skončil před mistrovskou sezónou 1985-86.\n\n\n"}
{"id": "821340", "url": "https://cs.wikipedia.org/wiki?curid=821340", "title": "Jan Kouřil", "text": "Jan Kouřil\n\nJan Kouřil (25. června 1957 Vyškov) byl český fotbalový záložník. Zemřel při autonehodě.\n\nV československé lize hrál za TJ Vítkovice, ve druhé nejvyšší soutěži za TJ VOKD Poruba a TJ Gottwaldov. V československé lize nastoupil v 55 utkáních a dal 2 góly.\n\n"}
{"id": "821342", "url": "https://cs.wikipedia.org/wiki?curid=821342", "title": "Neurdein", "text": "Neurdein\n\nPáni Neurdeinové byla fotografická rodina působící ve Francii od druhé poloviny 19 století do počátku 20. století.\n\nJean César Adolphe Neurdein, známý pod pseudonymem Charlet (1806–1867) měl dva syny. Byli to Antonin-Louis Neurdein (1846 – po roce 1915) a jeho starší bratr Étienne (1832–1918), kteří společně v roce 1863 založili v Paříži fotografický ateliér pod názvem Neurdein Frères (česky bratři Neurdeinovi). V roce 1875 založili úspěšné vydavatelství pohlednic s tiskárnou. Antonin-Louis Neurdein se stal v roce 1884 členem společnosti Société française de photographie. Fotografie a pohlednice z ateliéru „Neurdein Frères“ nesly značku \"ND\" nebo \"ND Phot\". Zatímco Étienne se věnoval práci ve studiu a specializoval se na portrétní fotografii, Antonin-Louis často cestoval a věnoval se snímkům krajin, průmyslu a architektury. Jeho obrazy s motivy z Francie, Alžírska, Belgie a Kanady byly nabízeny na prodej v různých formátech a provedeních.\n\nZískali ocenění na mezinárodních výstavách v letech 1889 a 1900.\n\nNa řadě sépiových pohlednic zveřejněných v letech 1910–1930 spolupracoval s pařížským vydavatelem a tiskárnou \"Neurdein\" (ND Phot.) a \"Lévy & synové\" (LL) a následně pak s firmou Compagnie des Arts Photomécaniques (C.A.P.) plynoucí ze spojení těchto dvou společností po roce 1918 francouzský fotograf Marius Maure.\n\nV roce 1920 se firma sloučila se společností Levy & Fils a vznikla tak \"Lévy et Neurdein\". Její archiv je ikonografickým základem o Maghrebu, tedy afrického regionu na severu Sahary, západně od Nilu. Konkrétně jsou to státy Maroko, Západní Sahara, Alžírsko, Tunisko, Libye a více či méně Mauritánie. Ve sbírce je velké množství zobrazení aktů orientálních žen. Od roku 1970 sbírku spravovala společnost Roger-Viollet.\n\nVydávání pohlednic rozhodujícím způsobem přispělo k dobrému jménu jejich studia. Bratři Neurdeinové se významně a aktivně podíleli na „zlatém věku pohlednic“ v Alžírsku spolu s mnoha významnými fotografy z tohoto období jako byli: Marius Maure, Geiser, Leroux, Madon, nebo Bougault Vollenweider.\n\n\n\n\n"}
{"id": "821349", "url": "https://cs.wikipedia.org/wiki?curid=821349", "title": "Jiří Orság", "text": "Jiří Orság\n\nJiří Orság (* 5. ledna 1989 Znojmo) je český sportovec-vzpěrač, mistr Evropy ve vzpírání do 23 let v dvojboji z roku 2011 a z mistrovství Evropy 2011 z nadhozu díky diskvalifikaci prvního Dmitrije Lapikova. Závodí v supertěžké váhové kategorii nad 105 kilogramů ve sportovním klubu Sokol Karolinka.\n\nNa Mezinárodním mistrovství České republiky 2012 ve vzpírání ve své váhové kategorii zvítězil a stal se mistrem České republiky. Na tomto mistrovství také vytvořil nový český rekord v nadhozu výkonem 237 kilogramů .\n\nV roce 2012 na mistrovství Evropy v Antalyi ve své váhové kategorii získal stříbrnou medaili v nadhozu a ve dvojboji zde skončil celkově na 5. místě čímž se kvalifikoval pro start na Letních olympijských hrách 2012 v Londýně. Zde skončil na 7. místě poté, co v soutěži překonal svůj vlastní český rekord v nadhozu (vzepřel zde 239 kilogramů) a ve dvojboji si vylepšil své osobní maximum na 426 kg.\n\nV Tiraně na ME 2013 získal v nadhozu výkonem 237 kg bronz a potom přidal ještě druhý bronz ve dvojboji výkonem 422 kg.\n\nV Bukurešti na ME 2018 získal stříbro v nadhozu výkonem 236 kg a stříbro ve dvojboji výkonem 417 kg.\n\n"}
{"id": "821358", "url": "https://cs.wikipedia.org/wiki?curid=821358", "title": "Schreiber", "text": "Schreiber\n\nSchreiber (něm. písař) může znamenat:\n\n\n"}
{"id": "821359", "url": "https://cs.wikipedia.org/wiki?curid=821359", "title": "Seznam kulturních památek v okrese Vsetín", "text": "Seznam kulturních památek v okrese Vsetín\n\n"}
{"id": "821361", "url": "https://cs.wikipedia.org/wiki?curid=821361", "title": "Seznam kulturních památek ve Valašském Meziříčí", "text": "Seznam kulturních památek ve Valašském Meziříčí\n"}
{"id": "821366", "url": "https://cs.wikipedia.org/wiki?curid=821366", "title": "Vladimír Počta", "text": "Vladimír Počta\n\nVladimír Počta (* 6. března 1954) je bývalý český fotbalista, brankář.\n\nV československé lize chytal za TJ Sklo Union Teplice. Nastoupil ve 44 ligových utkáních. Do Teplic přišel v lednu 1979 ze Spartaku Ústí nad Labem. Po skončení aktivní kariéry působil v Teplicích jako asistent a trenér brankářů.\n\n\n"}
{"id": "821373", "url": "https://cs.wikipedia.org/wiki?curid=821373", "title": "Seznam kulturních památek v okrese Ústí nad Orlicí", "text": "Seznam kulturních památek v okrese Ústí nad Orlicí\n\n\nTento oddíl se týká obce Džbánov, k. ú. Džbánov u Vysokého Mýta. Džbánov u Litomyšle je řazen pod obec Voděrady.\n\nNa území obce částečně zasahuje i památkově chráněná dělostřelecká tvrz Bouda (viz Seznam kulturních památek v Králíkách#Dolní Boříkovice).\nNa území obce částečně zasahuje i památkově chráněná dělostřelecká tvrz Bouda (viz Seznam kulturních památek v Králíkách#Dolní Boříkovice).\n"}
{"id": "821374", "url": "https://cs.wikipedia.org/wiki?curid=821374", "title": "Seznam kulturních památek v Letohradě", "text": "Seznam kulturních památek v Letohradě\n\n"}
{"id": "821377", "url": "https://cs.wikipedia.org/wiki?curid=821377", "title": "Seznam kulturních památek ve Vysokém Mýtě", "text": "Seznam kulturních památek ve Vysokém Mýtě\n\n"}
{"id": "821378", "url": "https://cs.wikipedia.org/wiki?curid=821378", "title": "Seznam kulturních památek v Ústí nad Orlicí", "text": "Seznam kulturních památek v Ústí nad Orlicí\n\n"}
{"id": "821380", "url": "https://cs.wikipedia.org/wiki?curid=821380", "title": "Seznam kulturních památek v okrese Ústí nad Labem", "text": "Seznam kulturních památek v okrese Ústí nad Labem\n\n"}
{"id": "821381", "url": "https://cs.wikipedia.org/wiki?curid=821381", "title": "Seznam kulturních památek v okrese Uherské Hradiště", "text": "Seznam kulturních památek v okrese Uherské Hradiště\n\n"}
{"id": "821382", "url": "https://cs.wikipedia.org/wiki?curid=821382", "title": "Seznam kulturních památek v okrese Teplice", "text": "Seznam kulturních památek v okrese Teplice\n\n"}
{"id": "821383", "url": "https://cs.wikipedia.org/wiki?curid=821383", "title": "Seznam kulturních památek v Teplicích", "text": "Seznam kulturních památek v Teplicích\n\n"}
{"id": "821384", "url": "https://cs.wikipedia.org/wiki?curid=821384", "title": "Seznam kulturních památek v Bílině", "text": "Seznam kulturních památek v Bílině\n\n"}
{"id": "821385", "url": "https://cs.wikipedia.org/wiki?curid=821385", "title": "Letiště Cam Ranh", "text": "Letiště Cam Ranh\n\nLetiště Cam Ranh (vietnamsky: \"Cảng hàng không quốc tế Cam Ranh\", \"Sân bay quốc tế Cam Ranh\") leží u Cam Ranh Bay v jižním Vietnamu a nachází se 35 km jižně od města Nha Trang.\n\n"}
{"id": "821386", "url": "https://cs.wikipedia.org/wiki?curid=821386", "title": "Seznam kulturních památek v Lokti", "text": "Seznam kulturních památek v Lokti\n\n"}
{"id": "821387", "url": "https://cs.wikipedia.org/wiki?curid=821387", "title": "Seznam kulturních památek v okrese Sokolov", "text": "Seznam kulturních památek v okrese Sokolov\n\n"}
{"id": "821388", "url": "https://cs.wikipedia.org/wiki?curid=821388", "title": "Jiří Zamazal", "text": "Jiří Zamazal\n\nJiří Zamazal (* 11. května 1959) je bývalý český fotbalista, obránce.\n\nNejvyšší soutěž hrál za Slavii Praha, RH Cheb a Zbrojovku Brno. V lize nastoupil ke 121 utkáním a dal 8 ligových gólů.\n\n"}
{"id": "821393", "url": "https://cs.wikipedia.org/wiki?curid=821393", "title": "Maurice Sendak", "text": "Maurice Sendak\n\nMaurice Bernard Sendak (10. června 1928, Brooklyn, New York, USA – 8. května 2012,\nDanbury, Connecticut, USA) byl americký spisovatel a ilustrátor, autor knih pro děti, který ve své době patřil mezi světově nejvýznamnější autory tohoto žánru. Byl držitelem ceny Hanse Christiana Andersena.\n\nPocházel z rodiny polských Židů, kteří se přistěhovali do Spojených států amerických.\n\nJeho nejznámější kniha \"Where the Wild Things Are\", česky vydávána pod názvem Tam kde žijí divočiny (Hynek, 1994), byla poprvé publikována v roce 1963. V roce 1973 vznikl animovaný film v pražském studiu Krátký Film, pro Weston Woods Studios. V roce 2009 vznikl hraný film Max a maxipříšerky\n\nJedna z jeho knih vznikla v roce 2003 podle opery \"Brundibár\", poprvé uvedené v Terezínské ghettu v době nacistické okupace za druhé světové války. \n\"V dětství jsem pořád musel přemýšlet o dětech tam (v Evropě). Nesu s sebou břemeno toho, že žiji za ty, kteří museli zemřít,\"\n\n\n\n\n"}
{"id": "821397", "url": "https://cs.wikipedia.org/wiki?curid=821397", "title": "Jambor", "text": "Jambor\n\nJambor může být příjmení těchto osob:\n\n\n"}
{"id": "821406", "url": "https://cs.wikipedia.org/wiki?curid=821406", "title": "Muchomůrkovité", "text": "Muchomůrkovité\n\nMuchomůrkovité (\"Amanitaceae\") je čeleď hub.\n\n"}
{"id": "821408", "url": "https://cs.wikipedia.org/wiki?curid=821408", "title": "Marie Kazimíra d’Arquien", "text": "Marie Kazimíra d’Arquien\n\nMarie Kazimíra Louise de La Grange d'Arquien ( ; 28. červen 1641, Nevers – 30. leden 1716, Blois), známá pod zdrobnělinou Marysieńka („Maruška“), byla francouzská šlechtična a královna (1674–1696) Polsko-litevského soustátí.\n\nMarie přišla do Polska už v pěti letech jako dvorní dáma Ludoviky Marie Gonzagové, polské královny italsko-francouzského původu. U dvora se seznámila s Janem Sobieským, jenž se tam vyskytoval od roku 1656. Jejím manželem se však v roce 1658 stal Jan „Sobiepan“ Zamoyski. Zamoyski zemřel v roce 1665; 14. července téhož roku se ovdovělá Marie vdala za Sobieského.\nV roce 1674 byl Jan Sobieski zvolen polským králem, na což měla vliv i jeho žena. Jako královna Marie Kazimíra podporovala navrhovanou polsko-francouzskou alianci a pokoušela se pro svou rodinu získat privilegia od francouzského krále Ludvíka XIV.\n\nKrálovský pár je dnes známý svými milostnými dopisy vydanými dlouho po jejich smrti, z nichž většina byla napsaná mezi lety 1665 a 1683, kdy je rozdělovaly buď vojenská tažení Jana III. nebo královniny cesty do Paříže. Tyto dopisy dovolují nahlédnout jak do pocitů zamilovaného páru, tak odrážejí problémy, jimž tehdy čelili. Zároveň se v nichž řeší běžné přízemní záležitosti týkající se dvora a králova každodenní rozhodnutí, která se svou ženou často konzultoval. Jan III. svou ženu v těchto dopisech nazýval zdrobněle „Maruška“, pod kteroužto něžnou přezdívkou byla známa i na veřejnosti.\n\nJan Sobieski zemřel v roce 1696. Marie Kazimíra navždy Polsko opustila o 3 roky později a odjela do Říma, kde žila až do roku 1713, udržujíc tam přátelské styky s papeži. Posléze se vrátila do rodné Francie, nebylo ji však králem dovoleno přijít ke dvoru, takže dožila v městě Blois, kde zemřela ve věku 74 let. Její tělo bylo následujícího roku přeneseno do Varšavy a roku 1733 nakonec do Krakova, kde spočívá dodnes.\n\nS Janem Zamoyským měli 4 děti, všechny však zemřely krátce po narození:\n\nS Janem Sobieským pak měli celkem 13 dětí:\n\nJen čtyři z jejich potomků se však dožili dospělosti: Jakub (později pretendent polského trůnu), Alexandr, Konstantin a Tereza Kunegunda (později manželka bavorského kurfiřta a matka římskoněmeckého vzdorocísaře Karla VII.).\n"}
{"id": "821409", "url": "https://cs.wikipedia.org/wiki?curid=821409", "title": "Libanon (pohoří)", "text": "Libanon (pohoří)\n\nLibanon (arabsky \"جبل لبنان\", francouzsky \"Mont-Liban\") je pohoří ve státě Libanon. Táhne se přibližně 160 kilometrů severojižním směrem podél pobřeží Středozemního moře. Na jeho západní straně se nachází libanonské pobřeží, na východní straně údolí Bikáa. Jeho nejvyšší horou je Kurnat as-Saudá, vysoká 3 088 metrů nad mořem. Je tradičně osídlen křesťany (zejména maronity), s drúzskou menšinou.\n"}
{"id": "821410", "url": "https://cs.wikipedia.org/wiki?curid=821410", "title": "Eton Manor", "text": "Eton Manor\n\nEton Manor je sportovní a rekreační centrum v Londýně, jedno z olympijských a paralympijských sportovišť, které se nachází v severní části londýnského olympijského parku v Leytonu v londýnské čtvrti Waltham Forest.\n\nAreál je zbudován na místě, kde v minulosti působil stejnojmenný sportovní klub \"Eton Manor\", který již definitivně zanikl v roce 2001.\n\nV době Paralympijských her 2012 se areál stal sportovištěm pro soutěže tenistů na vozíčku. V období konání Letních olympijských her 2012 pak komplex sloužil jako pomocné tréninkové a relaxační sportoviště určené zejména pro tenisty, plavce, sportovkyně závodící v synchronizovaném plavání, závodníky soutěžící ve vodním pólu a pro plavecký trénink moderních pětibojařů.\n\nSoučástí tohoto areálu je celkem 13 venkovních tenisových dvorců s tvrdým umělým povrchem v modré barvě (9 soutěžních a 4 tréninkové), část z nich byla zde zřízena pouze dočasně. Po skončení Paralympijských her 2012 došlo na jejich místě k instalaci dvou travnatých fotbalových hřišť. Zůstala zde jen část tenisových dvorců, včetně hlavního kurtu s kapacitou pro 5 000 diváků.\n\nV komplexu se nachází také tři padesátimetrové plavecké bazény určené pro relaxaci a trénink sportovců (olympioniků i paraolympioniků) a jeden další menší bazén určený pro vodní pólisty a plavkyně soutěžící v synchronizovaném plavání.\n\nPůvodní plány také počítly s dřevem obloženou krytou halou, jejíž kapacita měla činit 15 000 diváků, s využití pro tenis a lední hokej.\n\n\n"}
{"id": "821422", "url": "https://cs.wikipedia.org/wiki?curid=821422", "title": "Eton Lake", "text": "Eton Lake\n\nEton Lake, oficiálně Eton College Rowing Centre, označované často také jako Eton Dorney, je umělý veslařský kanál nacházející se asi 30 km západně od Londýna v Etonu v hrabství Berkshire (Buckinghamshire) v blízkosti Windsorského zámku. Veslařský kanál je 2200 metrů dlouhý s osmi závodními drahami pro veslování a doplňkovým vratným kanálem. Hloubka vody zde dosahuje minimálně 3,5 metru. Kromě závodů ve veslování a rychlostní kanoistice se zde konají také závody dračích lodí, trénují zde i triatlonisté.\n\nNa Letních olympijských hrách 2012 a i Letních paralympijských hrách 2012 v Londýně toto sportoviště sloužilo pro olympijské a paralympijské soutěže ve veslování a v rychlostní kanoistice. Sportoviště odpovídá nejpřísnějším pravidlům Mezinárodní veslařské federace FISA.\n\nCelý areál před olympijskými hrami prodělal kompletní rekonstrukci a jeho kapacita nyní dosahuje až 30 000 návštěvníků. Velkou zajímavostí v nově rekonstruovaném areálu je padesátimetrový most přes kanál, který divákům umožní velmi netradiční pohledy na celý areál a probíhající soutěže. Poprvé v historii olympijských her také došlo k tomu, že televizní sportovní přenosy ze soutěží na olympijských hrách přenášela televizní kamera zavěšená na laně podél celé délky závodní tratě (tedy 2000 metrů).\n\nSportovcům je tento areál celkem dobře znám, ještě před rekonstrukcí se zde v roce 2006 konalo Mistrovství světa ve veslování, pravidelně se zde konají závody Světového poháru ve veslování a další sportovní soutěže. Jeho mírnou nevýhodou bývá otevřená krajina, která v kombinaci s častým britským větrným počasím může závodníkům způsobovat problémy.\n\n\n"}
{"id": "821424", "url": "https://cs.wikipedia.org/wiki?curid=821424", "title": "Jana Eyrová (film, 2011)", "text": "Jana Eyrová (film, 2011)\n\nJana Eyrová (v originálu Jane Eyre) je britský romantický a dramatický film z roku 2011 v hlavní roli s Miou Wasikowskou a Michaelem Fassbenderem. Režisérem filmu je Cary Joji Fukunaga. Scénář napsal Moira Buffini podle stejnojmenného románu od Charlotte Brontëové.\n\nFilm měl premiéru 11. března 2011 ve Spojených státech amerických, 9. září 2011 ve Velké Británii a Irsku a 28. července 2011 v České republice.\n\n\n\n"}
{"id": "821427", "url": "https://cs.wikipedia.org/wiki?curid=821427", "title": "Marginální rubrika", "text": "Marginální rubrika\n\nMarginální rubrika je nadpis části právního předpisu. Přesnější název je ale jen rubrika, protože se původně psaly jako poznámky po straně zákonného textu (\"in margine\", na okraj) a postupně se dostaly jako nadpisy nad určitou část textu. Tím získaly i význam při systematickém výkladu práva, kde jde o tzv. \"argumentum a rubrica\" (právní norma zařazená pod určitou rubrikou působí jen vůči látce v této části předpisu).\n\nUmísťovány jsou nad čísla paragrafů či článků, čímž systematicky oddělují danou skupinu paragrafů nebo článků až do další nebo vyšší marginální rubriky. Jsou-li ale umístěny pod číslem paragrafu nebo článku, označují jen text tohoto paragrafu nebo článku.\n"}
{"id": "821428", "url": "https://cs.wikipedia.org/wiki?curid=821428", "title": "Klášter křižovníků (Litoměřice)", "text": "Klášter křižovníků (Litoměřice)\n\nKlášter křižovníků existoval v Litoměřicích v letech 1257–1421.\n\nKřižovníci získali roku 1257 v Litoměřicích za hradbami kostelík Panny Marie, u něhož pak vznikl roku 1327 špitál. Roku 1370 darovali Jindřich mladší z Kamníku a Václav Ciner, litoměřičtí měšťané, ostrov na Labi naproti kostelu sv. Vavřince se zahradou a mlýnem a dvěma kopami pražských grošů věčného úroku. Z roku 1406 známe litoměřického komtura Pavla. Na počátku husitství zabralo město Litoměřice roku 1421 nejdříve všechny příjmy komendy a pak donutilo křižovníky, aby se komendy vzdali. Tak zaniká křižovnická komenda v Litoměřicích. Kostel Panny Marie později sloužil litoměřickým jezuitům do doby, než si vystavěli nový, a roku 1832 byl starobylý kostelík zbořen.\n\n\n\n"}
{"id": "821432", "url": "https://cs.wikipedia.org/wiki?curid=821432", "title": "Seznam kulturních památek v okrese Kutná Hora", "text": "Seznam kulturních památek v okrese Kutná Hora\n\n"}
{"id": "821433", "url": "https://cs.wikipedia.org/wiki?curid=821433", "title": "Seznam kulturních památek v okrese Liberec", "text": "Seznam kulturních památek v okrese Liberec\n\n\n\n"}
{"id": "821434", "url": "https://cs.wikipedia.org/wiki?curid=821434", "title": "Seznam kulturních památek v okrese Litoměřice", "text": "Seznam kulturních památek v okrese Litoměřice\n\n"}
{"id": "821435", "url": "https://cs.wikipedia.org/wiki?curid=821435", "title": "Seznam kulturních památek v okrese Louny", "text": "Seznam kulturních památek v okrese Louny\n\n"}
{"id": "821436", "url": "https://cs.wikipedia.org/wiki?curid=821436", "title": "Rodolphe Burger", "text": "Rodolphe Burger\n\nRodolphe Burger (* 26. listopadu 1957 Colmar, Francie) je francouzský hudebník. Od osmdesátých let hrál se skupinou Kat Onoma, která se rozpadla v roce 2004. Své první sólové album vydal v roce 1993 a dosud jich vydal šest. Posledním studiovým projektem je pocta skupině The Velvet Underground v podobě alba \"This Is a Velvet Underground Song That I'd Like to Sing\".\n\n\n"}
{"id": "821440", "url": "https://cs.wikipedia.org/wiki?curid=821440", "title": "Life Is Good", "text": "Life Is Good\n\nLife Is Good je desáté studiové album amerického rappera Nase, vydané 13. července 2012 (Evropa) a 17. července (USA), u společnosti Def Jam Recordings. Celým albem prostupuje téma čerstvého rozvodu Nase se zpěvačkou Kelis. Hudba na albu je inspirována hip-hopovou hudbou z osmdesátých a devadesátých let 20. století, celé album tak získalo nostalgickou atmosféru.\n\nPoslední sólové album vydal Nas v roce 2008. Posléze spolupracoval s reggae zpěvákem Damianem Marleyem na jejich společném albu \"Distant Relatives\" (2010). Roku 2010 byl také, po pětiletém manželství, rozveden se zpěvačkou Kelis, což ho velmi zasáhlo. Jeho aktuální zkušenosti se projevily na přípravách nového alba. To se stalo velmi osobním a veškeré texty vycházejí z vlastních zkušeností autora.\n\nNa obalu alba sedí Nas opuštěný a zamyšlený ve svém svatebním obleku a přes klín má přehozené zelené svatební šaty Kelis. Album získalo název \"Life Is Good\" (: ).\n\nVětšinu produkce zajistili No I.D. a Salaam Remi. Na album byly vybrány beaty připomínající hip-hopovou hudbu z 80. a 90. let minulého století.\n\nPřizvanými umělci jsou Large Professor, Rick Ross, Mary J. Blige, Anthony Hamilton, Miguel a Amy Winehouse.\n\nPrvním singlem byla píseň \"Nasty\", která se nakonec objevila pouze na deluxe edition alba. Oficiálními singly tak byly písně \"The Don\" a \"Daughters\". Ani jeden však v mainstreamových hitparádách nezabodoval.\n\nV USA se v první týden prodeje prodalo 149 000 kusů, album tím obsadilo první pozici žebříčku Billboard 200. Jde o jeho šesté \"number-one\" album. Ve Spojeném království se umístilo na osmé příčce žebříčku UK Albums Chart. Celkem se v USA prodalo 354 000 kusů alba.\n\n"}
{"id": "821441", "url": "https://cs.wikipedia.org/wiki?curid=821441", "title": "Seznam kulturních památek v okrese Mělník", "text": "Seznam kulturních památek v okrese Mělník\n\n"}
{"id": "821446", "url": "https://cs.wikipedia.org/wiki?curid=821446", "title": "Opatření", "text": "Opatření\n\nOpatření je procesní akt, kterým se určitá konkrétní věc nekončí, pouze se zabezpečují některé záležitosti v zájmu jejího vyřízení. Tím se liší od rozhodnutí. Může, ale nemusí mít formu usnesení.\n\nÚplně jinými opatřeními jsou zákonné opatření Senátu, které je právním předpisem, a opatření obecné povahy, které se mu svou povahou blíží.\n\n"}
{"id": "821454", "url": "https://cs.wikipedia.org/wiki?curid=821454", "title": "Seznam kulturních památek v okrese Karviná", "text": "Seznam kulturních památek v okrese Karviná\n\n"}
{"id": "821460", "url": "https://cs.wikipedia.org/wiki?curid=821460", "title": "Seznam kulturních památek v okrese Kladno", "text": "Seznam kulturních památek v okrese Kladno\n\n"}
{"id": "821465", "url": "https://cs.wikipedia.org/wiki?curid=821465", "title": "70 (číslo)", "text": "70 (číslo)\n\nSedmdesát je přirozené číslo. Následuje po číslu šedesát devět a předchází číslu sedmdesát jedna. Řadová číslovka je \"sedmdesátý\". Římskými číslicemi se zapisuje LXX. Tutéž číselnou hodnotu má i hebrejské písmeno ajin.\n\n\n70 je:\n\nV rámci judaismu je sedmdesátka vnímána jako mystické číslo, které symbolizuje především moudrost ( ). Sedmdesát Noeho potomků je vyjmenováno v biblickém vyprávění a jim odpovídá Sedmdesát národů světa. O sedmdesáti duších sestoupil Jákobdo Egypta. Při východu synů Izraele z Egypta bylo v Élimu dvanáct pramenů a sedmdesát fíkovníků. Podle sedmdesátky je také pojmenována Septuaginta.\n\n\nSTS-70 byla mise amerického raketoplánu Discovery, která se uskutečnila ve dnech 13. července až 22. července 1995. Jejím cílem bylo vynést geostacionární družici Tracking and Data Relay Satellite-G (TDRS-G) na oběžnou dráhu, jako náhradu za ztracenou TDRS-B.\n\n"}
{"id": "821471", "url": "https://cs.wikipedia.org/wiki?curid=821471", "title": "Seznam kulturních památek v okrese Klatovy", "text": "Seznam kulturních památek v okrese Klatovy\n\n"}
{"id": "821472", "url": "https://cs.wikipedia.org/wiki?curid=821472", "title": "Secundum et intra legem", "text": "Secundum et intra legem\n\nSecundum et intra legem (popř. \"secundum legem\") znamená chování na základě a v mezích zákona.\n\nOrgány veřejné moci mohou jednat pouze \"\", fyzické a právnické osoby mohou jednat též \"praeter legem\", tedy ne sice přesně podle zákona, ale neporušujíc jej a v souladu s jeho účelem. Zákon tak vystupuje jako rozhodující kritérium posouzení legality určitého chování.\n\n"}
{"id": "821473", "url": "https://cs.wikipedia.org/wiki?curid=821473", "title": "Offranville", "text": "Offranville\n\nOffranville je francouzská obec v departementu Seine-Maritime v regionu Normandie. V roce 2009 zde žilo 3 319 obyvatel. Je centrem kantonu Offranville.\n\n"}
{"id": "821475", "url": "https://cs.wikipedia.org/wiki?curid=821475", "title": "Seznam kulturních památek v okrese Kolín", "text": "Seznam kulturních památek v okrese Kolín\n\n"}
{"id": "821476", "url": "https://cs.wikipedia.org/wiki?curid=821476", "title": "Seznam kulturních památek v okrese Kroměříž", "text": "Seznam kulturních památek v okrese Kroměříž\n\n"}
{"id": "821483", "url": "https://cs.wikipedia.org/wiki?curid=821483", "title": "Josef Miclík", "text": "Josef Miclík\n\nJosef Miclík byl český meziválečný fotbalista, útočník.\n\nV československé lize hrál za AC Sparta Praha a SK Náchod. Se Spartou získal v letech 1926 a 1927 dvakrát mistrovský titul.\n\n\n"}
{"id": "821491", "url": "https://cs.wikipedia.org/wiki?curid=821491", "title": "Seznam kulturních památek v okrese Mladá Boleslav", "text": "Seznam kulturních památek v okrese Mladá Boleslav\n\n"}
{"id": "821493", "url": "https://cs.wikipedia.org/wiki?curid=821493", "title": "Seznam kulturních památek v okrese Olomouc", "text": "Seznam kulturních památek v okrese Olomouc\n\n"}
{"id": "821494", "url": "https://cs.wikipedia.org/wiki?curid=821494", "title": "Seznam kulturních památek v okrese Opava", "text": "Seznam kulturních památek v okrese Opava\n\n"}
{"id": "821495", "url": "https://cs.wikipedia.org/wiki?curid=821495", "title": "Seznam kulturních památek v okrese Ostrava-město", "text": "Seznam kulturních památek v okrese Ostrava-město\n\n"}
{"id": "821496", "url": "https://cs.wikipedia.org/wiki?curid=821496", "title": "Seznam kulturních památek v okrese Pardubice", "text": "Seznam kulturních památek v okrese Pardubice\n\n"}
{"id": "821497", "url": "https://cs.wikipedia.org/wiki?curid=821497", "title": "Seznam kulturních památek v okrese Pelhřimov", "text": "Seznam kulturních památek v okrese Pelhřimov\n\n\nProseč u Humpolce\n"}
{"id": "821498", "url": "https://cs.wikipedia.org/wiki?curid=821498", "title": "Seznam kulturních památek v okrese Most", "text": "Seznam kulturních památek v okrese Most\n\n"}
{"id": "821499", "url": "https://cs.wikipedia.org/wiki?curid=821499", "title": "Seznam kulturních památek v okrese Náchod", "text": "Seznam kulturních památek v okrese Náchod\n\n\nNa území obce Borová se nachází část souboru kulturní památky „Pevnost Dobrošov – pevnostní systém“ (viz Seznam kulturních památek v Náchodě#Dobrošov).\n\nNa území obce Horní Radechová se nachází část souboru kulturní památky „Pevnost Dobrošov – pevnostní systém“ (viz Seznam kulturních památek v Náchodě#Dobrošov).\n\nNa území městyse Nový Hrádek se nachází část souboru kulturní památky „Pevnost Dobrošov – pevnostní systém“ (viz Seznam kulturních památek v Náchodě#Dobrošov).\n"}
{"id": "821500", "url": "https://cs.wikipedia.org/wiki?curid=821500", "title": "Seznam kulturních památek v okrese Nový Jičín", "text": "Seznam kulturních památek v okrese Nový Jičín\n\n"}
{"id": "821501", "url": "https://cs.wikipedia.org/wiki?curid=821501", "title": "Seznam kulturních památek v okrese Nymburk", "text": "Seznam kulturních památek v okrese Nymburk\n\n"}
{"id": "821502", "url": "https://cs.wikipedia.org/wiki?curid=821502", "title": "HK Bejbarys Atyrau", "text": "HK Bejbarys Atyrau\n\nHK Beybarys Atyrau (Бейбарыс) je hokejový tým z města Atyrau, který hraje v Kazašské lize ledního hokeje. Tým byl založený roku 2009, od téhož roku se klub také zapojil do tamní ligy. Klub hraje v \"Khiuaz Dospanova Ice Palace Atyrau\" aréně. V barvách má zelenou a bílou barvu.\n\n"}
{"id": "821504", "url": "https://cs.wikipedia.org/wiki?curid=821504", "title": "Seznam kulturních památek v okrese Písek", "text": "Seznam kulturních památek v okrese Písek\n\n"}
{"id": "821505", "url": "https://cs.wikipedia.org/wiki?curid=821505", "title": "Seznam kulturních památek v okrese Praha-západ", "text": "Seznam kulturních památek v okrese Praha-západ\n\n"}
{"id": "821506", "url": "https://cs.wikipedia.org/wiki?curid=821506", "title": "Seznam kulturních památek v okrese Prachatice", "text": "Seznam kulturních památek v okrese Prachatice\n\n"}
{"id": "821507", "url": "https://cs.wikipedia.org/wiki?curid=821507", "title": "Seznam kulturních památek v okrese Prostějov", "text": "Seznam kulturních památek v okrese Prostějov\n\n"}
{"id": "821509", "url": "https://cs.wikipedia.org/wiki?curid=821509", "title": "Seznam kulturních památek v okrese Přerov", "text": "Seznam kulturních památek v okrese Přerov\n\n"}
{"id": "821510", "url": "https://cs.wikipedia.org/wiki?curid=821510", "title": "Seznam kulturních památek v okrese Příbram", "text": "Seznam kulturních památek v okrese Příbram\n\n\n"}
{"id": "821511", "url": "https://cs.wikipedia.org/wiki?curid=821511", "title": "Seznam kulturních památek v okrese Plzeň-jih", "text": "Seznam kulturních památek v okrese Plzeň-jih\n\n"}
{"id": "821512", "url": "https://cs.wikipedia.org/wiki?curid=821512", "title": "Seznam kulturních památek v okrese Plzeň-město", "text": "Seznam kulturních památek v okrese Plzeň-město\n\n"}
{"id": "821513", "url": "https://cs.wikipedia.org/wiki?curid=821513", "title": "Seznam kulturních památek v okrese Plzeň-sever", "text": "Seznam kulturních památek v okrese Plzeň-sever\n\n"}
{"id": "821514", "url": "https://cs.wikipedia.org/wiki?curid=821514", "title": "Seznam kulturních památek v okrese Praha-východ", "text": "Seznam kulturních památek v okrese Praha-východ\n\n"}
{"id": "821515", "url": "https://cs.wikipedia.org/wiki?curid=821515", "title": "Seznam kulturních památek v okrese Rakovník", "text": "Seznam kulturních památek v okrese Rakovník\n\n"}
{"id": "821516", "url": "https://cs.wikipedia.org/wiki?curid=821516", "title": "No Kum-sok", "text": "No Kum-sok\n\nNo Kum-sok (později Kenneth Rowe; narozen asi 1932) je bývalý poručík Severokorejského letectva, který během Korejské války přeběhl do Jižní Koreje. S MiGem-15 přistál 21. září 1953 na letecké základně Kimpcho v Jižní Koreji a prohlásil, že se chce dostat pryč z \"rudého podvodu\". Obdržel odměnu 100.000 USD nabízenou v rámci Operace Moolah pro ty, kteří přeběhnou i s letadlem; o odměně prohlásil, že před útěkem o ní neslyšel. Později emigroval do Spojených států, promoval na University of Delaware, oženil se a stal se americkým občanem. Jako letecký inženýr pracoval pro firmy Grumman, Boeing, General Dynamics, General Motors, General Electric, Lockheed, DuPont a Westinghouse. Spolu s matkou, která byla evakuována ze Severní Koreje, emigroval do Spojených států. Po emigraci poangličtil jméno na Kenneth Rowe.\n\nO útěku a o předchozím životě v Severní Koreji napsal knihu \"A MiG-15 to Freedom\" (ISBN 0-7864-0210-5). Po sedmnácti letech opustil v roce 2000 zaměstnání leteckého inženýra a stal se profesorem na Embry-Riddle Aeronautical University.\n\nV únoru 2004, když byl hostem na Eglinově letecké základně na Floridě, dostal nabídku se proletět v MiGu-15UTI z Red Star Aviation Museum. Po letu, prvním, od doby, kdy utekl, řekl: „Je to rychlé, rychlé auto“.\n\nUkořistěný MiG-15 byl převezen na Okinawu, kde jej testovali kapitán H. E. \"Tom\" Collins a major Chuck Yeager. Později letadlo odeslali na Wright-Pattersonovu leteckou základnu, nyní je k vidění v Národním muzeu letectva Spojených států amerických.\n\nPřeběhnutí No Kum-Soka se stalo základem pro jednu z epizod videohry \"Chuck Yeager's Air Combat\".\n"}
{"id": "821518", "url": "https://cs.wikipedia.org/wiki?curid=821518", "title": "Seznam kulturních památek v okrese Rokycany", "text": "Seznam kulturních památek v okrese Rokycany\n\n"}
{"id": "821519", "url": "https://cs.wikipedia.org/wiki?curid=821519", "title": "Seznam kulturních památek v okrese Rychnov nad Kněžnou", "text": "Seznam kulturních památek v okrese Rychnov nad Kněžnou\n\n"}
{"id": "821520", "url": "https://cs.wikipedia.org/wiki?curid=821520", "title": "Seznam kulturních památek v okrese Strakonice", "text": "Seznam kulturních památek v okrese Strakonice\n\n\nTato položka se týká obce Kváskovice, východně od Volyně. Část obce Drážov, ležící západně od Volyně, je uvedena v části Drážov.\n"}
{"id": "821521", "url": "https://cs.wikipedia.org/wiki?curid=821521", "title": "Wilmslow", "text": "Wilmslow\n\nWilmslow je město v Anglii v hrabství Cheshire. Leží jižně od Manchesteru mezi Alderley Edgem a Handforthem. Podle sčítání obyvatel ve Spojeném království v roce 2001 měl 30 326 obyvatel.\n\nWilmslow stejně jako sousední Alderley Edge je proslavené blahobytem a drahými domy. \nJe místem pro drahé návrhářské salóny, kavárny a restaurace, které lákají lidi pravého \"Cheshireského\" životního stylu, jako četní hráči fotbalové Premier League, jejich manželky a přítelkyně, herci a multimilionáři – podnikatelé anglického severozápadu žijící ve městě a jeho okolí. \n\nWilmslow patří do ostře konzervativního volebního obvodu Tatton. Je třetím nejbohatším volebním obvodem ve Spojeném království po královském obvodu Kensington a Chelsea a po londýnském City (\"City of London and Westminster\"). Je to tedy nejdražší a nejžádanější bydliště v Británii po londýnském centru.\n\nZemřel zde matematik a zakladatel počítačové vědy Alan Turing.\n\nDo své smrti 23. června 1993 zde žil také Zdeněk Kopal, významný český astronom a astrofyzik. \n\nVe Wilmslow byl usazen za 2. světové války československý depot (náhradní vojenská jednotka) a československá letecká základna, odkud šli čs. letci do RAF, např. František Vavřínek. Ve Wilmslow a okolí byla právě základna RAF, kde probíhala letecká část výcviku (paravýcvik) čs. parašutistů pro Zvláštní skupinu D (skupinu zvláštních úkolů) po základním výcviku ve Skotsku. Např. v roce 1941 zde československé piloty vyučoval bojovou taktiku Josef Hubáček.\n"}
{"id": "821522", "url": "https://cs.wikipedia.org/wiki?curid=821522", "title": "Seznam kulturních památek v okrese Svitavy", "text": "Seznam kulturních památek v okrese Svitavy\n\n"}
{"id": "821523", "url": "https://cs.wikipedia.org/wiki?curid=821523", "title": "Seznam kulturních památek v okrese Šumperk", "text": "Seznam kulturních památek v okrese Šumperk\n\n"}
{"id": "821524", "url": "https://cs.wikipedia.org/wiki?curid=821524", "title": "Seznam kulturních památek v okrese Tábor", "text": "Seznam kulturních památek v okrese Tábor\n\n"}
{"id": "821525", "url": "https://cs.wikipedia.org/wiki?curid=821525", "title": "Seznam kulturních památek v okrese Tachov", "text": "Seznam kulturních památek v okrese Tachov\n\n"}
{"id": "821526", "url": "https://cs.wikipedia.org/wiki?curid=821526", "title": "Seznam kulturních památek v okrese Semily", "text": "Seznam kulturních památek v okrese Semily\n\n\nMonumNet uvádí příslušnost do Karlovic i u kapličky s rejstříkovým číslem u statku Valdštejnsko, která se podle MIS nachází na území města Turnova v katastrálním území Mašov u Turnova.\n"}
{"id": "821534", "url": "https://cs.wikipedia.org/wiki?curid=821534", "title": "Seznam kulturních památek v okrese Trutnov", "text": "Seznam kulturních památek v okrese Trutnov\n\n"}
{"id": "821535", "url": "https://cs.wikipedia.org/wiki?curid=821535", "title": "Seznam kulturních památek v okrese Třebíč", "text": "Seznam kulturních památek v okrese Třebíč\n\n"}
{"id": "821536", "url": "https://cs.wikipedia.org/wiki?curid=821536", "title": "Seznam kulturních památek v okrese Jablonec nad Nisou", "text": "Seznam kulturních památek v okrese Jablonec nad Nisou\n\n\nTanvaldská ozubnicová dráha viz Kořenov.\n"}
{"id": "821538", "url": "https://cs.wikipedia.org/wiki?curid=821538", "title": "Seznam kulturních památek v okrese Hodonín", "text": "Seznam kulturních památek v okrese Hodonín\n\n"}
{"id": "821539", "url": "https://cs.wikipedia.org/wiki?curid=821539", "title": "Seznam kulturních památek v okrese Hradec Králové", "text": "Seznam kulturních památek v okrese Hradec Králové\n\n"}
{"id": "821540", "url": "https://cs.wikipedia.org/wiki?curid=821540", "title": "Seznam kulturních památek v okrese Cheb", "text": "Seznam kulturních památek v okrese Cheb\n\n"}
{"id": "821541", "url": "https://cs.wikipedia.org/wiki?curid=821541", "title": "Seznam kulturních památek v okrese Chomutov", "text": "Seznam kulturních památek v okrese Chomutov\n\n"}
{"id": "821542", "url": "https://cs.wikipedia.org/wiki?curid=821542", "title": "Seznam kulturních památek v okrese Jeseník", "text": "Seznam kulturních památek v okrese Jeseník\n\n"}
{"id": "821543", "url": "https://cs.wikipedia.org/wiki?curid=821543", "title": "Seznam kulturních památek v okrese Havlíčkův Brod", "text": "Seznam kulturních památek v okrese Havlíčkův Brod\n\n"}
{"id": "821544", "url": "https://cs.wikipedia.org/wiki?curid=821544", "title": "Seznam kulturních památek v okrese Jičín", "text": "Seznam kulturních památek v okrese Jičín\n\n"}
{"id": "821548", "url": "https://cs.wikipedia.org/wiki?curid=821548", "title": "Seznam kulturních památek v okrese Jihlava", "text": "Seznam kulturních památek v okrese Jihlava\n\n"}
{"id": "821549", "url": "https://cs.wikipedia.org/wiki?curid=821549", "title": "Seznam kulturních památek v okrese Jindřichův Hradec", "text": "Seznam kulturních památek v okrese Jindřichův Hradec\n\n\nDo katastrálního území Domanín u Třeboně zasahuje rybník Svět a leží v něm Opatovický rybník, součásti kulturní památky Rožmberská rybniční soustava, viz Seznam kulturních památek v Třeboni.\n\nDo katastrálního území Lomnice nad Lužnicí zasahují též Zlatá stoka, rybník Velký Tisý a rybník Koclířov, součásti kulturní památky Rožmberská rybniční soustava, viz Seznam kulturních památek v Třeboni.\n\nDo katastrálního území Majdalena zasahuje též Zlatá stoka, součást kulturní památky Rožmberská rybniční soustava, viz Seznam kulturních památek v Třeboni.\n\nDo katastrálních území Novosedly nad Nežárkou a Mláka zasahuje též Nová řeka, součást kulturní památky Rožmberská rybniční soustava, viz Seznam kulturních památek v Třeboni.\n\nDo katastrálního území Pístina zasahuje též Nová řeka, součást kulturní památky Rožmberská rybniční soustava, viz Seznam kulturních památek v Třeboni.\n\nDo katastrálního území Ponědraž zasahuje Zlatá stoka, součást kulturní památky Rožmberská rybniční soustava, viz Seznam kulturních památek v Třeboni.\n\nDo katastrálního území Ponědrážka zasahuje též Zlatá stoka, součást kulturní památky Rožmberská rybniční soustava, viz Seznam kulturních památek v Třeboni.\n\nDo katastrálního území Smržov u Lomnice nad Lužnicí zasahují též Zlatá stoka a rybník Koclířov, součásti kulturní památky Rožmberská rybniční soustava, viz Seznam kulturních památek v Třeboni.\n\nDo katastrálního území Záblatí u Ponědraže zasahuje též Zlatá stoka, součást kulturní památky Rožmberská rybniční soustava, viz Seznam kulturních památek v Třeboni.\n"}
{"id": "821550", "url": "https://cs.wikipedia.org/wiki?curid=821550", "title": "Tomáš Okrouhlický", "text": "Tomáš Okrouhlický\n\nTomáš Okrouhlický (* 4. listopadu 1985) je český profesionální cyklista, který závodí za tým CK Příbram Fany Gastro.\n\n"}
{"id": "821551", "url": "https://cs.wikipedia.org/wiki?curid=821551", "title": "Seznam kulturních památek v okrese Karlovy Vary", "text": "Seznam kulturních památek v okrese Karlovy Vary\n\n\n"}
{"id": "821557", "url": "https://cs.wikipedia.org/wiki?curid=821557", "title": "Eric Emerson", "text": "Eric Emerson\n\nEric Emerson (23. června 1945 − 28. května 1975 New York City, New York, USA) byl americký herec, tanečník a hudebník. Byl jedním ze superstar Andyho Warhola a často se tak objevoval v jeho filmech a byl součástí jeho Exploding Plastic Inevitable. Byl také členem punkové skupiny The Magic Tramps. Jeho tělo bylo nalezeno vedle kola u silnice, není jisté, zdali opravdu zemřel po pádu z kola nebo se předávkoval heroinem.\n"}
{"id": "821560", "url": "https://cs.wikipedia.org/wiki?curid=821560", "title": "Jozef Kakačka", "text": "Jozef Kakačka\n\nJozef Kakačka (15. listopadu 1952 Štefanov nad Oravou - 14. listopadu 2013) byl slovenský místní politik za stranu MOST-HÍD, po sametové revoluci československý poslanec Sněmovny lidu Federálního shromáždění za Kresťanskodemokratické hnutie.\n\nByl ženatý, měl tři děti. V letech 1959-1968 vychodil základní školu v Tvrdošíně, pak v letech 1968-1972 vystudoval SPŠE Tvrdošín. Po vojenské základní službě v Brně nastoupil do podniku \"Tesla Orava Nižná\", kde pracoval v letech 1974-1976. V období let 1976-1989 byl zaměstnancem \"ZVT Námestovo\".\n\nVe volbách roku 1990 zasedl za KDH do Sněmovny lidu (volební obvod Středoslovenský kraj). Ve Federálním shromáždění setrval do voleb roku 1992.\n\nV letech 1993-1998 byl soukromým podnikatelem, pak v letech 1999-2000 byl nezaměstnaný a v letech 2001-2002 pracoval pro ústav \"Prvá Československá poisťovňa\". V roce 2003 se stal starostou rodné obce Štefanov nad Oravou a na tomto postu působi až do roku 2013. V krajských volbách na Slovensku v roce 2009 byl kandidátem za stranu MOST-HÍD do zastupitelstva pro Žilinský kraj. Nebyl ale ve volbách zvolen. Působil jako okresní předseda MOST-HÍD v Námestovu.\n\nK 1. dubnu 2013 se ze zdravotních důvodů vzdal funkce starosty Štefanova nad Oravou.\n\n"}
{"id": "821561", "url": "https://cs.wikipedia.org/wiki?curid=821561", "title": "Candy Darling", "text": "Candy Darling\n\nCandy Darling (24. listopadu 1944 Forest Hills, New York, USA − 21. března 1974 New York City, New York, USA) byla americká trans herečka. Byla jednou ze superstars Andyho Warhola a hrála v jeho filmech \"Flesh\" (1968) a \"Women in Revolt\" (1971). Později hrála i v několika filmech jiných režisérů, jako například \"Some of My Best Friends Are\" (Mervyn Nelson, 1971) a \"Tichá noc, krvavá noc\" (Theodore Gershuny, 1972). Rovněž se věnovala hraní v divadle.\n\nJejí jméno byla zmíněno ve dvou textech písní Lou Reeda: „Candy Says“ a „Walk on the Wild Side“. V roce 2010 o ní režisér James Rasin natočil film \"Beautiful Darling\".\n\n"}
{"id": "821562", "url": "https://cs.wikipedia.org/wiki?curid=821562", "title": "Håkan Nesser", "text": "Håkan Nesser\n\nHåkan Nesser (* 21. února 1950, Kumla, provincie Närke, Švédsko) je současný autor severské krimi prózy. Třikrát získal cenu za nejlepší švédskou detektivku a v roce 2000 se stal držitelem prestižního ocenění Glass Key. V současnosti žije Håkan Nesser s ženou a dětmi v Londýně a je úspěšným spisovatelem na volné noze.\n\nNesser se narodil na farmě v Kumla, většinu svého života však prožil v Uppsale. Po univerzitním studiu, kdy se orientoval především na skandinávské jazyky, angličtinu, literaturu, historii a filozofii, pracoval dlouho jako učitel. Jeho první román vyšel v roce 1988, ale jako učitel pracoval až do roku 1998, kdy se rozhodl být spisovatelem na plný úvazek. V roce 2006 se Håkan Nesser a jeho manželka Elke přestěhovali do New Yorku. V současnosti žije Håkan Nesser s ženou a dětmi v Londýně a je úspěšným spisovatelem na volné noze.\n\nHåkan Nesser napsal řadu detektivních románů. Jeho knihy byly ze švédštiny přeloženy do více než 25 jazyků. Nesser vytvořil postavy detektiva Van Veeterena a inspektora Barbarottiho, kteří se pohybují v precizně zachyceném prostředí, inspirovaném zejména švédskými, nizozemskými, německými a polskými reáliemi.\n\n\n\n"}
{"id": "821563", "url": "https://cs.wikipedia.org/wiki?curid=821563", "title": "Od nepaměti", "text": "Od nepaměti\n\nOd nepaměti je fráze, která znamená prodloužení určité doby na dobu mimo dosah paměti, záznamu nebo tradice, dobu neurčitě starou, „prastarý čas mimo dochované paměti nebo záznamy“. Tento termín je využíván za různými účely, jde např. také o nevyvratitelnou právní domněnku.\n\nV anglickém právu a v právech od něj odvozených „od nepaměti“ znamená „čas před právní historií a před právní pamětí“. V roce 1275, od prvního \"Statute of Westminster\", byl tento čas omezen vládou Richarda I., začínající 6. červencem 1189, datem králova nástupu na trůn. Od tohoto data byl nutný důkaz o neporušeném držení nebo užívání jakéhokoli práva, aby za určitých okolností došlo k originárnímu nabytí vlastnictví. V roce 1832 bylo „od nepaměti“ redefinováno jako „čas, kam paměť lidstva nesahá\". Plán datovat právní paměť od fixního času byl opuštěn; místo toho bylo rozhodnuto, že práva, která byla užívána dvacet let (nebo proti státu třicet let), by neměla být zrušena pouze dokázáním toho, že předtím užívána (protiprávní držbou) nebyla.\n\nCourt of Chivalry prý pro heraldické účely definoval „od nepaměti“ jako období před rokem 1066.\n"}
{"id": "821564", "url": "https://cs.wikipedia.org/wiki?curid=821564", "title": "Ludvík Lacina", "text": "Ludvík Lacina\n\nLudvík Lacina (* 25. července 1868 Nedakonice – 15. srpna 1928 Valašské Meziříčí), byl český katolický kněz, vojenský kaplan, major ve výslužbě, vysvěcený a působící ve Slovinsku v diecézi Görz (Gorica), stal se podkladem pro literární postavu románu Jaroslav Haška.\n\nNarodil se v Nedakonicích (31 km jihozápadně od Zlína). Na kněze byl vysvěcen 18. dubna 1892 v Gorici. Po vysvěcení se stal kaplanem v Šempeter pri Gorici. Byl velmi aktivní na kulturním poli, zvláště v muzice. Založil sbor, který vedl až do svého odchodu do Vídně.\n\nOd října 1906 se stal vojenským kaplanem (feldkurat) rakousko-uherské armády.\n\nMateriály z období Lacinova působení jako feldkuráta během I. světové války se nacházejí ve vídeňském válečném archivu.\n\nPodle záznamu o osobním stavu diecéze Görz z roku 1923, kdy je zde poznámka: \"»cuartus castr.«\", lze soudit, že byl stále ještě v činné službě jako vojenský kaplan, ovšem v armádě nového československého státu. Dosáhl vojenské hodnosti majora. Byl vynikajícím hudebníkem a jako zdatný klavírista se objevoval i na koncertním pódiu. Zemřel ve Valašském Meziříčí.\n\nPodle některých indicií je tento \"feldkurat\" totožný s literární postavou feldkuráta \"Ludvíka Laciny\" ve čtyřdílném románu Jaroslav Haška \"Osudy dobrého vojáka Švejka za světové války\". Jednotlivé postavy tohoto románu většinou mohly mít podklad v reálných osobách, ať už jimi byl hlavní hrdina Josef Švejk nebo ostatní postavy. Bývá o něm uváděno, že se narodil v roce 1868, žil v městečku Krásno nad Bečvou (nyní součást Valašského Meziříčí), kde vlastnil reprezentativní vilu.\n\n"}
{"id": "821566", "url": "https://cs.wikipedia.org/wiki?curid=821566", "title": "Ingrid Superstar", "text": "Ingrid Superstar\n\nIngrid Superstar byla americká herečka. Byla jednou ze superstars Andyho Warhola a hrála v jeho filmech \"Hedy\", \"Chelsea Girls\" (1966), \"Bike Boy\", \"The Nude Restaurant\", \"I, a Man\" (1967) a \"San Diego Surf\" (1968). Rovněž „hrála“ v několika Warholových screen testech. 7. prosince 1986 zmizela a dodnes ji nikdo nenašel. Pravděpodobně zemřela, ale její tělo se nikdy nenašlo. Ve filmu \"Factory Girl\" z roku 2006 ji ztvárnila Mary Elizabeth Winstead.\n"}
{"id": "821567", "url": "https://cs.wikipedia.org/wiki?curid=821567", "title": "Malý Mlýnek", "text": "Malý Mlýnek\n\nMalý Mlýnek je usedlost na Pstružném potoce pod vsí Kochánov, kde stával mlýn. Kdy se v těchto místech objevil první mlýn není známo, ale na mapách I. vojenského mapování z roku 1764 až 1768 byl mlýn již zaznamenán. Prvně zmíněným mlynářem byl Václav Petřík, který je uveden v gruntovní knize. Provozoval mlýnskou živnost mezi roky 1770 až 1782. Pak následovalo několik dalších mlynářů. V kochánovské matrice narozených v roku 1799 je uvedeno, že Malomlejnský mlýn měl číslo popisné 10. V té době vlastnil mlýn Franz Pross.\n\nV roce 1849 mlýn koupil Josef Kolář, jehož rod pocházel z obce Čečkovice nedaleko Chotěboře. Od roku 1849 rod Kolářů, mlynářů a sekerníků v Kochánově působil dalších 90 let. První matriční záznam o narození potomka místního mlynáře Josefa Koláře je z roku 1851, kdy se narodil syn jménem Josef (v pořadí II.) Byl druhým pokračovatelem dlouhé tradice mlynářů v Kochánově. Postupně se mlynářská živnost v Malém Mlýnku rozrůstá, Josefu (\"II.\") se v roce 1884 narodil syn a dostal opět jméno Josef (\"III.\"). Za jeho působení je Malý Mlýnek rozdělen dvorem na část průmyslovou a hospodářkou. Průmyslová část měla parní pilu, bednárnu, válcový mlýn, výrobu ovesných vloček a sušárnu brambor. Hospodářská část měla chlév, stáj, velkou stodolu, kočárovnu a kovárnu.\n\nV roce 1884 byl kochánovský mlýn v Malém Mlýnku přečíslován, obdržel č.p. 21 a byl převeden katastrálně do Radostovic a přestal být Kochánovem.\n\nJosef Kolář (\"III.\") byl otec ze mlýna, o kterém psal Zdeněk Matěj Kuděj a Jaroslav Hašek. Bývaly to prý ve mlýnku podle vyprávění pamětníků veselé zábavy, kterých se účastňoval i malíř Jaroslav Panuška. Za jeho života ovšem také došlo k velkému rozvoji firmy.\n\nV roce 1921 vystavěl Josef Kolář z Malého Mlýnka na zastávku železnice pod Mrzkovicemi úzkokolejnou vlečku podél potoka. K tomu musel na vlastní náklady postavit most přes řeku Sázavu. Most se v roce 1931 při přepravě kamene z lomu v Malém Mlýnku zřítil. V roce 1933 se Kolářovi dostali do problémů a bylo nařízeno vyrovnávací řízení, proběhla dražba a od 18. března 1938 vše získalo \"Rolnické družstvo skladištní\" pro okresy Ledeč a Dolní Kralovice. V roce 1938 rod Kolářů natrvalo opouští Malý Mlýnek a pokračuje v nedalekých Mrzkovicích ve výrobě ovesných vloček v provozu zvaném \"Vločkárna\".\n\nRolnické družstvo pokračovalo ve výrobě do roku 1941, kdy byla výroba zastavena. V roce 1942 byla u Pstružného potoka přestavěna bývalá pila na dům čp. 35 s kovárnou a dále byl postaven dům čp. 33, který sloužil jako kantýna. Rolnické družstvo bylo zrušeno v roce 1948 a celý areál převzal v roce 1952 Krajský výkupní podnik Jihlava. V roce 1962 se majitelem objektu bývalého mlýna na ovesné vločky stal podnik Textil Pardubice, který si v objektu zřídil skladové prostory. V hospodářských budovách naproti bývalému mlýnu byly v 50. letech 20. století obnoveny chlévy pro dobytek, které provozovalo JZD Lipnička. Chlévy byly zrušeny kolem roku 1970. Sklady textilu byly zrušeny v roce 1995 a celý objekt byl prodán v dražbě.\n"}
{"id": "821568", "url": "https://cs.wikipedia.org/wiki?curid=821568", "title": "Motel smrti", "text": "Motel smrti\n\nMotel smrti (anglicky \"Vacancy\") je americký hororový film z roku 2007, který režíroval Nimród Antal.\n\nRozhádaní novomanželé David a Amy se kvůli zácpě na dálnici rozhodnout zkrátit si cestu. Když se jim však pokazí auto, rozhodnou se přespat v nedalekém motelu U Borovic. Přípravu na odpočinek jim však znepříjemní videokazety s nahrávky přímo z jejich pokoje, kde jsou nedávní klienti napadeni a pozabíjeni skupinou lidí. Náhle je také naruší děsuplné bouchání na dveře jejich pokoje, s čímž se David rozhodne vypořádat. Ale s Amy později poznají pravdu, když zjistí, že se stali oběťmi zdejších majitelů, kteří si vraždění natáčejí pomocí skrytých kamer. Spolu ale najdou cestu ven podzemními cestami, kudy se vrahové dopravují do jednotlivých pokojů. Nastává jejich noční můra.\n"}
{"id": "821576", "url": "https://cs.wikipedia.org/wiki?curid=821576", "title": "Konopí indické", "text": "Konopí indické\n\nKonopí indické (lat. \"Cannabis indica\" resp. \"Cannabis sativa\" subsp. \"indica\" nebo \"Cannabis sativa\" var. \"indica\") je druh (resp. v závislosti na systému poddruh/varieta) rostliny z čeledi konopovité (\"Cannabaceae\").\n\nPůvodní konopí indické pochází ze Střední Asie, přesněji ze severní oblasti Himálaje a Hindúkuše.\n\nNízké rostliny dorůstají do 1 m výšky. Jsou velmi husté, stonek není tak vláknitý jako u konopí setého. Jsou silně větvené a hustě olistěné. Samičí květenství je hustě žláznaté, semena v době zralosti sama odpadávají. Kvete dříve a kratší dobu než konopí seté kvůli brzkému příchodu zimy v oblastech, odkud pochází.\n\nMá na listech a samičích květenství vrstvu pryskyřice obsahující kanabinoidy (zejména THC, CBD, CBC) a pěstuje a využívá se hlavně jako droga marihuana.\n\n"}
{"id": "821577", "url": "https://cs.wikipedia.org/wiki?curid=821577", "title": "Marián Kapusta", "text": "Marián Kapusta\n\nMarián Kapusta (* 8. září 1956) byl slovenský a československý politik, po sametové revoluci poslanec Sněmovny lidu Federálního shromáždění za Kresťanskodemokratické hnutie, později za Slovenské kresťansko-demokratické hnutie.\n\nVe volbách roku 1990 zasedl za KDH do Sněmovny lidu (volební obvod Západoslovenský kraj). Na jaře 1992 přešel do poslaneckého klubu Slovenského křesťansko-demokratického hnutí. Ve Federálním shromáždění setrval do voleb roku 1992.\n\n"}
{"id": "821582", "url": "https://cs.wikipedia.org/wiki?curid=821582", "title": "Giovanni Domenico Orsi", "text": "Giovanni Domenico Orsi\n\nGiovanni Domenico Orsi, někdy také de Orsini (1634 Vídeň – 14. července 1679 Praha), byl italský architekt a stavitel, který se podílel na mnoha raně barokních církevních i občanských stavbách a přestavbách v Praze a v českých zemích vůbec.\n\nV Čechách pracoval už jeho otec, Giovanni Battista Orsi (Loreta v Praze, 1626). Giovanni Domenico pracoval zprvu pod vedením Carla Luraga, později se osamostatnil a stavěl zejména ve službách královského místodržícího a nejvyššího purkrabího Bernarda Ignáce Jana z Martinic a jezuitského řádu. Podílel se na stavbě hradčanských a malostranských hradeb a navrhl i opevnění Chebu. Když roku 1679 zemřel, živnost po něm převzala jeho vdova Anna Ludmila.\n\n\n"}
{"id": "821596", "url": "https://cs.wikipedia.org/wiki?curid=821596", "title": "Proces s Ludvíkem XVI.", "text": "Proces s Ludvíkem XVI.\n\nProces s Ludvíkem XVI. bylo zasedání Národního konventu od 10. do 26. prosince 1792, při kterém byl francouzský král shledán vinným ze zločinu velezrady a spiknutí proti státu. Dne 15. ledna 1793 Konvent odhlasoval pro panovníka trest smrti, který byl vykonán 21. ledna.\n\nDne 10. srpna 1792 zaútočili republikáni na Tuilerijský palác, kde byl internován Ludvík XVI. se svou rodinou. Na mimořádném zasedání Národního shromáždění bylo rozhodnuto o umístění královské rodiny do kláštera feuillantů a 13. srpna byla převezena do pařížského Templu. Dne 20. září 1792 poprvé zasedalo nově zvolené shromáždění pod názvem Konvent, který odhlasoval zrušení monarchie a o dva dny později vyhlásil První francouzskou republiku. Poslanci debatovali o dalším osudu krále. Dne 1. října Konvent stanovil 24 člennou komisi pověřenou inventarizací královských dokumentů (korespondence, dohody, registry), které byly nalezeny v Tuilerijském paláci. Komise dne 6. listopadu předložila \"Zprávu o zločinech připisovaných Ludvíkovi Kapetovi\". Následný objev tzv. železné truhly v Tuilerijském paláci 20. listopadu vedl k nevyhnutelnému procesu. Podle revolucionářů dokumenty nalezené v tajné truhle nezvratně dokazovaly zradu Ludvíka XVI.\n\nDne 3. prosince 1792 Národní konvent rozhodl, že Ludvíka XVI. bude soudit on sám. Proces začal 10. prosince. Jako královi obhájci byli 12. prosince určeni Chrétien Guillaume de Lamoignon de Malesherbes, François-Denis Tronchet a Romain de Sèze, \n\nJednání trvalo do 26. prosince a král byl shledán vinným. Dne 15. ledna 1793 poslanci hlasovali pro trest smrti. Ze 721 členů pro popravu hlasovalo 361 poslanců, rozhodla tedy většina jednoho hlasu. Panovník byl popraven gilotinou 21. ledna 1793 na \"Place de la Révolution\".\n\n"}
{"id": "821597", "url": "https://cs.wikipedia.org/wiki?curid=821597", "title": "Anselm Strauss", "text": "Anselm Strauss\n\nAnselm Leonard Strauss (18. prosince 1916, New York – 5. září 1996, San Francisco) byl americký sociolog, známý především na poli sociologie medicíny (téma nevyléčitelně nemocných). Spolu s Barney Glaserem položili základ zakotvené teorii – grouded theory – kvalitativní metodě, založené především na analýze rozhovorů.\n\nPatří do proudu sociologie Chicagské školy, kde byl jedním z žáků Herberta Blumera. \nStrauss pocházel z rodiny rakouských imigrantů. Narodil se v New Yorku, ale kvůli problémům s průduškami se po střední škole odstěhoval na doporučení lékaře do Arizony. Následně se ale přestěhoval kvůli studiu biologie na University of Virginia (1939, Bc.), poté se přesunul do Chicaga, kde vystudoval sociologii (1942, 1945 PhD). Zde byl ovlivněn symbolickým interakcionismem Herberta Blumera.\n\nV letech 1944–1947 byl na Lawrence College ve Wisconsinu, kde pracoval s Alfredem Lindesmithem (1949 vydali knihu Sociální psychologie). V roce 1952 vrátil do Chicaga jako asistent prof. E. Hughese (první vlna chicagské školy) – a zařadil se tak mezi ty, kteří jsou označováni jako „druhá vlna chicagské školy“ – H. S. Becker, E. Goffmann. V roce 1960 odešel na Kalifornskou zdravotní školu, kde založil sociálně-psychologickou sekci. \n\nA. Strauss byl v letech 1962 a 1970 konzultantem Světové zdravotnické organizace (WHO).\n"}
{"id": "821600", "url": "https://cs.wikipedia.org/wiki?curid=821600", "title": "Paul Felix Lazarsfeld", "text": "Paul Felix Lazarsfeld\n\nPaul Felix Lazarsfeld (13. února 1901 Vídeň – 30. srpna 1976 New York) byl rakousko-americký sociolog židovského původu, jedna z klíčových postav americké sociologie dvacátého století. Věnoval se zejména statistickým metodám a výzkumu veřejného mínění. Do roku 1935 působil na univerzitě ve Vídni, kde provedl patrně první rozsáhlý výzkum v oblasti rozhlasového vysílání. Po emigraci v roce 1934 se usadil ve Spojených státech amerických, kde postupně působil na univerzitách v Newarku, Princetonu a New Yorku. Založil a řídil několik vědeckých institucí v Rakousku i ve Spojených státech amerických se zaměřením na komunikační výzkum, další obdobná střediska zakládat pomáhal. V letech 1937–1940 byl ředitelem rozsáhlého výzkumu známého jako \"Princeton Radio Project\". Spolupracoval s mediálním teoretikem Elihu Katzem.\n\nPaul Felix Lazarsfeld se narodil roku 1901 v židovské rodině ve Vídni, kde jej již od mládí ovlivňovalo tehdejší socialistické hnutí a aktivity skupiny logiků, filozofů a teoretiků vědy známého jako Vídeňský kroužek. Na vídeňské univerzitě studoval aplikovanou matematiku, studium dokončil v roce 1925 získáním titulu Ph.D. Vedle matematiky se věnoval též psychologii, již studoval u Karla a Charlotty Bühlerových. Jeho zájem o oblast aplikované sociologie vyústil nejdříve v sérii komerčních výzkumů se studenty vídeňské univerzity, v roce 1931 pak založil nezávislé výzkumné středisko pro hospodářskou psychologii (\"Wirtschaftspsychologische Forschungstelle\"), které se specializovalo na výzkum trhu pro průmyslové a obchodní společnosti z Rakouska i zahraničí. V letech 1929–1933 působil Lazarsfeld jako docent aplikované psychologie na vídeňské univerzitě. Jeho první manželkou byla doktorandka Vídeňské univerzity Marie Jahodová (taktéž Židovka a socialistka), jež s Lazarsfeldem spolupracovala na některých výzkumných projektech. Roku 1930 se jim narodila dcera Lotte Franziska Lazarsfeldová (později Bailynová), pozdější profesorka managementu na M.I.T. Lazarsfeld a Jahodová se rozvedli v roce 1934.\n\nLazarsfeldovy aktivity byly částečně financovány Rockefellerovou nadací, jejíž fond spravovali právě manželé Bühlerovi. Od téže nadace získal grant, jenž mu umožnil v roce 1933 odjet do Spojených států amerických. Původně roční pobyt si Lazarsfeld na jeho konci o rok prodloužil, v létě 1935 pak z důvodu rozmachu fašismu v Rakousku a s tím spojenému přijetí protisocialistických zákonů zažádal v USA o přistěhovalecké vízum. Díky Robertu Lyndovi, s nímž navázal kontakt již během svého stipendijního pobytu, získal Lazarsfeld bezprostředně po emigraci v USA práci. Šlo o statistický rozbor dotazníků o volbě povolání, které vyplnilo 100 000 mladých lidí z New Jersey, jejichž analýzu nechtěl provádět žádný z amerických analytiků. Po dohodě s Frankem Kingdomem, prezidentem univerzity v Newarku, zakládá Lazarsfeld při této univerzitě výzkumné centrum (University of Newark Research Center). V téže době si vzal za ženu Hertu Herzogovou, svou dlouholetou spolupracovnici a bývalou žákyni z vídeňské univerzity, jež taktéž emigrovala do Spojených států amerických.\n\nTřetí vědecká instituce, kterou Lazarsfeld založil a v letech 1937–1940 i řídil, vznikla při princetonské univerzitě a věnovala se výzkumu amerického rozhlasu, který je známý pod názvem „Princeton Radio Project“. Spolu s Lazarsfeldem jej vedl princetonský psycholog Hadley Cantril a ředitel rozhlasové stanice CBS Frank Stanton. V roce 1939 se výzkum rozhlasu přestěhoval do New Yorku, jenž byl v té době sídlem všech významných rozhlasových společností. Výzkumné centrum vzniklé při Kolumbijské univerzitě se začalo zabývat vedle rozhlasu i dalšími tématy, což vedlo v roce 1945 k jeho přejmenování na Středisko aplikovaného sociálního výzkumu (The Bureau of Applied Social Research, zkráceně BASR). Lazarsfeld setrval v pozici ředitele střediska do roku 1950, za jeho vedení získalo BASR pověst jedné z nejznámějších laboratoří empirického sociálního výzkumu. Lazarsfeld byl též jmenován profesorem sociologického oddělení Kolumbijské univerzity, na níž působil až do roku 1970. Kromě své vlastní vědecké a akademické činnosti podporoval vznik obdobných výzkumných středisek v Oslo a ve Vídni. Jeho syn Robert Lazarsfeld je profesorem algebraické geometrie na michiganské univerzitě.\n\nV roce 1933 provedl Paul Felix Lazarsfeld společně s Marií Jahodovou a Hansem Zeiselem empirický terénní výzkum v rakouské obci Marienthal, jež byla postižena vysokou mírou nezaměstnanosti. V tomto výzkumu, který je považován za důležitý milník v oblasti sociografie, mapovali na sociální a psychologické následky v komunitě nezaměstnaných pomocí kvalitativních i kvantitativních metod. Jednotlivé rodiny, které nezaměstnanost postihla, bylo dle výsledků jejich pozorování možné rozdělit na nezlomené (vytrvale hledají zaměstnání), rezignované (na získání zaměstnání již nevěří, ale se situací se vyrovnánají poklidně), zoufalé (objevuje se pocit marnosti) a apatické (deprese, sklony k alkoholismu, zanedbávání rodiny).\n\nSvé aktivity v oblasti komunikačního výzkumu zahájil Lazarsfeld spoluprací s první rakouskou rozhlasovou společností Radio Verkehrs AG (RAVAG). V květnu 1931 proběhl na vlnách RAVAG pod Lazarsfeldovým vedením psychologický experiment tehdejší doktorandky Herty Herzogové (jeho budoucí manželky), v rámci nějž měli posluchači na základě vyslechnutých zvukových záznamů tipovat podle hlasu některé vlastnosti neznámých interpretů. I díky úspěchu tohoto projektu získal Lazarsfeld od vídeňského rozhlasu zakázku na rozsáhlý empirický výzkum mezi jeho posluchači, který se tak stal prvním velkým projektem výzkumného centra \"Wirtschaftspsychologische Forschungstelle\". Průzkum se odehrál v listopadu 1931, kdy byly ve všech rakouských trafikách k dostání dotazníky pro rodiny využívající služeb RAVAG. Dotazník zkoumal názor abonentů na jednotlivé pořady či obvyklou dobu poslechu vysílání. Ze 400 000 domácností přihlášených k poslechu rozhlasu jich odevzdalo dotazník 38 000, celkový počet respondentů tak byl zhruba 110 000. Zpracování výsledků výzkumu trvalo Lazarsfeldovi celý rok, na celý projekt se následně zapomnělo a Lazarsfeld se o něm zmínil až ve své autobiografii z roku 1968. V roce 1974 výsledky téměř 40 let starého výzkumu prezentoval na jedné z přednášek v rámci Salzburských humanistických rozhovorů, samotná závěrečná zpráva projektu v rozsahu 52 stran byla poprvé publikována až v roce 1996.\nDalším projektem Paula Felixe Lazarsfelda v oblasti masových médií byla analýza dat o prodeji 24 nejvýznamnějších amerických časopisů v 90 městech Spojených států amerických, které během svého působení na newarské univerzitě porovnával se statistickými údaji o obyvatelstvu. V rámci tohoto projektu, který zahájil mimo jiné s cílem zabavit své nezaměstnané studenty výpočty, stanovil tzv. \"čtenářské skóre\" jednotlivých oblastí USA (rozdíl mezi počtem měst s velkou a malou čteností časopisů v rámci dané oblasti). Kromě něj vypočítal i jejich \"kulturní skóre\", když časopisy rozdělil podle jejich obsahu na časopisy nejvyšší (Atlantic Monthly, National Geographic, Time, Literary Digest) a naopak nejnižší (\"True Story\", \"True Confession\", \"Detective Magazine\", \"Motion Picture Magazine\") kulturní úrovně. V obou částech výzkumu dosáhla nejvyššího skóre pacifická oblast USA.\n\nŘeditelem projektu financovaného Rockefellerovou nadací se Lazarsfeld stal v roce 1937. Společně s ním projekt z pozic náměstků řídili psycholog Hadley Cantril a Frank Stanton z rozhlasového koncernu CBS. Ústředí projektu bylo na univerzitě v Princetonu, výzkumů se účastnilo i Lazarsfeldovo výzkumné středisko v Newarku a studenti tamní univerzity, ačkoli vazba na Newark postupem času slábla, výzkum se soustředil do výzkumného střediska přímo v Princetonu a roku 1938 se přesunul do New Yorku. Ve svých počátcích se projekt značně inspiroval Lazarsfeldovou činností na poli posluchačského výzkumu, jemuž se před emigrací věnoval ve spolupráci s vídeňským rozhlasem RAVAG.\n\nMezi témata, jimž se projekt věnoval, se zařadil vliv rozhlasového vysílání na veřejné mínění. Lazarsfeld jej popisoval v článku věnujícím se případu senátora nominovaného na funkci člena nejvyššího soudu. Po této nominaci vyšlo najevo, že dotyčný je sympatizantem hnutí Ku Klux Klan, což rozpoutalo několikatýdenní veřejnou diskuzi, která vyvrcholila rozhlasovým projevem dotyčného senátora. Klíčovým tématem výzkumu byla otázka, jaký vliv má na původně nerozhodnuté občany skutečnost, zda onen rozhlasový projev poslouchali, či neposlouchali.\n\nVedle toho se výzkumné středisko zaměřilo i na analýzu spokojenosti posluchačů s rozhlasovým programem. Její vývoj byl sledován pomocí Lazarsfeldova analyzátoru programu, přístroje sestrojeného modifikací polygrafu, který zaznamenával momentální spokojenost skupiny posluchačů v závislosti na čase. Každý z maximálně desetičlenné skupiny posluchačů měl k dispozici červené a zelené tlačítko, jejichž stisknutím dával najevo, zda se mu právě poslouchaná pasáž líbí či nelíbí (neutrální názor mohl vyjádřit tím, že obě tlačítka uvolnil). Tlačítka ovládala dvojici per, která zaznamenávala vývoj počtu pozitivních (červeným inkoustem) a negativních (černým inkoustem) reakcí na neustále se posouvající papír. Další dvojice per zaznamenávala na okraj papíru čas. Po skončení pořadu byl s posluchači veden rozhovor, v rámci nějž své názory na jednotlivé pasáže pořadu vysvětlovali.\n\nMezi klíčové objekty výzkumu princetonského střediska se řadil vzájemný vztah mezi rozhlasovým vysíláním a tištěnými novinami. Na toto téma vydal Lazarsfeld roku 1940 publikaci „Rádio a tištěná stránka“ (\"Radio and the Printed Page\"). V jejím úvodu nastolil otázku, do jaké míry může rozhlas zvýšit množství seriózních informací nad rámec těch, které již dříve přinesl tisk. Lazarsfeld se zaměřil také na to, zda lidé nižší kulturní úrovně poslouchají vážné rozhlasové pořady. Výsledkem jeho práce bylo zjištění, že zatímco lidé s nižší kulturní úrovní věnují poslechu rozhlasu mnohem více času než kulturně vyspělejší obyvatelstvo, v poslechu vážných pořadů převažují osoby na vyšší kulturní úrovni. Lazarsfeld se věnoval též hledání vhodné strategie, kterou by měl rozhlas zvolit, aby byl schopen přilákat k těmto vážným pořadům co největší publikum z řad kulturně vyspělejšího obyvatelstva. Publikace analyzuje též výhody rozhlasového vysílání oproti tištěným novinám. Velkou přednost rozhlasu vidí Lazarsfeld v rychlosti, neboť rozhlas je schopen nabídnout důležité informace jako první. Pozitivně hodnotí i skutečnost, že je při poslechu rozhlasu možné se věnovat i jiným činnostem. Výhodou tištěných novin je oproti tomu komplexnost informací nebo fakt, že se jim čtenář nemusí věnovat v pevně stanoveném čase. Vyzdvihuje také možnost přeskočení textů, které čtenář nepovažuje za podstatné.\n\nLazarsfeld je autorem či spoluautorem mnoha vědeckých publikací a esejů zavývajících se výzkumem veřejného mínění i statistickými metodami. Následující seznam zahrnuje v chronologickém pořadí jeho nejvýznamnější publikace, jak je uvádí Velký sociologický slovník Miloslava Petruska.\n\n\n"}
{"id": "821601", "url": "https://cs.wikipedia.org/wiki?curid=821601", "title": "Howard Saul Becker", "text": "Howard Saul Becker\n\nHoward Saul Becker (* 18. dubna 1928 Chicago) je americký sociolog, zaměřený především na téma sociálních deviací, umění a hudby. Přičinil se také na poli sociologické metodologie.\n\nJeho nejznámějším dílem je kniha \"The Outsiders\", jež zatím nebyla přeložena do češtiny. Zde rozvíjí tzv. nálepkovací teorii.\n\nBecker tvrdí, že deviantem je někdo, komu byla úspěšně aplikována nálepka devianta, za deviantní chování pak označujeme chování těchto lidí. Deviaci chápe jako důsledek reakce ostatních na osobu devianta. To znamená, že nepředpokládá, že se tyto osoby skutečně dopustily deviantního jednání nebo porušily nějaké pravidlo, protože proces označování za devianty nemusí být vždy neomylný. Becker vnímá deviaci jako uměle vytvořenou charakteristiku, jako kolektivní akci a ne jako kvalitu člověka, jeho určitého jednání nebo chování.\n\nDeviant se odchyluje od pravidel společenské skupiny – je outsiderem.\n\nHoward S. Becker narozen 18. dubna 1928 v nejlidnatějším městě státu Illinois, v Chicagu. Právě v jeho rodném městě strávil veškerá studentská léta. Získal zde na soukromé Chicagské univerzitě všechny své tituly od bakalářského po doktorský. Zároveň Howard S. Becker během svého studia hrál na piano na univerzitním kampusu, ale i po různých jazzových podnicích a barech. Tyto jazzové bary ho přivedly ke kouření marihuany, jejíž konzumací se poté jakožto sociolog začal zabývat. Výzkum kouření marihuany inspiroval Howarda S. Beckera pro jeho nejvýznamnější knihu „Outsiders“. Po dokončení svého studia ve 23 letech hledal práci jakožto profesor na univerzitě, ale pro jeho neflexibilnost se Becker spíše přiklonil k hudbě, než aby vycestoval z Chicaga do menšího města. Bylo to též dáno faktem, že Howard Becker viděl práci spíše v hudbě nikoliv v sociologii, kterou bral spíše jako koníček. Naskytla se mu ale možnost práce na Stanfordově univerzitě, kterou přijal. Poté přijal roli profesora na „Northwestern University“, kde učil od roku 1965 do roku 1991. Od roku 1991 přednášel na několika univerzitách. V roce 1998 byl oceněn Americkou asociací sociologů „Career of Distinguished Scholarship“ a až v roce 1999 odešel do důchodu. Nicméně i dnes je Howard Becker aktivní, a to na pařížské univerzitě Paris-Est-Marne-la-Vallée. Howard Becker zatím napsal celkem 13 knih.\n\nBecker v knize \"The Outsiders\" popisuje, jak se u člověka postupně vyvíjí deviantní identita. Jedinec je označen jako deviantní (primární deviace) a díky tomuto štítku na sebe pohlíží jako na odlišného od většinové společnosti. Becker se domnívá, že většina lidí myslí nebo sní do určité míry deviantním způsobem, označením se tyto prvky aktivují a deviantní kariéra se začne rozvíjet. Proces přistižení a označení za deviantní osobu z pozice autority je nejdůležitějším krokem na cestě k sekundární deviaci.\n\nDalším krokem je přijetí deviantního štítku. Ten přebíjí a potlačuje ostatní definice jedince (status kriminálníka je silnější než status rodiče, souseda, přítele atd.). Ostatní člověka nazírají skrze tento dominantní status a mají tendenci předpokládat, že jedinec vlastní i negativní vlastnosti, které jsou s tímto označením obvykle spojené. Vzhledem k tomu, že identita jedince je odvozena převážně z pohledu ostatních, má jedinec tendenci pohlížet na sebe skrze své deviantní označení. To může produkovat sebenaplňující se proroctví.\n\nJedinec poté, co je veřejně označen za devianta, může být odmítán mnoha sociálními skupinami (např . vyhýbání přátel, odmítnutí zaměstnavatele). Oficiální léčba deviace může mít podobné účinky, neboť často zabraňuje běžnému vykonávání každodenního života, tak jak byl člověk zvyklý.\n\nDeviantní kariéra je dokončena, když se jedinec připojí k organizované skupině, kde potvrzuje a přijímá jejich (a tedy i svou) deviantní identitu. Skupina mu poskytuje podporu a porozumění, ukazuje, jak s označením žít a jak se vyhnout problémům ve společnosti. Když se jedinec připojí k této subkultuře, začne sebe dříve nebo později vidět jako deviantní osobu a jednat ve smyslu tohoto sebepojetí. V tu chvílí se deviantní identita stává dominantní.\n\nSociologický pohled definuje deviaci jako přestupek proti nějakému dohodnutému pravidlu. Becker hovoří také o lidech v pozici moci a autority, kteří vytvářejí a prosazují tato pravidla. Takové jedince označuje jako morální podnikatele.\n\n"}
{"id": "821608", "url": "https://cs.wikipedia.org/wiki?curid=821608", "title": "Tomáš Rada", "text": "Tomáš Rada\n\nTomáš Rada (* 28. září 1983, Praha) je český fotbalový záložník či obránce hrající za český klub 1. FC Slovácko. Mimo Česko působil na klubové úrovni v Turecku v Sivassporu. Jeho mladší bratr Jakub je rovněž prvoligový fotbalový záložník.\n\nS fotbalem začal v pražské Spartě a prošel všemi jejími mládežnickými výběry. V roce 2003 odešel do Mostu, odkud se v následujícím roce vrátil zpět do Sparty. Do áčka se ovšem probojovat nedokázal a v roce 2005 přestoupil do plzeňské Viktorie. Té postupně pomohl ve vzestupu, zahrál si i 2 zápasy v kvalifikaci Evropské ligy. V zimě mistrovské sezony 2010/11 (konkrétně v lednu 2011) spolu s Jakubem Navrátilem přestoupil do tureckého Sivassporu, kde podepsal kontrakt do léta 2014. Klub se stal hráčovým prvním zahraničním angažmá. V Süper Lig ze začátku nastupoval pravidelně, ale postupně dostával méně příležitostí. V létě 2012 odešel hostovat do Vysočiny Jihlava. Zde nastoupil ve 24 ligových utkání, vstřelil 1 gól (23. března 2013 zařídil výhru 1:0 nad Mladou Boleslaví). Po sezoně 2012/13 se vrátil do Sivassporu, odkud přestoupil do 1. FC Slovácko, kde se dohodl na tříletém kontraktu.\n\nFC Viktoria Plzeň\n\n\n"}
{"id": "821609", "url": "https://cs.wikipedia.org/wiki?curid=821609", "title": "Velký Libanon", "text": "Velký Libanon\n\nVelký Libanon ( ), úředním názvem Stát Velkého Libanonu (), od roku 1926 Libanonská republika (francouzsky \"Republique Libanaise\"), byl autonomní stát, tvořící v letech 1920 až 1943–4 součást Francouzského mandátu Sýrie a Libanonu (jako jeden z celkem šesti států tohoto mandátu). Velký Libanon vyhlásil 1. září 1920 francouzský generál Henri Gouraud. Hlavním městem byl Bejrút. 22. listopadu 1943 francouzská správa souhlasila s nezávislostí Velkého Libanonu, ke které úředně došlo 1. ledna 1944. Poslední francouzské jednotky odešly z Libanonu v roce 1946.\n"}
{"id": "821611", "url": "https://cs.wikipedia.org/wiki?curid=821611", "title": "Barney Glaser", "text": "Barney Glaser\n\nBarney Glaser (* 1930 San Francisco) je americký sociolog, známý, spolu s Anselmem Straussem, jako jeden ze zakladatelů zakotvené teorie.\n\nVystudoval ve Standfordu, studoval také současnou literaturu v Paříži a na univerzitě ve Freiburgu.\n\nNa Kolumbijské univerzitě byl jedním ze studentů P. F. Lazarsfelda a R. K. Mertona. PhD. studium dokončil 1961, poté začal spolu s A. Straussem pracovat na výzkumu nevyléčitelně nemocných - založeném na rozhovorech v kalifornských nemocnicích (vyšlo jako \"Awareness of Dying\", 1965). Tato práce měla úspěch, částečně i kvůli zodpovězení mnohých metodologických otázek, publikovali spolu se Straussem 1967 knihu \"The Discovery of Grounded Theory\". Později se však rozešli z důvodu neshody ohledně postupu kódování v rámci zakotvené teorie (vzájemnou úctu a respekt si však zachovali).\n"}
{"id": "821612", "url": "https://cs.wikipedia.org/wiki?curid=821612", "title": "Francouzsko-syrská válka", "text": "Francouzsko-syrská válka\n\nFrancouzsko-syrská válka (francouzsky \"la guerre franco-syrienne\") byla válka mezi Francií a Arabským královstvím Sýrie, vedená v roce 1920. Skončila francouzským vítězstvím, odchodem krále Fajsala I. do Iráku a ustavením Francouzského mandátu Sýrie a Libanon.\n\nV důsledku vyjednávání Georgese Clemenceaua v lednu 1920 došlo sporadicky k útokům na francouzské síly napříč Sýrií a nakonec Syrský kongres se v březnu 1920 shromáždil, aby prohlásil Fajsala za syrského krále a oficiálně zřídil Syrské arabské království s Hašímem al-Atassím jako předsedou vlády. Nezávislé arabské království Sýrie bylo vyhlášeno 8. března 1920 v Damašku ve zjevném sporu s Francouzi o povaze jeho vlády.\n\nBritové a Francouzi tuto akci okamžitě odmítli na konferenci v Sanremu, která byla svolána Společností národů v dubnu 1920. V krátké době se válka syrsko-arabských nacionalistů s Francouzi stala ničivou kampaní pro nové arabské království v Sýrii. Několik násilných incidentů v regionu iniciovaných arabskými milicemi, jako byla bitva u Tel Hai, vedlo k další mezinárodní podpoře. Poté, co dala Společnost národů Francii mandát Sýrie podle plánu (podle Francouzského plánu), vydal francouzský generál Gouraud syrské vládě ultimátum, aby rozpustila své jednotky a podrobila se francouzské kontrole. S obavami z výsledků dlouhého krvavého boje s Francií se král Fajsal vzdal 14. července 1920 ale jeho poselství se nedostalo ke generálovi a ministru obrany Jusufovi al-'Azmovi, který krále ignoroval, vedl armádu k Majsalúnu, aby bránil syrsko arabské království před francouzským postupem. Poslední zbytky Hašemitské vlády v Damašku se neochotně podřídily francouzskému ultimátu a rozpustily své zbylé jednotky.\n\nI přes to, že král Fajsal přijal francouzské ultimátum, se Jusuf al-'Azma odmítl vzdát. Zavelel malé armádě rozpuštěných vojáků a civilistů, špatně vyzbrojených vzhledem k moderní, dobře vybavené profesionální francouzské armádě, a vedl je k Majsalúnu. Přestože o výsledku bitvy neměl iluze, al-'Azma chtěl objasnit, že Sýrie se nevzdá bez bojů, aby francouzská okupační správa popírala jakoukoli legitimitu. Bitva u Majsalúnu vyústila v drtivou porážku syrského království. Francouzské síly pod velením generála Mariana Goybeta snadno porazily syrské jednotky. Yusuf al-'Azma byl zabit v bitvě.\n\nV závěrečné fázi války se konala dne 24. července 1920 mírová konference, když francouzské síly vstoupili do Damašku bez jakéhokoliv odporu. Další den bylo arabské království Sýrie oficiálně zrušeno a francouzská vláda byla oficiálně znovu obnovena.\n\nPo konferenci v Sanremu a porážce krátkodobé monarchie krále Fajsala I. v Sýrii v bitvě o Majsalún vytvořil francouzský generál Henri Gouraud na tomto území civilní správu. Mandátová oblast byla rozdělena do šesti států: Stát Damašek (1920), Stát Aleppo (1920), Alavitský stát (1920), Džebel Drúz (1921), autonomní Alexandrettský sandžak (1921) (dnešní provincieHatay v Turecku) a Velký Libanon (1920), ze kterého se později stal dnešní Libanon.\n"}
{"id": "821614", "url": "https://cs.wikipedia.org/wiki?curid=821614", "title": "Irácké království pod britskou správou", "text": "Irácké království pod britskou správou\n\nIrácké království pod britskou správou (arabsky \"الانتداب البريطاني على العراق\", anglicky \"Kingdom of Iraq under British Administration\") bylo mandátní území, spravované Spojeným královstvím. Rozkládalo se na území dnešního Iráku v letech 1920 až 1932. V jeho čele stál Fajsal I., který musel opustit Sýrii po prohrané francouzsko-syrské válce. Hlavním městem byl Bagdád. 3. října 1932 získalo území jako Irácké království nezávislost.\n"}
{"id": "821618", "url": "https://cs.wikipedia.org/wiki?curid=821618", "title": "Anglo-irácká válka", "text": "Anglo-irácká válka\n\nAnglo-irácká válka (anglicky \"Anglo-Iraqi War\", arabsky \"الحرب الأنجلو-عراقية\") bylo vojenské střetnutí britské armády s iráckou vzbouřeneckou vládou, vedenou Rašídem Alím al-Kajláním a podporovanou Německem a Itálií. Probíhalo od 2. do 31. května 1941. Skončilo britským vítězstvím, zamezením vlivu Osy na dění v Iráku a návratem probritské vlády prince Abd al-Iláha k moci.\n"}
{"id": "821621", "url": "https://cs.wikipedia.org/wiki?curid=821621", "title": "Jiří Kincl", "text": "Jiří Kincl\n\nJiří Kincl (* 24. listopadu 1939) byl český a československý politik, po sametové revoluci poslanec Sněmovny lidu Federálního shromáždění za Komunistickou stranu Československa, později za KSČM.\n\nVe volbách roku 1990 zasedl do Sněmovny lidu (volební obvod Severočeský kraj) jako bezpartijní za KSČ (KSČS), která v té době byla volným svazkem obou republikových komunistických stran. Po jejím postupném rozvolňování se rozpadla na samostatnou stranu na Slovensku a v českých zemích. V roce 1991 proto Kincl přešel do poslaneckého klubu KSČM. Za KSČM (respektive za koalici Levý blok) obhájil mandát ve volbách roku 1992. Ve Federálním shromáždění setrval do zániku Československa v prosinci 1992.\n\n"}
{"id": "821627", "url": "https://cs.wikipedia.org/wiki?curid=821627", "title": "VarioLF plus/o", "text": "VarioLF plus/o\n\nVarioLF plus/o je jednosměrná tramvaj od českých firem sdružených v Alianci TW Team (Pragoimex, KOS Krnov, VKV Praha), která je určena pro spřažení do soupravy v obousměrném provozu.\n\nOd 70. let 20. století plánovaná tramvajová trať na olomoucká sídliště Povel a Nové Sady se vzhledem k napjatým ročním rozpočtům daří realizovat průběžně teprve od roku 2012. Stavba se však nevyhnula rozdělení do tří realizačních etap, z nichž první dvě postrádají smyčku, takže jsou zakončeny úvraťově. Dopravní podnik města Olomouce proto zadal výběrové řízení pro dodávku čtrnácti kusů jednosměrných tramvají určených pro spřažení do soupravy v obousměrném provozu. Vítězem se staly Krnovské opravny a strojírny s tramvají VarioLF plus/o, cena za jeden vůz má být 21,9 milionu korun bez DPH.\n\nTramvaj vychází z typu VarioLF plus (jedná se o změnu v konstrukci vozidla, nikoliv o nový typ podle legislativy), oproti němuž má vůz v levém boku navíc dvoje dvoukřídlé dveře. Snížená podlaha nad podvozky je díky konstrukci podvozku Komfort plus ve výšce 650 mm nad temenem kolejnice, nízkopodlažní střední část se nachází ve výšce 350 mm.\n\nElektrická výzbroj Škoda umožňuje i spřažení vozu s tramvají VarioLF s elektrickou výzbrojí Europulse.\n\nDopravní podnik města Olomouce objednal v roce 2012 celkem 14 vozů, které byly dodány do konce roku 2013. Dodávka prvních dvou tramvají (č. 101 a 102) proběhla v dubnu 2013, během tohoto měsíce absolvovaly zkušební jízdy a do provozu s cestujícími poprvé vyjely 11. května na lince 2 jako sólo vozy. V běžné soupravě (101+102) byly poprvé nasazeny 14. května a v zapojení zadními čely k sobě (tzv. PX) jezdily s cestujícími premiérově 25. května 2013. Jako poslední byla na začátku prosince 2013 dodána dvojice vozů č. 113 a 114. První z nich vyjel do olomouckých ulic ještě koncem toho roku, tramvaj č. 114 pak v polovině ledna 2014.\n\n"}
{"id": "821629", "url": "https://cs.wikipedia.org/wiki?curid=821629", "title": "Tekoma vzpřímená", "text": "Tekoma vzpřímená\n\nTekoma vzpřímená (\"Tecoma stans\"), česky též protiha vzpřímená, je teplomilná okrasná rostlina která je pro atraktivní vzhled svých žlutých trubkovitých květů rozšířena téměř ve všech oblastech zeměkoule kde neklesá teplota pod bod mrazu.\n\nPochází ze subtropických a tropických oblastí Nového světa, od jihu Spojených států amerických až po sever Argentiny. Rostlina byla pro svůj vzhled a nenáročné pěstování rozšířena do Afriky, Jihovýchodní Asie, Austrálie i na ostrovy v  Tichomoří kde zplaněla a stala se obtížným plevelem.\n\nVe své domovině roste na poměrně neúrodných stanovištích s  vápnitou kamenitou půdou, v  roklích, okolo cest a ve světlých lesích s dlouhým obdobím sucha prostřídaným jen nízkými srážkami; pro svou malou náročnost se využívá k  zastavení eroze půdy. Naopak v nově osídlených oblastech upřednostňuje výživné, středně vlhké půdy a často je k vidění v  okolí lidských sídel kde rychle vytváří souvislé porosty na narušovaných místech. Vyrůstá do nadmořské výšky 1500 m n. m.\n\nNízké stromy nebo husté keře dorůstající do 5 m, zřídka i výše. V tropických oblastech jsou stálezelené a v chladnějších opadávají, snesou pokles teploty jen do -2 °C. Kořeny, z kterých rostlina opětovně obráží, u některých kultivarů přežijí mráz i pod -14 °C. Kůra kmene a starších větví dostává světle hnědou barvu a korkovatí. Na tenkých, nazelenalých větvích vyrůstají vstřícně krátce řapíkaté zpeřené listy až 40 cm dlouhé, jasně zelené a na spodní straně jemně chlupaté. Jsou složené ze 3 až 11 podlouhlých kopinatých nebo eliptických lístků se špičatým vrcholem a pilovitým okrajem. Největší koncový lístek dosahuje délky od 4 do 20 cm a šířky 1 až 6 cm, boční lístky bývají dlouhé 3 až 9 cm a široké 0,8 až 2,5 cm, jejich řapíčky jsou dlouhé do 1 cm.\n\nNápadné pětičetné oboupohlavné a jen slabě vonné květy mají stopky 4 až 8 mm dlouhé. Vyrůstají na koncích větviček ve vztyčených květenstvích hroznech které bývají až 20květé. Malý kalich je složen ze zelených trojúhlých lístků. Trubkovitá koruna je dlouhá až 6 cm; u báze je úzká, pak se nálevkovitě rozšiřuje a zakončena je překrývajícími se širokými laloky s lemem částečně zvlněným. Korunní lístky jsou barvy žluté, v květní trubce mají 7 načervenalých proužků. V květu jsou 4 chlupaté zakřivené tyčinky dvě a dvě nestejně dlouhé (1,5 až 2 cm) nesoucí čárkovité žluté prašníky a jedna kratší patyčinka délky jen 0,5 cm. Z protáhlého svrchního semeníku vyrůstá asi 2 cm dlouhá čnělka s dvoulaločnou bliznou. Květy opylují včely, motýli a přilétají k nim i kolibříci. Med vyrobený z pylu těchto květů je považován za jedovatý.\n\nPodlouhlé vřetenovité plody jsou hnědé tobolky ve tvaru lusků, na průřezu jsou kulaté a visí ve skupinách. Dosahují délky 16 až 20 cm a šířky jen 0,5 až 1 cm, na koncích jsou zúžené. Tobolky pukající podélně ve švu obsahují množství zploštělých semen, 7 až 9 mm dlouhých, která mají nažloutle bílá blanitá křídla. Ploidie: n = 18.\n\nTekoma vzpřímená se většinou rozmnožuje čerstvými semeny, která z jara klíčí v písčité půdě do 4 týdnů asi z 85 %. Řízky z polodřevnatých větviček zasazené v létě zakoření při velké vzdušné vlhkosti. Semena nebo přímo mladé rostlinky jsou nabízeny ke koupi zahradnickými závody.\n\nTekoma vzpřímená patří k oblíbeným tropickým rostlinám téměř po celé zeměkouli, v mírném podnebném pásmu (např. v ČR) se vysazuje do kontejnerů a přezimuje při teplotě 5 až 12 °C. Mimo klasické žluté barvy se pěstují také odrůdy kvetoucí oranžově. Květy po opadu vydrží ještě dlouho než uschnou, vytvářejí pod rostlinou zlatý koberec. Pro omlazení a zvýšení počtů květů ji lze v předjaří seřezávat a tvarovat\n\nRozkvetlých květů se používá k ochucení jídel a sirupů, kořene jako náhražky chmele při výrobě piva. Mladé větve a listy jsou alternativním krmivem pro skot a kozy. Dřevo se využívá k výrobě nábytku, luků a kanoi, dobře se opracovává a soustruží, slouží i jako palivo. Z listů se vyrábí insekticidní přípravky proti některým motýlím housenkám. Obsahují také sloučeniny zvané \"catnip\" které svou vůní lákají kočkovité, obdobně jako naše šanta kočičí.\n\nKvět rostliny se používá v lidovém léčitelství při léčbě cukrovky, drcená kůra k hojení povrchových ran a kořen při poranění vnitřních orgánů a zažívacích obtížích, odvar z listů slouží k přípravě nervového tonika a mírní alkoholem způsobenou nevolnost. Má však i nepříjemnou vlastnost, šťáva z listů ve větším množství podporuje růst kvasinek kandida bělostná (\"Candida albicans\") které způsobují na pokožce obtížně léčitelnou mykózu.\n\nTekoma vzpřímená je oficiální květinou Amerických Panenských ostrovů a národní květinou Bahamských ostrovů.\n"}
{"id": "821631", "url": "https://cs.wikipedia.org/wiki?curid=821631", "title": "Aleš Kladivo", "text": "Aleš Kladivo\n\nAleš Kladivo (19. ledna 1933 – 3. ledna 2004) byl český a československý politik, po sametové revoluci poslanec Sněmovny lidu Federálního shromáždění za HSD-SMS, později politik menších moravistických stran.\n\nVe volbách roku 1990 byl zvolen za HSD-SMS do Sněmovny lidu (volební obvod Jihomoravský kraj).Hnutí HSD-SMS na jaře 1991 prošlo rozkolem, po němž se poslanecký klub rozpadl na dvě samostatné skupiny. Aleš Kladivo pak v květnu 1991 přestoupil do klubu Hnutí za samosprávnou demokracii - Společnost pro Moravu a Slezsko 2. Ve Federálním shromáždění setrval do voleb roku 1992.\nUvádí se jako jeden ze zakladatelů Hnutí za samosprávnou demokracii - Společnosti pro Moravu a Slezsko. V červnu 1991 patřil mezi řečníky na pohřbu Boleslava Bárty.\n\nV 90. letech se uvádí jako předseda menší formace Hnutí za samosprávnou demokracii Moravy a Slezska, jež měla sehrát jistou roli v reorganizačních snahách moravistů a která byla zřízena coby satelitní strana při Českomoravské straně středu. V komunálních volbách roku 2002 neúspěšně kandidoval do zastupitelstva městské části Brno-střed za Moravskou demokratickou stranu. Uvádí se jako důchodce.\n\nZemřel 3. ledna 2004, smuteční obřad se konal 9. ledna 2004 na brněnském ústředním hřbitově.\n\n"}
{"id": "821635", "url": "https://cs.wikipedia.org/wiki?curid=821635", "title": "Egyptská arabština", "text": "Egyptská arabština\n\nEgyptská arabština (مصرى, \"masrí)\" je hovorový dialekt (nebo skupina dialektů) arabštiny, který se vyvinul na území Egypta. Ve svých počátcích byl ovlivněn koptštinou. Od spisovné arabštiny se liší ve fonologii, slovní zásobě, morfologii i syntaxi. Příkladem fonologického rysu je realizace hlásky ج, která se ve spisovné arabštině čte \"dž,\" v egyptské \"g,\" v některých dalších dialektech pak třeba \"ž:\" např. „hora“ se spisovně řekne \"džabal,\" egyptsky \"gebel\" a marocky \"žbel.\"\n\nEgyptská arabština je především hovorový jazyk, který nemá ustálenou psanou podobu. V oficiálním psaném projevu a v tisku se používá spisovná arabština. V beletrii se egyptský dialekt občas objevuje, zejména v dialozích. V takových případech se píše arabským písmem. Fonologické odlišnosti pak téměř nejsou vidět (zápis je stejný, čtení jiné). Ostatní odlišnosti (slovní zásoba, syntaxe) ale vidět jsou. V odborné lingvistické literatuře a obecně v publikacích, které se přímo egyptskou arabštinou zabývají, se pro její zápis často používá latinka obohacená diakritickými znaménky.\n\n"}
{"id": "821638", "url": "https://cs.wikipedia.org/wiki?curid=821638", "title": "HK Astana", "text": "HK Astana\n\nHokejový klub Astana (dříve známý jako Barys-2) je hokejový tým, který soutěží v Kazašské lize ledního hokeje. Tým byl založen roku 2008, v barvách má modrou a bílou. Tým hraje ve Sportovním paláci v Kazachstánu s kapacitou 5332 diváků. Tým také slouží jako farma pro klub Barys Astana. \n\n"}
{"id": "821644", "url": "https://cs.wikipedia.org/wiki?curid=821644", "title": "SG Cortina", "text": "SG Cortina\n\nHafro S.G. Cortina je hokejový klub z Itálie. Tým odehrává zápasy v \"Stadio Olimpico del Ghiaccio\" aréně. V současnosti hraje tým v nejvyšší italské hokejové lize (Série A) a mezinárodní Alpské lize. Tým byl založený roku 1924 ve městech Cortina d'Ampezzo a Veneto. Klub má v barvách azurovou a bílou. \n\n\n\n\n"}
{"id": "821647", "url": "https://cs.wikipedia.org/wiki?curid=821647", "title": "Coppa Italia (lední hokej)", "text": "Coppa Italia (lední hokej)\n\nCoppa Italia je národní hokejový pohár v Itálii. Pohár byl založen roku 1973.\n\n\n"}
{"id": "821651", "url": "https://cs.wikipedia.org/wiki?curid=821651", "title": "Pavel Konečný", "text": "Pavel Konečný\n\nPavel Konečný (* 23. března 1954 Hranice) je bývalý český organizátor komunity science fiction na Olomoucku, po sametové revoluci československý politik a poslanec Sněmovny lidu Federálního shromáždění za HSD-SMS, později za ODS.\n\nVystudoval Střední průmyslovou školu strojní Přerov v roce 1973. Působil jako dělník, projektant, dispečer, od roku 1980 jako mistr expedice v závodě Severomoravských cihelen Olomouc. Zajímal se o angloamerickou literaturu a žánr science fiction, který četl už od dětství. V roce 1983 se zúčastnil přednášky Ondřeje Neffa v Olomouci a vstoupil do fandomu sci-fi. V roce 1985 založil SFK Futurum Olomouc, za který pořádal v 80. a 90. letech sci-fi plesy a dny otevřených dveří, hry na motivy knih J. R. R.Tolkiena Hobit 1988 a Pán prstenů 1989, čtyřdenní mezinárodní setkání SF fanoušků Parcon 1989 a další akce. V roce 1987 vydával fanziny \"Černá skříňka\" a \"Informátor\" a další tiskoviny. Na přelomu 80. a 90. let se účastnil mezinárodních akcí fanoušků sci-fi v Polsku, Maďarsku a v Oděse. V roce 2000 absolvoval distančně bakalářské studium žurnalistiky na UP Olomouc. Působil v Nadaci Hrad Helfštýn. Je rozvedený, působil jako manažer \"Moravskoslezského dne\", teď je OSVČ ve službách.\n\nVe volbách roku 1990 byl zvolen za HSD-SMS do Sněmovny lidu (volební obvod Severomoravský kraj). Hnutí HSD-SMS na podzim 1990 prošlo rozkolem (hlavním důvodem bylo, že se část vedení přestalo komunikovat s poslanci FS i ČNR, táhlo HSD-SMS k sociální demokracii, vydávali společný list Demokrat a odmítalo kontrolu financí, viz zápisy z klubu FS). Poslanecký klub se v září 1990 rozpadl na dva samostatné kluby - I a II. Pavel Konečný pak zůstal v původním klubu Hnutí za samosprávnou demokracii - Společnost pro Moravu a Slezsko I, který měl 11 členů. HSD-SMS II mělo jen 6 členů. V roce 1991 byl pak z HSD-SMS vyloučen spolu s ostatními členy klubu FS HSD-SMS I a několika členy klubu ČNR. Od ledna 1992 hlasoval s poslaneckým klubem ODS. Ve Federálním shromáždění setrval do voleb roku 1992. V letech 1993-2002 byl členem zastupitelstva města Olomouce, v letech 1994-1997 předsedou kulturní komise Rady města. Od roku 2006 už není členem žádné politické strany.\n\n"}
{"id": "821654", "url": "https://cs.wikipedia.org/wiki?curid=821654", "title": "Farmers Classic 2012", "text": "Farmers Classic 2012\n\nTenisový turnaj ATP Farmers Classic 2012 se konal ve dnech 23. až 29. července v americkém Los Angeles na otevřených dvorcích s tvrdým povrchem areálu Los Angeles Tennis Center, který leží v kampusu Kalifornské univerzity v LA. Představoval součást kategorie ATP World Tour 250 series. Odměny činily 700 000 USD.\n\nObhájcem singlového titulu byl Lotyš Ernests Gulbis, který zvolil start na turnaji v rakouském Kitzbühelu. Vítězem se stal druhý nasazený Američan Sam Querrey.\n\nČtyři nejvýše nasazení hráči měli volný los do druhého kola.\n\nNásledující hráči obdrželi do soutěže divokou kartu od pořadatelů:\n\nNásledující hráči se probojovali do soutěže z kvalifikace:\n\n\n\n\n"}
{"id": "821658", "url": "https://cs.wikipedia.org/wiki?curid=821658", "title": "Tomáš Kopřiva", "text": "Tomáš Kopřiva\n\nTomáš Kopřiva (* 8. února 1956 Šumperk) je český vysokoškolský manažer a kvestor Univerzity Palackého v Olomouci, po sametové revoluci československý politik a poslanec Sněmovny lidu Federálního shromáždění za Občanské fórum, později za ODS, bývalý ředitel ČTK.\n\nVystudoval Vysokou školu chemicko-technologickou v Praze. V 80. letech působil jako výzkumný pracovník ve Výzkumném ústavu pro farmacii a biochemii Praha, detašované pracoviště Olomouc. Od roku 1990 pracoval na postu zástupce šéfredaktora časopisu Velehrad.\n\nVe volbách roku 1990 byl zvolen za OF do Sněmovny lidu (volební obvod Severomoravský kraj). Po rozkladu Občanského fóra přestoupil do poslaneckého klubu ODS. Za ODS obhájil mandát ve volbách roku 1992. Ve Federálním shromáždění setrval do zániku Československa. V květnu 1991 patřil mezi 15 zákonodárců, kteří natřeli podruhé narůžovo tank číslo 23 na pomníku sovětské armády na pražském Smíchově.\n\nNa konci roku 1992 se stal prozatímním ředitelem ČTK. Ve funkci čelil sporům s některými zaměstnanci. Na postu setrval jen od září 1992 do června 1993.\n\nPozději byl poradcem prvního náměstka ministra obrany, od roku 1995 pracoval na ministerstvu školství, mládeže a tělovýchovy (zpočátku jako zástupce ředitele ekonomicko-správního odboru ve skupině vysokých škol, pak coby ředitel pro financování vědy a vysokého školství) a jako analytik Agentury Rady vysokých škol. V období let 2003–2007 byl kvestorem Vysoké školy chemicko-technologické. Od února 2008 zastával funkci ředitele Kanceláře Grantové agentury České republiky. Od července 2011 působí jako kvestor Univerzity Palackého v Olomouci.\n\nPočátkem 21. století se uvádí jako předseda správní rady společnosti \"Americké vědecké informační středisko\", o.p.s.\n\n"}
{"id": "821660", "url": "https://cs.wikipedia.org/wiki?curid=821660", "title": "Andrej Imrich", "text": "Andrej Imrich\n\nAndrej Imrich (* 9. ledna 1948, Mníšek nad Popradom) je slovenský římskokatolický kněz, bývalý pomocný biskup spišské diecéze a jeden ze dvou jejích generálních vikářů.\n\nKněžské svěcení přijal 8. června 1974. Od roku 1989 dosud působí jako generální vikář spišské diecéze (v současnosti společně s Antonem Tyrolem); v roce 1992 jej papež Jan Pavel II. navíc jmenoval pomocným biskupem této diecéze a titulárním biskupem tituliánským.\n\nDne 15. října 2015 přijal papež František jeho rezignaci.\n"}
{"id": "821661", "url": "https://cs.wikipedia.org/wiki?curid=821661", "title": "Bezengská stěna", "text": "Bezengská stěna\n\nBezengská stěna, též Stěna Bezengi (; ) nese název podle horské oblasti Bezengi v Kabardsko-balkarské republice, která je součástí Ruska.\n\nJedná se o 12 až 17 km (údaje se různí) dlouhou část masívu hlavního hřebene Velkého Kavkazu. Severní svah stěny se nachází na území ruské \"Kabardsko-balkarské republiky\" a vytváří strmou stěnu až do nadmořské výšky přibližně 3000 m k ledovci Bezengi. Jižní svah je na území Gruzie (kraj Samegrelo-Horní Svanetie) a vytváří složitý reliéf, místy se skalními stěnami a ledovcovou náhorní rovinu.\n\nMasív bezengské stěny je ohraničen:\n\nBezengskou stěnu přibližně tvoří následující vrcholy (od severozápadu k jihovýchodu):\n\nVýčet je sestaven podle horolezeckých průvodců, databází horolezeckých cest a popisů horolezeckých výstupů, takže neodpovídá starým sovětským mapám generálního štábu, které uvádí z velké části odlišnou lokalizaci jednotlivých vrcholů.\n\nBezengská stěna je oblíbeným místem alpinistů. Pod severní stěnou je vybudovaná horolezecká základna zvaná „tábor Bezengi“.\n\n"}
{"id": "821662", "url": "https://cs.wikipedia.org/wiki?curid=821662", "title": "Bet-at-home Cup Kitzbühel 2012", "text": "Bet-at-home Cup Kitzbühel 2012\n\nTenisový turnaj ATP Bet-at-home Cup Kitzbühel 2012 se konal ve dnech 22. až 28. července v rakouském Kitzbühelu na otevřených antukových dvorcích areálu Tennis stadium Kitzbühel. Představoval součást kategorie World Tour 250 series. Odměny činily 450 000 EUR.\n\nTřetí nasazený nizozemský tenista Robin Haase obhájil singlový titul, když ve finále porazil německou turnajovou jedničku Philippa Kohlschreibera ve třech sadách. Soutěž čtyřhry vyhrál česko-rakouský pár František Čermák a Julian Knowle.\n\nČtyři nejvýše nasazení hráči měli v prvním kole volný los.\n\nNásledující hráči obdrželi do soutěže divokou kartu od pořadatelů:\n\nNásledující hráči se probojovali do soutěže z kvalifikace:\n\n\n\n"}
{"id": "821663", "url": "https://cs.wikipedia.org/wiki?curid=821663", "title": "Miroslav Korman", "text": "Miroslav Korman\n\nMiroslav Korman (* 20. ledna 1948) byl slovenský a československý politik, po sametové revoluci poslanec Sněmovny liduFederálního shromáždění za Komunistickou stranu Slovenska, později za Stranu demokratické levice.\n\nVe volbách roku 1990 zasedl do Sněmovny lidu (volební obvod Středoslovenský kraj) za KSS, která v té době byla ještě slovenskou územní organizací celostátní Komunistické strany Československa (KSČS). Postupně se ale osamostatňovala a na rozdíl od sesterské strany v českých zemích se transformovala do postkomunistické Strany demokratické levice, do jejíhož klubu roku 1991 přešel. Ve Federálním shromáždění setrval do voleb roku 1992. V parlamentu se soustřeďoval na vojenská témata.\n\nV letech 1979-1984 se jistý Miroslav Korman uvádí jako velitel 1. tankového pluku ČSLA Strašice s hodností kapitána (později majora). V letech 1984-1987 pak jako zástupce velitele 4. tankové divize (hodnost podplukovníka).\n\n"}
{"id": "821664", "url": "https://cs.wikipedia.org/wiki?curid=821664", "title": "Levantská armáda", "text": "Levantská armáda\n\nLevantská armáda (francouzsky \"l´armée du Levant\") byla francouzská armáda v Levantě mezi koncem první světové války a koncem druhé světové války. Rekrutovala se z části z obyvatelstva Levanty. Bojovala vítězně ve francouzsko-syrské válce.\n\nPo pádu Francie 22. června 1940 vojska v Levantě zůstala na straně vichistického režimu vedeného maršálem Philippe Pétainem. V roce 1941 provedli Britové a Svobodní Francouzi spolu s dalšími spojenci operaci Exporter a v rámci Syrsko-Libanonské kampaně zaútočili na Levantskou armádu z Britského mandátního území v Palestině a z Iráku nedávno obsazeného během anglo-irácké války. \n"}
{"id": "821665", "url": "https://cs.wikipedia.org/wiki?curid=821665", "title": "Ahnenerbe", "text": "Ahnenerbe\n\nAhnenerbe (v překladu do češtiny \"Dědictví předků\"), plným názvem Forschungsgemeinschaft Deutsches Ahnenerbe (v překladu do češtiny \"Výzkumná společnost německého dědictví předků\") byl výzkumný ústav SS, jehož hlavní úlohou bylo doložit nacistické rasistické teorie o původu a nadřazenosti Árijců a mezi nimi vůdčí úlohu tzv. nordické rasy. Byl zřízen 1. července 1935 Heinrichem Himmlerem a Richardem Waltherem Darrém. Ústav prováděl archeologické, antropologické a historické výzkumy a vysílal expedice do různých míst světa, včetně německé expedice do Tibetu. V průběhu druhé světové války též ústav na dobytých územích zajišťoval a odvážel do Německa místní kulturní dědictví a prováděl pokusy na lidech. Po bezpodmínečné kapitulaci Německa byl zrušen.\n"}
{"id": "821667", "url": "https://cs.wikipedia.org/wiki?curid=821667", "title": "Bezengi", "text": "Bezengi\n\nBezengi může být:\n\n"}
{"id": "821668", "url": "https://cs.wikipedia.org/wiki?curid=821668", "title": "Bruno Beger", "text": "Bruno Beger\n\nBruno Beger (27. dubna 1911 Frankfurt nad Mohanem – 12. října 2009 Königstein im Taunus) byl německý antropolog a důstojník SS, který pracoval pro nacistický ústav Ahnenerbe. Účastnil se německé expedice do Tibetu v roce 1939. V době druhé světové války vytvářel v koncentračním táboře Osvětim sbírky lebek středoasiatů a židů. V roce 1974 byl odsouzen německým soudem za napomáhání k vraždám celkem 86 osob (zejména při připravování tzv. sbírky židovských koster) na tři roky do vězení, trest však nevykonal.\n"}
{"id": "821669", "url": "https://cs.wikipedia.org/wiki?curid=821669", "title": "Skupina armád Visla", "text": "Skupina armád Visla\n\nSkupina armád Visla (německy \"Heeresgruppe Weichsel\") byla skupina armád německé armády, působící na sklonku druhé světové války. Byla vytvořena 24. ledna 1945 ze zbytků skupiny armád A, skupiny armád Střed a dalších menších bojových uskupení. Jejím úkolem bylo bránit Berlín před postupující Rudou armádou. Prvním velitelem této skupiny armád byl Heinrich Himmler, kterého vzhledem k jeho nedostatečným zkušenostem s velením armádě nahradil po neúspěšné ofenzivní operaci Slunovrat generál Gotthard Heinrici. Jednotky skupiny armád Visla se zúčastnily bitvy o Berlín a bojovaly v Halbském kotli. Po bezpodmínečné kapitulaci Německa skupina armád zanikla.\n\nVelitelem skupiny armád byli:\n\nSložení skupiny armád v únoru 1945:\n\nSložení skupiny armád v dubnu 1945:\n"}
{"id": "821670", "url": "https://cs.wikipedia.org/wiki?curid=821670", "title": "Windham County", "text": "Windham County\n\nWindham County je název dvou okresů ve Spojených státech amerických:\n\n"}
{"id": "821671", "url": "https://cs.wikipedia.org/wiki?curid=821671", "title": "Bitva u Sandfonteinu", "text": "Bitva u Sandfonteinu\n\nBitva u Sandfonteinu (anglicky \"Battle of Sandfontein\", německy \"Schlacht bei Sandfontein\") byla bitva na africkém bojišti první světové války. Odehrála se 26. září 1914 na území Německé jihozápadní Afriky (dnešní Namibie) mezi jednotkami Německé říše a jednotkami Jihoafrické unie.\n"}
{"id": "821672", "url": "https://cs.wikipedia.org/wiki?curid=821672", "title": "Wichita County", "text": "Wichita County\n\nWichita County je název dvou okresů ve Spojených státech amerických:\n"}
{"id": "821673", "url": "https://cs.wikipedia.org/wiki?curid=821673", "title": "Wheeler County", "text": "Wheeler County\n\nWheeler County je název čtyř okresů ve Spojených státech amerických:\n"}
{"id": "821674", "url": "https://cs.wikipedia.org/wiki?curid=821674", "title": "Sherman County", "text": "Sherman County\n\nSherman County je název čtyř okresů ve Spojených státech amerických:\n"}
{"id": "821675", "url": "https://cs.wikipedia.org/wiki?curid=821675", "title": "Smith County", "text": "Smith County\n\nSmith County je název čtyř okresů ve Spojených státech amerických:\n"}
{"id": "821676", "url": "https://cs.wikipedia.org/wiki?curid=821676", "title": "Stephens County", "text": "Stephens County\n\nStephens County je název tří okresů ve Spojených státech amerických:\n\n"}
{"id": "821677", "url": "https://cs.wikipedia.org/wiki?curid=821677", "title": "Roberts County", "text": "Roberts County\n\nRoberts County je název dvou okresů ve Spojených státech amerických:\n"}
{"id": "821678", "url": "https://cs.wikipedia.org/wiki?curid=821678", "title": "Potter County", "text": "Potter County\n\nPotter County je název tří okresů ve Spojených státech amerických:\n"}
{"id": "821679", "url": "https://cs.wikipedia.org/wiki?curid=821679", "title": "Mills County", "text": "Mills County\n\nMills County je název dvou okresů ve Spojených státech amerických:\n"}
{"id": "821680", "url": "https://cs.wikipedia.org/wiki?curid=821680", "title": "Morris County", "text": "Morris County\n\nMorris County je název tří okresů ve Spojených státech amerických:\n"}
{"id": "821681", "url": "https://cs.wikipedia.org/wiki?curid=821681", "title": "Oldham County", "text": "Oldham County\n\nOldham County je název dvou okresů ve Spojených státech amerických:\n"}
{"id": "821684", "url": "https://cs.wikipedia.org/wiki?curid=821684", "title": "Problém dvou armád", "text": "Problém dvou armád\n\nProblém dvou armád (též problém dvou generálů nebo problém koordinovaného útoku) je v informatice teoretický myšlenkový experiment, který dokazuje nedosažitelnou jistotu dvou subjektů domluvit se na společné akci přes nespolehlivý komunikační kanál.\n\nV malém údolí, obklopeném horami, leží opevněné město, ke kterému vedou dvě přístupové cesty. Z obou stran vyčkávají dvě armády, jejichž generálové plánují na toto město zaútočit. Síla ozbrojenců ve městě je dost velká na to, aby odvrátila útok jedné armády (a tu zničila), ale nejsou tak silní, aby se ubránili, pokud zaútočí obě armády najednou. Generálové toto vědí a proto hodlají zaútočit koordinovaně. Potřebují se tedy dohodnout na čase útoku. Generálové však spolu nemohou komunikovat jinak, než že přes město tajně posílají posly. Vždy je ale nějaká pravděpodobnost, že posel bude odhalen a zadržen.\n\nPrvní generál navrhne čas koordinovaného útoku a ten se ve zprávě pokusí poslat druhému generálovi. (Dejme tomu, že doba potřebná k přenášení zpráv je k době do plánovaného útoku zanedbatelná, stejně jako počet případných zadržených poslů k počtu mužů kterékoli z armád.) Protože ale každá zpráva může nebo nemusí projít, druhý generál se její obsah může nebo nemusí dozvědět. První generál uvažuje, že pokud druhý generál zprávu nedostal, pak by on ve stanovený čas buď útočil na město sám (a byl zničen), nebo by právě z tohoto důvodu útok neprovedl. Druhý generál toto chování předpokládá a proto – pokud zprávu dostane – posílá zpět potvrzení, říkající: „budu tam“. Tato zpráva prvnímu generálovi potvrdí, že druhý generál zná čas útoku a v ten zaútočí. Avšak pouze tehdy, pokud zpráva projde. Druhý generál uvažuje, že pokud jeho potvrzení neprojde, první generál si může myslet, že jeho \"původní\" zpráva s časem útoku neprošla, takže ve stanovený čas nebude mít podporu druhé armády a bez ní tedy nemá vůbec smysl útočit – a pokud u bran města nebude první generál, pak tam nebude ani on. První generál to předpokládá, a tak – pokud vyrozumění dostane – pošle zprávu říkající „tak domluveno“. Pokud dorazí, rozptýlí jakékoli obavy druhého generála, že by se v den a hodinu útoku se svou armádou ocitl před branami města sám. Problém je, že ani tato zpráva se nemusí přes město k němu dostat, a ať už bude vyslaných zpráv mezi oběma armádami kolik chce, vždy bude panovat v obou armádách nejistota, že jejich plán na společný útok na město bude zhacen.\n\n\nProblém byl poprvé nastíněn v roce 1975 E. A. Akkoyunluem, K. Ekanadhamem a R. V. Huberem v jejich práci \"Some Constraints and Trade-offs in the Design of Network Communications\" na straně 73 a to v kontextu vzájemné komunikace nikoli dvou armád ale dvou gangů. V roce 1978 se problém objevil v příkladu práce \"Notes on Data Base Operating Systems\" Jima Graye, který jej nastínil v kontextu dvou generálů – nazval jej \"Two Generals Paradox\". Grayův kontext byl používán častěji a tak problém získal i své současné jméno.\n"}
{"id": "821685", "url": "https://cs.wikipedia.org/wiki?curid=821685", "title": "Amazonka (rozcestník)", "text": "Amazonka (rozcestník)\n\nAmazonka může být:\n\n\n"}
{"id": "821691", "url": "https://cs.wikipedia.org/wiki?curid=821691", "title": "Aleksandr Buryj", "text": "Aleksandr Buryj\n\nAleksandr Buryj, , (* 14. září 1987 Minsk) je běloruský profesionální tenista. Ve své dosavadní kariéře na okruhu ATP World Tour vyhrál jeden deblový turnaj. Na challengerech ATP a okruhu Futures získal do července 2017 jeden titul ve dvouhře a dvacet sedm ve čtyřhře.\n\nNa žebříčku ATP byl ve dvouhře nejvýše klasifikován v únoru 2014 na 366. místě a ve čtyřhře pak v říjnu 2015 na 59. místě. Trénuje ho Igor Bobkov.\n\nV běloruském daviscupovém týmu debutoval v roce 2009 baráží 1. skupiny zóny Evropy a Afriky proti Makedonii, v němž k výhře 4:1 na zápasy přispěl, v páru s Maxem Mirným, bodem ze čtyřhry. Do září 2017 v soutěži nastoupil k jedenácti mezistátním utkáním s bilancí 2–1 ve dvouhře a 6–4 ve čtyřhře.\n\nNa Letní Univerziádě 2011 v Šen-čenu získal tři stříbrné medaile v družstvech, smíšené a mužské čtyřhře a také bronzový kov z dvouhry.\n\nBělorusko reprezentoval na londýnských Letních olympijských hrách 2012 spolu s Maxem Mirným v soutěži mužské čtyřhry. Účast si automaticky zajistili díky Mirného postavení v první desítce žebříčku ATP, když byl k datu zápisu světovou jedničkou. V úvodním kole však vypadli s indickými turnajovými sedmičkami Maheshem Bhupathim a Rohanem Bopannou.\n\nPo boku krajana Sergeje Betova si zahrál semifinále čtyřhry halového PBZ Zagreb Indoors 2015, kde podlehli francouzsko-indickému páru Fabrice Martin a Purav Radža. Do semifinále se podíval také s uzbeckým reprezentantem Denisem Istominem na Geneva Open 2015, kde je přehráli pozdější kolumbijští vítězové Juan Sebastián Cabal a Robert Farah.\n\nPremiérový titul na okruhu ATP tour vybojoval na srpnovém Swiss Open 2015 ve švýcarském letovisku Gstaad, když ve finále čtyřhry s Uzbekem Denisem Istominem porauli dvojici Oliver Marach a Ajsám Kúreší poměrem 3–6, 6–2 a [10–5].\n\nZúčastnil se také Her XXXI. olympiády v Riu de Janeiru. Spolu s Maxem Mirným v mužské čtyřhře skončili v úvodním kole na raketách rakouského páru Oliver Marach a Alexander Peya.\n\n"}
{"id": "821692", "url": "https://cs.wikipedia.org/wiki?curid=821692", "title": "Višnu Vardhan", "text": "Višnu Vardhan\n\nVišnu Vardhan, také známý pod jménem J. Vishnuvardhan (* 27. července 1987 Secunderabad) je indický profesionální tenista. Ve své dosavadní kariéře na okruhu ATP World Tour nevyhrál žádný turnaj. Do roku 2018 zvítězil na šesti challengerech ATP ve čtyřhře a v rámci okruhu Futures získal deset titulů ve dvouhře a třicet tři ve čtyřhře.\n\nNa žebříčku ATP byl ve dvouhře nejvýše klasifikován v září 2012 na 262. místě a ve čtyřhře pak v lednu 2018 na 115. místě. Trénuje ho .\n\nNa Asijských hrách 2010 v Kantonu získal spolu se Saniou Mirzaovou stříbrnou medaili ve smíšené čtyřhře a bronzový kov v soutěži družstev. V daviscupovém týmu Indie debutoval 18. září 2011, když nastoupil v utkání baráže Světové skupiny ke dvouhře proti Japonci Kei Nišikorimu v tokijském Ariake Coliseum. Utkání prohrál poměrem 5–7, 3–6 a 3–6. Indie pak celkově Japonsku podlehla 1–4 a v následujícím ročníku soutěže hrála nižší úroveň 1. skupinu zóny Asie a Oceánie.\n\nIndii reprezentoval na londýnských Letních olympijských hrách 2012 spolu s Leanderem Paesem v soutěži mužské čtyřhry. Z pozice náhradníka zasáhl také do soutěže mužské dvouhry, v níž podlehl v úvodním kole Slovinci Kavčičovi.\n\n"}
{"id": "821706", "url": "https://cs.wikipedia.org/wiki?curid=821706", "title": "Compagnie des Arts Photomécaniques", "text": "Compagnie des Arts Photomécaniques\n\nCompagnie des Arts Photomécaniques (CAP) byla francouzská fotografická společnost se sídlem v Paříži, která pod tímto názvem vznikla v roce 1932 spojením tří významných společností 19. století: Ferrier & Soulier, Levy & Fils a Neurdein. V podstatě firmu založil Claude-Marie Ferrier v roce 1851 a je známá zejména pod názvy vzniklými kombinacemi jmen\nvětšiny majitelů: Claude-Marie Ferrier, Charles Soulier, Issac Lévy a Leon Moyse a podobně.\n\nSpolečnost pokračovala v politice svých předchůdců zahrnující Paříž, Francii a její provincie a kolonie od konce první světové války až do roku 1960. S bohatou sbírkou stovek tisíců fotografií nabízela divákům možnost být svědkem zásadních změn, které proběhly v těchto částech světa během 20. století. Její fotografie byly k prodeji ve formě pohlednic a ilustrovaných knih a prodávaly se v restauracích a kavárnách, stejně jako v knihkupectví. Produkovala papírové stereofotografie, ale proslula svými skleněnými diapozitivy, které vznikaly nanesením emulze na základě albuminu na skleněnou desku. Diapozitivy měly rozměr 8,5 × 17 cm - tedy standardní velikost, jakou měly i papírové stereofotografie a daguerrotypie v této době.\n\nVydávání pohlednic rozhodujícím způsobem přispělo k dobrému jménu jejich studia. Fotografie a pohlednice produkované touto společností byly označené písmeny \"CAP\". Významně a aktivně se podílela na „zlatém věku pohlednic“ v Alžírsku spolu s mnoha významnými fotografy z tohoto období jako byli: Marius Maure, Neurdein, Levy & Fils, Geiser, Leroux, Madon, nebo Bougault Vollenweider.\n\nPodle knihy \"Encyclopedia of Nineteenthcentury Photography\" prošel ateliér v průběhu své historie osmi různými stavy a názvy:\n\nZakladatel firmy Claude-Marie Ferrier (1811–1889) byl během padesátých let 19. století zaměstnán u vynálezce a průkopníka Julese Duboscqa. V těchto letech byly populární skleněné stereoskopické fotografie, zejména velký úspěch slavily na světové výstavě v Londýně v roce 1851, kde si je prohlédla i královna Viktorie. Použila k tomu Brewsterův stereoskop, který se poté stal průmyslovým standardem. Formát Ferrierových skleněných diapozitivů byl 8,5 × 17 cm, tedy standardní velikost jakou měly v té době i papírové stereofotografie a daguerrotypie. Jeho práce se poprvé spojuje právě se světovou výstavou, kde společně s Georgem Fridrichem von Martensem (asi 1809–1875) vytvořili fotografické tisky pro Nicholase Hennemana. Ferrierovy fotografie byly zhotoveny na slaném papíře ze skleněných negativů založených na albuminovém procesu. V této době však zhotovoval i pozitivy skleněné.\n\nOd roku 1851 do roku 1859, kdy byl vydán katalog Ferrierovy sbírky s fotografiemi pořadových čísel 1-2399, produkoval Ferrier záběry z Francie, Anglie, Itálie a Švýcarska, Konstantinopole a Atén. Od roku 1855 byly tyto snímky systematicky číslovány a evidovány v katalogu. Firma „Ferrier photographe“ v roce 1859 změnila název na „Ferrier père, fils et Soulier“, když Claude-Marie Ferrier známý jako „Ferrier père“ přijal do firmy jako společníka svého syna Jacques-Alexandra (1831–1912), známého jako „Ferrier fils“, a také Charlese Souliera.\n\nCharles Soulier od roku 1854 spolupracoval s Athanasem Clouzardem a vytvářel vysoce kvalitní skleněné stereofotografie. Své fotografie většinou označoval signaturou „CS“. S příchodem Souliera k Ferrierovi se sbírka firmy FSL obohatila o přibližně 1200 negativů s tímto označením z různých zemí. Katalog firmy vydaný v roce 1864 byl dvakrát obsáhlejší než první katalog z roku 1859 a obsahoval nejvyšší katalogové číslo 6 997. Přes úspěšnou produkci snímků, existence firmy trvala jen do roku 1864, kdy ji prodali svým dvěma zaměstnancům - Moisé Léonovi a Isaacu Georgi Lévymu (někdy 1833 - 1913 nebo ? – asi 1895) ve firmě známému jako J. Lévy. Nová firma pokračovala v produkci skleněných stereofotografií nejvyšší kvality a v roce 1870 vydala katalog, který obsahoval sérii nových fotografií v rozmezí čísel 7 001-10 027.\n\nNejznámější jsou skleněné stereofotografie a stereofotografie na papíře věnované světové výstavě v Paříži v roce 1867. Když v roce 1872 Moisé Léon opustil firmu, ta získala jméno “J. Lévy & Cie.” Lévy a jeho syn ji vedli až do roku 1920, kdy se firma spojila s francouzskou rodinnou fotografickou firmou Neurdeinů. Během této doby byly dále vydány další tři katalogy (1880, 1886 a v roce 1903), katalog z roku 1886 dosahoval nejvyšší katalogové číslo 12 778 a katalog z roku 1903 končil číslem 27 325.\n\nPo roce 1910 klesla dodávka negativů formátu 8x17 cm, kvůli které se snížila výroba sklených diapozitivů, ale jejich prodej stále pokračoval. Stereoskopické snímky na skle od firmy Ferrier, père, fils, et Soulier patřily v devatenáctém století svou kvalitou ke špičce. Na řadě pohlednic zveřejněných v letech 1910 - 1930 s vydavatelem \"Neurdein\", \"Levy & Fils\" a pak i s firmou \"CAP\" spolupracoval francouzský fotograf Marius Maure.\n\nOd roku 1969 firma existuje pod jménem Roger-Viollet.\n\n\n\n"}
{"id": "821709", "url": "https://cs.wikipedia.org/wiki?curid=821709", "title": "Jozef Hroš", "text": "Jozef Hroš\n\nJozef Hroš (* 29. ledna 1959) je bývalý slovenský fotbalista, brankář.\n\nHrál za Slovan Bratislava, na vojně za VTJ Tábor, dále za ZŤS Petržalka a Inter Bratislava. V Poháru vítězů pohárů nastoupil v 1 utkání. Po skončení aktivní kariéry působil jako trenér brankářů.\n\n"}
{"id": "821713", "url": "https://cs.wikipedia.org/wiki?curid=821713", "title": "ITS Cup", "text": "ITS Cup\n\nITS Cup je tenisový turnaj žen probíhající na okruhu ITF, od roku 2014 zařazený do kategorie ITF $50 000. Založen byl v roce 2009. Koná se v Olomouci na antukových dvorcích Centra zdraví a sportu Omega.\n\n"}
{"id": "821715", "url": "https://cs.wikipedia.org/wiki?curid=821715", "title": "Hutchinson County", "text": "Hutchinson County\n\nHutchinson County je název dvou okresů ve Spojených státech amerických:\n"}
{"id": "821716", "url": "https://cs.wikipedia.org/wiki?curid=821716", "title": "Jones County", "text": "Jones County\n\nJones County je název několika okresů ve Spojených státech amerických:\n"}
{"id": "821717", "url": "https://cs.wikipedia.org/wiki?curid=821717", "title": "Kendall County", "text": "Kendall County\n\nKendall County je název dvou okresů ve Spojených státech amerických:\n"}
{"id": "821719", "url": "https://cs.wikipedia.org/wiki?curid=821719", "title": "Martin County", "text": "Martin County\n\nMartin County je název šesti okresů ve Spojených státech amerických:\n"}
{"id": "821721", "url": "https://cs.wikipedia.org/wiki?curid=821721", "title": "Norbert Juračka", "text": "Norbert Juračka\n\nNorbert Juračka (* 3. ledna 1970) je bývalý slovenský fotbalista, brankář.\n\nHrál za Duklu Banská Bystrica, FC Baník Ostrava, Artmedii Petržalka, 1. FC Košice a ŠK Kremnička. V československé lize nastoupil ve 111 utkáních, dokonce jednou skóroval z pokutového kopu (9. prosince 1990 zvyšoval na konečných 4:1 v banskobystrickém zápase Dukly s Hradcem Králové). Ve slovenské lize nastoupil ve 143 utkáních, z nichž 130 bylo za Duklu Banská Bystrica, v české lize 33 utkání za Baník Ostrava. V evropských pohárech nastoupil ve 2 utkáních. Za reprezentaci do 18 let nastoupil v 1 utkání, za reprezentaci do 21 let ve 24 utkáních a za olympijský tým v 1 utkání. Byl členem reprezentace do 20 let na mistrovství světa 1989 v Saúdské Arábii, ale do hry nezasáhl. Po skončení aktivní kariéry se stal trenérem brankářů v Dukle Banská Bystrica a trenérem ŠK Kremnička.\n\n"}
{"id": "821725", "url": "https://cs.wikipedia.org/wiki?curid=821725", "title": "Gejza Farkaš", "text": "Gejza Farkaš\n\nGejza Farkaš (* 13. března 1949) je bývalý slovenský fotbalista, záložník.\n\nOdchovanec Rožňavy. V československé lize hrál za Lokomotívu Košice (1969–1984). Na Kypru hrál za AEL Limassol. V lize nastoupil v 335 utkáních za Lokomotívu Košice a dal v nich 71 gólů. Mistr Evropy do 23 let v roce 1972.\n\n\n"}
{"id": "821726", "url": "https://cs.wikipedia.org/wiki?curid=821726", "title": "78 (číslo)", "text": "78 (číslo)\n\nSedmdesát osm je přirozené číslo, které následuje po číslu sedmdesát sedm a předchází číslu sedmdesát devět. Římská číslice je LXXVIII.\n\n\n\n\n"}
{"id": "821727", "url": "https://cs.wikipedia.org/wiki?curid=821727", "title": "Asiago Hockey 1935", "text": "Asiago Hockey 1935\n\nSupermercati Migross Asiago H. 1935 je hokejový klub z Itálie, který hraje italskou Sérii A (nejvyšší italská liga ledního hokeje). Tým má sídlo ve městech Asiago a Veneto v Itálii, byl založený roku 1935, domácí zápasy odehrává v aréně \"Stadio Hodegart\" a v barvách má žlutou, červenou a modrou. Generálním manažerem je Piercarlo Mantovani, hlavním trenérem je John Parco.\n\n\n\n"}
{"id": "821728", "url": "https://cs.wikipedia.org/wiki?curid=821728", "title": "Supercoppa italiana (lední hokej)", "text": "Supercoppa italiana (lední hokej)\n\nSupercoppa italiana je národní hokejový pohár v Itálii. Pohár byl založen roku 2001. \n\n\n"}
{"id": "821729", "url": "https://cs.wikipedia.org/wiki?curid=821729", "title": "Čertovy schody", "text": "Čertovy schody\n\nČertovy schody mohou být:\n\n"}
{"id": "821732", "url": "https://cs.wikipedia.org/wiki?curid=821732", "title": "Fotbalová národní liga 2012/13", "text": "Fotbalová národní liga 2012/13\n\nSezóna 2012/13 byla jubilejním 20. ročníkem 2. nejvyšší české fotbalové soutěže. 2. liga začala dne 4. srpna 2012. Hrací systém byl stejný jako minulé sezóny. Každý s každým, a to jeden zápas na domácí půdě a odveta na hřišti soupeře. Sezóna byla přerušena zimní přestávkou po odehrání 15. kola. Z nejvyšší soutěže do tohoto ročníku sestoupily celky Bohemians Praha 1905 a FK Viktoria Žižkov. Naopak z ČFL postoupil tým Pardubic, který získal licenci od MFK Chrudim a z MSFL klub HFK Olomouc.\n\nV průběhu zimní přestávky došlo rozhodnutím svazových orgánů k přejmenování soutěže na Fotbalová národní liga. Vítězem FNL se stal moravský tým 1. SC Znojmo. Druhým postupujícím se po Znojmu stal pražský Bohemians. Sestupujícími se původně měly stát jen FK Čáslav a SFC Opava, ale kvůli malému zájmu sponzorů a nedostatku peněz pro příští sezónu odstoupil ze druhé ligy tým 1. HFK Olomouc.\n\n\nPoznámky:\n\nVlastimil Hrubý (30/0/16) –\nAleksa Andrejić (1/0),\nMuamer Avdić (15/1),\nRadek Buchta (27/2),\nTomáš Cihlář (23/0),\nMarek Heinz (12/8),\nDavid Helísek (22/1),\nJosef Hnaníček (25/2),\nRoman Hříbek (27/0),\nTodor Jonov (27/3),\nMatúš Lacko (29/4),\nTomáš Lukáš (14/0),\nDominik Mandula (12/0),\nZdeněk Mička (3/0),\nJan Mudra (18/1),\nRadim Nepožitek (25/9),\nDaniel Odehnal (10/0),\nTomáš Okleštěk (29/4),\nOndřej Sukup (15/1),\nAdam Ševčík (13/2),\nJan Šilinger (10/0),\nRoman Švarc (6/0),\nVáclav Vašíček (14/6) –\ntrenér Leoš Kalvoda, asistent Michal Sobota\n\nMichal Karabina (3/0/1),\nVojtěch Šrom (27/0/13) –\nDavid Bednář (18/1),\nMatěj Biolek (23/5),\nOndřej Buček (2/0)\nDavid Čep (26/0),\nOndřej Čtvrtníček (26/4),\nTomáš Dadák (7/0),\nJan Holásek (2/0),\nDavid Hornich (1/0),\nJan Hromek (26/3),\nRastislav Chmelo (28/5),\nMihailo Jovanović (11/0),\nDavid Kobylík (28/4),\nRadim Kopecký (27/0),\nDavid Korčián (21/4),\nMichal Kovář (29/5),\nJaromír Lukášek (13/0),\nOndřej Murin (19/4),\nPetr Nekuda (12/1),\nLadislav Onofrej (5/0),\nGianpaolo Pezzotti (2/0),\nPatrik Šimko (27/1),\nPetr Štěpánek (2/0),\nJan Tögel (1/0),\nLibor Žondra (26/4) –\ntrenér Oldřich Machala\n\nAleš Kořínek (30/0/7) –\nRobert Bartolomeu (19/2),\nRadim Bublák (11/0),\nBronislav Červenka (28/1),\nRoman Dobeš (20/1),\nHynek Dvořák (1/0),\nPavel Elšík (22/2),\nTomáš Hájek (10/0),\nLukáš Holík (5/0),\nMartin Hruška (26/4),\nJakub Jugas (7/0),\nZdeněk Kroča (26/4),\nLubomír Kubica (13/0),\nPetr Kurtin (4/0),\nPavel Malcharek (22/8),\nMichal Malý (22/1),\nRóbert Matejov (16/2),\nLukáš Motal (13/2),\nLukáš Pazdera (21/0),\nTomáš Polách (23/5),\nTomáš Poznar (17/5),\nPavol Ruskovský (18/0),\nLukáš Salachna (4/0),\nLukáš Železník (29/13) –\ntrenér Alois Skácel\n\nLukáš Paleček (15/0/4),\nBranislav Pindroch (1/0/0),\nMatej Rakovan (14/0/4) –\nAleš Besta (21/5),\nRené Bolf (8/0),\nElvist Ciku (29/7),\nOndřej Cverna (17/0),\nVáclav Cverna (16/0),\nMatěj Fiala (12/2),\nRoman Fischer (23/3),\nMichal Gonda (12/0),\nPeter Hoferica (8/0),\nJosef Hoffmann (25/0),\nJiří Homola (12/2),\nJakub Hottek (22/2),\nTomáš Hrtánek (6/1),\nVáclav Juřena (5/0),\nTomáš Knötig (22/0),\nLukáš Kurušta (1/0),\nEmil Le Giang (1/0),\nJakub Legierski (6/0),\nMartin Limanovský (16/1),\nDavid Mikula (28/2),\nVladimír Mišinský (16/10),\nAntonín Presl (8/2),\nErik Puchel (1/0),\nDavid Puškáč (4/0),\nMariusz Sobala (7/0),\nIbrahim Škahić (1/0),\nRichard Vaněk (21/1),\nRichard Vaclík (7/0),\nAdmir Vladavić (15/3),\nPavel Vrána (12/2),\nPetr Wojnar (7/0) –\ntrenéři Pavel Malura (1.–7. kolo), Petr Mašlej (8. kolo), Jan Pánik (9.–19. kolo) a Josef Mazura (20.–30. kolo)\n\nRadim Novák (26/0/5),\nZdeněk Zacharda (4/0/1) –\nLadislav Benčík (12/1),\nJosef Čtvrtníček (14/0),\nPetr Dragoun (10/0),\nLukáš Dvořák (25/1),\nPavel Džuban (18/0),\nDavid Folwarczny (19/0),\nRadek Gulajev (10/0),\nMichal Hanich (15/2),\nMartin Holek (5/1),\nMarek Hovorka (22/2),\nPatrik Hrošovský (28/3),\nJan Malec (1/0),\nJan Martykán (12/0),\nPavel Moulis (23/2),\nVít Pavlíček (10/0),\nJan Peterka (26/2),\nMarián Štrbák (12/0),\nCharles Uka (2/0),\nMichal Valenta (30/3),\nRichard Veverka (24/6),\nZdeněk Volek (27/7),\nMichal Zeman (1984) (26/2),\nAdnan Zukić (13/0) –\ntrenéři Svatopluk Habanec (1.–3. kolo) a Přemysl Bičovský (4.–30. kolo)\n\nDavid Hampel (5/0/0),\nJosef Květon (22/0/3),\nOtakar Novák (3/0/0) –\nTomáš Binar (3/0),\nMarcel Cudrák (1/0),\nJán Čarnota (5/0),\nJakub Dohnálek (4/0),\nOndřej Ficek (22/2),\nMatěj Hrabina (20/0),\nDavid Jukl (3/0),\nVáclav Jurečka (12/3),\nJaroslav Kostelný (17/3),\nLukáš Krčmařík (8/0),\nRadek Kuděla (8/0),\nRadovan Lokša (20/2),\nFrantišek Metelka (26/3),\nTomáš Mrázek (21/2),\nRadek Němec (4/0),\nZdeněk Partyš (25/3),\nPetr Pomp (5/0),\nRoman Potočný (7/0),\nHynek Prokeš (20/5),\nTomas Radzinevičius (14/3),\nLumír Sedláček (28/3),\nJan Schaffartzik (12/0),\nJakub Swiech (6/0),\nMichal Šrom (23/1),\nMarián Štrbák (14/0),\nMartin Uvíra (9/0),\nRobin Wirth (22/1),\nVáclav Zapletal (19/2),\nDušan Žmolík (7/0) –\ntrenéři Josef Mazura (1.–4. kolo), David Vavruška (5.–27. kolo) a Jan Baránek (28.–30. kolo)\n\n"}
{"id": "821733", "url": "https://cs.wikipedia.org/wiki?curid=821733", "title": "Ladislav Repáčik", "text": "Ladislav Repáčik\n\nLadislav Repáčik (14. září 1958 – 27. února 2010) byl slovenský fotbalista, záložník.\n\nV československé lize hrál za Inter Bratislava, ZŤS Petržalka a ŠK Slovan Bratislava. Nastoupil v 61 utkáních a dal 1 gól. V Poháru vítězů pohárů nastoupil ve 2 utkáních.\n\n\n"}
{"id": "821735", "url": "https://cs.wikipedia.org/wiki?curid=821735", "title": "Čertovy kameny", "text": "Čertovy kameny\n\nOznačení Čertovy kameny není jednoznačné a může označovat více míst:\n"}
{"id": "821739", "url": "https://cs.wikipedia.org/wiki?curid=821739", "title": "Diecéze íránská", "text": "Diecéze íránská\n\nÍránská diecéze (anglicky \"Diocese of Iran\") je jedna ze čtyř diecézí provincie anglikánské Episkopální církve v Jeruzalémě a Svaté zemi. Byla ustavena jako Perská diecéze v roce 1912 a v roce 1957 byla včleněna do Jeruzalémského arcibiskupství. Titul diecézního biskupa je biskup v Íránu (\"Bishop in Iran\"). Diecézním kostelem je kostel sv. Pavla v Teheránu.\n"}
{"id": "821740", "url": "https://cs.wikipedia.org/wiki?curid=821740", "title": "HC Donbass Doněck", "text": "HC Donbass Doněck\n\nHC Donbass Doněck je ukrajinský profesionální hokejový klub z Doněcku na Ukrajině. Donbass byl založený roku 2005 s názvem HC Doněck-Kolbiko od další sezóny se však klub přejmenoval na HC Donbass Doněck. V roce 2010 koupil klub politik a podnikatel Boris Kolesnikov a tým se stal jedním z nejúspěšnějších na Ukrajině. Od sezóny 2012/2013 hrál Donbass v Kontinentální hokejové lize (KHL) v Bobrovově divizi. Klub má v barvách červenou, černou, šedou a bílou.\n\nDonbass Doněck hraje v \"Aréně Družba\" s kapacitou 4130 sedadel. V květnu 2014 byla aréna vyrabována a podpálena, v důsledku klub nebude hrát KHL sezónu 2014/15, ale má v úmyslu se vrátit na sezónu 2015/16.\n\n\n\n\n"}
{"id": "821741", "url": "https://cs.wikipedia.org/wiki?curid=821741", "title": "Čechova kohomologie", "text": "Čechova kohomologie\n\nČechova kohomologie je pojem z matematiky, přesněji z algebraické topologie. Používá se však také v matematické teoretické fyzice, globální analýze a diferenciální topologii a geometrii.\n\nNechť formula_1 je topologický prostor, formula_2 otevřené pokrytí formula_1, formula_4 je svazek abelovských grup nad formula_1 a formula_6 je libovolné nezáporné celé číslo.\n\nDefinujme formula_7 Sčítání definujeme po složkách, tj. formula_8\nS touto operací je formula_9 abelovská grupa. Pokud \"a\" je element formula_10 pro nějaké formula_11, označíme tento fakt na symbolické úrovni pomocí formula_12 (Nejedná se o definici konkrétního prvku.)\n\nDefinujme homomorfismus formula_13 předpisem\nformula_14 Lze ověřit, že formula_15, tj. že formula_16 je tzv. kořetězcové zobrazení (komplexů abelovských grup) popřípadě tzv. gradovaný diferenciál.\n\nPak formula_6-tá Čechova kohomologická grupa formula_18 pro formula_1, formula_20 a \nformula_4 je faktorgrupa\nformula_22\n\nDefinice má smysl, neboť formula_23 jak plyne z\nformula_24\n\nNavíc, jelikož je formula_9 abelovská, je její každá podgrupa normální, a proto je i podíl grupou, a to grupou abelovskou.\n\n\nPředpona „ko“ se dodává zejména z toho důvodu, že diferenciál zobrazuje formula_30 . (V případě „opačného směru“ by se předpona „ko“ vynechávala.)\n\nČechovy kohomologické grupy definoval český matematik Eduard Čech. Na jeho počest se v jejich označení objevuje diakriticismus: háček nad písmenem \"H\".\n\nPokud \"X\" je parakompaktní, lze ukázat, že Čechova kohomologická grupa nezávisí na výběru pokrytí formula_31\nO tom, jak Čechovu kohomologii v některých případech počítat, nás informuje tzv. Lerayova věta o dobrém pokrytí pro Čechovu kohomologii.\n\nTzv. deRhamova věta dává do souvislosti Čechovu kohomologickou grupu a deRhamovu grupu kompaktní diferencovatelné variety. Tato věta zní.\n\nZatímco deRhamova kohomologická grupa dle definice zachycuje informaci o uzavřených diferencovatelných formách, které nejsou exaktní, a tak se do jisté míry vyjadřuje k řešení lineárních parciálních diferenciálních rovnic na hladkých varietách, Čechova kohomologie se na základě své definice zdá spíše objektem kombinatorického rázu, a proto je deRhamova věta pokládána za překvapivé tvrzení.\n"}
{"id": "821742", "url": "https://cs.wikipedia.org/wiki?curid=821742", "title": "Lékárna Esteve", "text": "Lékárna Esteve\n\nLékárna Esteve (katalánsky \"Farmàcia Esteve\") je středověká lékárna a muzeum ve španělské exklávě Llívia. Byla založena na počátku 15. století, jde o nejstarší lékárnu ve Španělsku a jednu z nejstarších lékáren v Evropě. Obsahuje sbírku tzv. \"albarellos\", modrých lékarnických nádob z 16. a 17. století, sklo z 19. století, renesanční krabičky s obrazy svatých, laboratorní náčiní a knihovnu.\n\nRodina Esteve spravovala lékárnu po 7 generací. V roce 1942 ji ale Lleó Antoni Esteve zavřel a přestěhoval se do Puigcerdà. V roce 1958 ji převzalo samo město Llívia a v roce 1965 ji zakoupila provincie Girona (do níž exkláva Llívia spadá).\n"}
{"id": "821743", "url": "https://cs.wikipedia.org/wiki?curid=821743", "title": "Bailey", "text": "Bailey\n\nBailey [\"bejli\"] může být:\n\n\n"}
{"id": "821744", "url": "https://cs.wikipedia.org/wiki?curid=821744", "title": "Warcino", "text": "Warcino\n\nWarcino ( ) je vesnice na severu Polska. Administrativně patří do obce Kępice v Słupském okrese Pomořského vojvodství. Leží na levém břehu řeky Wieprzy tři kilometry jižně od samotných Kępic, třicet kilometrů jihozápadně od Słupska a 117 kilometrů západně od Gdaňska.\n\nZdejší zámek byl od roku 1867 v držení Otty von Bismarcka a jeho potomků.\n\n"}
{"id": "821745", "url": "https://cs.wikipedia.org/wiki?curid=821745", "title": "Mobile Application Part", "text": "Mobile Application Part\n\nMobile Application Part (MAP) je SS7 protokol poskytující služby aplikační vrstvy uzlům v jádře mobilních sítí GSM a UMTS. Umožňuje komunikaci mezi HLR (Home Location Register, domovský registr), VLR (Visitor Location Register, návštěvnický registr), MSC (Mobile Switching Center, ústředna veřejné mobilní sítě), EIR (Equipment Identity Register, registr mobilních stanic), AuC (Authentication Centre, autentizační středisko), SMSC (Short message service center, ústředna krátkých textových zpráv) a SGSN (Serving GPRS Support Node), které poskytují služby jednotlivým účastníkům.\n\nPrimární služby poskytované protokolem MAP jsou:\n\n\nMAP standard byl vytvořen organizací GSM Association, v současnosti je spravován organizací ETSI/3GPP. Existují dva standardy MAP podle typu mobilní sítě:\n\n\nV ANSI sítích plní funkci MAP protokolu protokol ANSI-41 (původně IS-41).\n\nMAP využívá služby Transaction Capabilities Application Part (TCAP) (je TCAP user), díky čemuž může být přenášen pomocí tradičních SS7 protokolů nebo pomocí IP s využitím \"Transport Independent Signalling Connection Control Part (TI-SCCP)\"; nebo SIGTRANu. Vlastní MAP data jsou definována pomocí ASN.1 a kódována pomocí Basic Encoding Rules.\n\nV mobilních sítích GSM a UMTS se rozlišují domény\n\n\nProtokol MAP používá pro přenos signalizační část sítě, která pracuje s přepojováním paketů, ale umožňuje komunikaci síťových prvků pracujících v obou uvedených doménách.\n\nMobile Switching Center (MSC) má následující SS7 rozhraní používající MAP pro komunikaci se zařízeními, která patří do GSM/UMTS CS (Circuit Switched) domény:\n\nB ⇒ VLR (používá MAP/B). Většina MSC je asociována s VLR (Visitor Location Register) což činí z rozhraní B interní rozhraní.\n\nC ⇒ HLR (používá MAP/C) Zprávy mezi MSC a HLR na rozhraní C\n\nD ⇒ HLR (používá MAP/D) pro připojování do CS sítě a location update\n\nE ⇒ MSC (používá MAP/E) pro předávání spojení mezi MSC (inter-MSC handover)\n\nF ⇒ EIR (používá MAP/F) pro přístup do registru mobilních telefonů (EIR)\n\nH ⇒ SMS-G (používá MAP/H) pro Short Message Service (SMS) přes CS\n\nSGSN (Serving GPRS Support Node) má následující SS7 rozhraní používající MAP pro komunikaci se zařízeními, která patří do GSM/UMTS PS (Packet Switched) domény:\n\nGr ⇒ HLR pro připojování do PS sítě a pro location update\n\nGd ⇒ SMS-C pro SMS přes PS\n\nGs ⇒ MSC pro kombinovanou CS+PS signalizaci přes PS\n\nGe ⇒ Charging pro účtování účastníků s předplacenými kartami pomocí CAMEL (Customised Applications for Mobile networks Enhanced Logic).\n\nGf ⇒ EIR pro přístup do registru mobilních telefonů (EIR)\n\n"}
{"id": "821746", "url": "https://cs.wikipedia.org/wiki?curid=821746", "title": "Vladislav Zvara", "text": "Vladislav Zvara\n\nVladislav Zvara (* 11. prosince 1971 Spišská Nová Ves) je bývalý slovenský fotbalový záložník a reprezentant.\n\nHrál za Tatran Prešov, Spartak Trnava, 1. FC Košice, Artmedii Petržalka a HFC Humenné. V evropských pohárech nastoupil v 16 utkáních a dal 4 góly. Za reprezentaci Slovenska nastoupil v 29 utkáních. Mistr Slovenska 1997 a 1998.\n\n"}
{"id": "821747", "url": "https://cs.wikipedia.org/wiki?curid=821747", "title": "Něfťanik Almetěvsk", "text": "Něfťanik Almetěvsk\n\nNěfťanik Almetěvsk je ruský hokejový tým z Almetěvsku v Rusku, kde hraje druhou ruskou ligu (Vyšší hokejová liga). Tým má v barvách bílou, červenou a zelenou. Hraje v Jubilejnyj dvorec sporta aréně. \n\nKlub byl založen v roce 1965 jako Sputnik Almetěvsk. Tým byl v roce 1996 přejmenován na Něfťanik Almetěvsk. Almetěvsk roku 1979 vyhrál Třídu B sovětské hokejové ligy.\n\n"}
{"id": "821749", "url": "https://cs.wikipedia.org/wiki?curid=821749", "title": "Sputnik Nižnij Tagil", "text": "Sputnik Nižnij Tagil\n\nSputnik Nižnij Tagil je hokejový tým v Nižním Tagilu v Rusku. Tým hraje v druhé nejvyšší euroasijské lize (Vyšší hokejová liga). Klub má v barvách modrou, bílou a červenou a hraje v VK z Sotnikova Vmest aréně.\n\nKlub byl založen jako Troud Nižnij Tagil v roce 1934, své jméno změnil šestkrát : \n\n"}
{"id": "821751", "url": "https://cs.wikipedia.org/wiki?curid=821751", "title": "Hermann Volk", "text": "Hermann Volk\n\nHermann kardinál Volk (27. prosince 1903 Steinheim – 1. července 1988 Mohuč) byl německý římskokatolický kněz, mohučský biskup, profesor teologie a kardinál.\n\nKněžské svěcení přijal 27. dubna 1927. Vyučoval na univerzitě v Münsteru, kde v letech 1954 - 1955 působil jako rektor. V březnu 1962 byl jmenován biskupem v Mohuči, biskupské svěcení se uskutečnilo 5. června 1962. Účastnil se jednání II. Vatikánského koncilu.\n\nPři konzistoři 5. března 1973 ho papež Pavel VI. jmenoval kardinálem. Byl účastníkem konkláve, která vybírala Jana Pavla I. i Jana Pavla II. V prosinci 1982 rezignoval na řízení diecéze. Jeho nástupcem se stal kardinál Karl Lehmann.\n\n"}
{"id": "821752", "url": "https://cs.wikipedia.org/wiki?curid=821752", "title": "Fotbal na Letních olympijských hrách 2012", "text": "Fotbal na Letních olympijských hrách 2012\n\nFotbalové turnaje mužů a žen na Letních olympijských hrách 2012 se hrály od 25. července do 11. srpna. Finále obou turnajů bylo hráno ve Wembley. Turnaje mužů se mohli účastnit pouze hráči do 23 let (každý tým navíc mohl nominovat i tři starší hráče), zatímco turnaj žen byl hrán bez jakýchkoliv věkových omezení. Celkem 504 fotbalistů a fotbalistek soutěžilo o dvě sady medailí.\n\nMužského turnaje se účastnilo 16 týmů (rozlosovaných do 4 skupin po 4 týmech, ze kterých první dva postoupili do čtvrtfinále), zatímco ženského 12 týmů rozlosovaných do 3 skupin po 4 týmech, ze kterých do čtvrtfinále postoupily první dva týmy z každé skupiny a dva nejlepší celky na třetích místech.\n\nZlaté medaile obhájily fotbalistky Spojených států amerických, zatímco do mužské části turnaje se předcházející vítězové z Argentiny neprobojovali.\n"}
{"id": "821753", "url": "https://cs.wikipedia.org/wiki?curid=821753", "title": "Born to Sing: No Plan B", "text": "Born to Sing: No Plan B\n\nBorn to Sing: No Plan B je 34. studiové album irského písničkáře Van Morrisona. Album vyšlo 2. října 2012 kdy vyjde u Blue Note Records. U tohoto vydavatelství již Morrison vydal své album \"What's Wrong with This Picture?\" z roku 2003. Nahrávání alba probíhalo v Belfastu. Jde o jeho první studiovou desku od roku 2008, kdy vyšlo album \"Keep It Simple\".\n\nAutorem všech skladeb je Van Morrison.\n"}
{"id": "821762", "url": "https://cs.wikipedia.org/wiki?curid=821762", "title": "Leopold Felix Thun-Hohenstein", "text": "Leopold Felix Thun-Hohenstein\n\nLeopold Felix Thun-Hohenstein (1797–1877) byl držitelem panství Benátky na Boleslavsku, c. k. tajným radou, nejvyšším dvorským sudím království Českého a místopředsedou stavovského výboru.\n\n"}
{"id": "821765", "url": "https://cs.wikipedia.org/wiki?curid=821765", "title": "Johan de Witt", "text": "Johan de Witt\n\nJohan de Witt, též Jan de Witt. (24. září 1625 – 20. srpna 1672) byl nizozemský politik v 17. století, v době největší nizozemské koloniální expanze. Byl rovněž významným matematikem a právníkem, své matematické teorie aplikoval i do ekonomické správy země. \n\nJan de Witt pocházel ze staré patricijské rodiny města Dodrechtu. Dostalo se mu vynikajícího vzdělání. V letech 1653 až 1672 zastával funkci velkého penzionáře, která byla nejvyšší politickou funkcí ve Spojených provinciích nizozemských a přibližovala se dnešní funkci premiéra. Byl rozhodným odpůrcem rodu Oranžských, krátce po svém nástupu do úřadu, roku 1654 prosadil zákon, vylučující Oranžské z vysokých státních funkcí. K jeho největším úspěchům patřilo uzavření míru s Anglií roku 1654, druhý mír s Anglií roku 1667 (smlouva v Bredě) a vytvoření trojaliance s Anglií a Švédskem roku 1668. Jeho vláda byla republikánská a oponovala monarchistickým snahám oranžistů. Proti nim byl namířen de Wittův edikt z roku 1667, zakazující spojení funkcí hlavy státu a vrchního velitele vojsk pod jednu osobu. Spolupracovníkem a rádcem Johana de Witta byl jeho bratr, finančník a dodrechtský starosta Cornelis de Witt. Vláda de Wittů se opírala především o vrstvu obchodníků, finančníků a velkých pozemkových vlastníků, naopak vojskem, námořníky a městskou chudinou byli bratři nenáviděni. \n\nOsud Johana a jeho bratra se naplnil po vpádu francouzských a anglických vojsk do Nizozemska roku 1672. Jejich politika dorozumění s Francií vyvolala v Nizozemí velkou nespokojenost, jíž dokázal využít Vilém III. Oranžský, prosazený svými stoupenci jako vrchní velitel nizozemských vojsk. Vilém krátce nato nechal nepopulárního Cornelise de Witta uvěznit v Haagu. Když Johan vyjednával o propuštění svého bratra, kolem věznice se srotil dav, demonstrující za okamžité potrestání de Wittů. Oranžistický důstojník Cornelis Tromp vedl dav do útoku proti věznici, při němž byli de Wittové vyhozeni z okna, jejich těla pověšena na šibenici a rozsápána, lidé prý dokonce jejich části snědli. \n\n"}
{"id": "821767", "url": "https://cs.wikipedia.org/wiki?curid=821767", "title": "Ariada Volžsk", "text": "Ariada Volžsk\n\nAriada-Akpars Volžsk je hokejový tým z Volžsku v Marijsku. Tým byl založen roku 2003 hraje ve druhé nejvyšší euroasijské lize (Vyšší hokejové lize) v aréně Ariada Sport Palace.\n\n"}
{"id": "821770", "url": "https://cs.wikipedia.org/wiki?curid=821770", "title": "Toros Něftěkamsk", "text": "Toros Něftěkamsk\n\nToros Něftěkamsk je ruský hokejový tým se sídlem v Něftěkamsku. Tým hraje ve druhé euroasijské lize (Vyšší hokejová liga). Klub má v barvách zelenou, modrou, bílou a azurovou. Domácí zápasy odehrává v zimním stadionu „Něftěkamskij ledovyj dvorec“ s kapacitou: 2000 sedadel. \n\nKlub byl založen v roce 1998. V roce 2008 se připojil k VHL\n\n"}
{"id": "821772", "url": "https://cs.wikipedia.org/wiki?curid=821772", "title": "Gazprom-OGU Orenburg", "text": "Gazprom-OGU Orenburg\n\nGazprom-OGU Orenburg je hokejový tým z Orenburgu z Ruska, který hraje v druhé ruské lize (Vyšší hokejová liga). Klub hraje v aréně Zvjozdnyj ledovyj dvorec. V barvách má červenou, černou a bílou. Tým byl založen roku 1998. \n\n"}
{"id": "821774", "url": "https://cs.wikipedia.org/wiki?curid=821774", "title": "Jermak Angarsk", "text": "Jermak Angarsk\n\nJermak Angarsk (rusky \"\") je ruský hokejový tým se sídlem v Angarsku v Rusku. Tým hraje ve druhé ruské lize (Vyšší hokejová liga). Klub má v barvách zelenou, žlutou a bílou. Domácí zápasy odehrává na stadionu Jermak.\n\nKlub byl založen roku 1958 s názvem Trud Angarsk. V roce 1964 se tým přejmenoval na Jermak Angarsk.\n\n"}
{"id": "821776", "url": "https://cs.wikipedia.org/wiki?curid=821776", "title": "Kristýna Eberhardýna Hohenzollernová", "text": "Kristýna Eberhardýna Hohenzollernová\n\nKristýna Eberhardýna Hohenzollernová (německy \"Christiane Eberhardine von Brandenburg-Bayreuth\") (19. prosinec 1671, Bayreuth – 4. září 1727, Pretzsch an der Elbe) byla manželka Augusta II. Silného, saská kurfiřtka a polská královna.\n\nKristýna byla prvorozeným dítěm a jedinou dcerou ze šesti potomků Kristiána Ernesta, markraběte z Brandenburg-Bayreuth, a jeho druhé manželky Sofie Louisy Württemberské. Jméno dostala po svém otci a dědečkovi z matčiny strany (Eberhadovi III.). Byla vychována v protestanském prostředí a byla horlivou luteránkou.\n\nZ jejích pěti mladších sourozenců jen dva přežili dětství. Sestra Eleonora Magdalena se stala hraběnkou z Hohenzollern-Hechingen a bratr Jiří Vilém se stal v roce 1712 otcovým nástupcem jako markrabě. Se svými příbuznými v Bayreuthu udržovala blízké vztahy i po svatbě. Její rodiče žili nákladným životem, což jejich území dost finančně zatěžovalo.\n\nRoku 1686 poznala Fridricha Augusta, syna saského kurfiřta. Od počátku chtěla, aby se princ stal jejím manželem. Její matka nebyla tomuto sňatku nakloněna, ale po dlouhých jednáních k němu přece jen z politických důvodů došlo a 20. ledna roku 1693 se v Bayreuthu Kristina za saského vévodu Augusta provdala.\n\nO tři roky později, 17. října 1696 se v Drážďanech narodil jejich jediný potomek Fridrich August, pozdější August III. Polský.\nPéči o chlapce převzala jeho babička, matka Augusta II. Anna Žofie Dánská. Kristýna měla s Annou Žofií dobrý vztah a syna často navštěvovala.\n\nRoku 1697 se Kristinin manžel stal polským králem. Tehdy nastala v jejich manželství roztržka, neboť získání tohoto titulu bylo podmíněno Augustovou konverzí ke katolictví. August na to přistoupil, ale Kristina, pevná ve své protestantské víře, takový krok učinit nechtěla. Proto nikdy nebyla korunována polskou královnou a do Polska nikdy nepřijela, dokonce ani na manželovu korunovaci. Osamocená, s podlomeným zdravím žila na zámku ve městě Pretzsch an der Elbe nebo na zámku Hartenfels v Torgau a jen občas byla přítomna při oficiálních událostech v Drážďanech. Ve svém dobrovolném exilu se věnovala kulturním aktivitám a zajímala se o osudy osiřelých dětí, byla však činná i na poli hospodářském a roku 1697 získala sklárnu v Pretschi. Roku 1719 se setkala v Pirnau se synem a jeho novomanželkou Marií Josefou Habsburskou, horlivou katoličkou. Několik měsíců před svou smrtí, roku 1727 naposledy viděla svého manžela.\n\nKristýna Eberhardýna zemřela v Pretzschi 4. září roku 1727 ve věku 55 let a 6. září zde byla i byla pohřbena. Na její památku zkomponoval Jan Sebastian Bach kantátu \"Lass Fürstin, lass noch einen Strahl\", (BWV 198) (poprvé provedena 6. října 1727 v kostele Univerzity v Lipsku). Její manžel ani syn se pohřbu nezúčastnili.\n\n"}
{"id": "821777", "url": "https://cs.wikipedia.org/wiki?curid=821777", "title": "Metallurg Serov", "text": "Metallurg Serov\n\nMetallurg Serov je ruský hokejový tým se sídlem v Serově v Rusku. Tým hraje ve druhé ruské lize (Vyšší hokejová liga). Klub má v barvách červenou, černou, žlutou a bílou. Domácí zápasy odehrává Metallurg ve Sportovním paláci v Serově. Klub byl založen roku 1958.\n\n"}
{"id": "821779", "url": "https://cs.wikipedia.org/wiki?curid=821779", "title": "Zauralje Kurgan", "text": "Zauralje Kurgan\n\nZauralje Kurgan je ruský hokejový tým. Tým hraje ve druhé euroasijské lize (Vyšší hokejová liga). Klub má v barvách červenou a černou. Domácí zápasy odehrává v Mostovik aréně. Klub byl založen roku 1961 se sídlem v Kurganu v Rusku.\n\n"}
{"id": "821784", "url": "https://cs.wikipedia.org/wiki?curid=821784", "title": "Fotbal na Letních olympijských hrách 2008", "text": "Fotbal na Letních olympijských hrách 2008\n\nFotbalové turnaje mužů a žen na Letních olympijských hrách 2008 se hrály od 6. do 23. srpna. Turnaje mužů se mohli účastnit pouze hráči do 23 let (každý tým navíc mohl nominovat i tři starší hráče), zatímco turnaj žen byl hrán bez jakýchkoliv věkových omezení.\n\nMužského turnaje se účastnilo 16 týmů (rozlosovaných do 4 skupin po 4 týmech, ze kterých první dva postoupili do čtvrtfinále), zatímco ženského 12 týmů rozlosovaných do 3 skupin po 4 týmech, ze kterých do čtvrtfinále postoupily první dva týmy z každé skupiny a dva nejlepší celky na třetích místech.\n"}
{"id": "821785", "url": "https://cs.wikipedia.org/wiki?curid=821785", "title": "HK Olimpija", "text": "HK Olimpija\n\nHK SŽ Olimpija (celým názvem: Hokejski klub Slovenske železnice Olimpija) je slovinský klub ledního hokeje, který sídlí v Lublani ve Středoslovinském regionu. Založen byl v roce 2004 jako farmářský klub slavné Olimpije Ljubljana. Farmou byl klub až do osudového roku 2017, kdy slavný jmenovec zaniká. Finančně se zánik dotkl i bývalé farmy a jen díky podpoře nového sponzora Slovinských železnic se mohl přihlásil do rakouské nižší soutěže Alps Hockey League. Klubové barvy jsou zelená a oranžová.\n\nSvé domácí zápasy odehrává v hale Tivoli s kapacitou 4 500 diváků.\n\nZdroj: \n\n\n\n\nZdroj: \n\n\n"}
{"id": "821786", "url": "https://cs.wikipedia.org/wiki?curid=821786", "title": "Kanton Bellencombre", "text": "Kanton Bellencombre\n\nKanton Bellencombre (fr. \"Canton de Bellencombre\") je francouzský kanton v departementu Seine-Maritime v regionu Horní Normandie. Skládá se z 15 obcí.\n\n"}
{"id": "821789", "url": "https://cs.wikipedia.org/wiki?curid=821789", "title": "Aréna Omsk", "text": "Aréna Omsk\n\nAréna Omsk ( ) byla otevřena 31. srpna 2007. Multifunkční sportovní komplex je využívána i k hokeji v Omsku. Kapacita sedadel určených k hokeji je přibližně 10300, ke koncertům je zde přibližně 11000 sedadel. Výstavba stála 150 milión USD. Původní vlastník je Roman Abramovič, roku 2012 převedl arénu na hokejový klub Avangard Omsk.\n\n\n"}
{"id": "821790", "url": "https://cs.wikipedia.org/wiki?curid=821790", "title": "Fotbal na Letních olympijských hrách 2004", "text": "Fotbal na Letních olympijských hrách 2004\n\nFotbalové turnaje mužů a žen na Letních olympijských hrách 2004 se hrály od 11. do 28. srpna. Turnaje mužů se mohli účastnit pouze hráči do 23 let (každý tým navíc mohl nominovat i tři starší hráče), zatímco turnaj žen byl hrán bez jakýchkoliv věkových omezení.\n\nMužského turnaje se účastnilo 16 týmů (rozlosovaných do 4 skupin po 4 týmech, ze kterých první dva postoupili do čtvrtfinále), zatímco ženského desítka týmů, která byla rozlosována do tří skupin po třech, resp. čtyřech týmech. Do play off postoupili první dva z každé skupiny a nejlepší dva týmy na třetích místech.\n"}
{"id": "821792", "url": "https://cs.wikipedia.org/wiki?curid=821792", "title": "Fotbal na Letních olympijských hrách 2000", "text": "Fotbal na Letních olympijských hrách 2000\n\nFotbalové turnaje mužů a žen na Letních olympijských hrách 2000 se hrály od 13. do 30. září. Turnaje mužů se mohli účastnit pouze hráči do 23 let (každý tým navíc mohl nominovat i tři starší hráče), zatímco turnaj žen byl hrán bez jakýchkoliv věkových omezení.\n\nMužského turnaje se účastnilo 16 týmů (rozlosovaných do 4 skupin po 4 týmech, ze kterých první dva postoupili do čtvrtfinále), zatímco ženského osmička týmů, která byla rozlosována do dvou skupin po 4 týmech. Do semifinále postoupili první dva z každé skupiny.\n"}
{"id": "821793", "url": "https://cs.wikipedia.org/wiki?curid=821793", "title": "Achillova šlacha", "text": "Achillova šlacha\n\nAchillova šlacha, lidově achilovka, ( ) je šlacha na noze. Spojuje trojhlavý sval lýtkový (tvořený m. soleus a mm. gastrocnemii) s patní kostí, čímž přenáší odpichový ráz ze svalu na chodidlo (na příčnou klenbu). Je tak významnou složkou chůze a běhu člověka. Lýtkový sval přechází ve šlachu zhruba v polovině lýtka a vede distálně k úponu na patní kosti. Achillova šlacha je nejpevnější šlachou člověka, její elasticita je však podmíněna dobrým prokrvením a kluzností po zadní straně holenní kosti. Šlacha by měla být při pohmatu prsty volně vychýlitelná do stran a neměla by na kosti ulpívat. Pokud je vlivem otoku, nadváhy, úrazu či nesprávného stylu chůze ztuhlá, znamená to výrazné omezení její elasticity a při větším zatížení či náhlém pohybu nad obvyklý rozsah, může dojít k jejímu přetržení či natržení.\n\nAchillova šlacha se vyskytuje i u jiných živočichů, například u gibonů. Naopak u jiných schází nebo je zakrslá, například u goril. \n\nJméno pochází od hrdiny Achillea ze starořeckých mýtů. Ten byl svou matkou Thetis jako dítě ponořen do řeky Styx, čímž mu byla zajištěna skoro úplná nezranitelnost. Jediným zranitelným místem byla jeho pata, za kterou ho matka při ponořování držela. Právě zásahem šípu do paty pak také zemřel v Trojské válce. I v nemýtickém světě je zranění Achillovy šlachy značnou komplikací, protože je u člověka klíčová pro pohyb a sebeobsluhu.\n\n"}
{"id": "821796", "url": "https://cs.wikipedia.org/wiki?curid=821796", "title": "Fotbal na Letních olympijských hrách 1996", "text": "Fotbal na Letních olympijských hrách 1996\n\nFotbalové turnaje mužů a žen na Letních olympijských hrách 1996 se hrály od 20. července do 3. srpna. Turnaje mužů se mohli účastnit pouze hráči do 23 let (každý tým navíc mohl nominovat i tři starší hráče), zatímco turnaj žen byl hrán bez jakýchkoliv věkových omezení.\n\nMužského turnaje se účastnilo 16 týmů (rozlosovaných do 4 skupin po 4 týmech, ze kterých první dva postoupili do čtvrtfinále), zatímco ženského osmička týmů, která byla rozlosována do dvou skupin po 4 týmech. Do semifinále postoupili první dva z každé skupiny.\n"}
{"id": "821798", "url": "https://cs.wikipedia.org/wiki?curid=821798", "title": "Kostel svatého Jiljí (Libyně)", "text": "Kostel svatého Jiljí (Libyně)\n\nKostel svatého Jiljí v Libyni na Lounsku je římskokatolický kostel (na počátku 21. století silně poškozený), který je chráněn jako kulturní památka České republiky.\n\nPrvní zmínka o vsi Libyně pochází z roku 1338, kdy se uvádí farář Střezivoj z Libyně. Již tehdy byl zdejší kostel farním. Snad právě z této doby pochází dnešní podoba gotického, paprsčitě sklenutého presbytáře. Ten je postaven jako pětiboký vzepřený pískovcovými žebry. Klenák, žebra a další opracované nosné prvky jsou zhotoveny z velmi kvalitního pískovce dovezeného z nedalekého středověkého dolu. Zajímavostí je gotické okno za oltářem, jež bylo původně zazděno. Při odkrývání tohoto okna bylo objeveno další gotické ostění, tentokrát však podstatně menší a datově nelogicky starší. Zbylá tři okna mají tvar oken románských. Na oslím oblouku ze strany presbytáře jsou dochovány ještě gotické fresky s květinovými motivy. Nad oslím obloukem před presbytářem byla objevena freska erbu pánů ze Strojetic, která byla během rekonstrukce datována do roku 1703. Další části stavby pocházejí již z mladší doby a dnešní podoba lodě odpovídá dvěma přestavbám a to barokní a oken se pak týká ještě přestavba klasicistní. Nicméně i tato loď stojí na původních gotických základech s částí ještě gotické zdi, což potvrdil archeologický výzkum.\nKostel nyní vlastní občanské sdružení Za záchranu kostela sv. Jiljí v čele s manželi Jitkou a Richardem Kantovými. Podařilo se mu kostel zastřešit a staticky zajistit, obnovit sakristii a zrekonstruovat celý gotický presbytář včetně fresky nad oslím obloukem. Jsou obnoveny vstupní dveře a sedm oken s vitrážemi. V roce 2009 opravilo severní část hřbitovní zdi, v roce 2011 část jižní zdi.\n\nV dalších letech byla opravena střecha a v kostele byly umístěny nové zvony. Kostel začal sloužit i společenským a kulturním účelům - uvnitř probíhají výstavy, koncerty a svatby. Bylo upraveno i okolí kostela.\nAby kostel po své obnově byl schopen si vydělat na svoji běžnou údržbu, vymysleli členové výše jmenovaného občanského sdružení, že v kostele bude zřízeno unikátní vitrážové muzeum. Jako lákadlo pro turisty bude nejenom předvedení vitrážnictví jako řemesla od nejstarších dob po současnost, ale i vytvoření jedinečného vitrážového stropu, představujícího křesťanskou symboliku.\n\nKostel je přístupný od konce dubna do konce října vždy v sobotu a neděli v době od 13 do 16 hodin. Zájemci si v uvedených hodinách mohou v kostele vyzvednout také klíče od Vochlické rozhledny, o kterou rovněž pečuje spolek \"Za záchranu kostela sv. Jiljí\". Kolem kostela prochází žlutě značená turistická trasa a odbočka naučné stezky \"Okolím Lubence\". Obcí vede také cyklotrasa č. 2152. V Libyni je zastávka autobusové linky Žatec - Lubenec.\n\n"}
{"id": "821805", "url": "https://cs.wikipedia.org/wiki?curid=821805", "title": "So Much Guitar", "text": "So Much Guitar\n\nSo Much Guitar je studiové album amerického jazzového kytaristy Wese Montgomeryho. Album bylo nahráno za produkce Orrina Keepnewse a vyšlo v roce 1961 u vydavatelství Riverside Records. V roce 1992 vyšlo album v reedici jako součást box setu \"The Complete Riverside Recordings\".\n\n"}
{"id": "821806", "url": "https://cs.wikipedia.org/wiki?curid=821806", "title": "TBM", "text": "TBM\n\nTBM (z anglického Tunnel Boring Machine, doslova \"tunel vrtající stroj\"), je tunelovací metoda, k níž se používají razicí štíty (ty se rovněž nazývají TBM, též také \"krtek\"). Tyto štíty slouží k ražení tunelů kruhového průřezu v nejrůznějších druzích zeminy a horniny od písku až po tvrdou skálu. Tunely mohou mít průměr průřezu od 1 metru (ty se razí s tzv. mikro-TBM) až 19,25 m (v dnešní době (\"2012\") největší), tunely s menším průměrem se obvykle budují bezvýkopovými metodami nebo vodorovným vrtáním spíše než TBM.\n\nPrvní úspěšný tunelovací štít byl vyvinut na stavbu temžského tunelu roku 1825, jednalo se ovšem pouze o vynález koncepce štítu, který nezahrnoval výrobu celého TBM stroje.\n\nPrvní TBM byl vyroben v roce 1846 z pověření Sardinského království ke stavbě Fréjuského železničního tunelu ve zbrojovce nedaleko Turína. Skládal se z více než 100 příklepových vrtaček namontovaných v přední části stroje a poháněných od vstupu do tunelu. Revoluce v roce 1848 ovlivnily financování a tunel byl dokončen až 10 let poté za použití levnějších metod, například pneumatických kladiv.\n\nV USA byl razicí štít poprvé použit roku 1853 při stavbě tunelu Hoosac\nTento stroj byl vyroben z litiny. a razil 3 metry skrz horninu, než se poškodil. Tunel byl nakonec dokončen za více než 20 let.\n\nModerní TBM se obvykle skládají z rotující řezné hlavy, která pomocí řezných nástrojů rozpojuje horninu/zeminu, odkud se pak postupně odvádí ven ze stroje.\n\nV tvrdých horninách se používá buď chráněný, nebo otevřený typ TBM. Všechny tyto typy vykopávají horninu za použití diskovitých řezných nástrojů umístěných na řezné hlavě. Řezné nástroje vytvářejí tlak v hornině způsobující ulamování horniny u přední části štítu. Odtěžená hornina je přepravována pásovým dopravníkem ven z tunelu.\n\nV rozpukaných horninách se používá stíněný typ, který postaví betonové díly, které zpevní nestabilní stěny tunelu. TBM s dvojitým štítem mají dva módy; ve stabilní zemině/hornině se může posunovat vpřed tlakem na stěny, zatímco v nestabilním, rozpukaném prostředí se tah posouvá na tah válců, které se odstrkávají proti dílům tunelu za strojem. Tyto udržují přítlačné síly ovlivňující tunelové stěny. TBM s jednoduchým štítem pracují stejně, používají se však pouze v rozpukaných horninách.\n\nV měkkém prostředí se používají tyto druhy TBM: EPB(S) ( Earth Pressure Balance (Shield)) (doslova štít vyrovnávající tlak horniny), TBM-SS (Slurry Shield) a otevřený typ.\nOba uzavřené typy pracují jako jednoštítové TBM za použití přítlačných válců k posunu vpřed tlakem proti betonovým dílům.\n\nEPB se používají v měkkém prostředí s tlakem do 7 barů. Na řezné hlavě nejsou jen diskovité řezné nástroje, ale místo toho se používá kombinace řezacích bitů z karbidu wolframu, karbidových diskovitých řezných nástrojů a/nebo diskovitých řezných nástrojů pro tvrdé prostředí.\n\nTechnik a automatické systémy udržují rychlost odklízení rubaniny na hodnotě odpovídající postupu stroje a je tedy udržováno stabilní prostředí. Do horniny se za účelem další stabilizace také přidávají přísady, jako jsou bentonit, různé polymery a pěny.\n\nV měkkých horninách s velmi vysokým tlakem podzemní vody, jsou potřeba TBM-SS (Slurry Shield). Tyto stroje nabízejí zcela uzavřené pracovní prostředí. Odtěžená zemina se v řezné hlavě míchá s bentonitovým výplachem, který je potrubím odváděn z tunelu. Na povrchu jsou pro tento proces potřebná velká separační zařízení, která oddělují vytěženou horninu od výplachu. Ten se poté vrací zpět do razicího stroje.\n\nOtevřená TBM v měkkém prostředí spoléhají na to, že povrch zeminy, ve které se razí tunel, se postaví bez podpory v krátkém časovém úseku, díky čemuž jsou vhodné k použití v typech hornin, s tlakem do 10 MPa a s nízkým množstvím vody. K ražbě tímto druhem TBM se používají řezné hlavy v rozmezí 150 mm od okraje štítu. Řezné nástroje v přední části štítu uřezávají zbylou zeminu do stejného kruhového tvaru.\n\nPři výstavbě tunelů ve městech je potřeba, aby byl povrch nad tunelem v klidu (aby se omezily poklesy). Toho se v měkké půdě dosahuje udržením jejího tlaku během a po stavbě tunelu. Je to poněkud obtížné, zejména v různých vrstvách (například ražba tunelu územím, kde horní část tunelu tvoří vlhký písek a spodní část tvoří tvrdá hornina).\n\nV některých případech se používají TBM s kontrolou stěny, jako například EPB a TBM-SS. Oba typy (TBM a SS) jsou schopny omezit poklesy povrchu a pracují správně, pokud jsou dobře zdokumentovány podmínky na povrchu.\n\nPoužívá se jako alternativa místo jiných vrtacích a trhacích metod, jako je například nová rakouská tunelovací metoda (NRTM). Výhoda TBM spočívá v omezení propadů povrchu a ve vytváření hladké stěny tunelu. Tímto se výrazně snižují náklady na vybudování tunelu a technologie je dobře použitelná i pod hustě zastavěným územím.\n\nŠtíty TBM jsou nákladné na výrobu a jejich přeprava může být obtížná. Nicméně, jak se dnešní tunely stávají delšími, cena těchto strojů oproti ostatním tunelovacím metodám klesá, což způsobuje, že jsou TBM mnohem efektivnější a ražba tunelu je rychlejší.\n\nNejvětší TBM štít o průměru 19,25 m vyrobila německá firma Herrenknecht pro nedávný (\"2012\") projekt Orlovského tunelu v ruském Petrohradě. Stroj byl vyroben pro ražbu měkkým prostředím (pískem a hlínou). Největší průměr TBM pro ražbu v tvrdých horninách činil 14,4 m a tento stroj byl vyroben pro kanadský Niagarský tunel. Byl použit k ražbě hydroelektrického tunelu pod Niagarskými vodopády.\nTunel Ejpovice se razí strojem S 799 typu TBM-EPB, pojmenovaným Viktorie. Jedná se o ražbu dvou jednokolejných traťových tunelů, z nichž každý bude dlouhý 4 150 m. Viktorie má ražený průměr 9,89 m, výkon 3 600 kW, délku přibližně 110 m a váží 1800 tun. Stroj do čerstvě vyraženého tunelu rovnou instaluje prefabrikované prstence, které zhotovitel stavby, Metrostav vyrábí v Dýšině, poblíž východního portálu tunelu. Prstence jsou tvořeny 7+1 segmenty, celková hmotnost jednoho prstence je více než 60 tun. \n\nJedná se o technicky náročnou ražbu, probíhající přibližně ze dvou třetin v měkkých horninách (pod vrchem Homolka), kde ražbu komplikovala převážně podzemní voda, křemenové žíly v břidlici, které tupily řezné nástroje, nízké nadloží a problémy se stabilitou čelby. Třetina ražeb je naproti tomu ve tvrdých horninách, které představují spility pod vrchem Chlum, pro které je třeba použít jiné řezné nástroje.\n\nStavba byla zahájena v roce 2013, ražbu tunelů provádí sdružení firem Metrostav a.s. a Subterra a.s. pro Správu železniční dopravní cesty.\n\nPři ražbě tunelů pražského metra V.A v úseku \"Vypich\"-Petřiny-Nádraží Veleslavín-Bořislavka-Dejvická se pomocí TBM razily dva jednokolejné traťové tunely. Používaly se stroje TBM-EPB o průměru řezné hlavy 6 080 mm, dlouhé přes 100 m, s hmotností téměř 900 tun. Řezná hlava je rozdělena do tří částí pro usnadnění její demontáže po ukončení ražeb. Je osazena 17 dvojitými valivými dláty a 4 jednoduchými obrysovými dláty, která je možné vysunout a zvětšit tak ražený průměr na 6 100 mm. Pro ražbu v zeminách lze kompletně vyměnit valivá dláta za řezné nože, které v měkkém prostředí pracují lépe. Pohon řezné hlavy zajišťuje 6 hydraulických motorů o příkonu 1 200 kW. 16 dvojic hydraulických pístů vytváří maximální přítlak na čelbu o velikosti 39 MN. Stroje jsou pracovně pojmenovány Tonda (firma Herrenknecht, která oba štíty vyrobila, jej označuje S–609) a Adéla (S–610).\n\n26. listopadu 2012 oba štíty prorazily do stanice Dejvická. Prorážku dokumentují snímky na Youtube\n1 2 3 4\n\nStanice, část tunelu pro obratové koleje a úsek Nemocnice Motol-Vypich se razil NRTM, kdežto tunel pro obratové koleje je částečně hloubený a hloubená je též stanice Nemocnice Motol.\n"}
{"id": "821811", "url": "https://cs.wikipedia.org/wiki?curid=821811", "title": "Štěrba", "text": "Štěrba\n\nŠtěrba je české a slovenské příjmení, které nosí tyto osobnosti:\n\n\n"}
{"id": "821813", "url": "https://cs.wikipedia.org/wiki?curid=821813", "title": "Horární astrologie", "text": "Horární astrologie\n\nHorární astrologie je odvětvím astrologie, které umožňuje najít odpověď na otázky pomocí analýzy horoskopu sestaveného pro přesný moment, kdy astrolog obdržel otázku. Tradiční astrologie pracuje s předpokladem, že postavení planet v okamžiku narození člověka (přesněji řečeno, v okamžiku jeho prvního nadechnutí) a vzájemné vztahy mezi nimi společně s dalšími ukazateli přesně popisují jeho osobnost i hlavní události, které jej v životě potkají. Na základě této logiky můžeme obdobná pravidla aplikovat i na jiná narození, respektive počátky. okamžik položení otázky tedy horární astrologie považuje za „narození“ otázky, a podle horoskopu tohoto okamžiku může poznat, jak se bude daná věc nejpravděpodobněji vyvíjet, co všechno s ní souvisí, jaké jsou motivy tazatele a ostatních zúčastněných. \n\nHorární astrologie odpovídá na všechny typy dotazů, od jednoduchých otázek typu ano/ne až po komplexní otázky. Je významná zejména pro možnost poskytnout hlubší náhled na problematiku otázky a hlavně poskytnutí všech možných vyústění situace. \n\nHorární astrologie používá při interpretaci prvků horoskopu vlastní systém, který se liší od postupu při výkladu jiných typů horoskopů. Velký důraz se klade na přesnost a význam má i úhlová rychlost planety. Za nejdůležitější planetu je v horární astrologii pokládán měsíc, jehož pozici nesmíme při výkladu nikdy zanedbat.\n\nTazatel je vždy reprezentován vládcem znamení, které připadá na hrot prvního domu. Domy hrají v horární astrologii větší roli než v kterémkoli jiném odvětví astrologie. \n\nObvykle se výklad začíná přiřazením dotazované věci k příslušnému domu horoskopu. Pro příklad kdyby byl položen dotaz „Kde je můj ztracený pes?“, byl by pes reprezentován vládcem šestého domu, který tradičně vládne mimo jiné malým zvířatům (menším než koza). Hrot tohoto domu by byl v jednom z dvanácti znamení, například v Panně. Vládcem Panny je planeta Merkur, která je signifikátorem ztraceného psa. Stav Merkuru v horoskopu, aspekty, které přijímá od ostatních planet, jeho postavení v domech a ostatní faktory dávají informace o tom, kde a v jakém stavu se pes nachází. \n\nMezi prvky, které horární astrologie zkoumá patří mimo jiné i lunární uzly, planetární antiscie a astrologicky významné stálice. \n\nDomy horoskopu hrají v horární astrologii větší roli než v ostatních odvětvích astrologie. Výběr systému domů záleží na astrologovi, ale pro horární astrologii je nejběžnější systém Regiomontanus, který propagoval i William Lilly.\n\nSprávné přiřazení otázky k domu je klíčové pro přesnou interpretaci horoskopu a nalezení odpovědi na otázku. Domy tvoří komplexní systém, takže je nemožné že by se nalezl nějaký předmět otázky, který by se nedal přiřadit ke konkrétnímu domu. Podle znamení na hrotu příslušného domu se určí signifikátor – planeta, která předmět otázky zastupuje. \n\nV současné době probíhá diskuze, zda je pro sestavení horoskopu správné použít lokaci astrologa, nebo toho, kdo dotaz pokládá. Tento rozpor způsobuje použití moderních komunikačních prostředků, které umožňují položit dotaz astrologovi bez ohledu na vzdálenost. V minulosti se pro výpočet horoskopu používala téměř výhradně vždy lokace astrologa, protože nejvíce otázek bylo položených osobně. Zastánci tradiční anglické školy založené astrologem Williamem Lillym zastávají názor, že otázka je položena až v okamžiku, kdy ji astrolog pochopí. Osoba astrologa tedy tvoří nezbytný a poslední článek v celém procesu položení otázky a až do tohoto momentu otázka vlastně neexistuje, protože může být kdykoliv změněna. Proto používají pro konstrukci horoskopu zásadně místo, kde se nachází astrolog. Mnoho evropských astrologů však používá metodu, kde se při výpočtu horoskopu bere v úvahu lokalizace tazatele. \n\n"}
{"id": "821814", "url": "https://cs.wikipedia.org/wiki?curid=821814", "title": "Silversun Pickups", "text": "Silversun Pickups\n\nSilversun Pickups je alternative rock kapela z Los Angeles, která vznikla v roce 2002. Kapelu tvoří Brian Aubert, Nikki Monninger, Christopher Guanlao a Joe Lester.\n\nKapela vydala jejich debutové EP, \"Pikul\", v červenci 2005, a jejich debutové album, \"Carnavas\", 26. července 2006. Jejich druhé album, \"Swoon\", bylo vydáno 14. dubna 2009. \"Neck of the Woods\", třetí album kapely, bylo vydáno 8. května 2012.\n\n\n"}
{"id": "821815", "url": "https://cs.wikipedia.org/wiki?curid=821815", "title": "Kultovní film", "text": "Kultovní film\n\nKultovní film je označení pro film, který svým významem ovlivnil část populace nebo umění, které jej uctívá. Obvykle jde o film, který má početnou skupinu obdivovatelů, čímž si udržuje svou hodnotu, která je stálá.\n\nObsah kultovního snímku klade důraz na neobyčejnost. Neobyčejné snímky jsou běžně považovány za „experimentální“. Dále pak nekonvenčnost a danou kontroverzi. Poměrně důležitým atributem kultovního filmu, zvláště pro vyznavače, je, že by měl budit touhu divákova opětovného zhlédnutí.\n\nFilmy považované za kultovní často mají své novelizované verze. Např. Kurosawův historický film \"Sedm samurajů\" a jeho westernový remake \"Sedm statečných\". Dalším rysem filmového kultu je citování pasáží a odkazování na ně v jiných audiovizuálních dílech. Příkladem jsou odkazy na scénu z filmu \"\" – vesmírné koráby tančící na oběžné dráze Země Straussův valčík „Na krásném modrém Dunaji“. Parodie lehčího žánru pak s oblibou citují hlavní zápornou postavu Darth Vadera z \"Hvězdných válek\": „No, I am your father“ (Ne, já jsem tvůj otec).\n\nPřesah filmového díla a jeho vliv na diváky může pak být zcela zjevný (\"Star Trek\" a jeho komunita fanoušků nazývaná Trekkies), nebo skrytý (do běžné češtiny přejaté části dialogů z filmu \"Knoflíkáři\": „neřeš, nepátrej“ či „neživíš, tak nepřepínej“).\n\n\n"}
{"id": "821823", "url": "https://cs.wikipedia.org/wiki?curid=821823", "title": "Miloš Tomáš", "text": "Miloš Tomáš\n\nJméno a příjmení Miloš Tomáš nosí více osob: \n\n"}
{"id": "821832", "url": "https://cs.wikipedia.org/wiki?curid=821832", "title": "Seznam kulturních památek ve Žďáru nad Sázavou", "text": "Seznam kulturních památek ve Žďáru nad Sázavou\n\nMístní část Žďár nad Sázavou 2, katastrální území Zámek Žďár.\n\n"}
{"id": "821834", "url": "https://cs.wikipedia.org/wiki?curid=821834", "title": "Seznam kulturních památek ve Velkém Meziříčí", "text": "Seznam kulturních památek ve Velkém Meziříčí\n"}
{"id": "821835", "url": "https://cs.wikipedia.org/wiki?curid=821835", "title": "Seznam kulturních památek v Novém Městě na Moravě", "text": "Seznam kulturních památek v Novém Městě na Moravě\n"}
{"id": "821845", "url": "https://cs.wikipedia.org/wiki?curid=821845", "title": "Mary Woronov", "text": "Mary Woronov\n\nMary Woronov (* 8. prosince 1943 Palm Beach, Florida, USA) je americká herečka a spisovatelka. V šedesátých letech byla jednou z superstars Andyho Warhola a doprovázela show Exploding Plastic Inevitable. Později hrála například v seriálech \"Knight Rider\" a \"Charlieho andílci\". Z filmů potom \"Cesta gladiátorů 2000\" (1975), \"Rock 'n' Roll High School\" (1979), \"Dům ďábla\" (2009) a dalších.\n\n"}
{"id": "821849", "url": "https://cs.wikipedia.org/wiki?curid=821849", "title": "Viipurin Reipas", "text": "Viipurin Reipas\n\nViipurin Reipas byl hokejový tým z města Vyborg, které patřilo Finsku pod jménem Viipuri. Po skončení Zimní a Pokračovací války bylo postoupeno Sovětskému svazu a Reipas se odsunuli za finské hranice do Lahti, kde se přejmenovali na Lahden Reipas.\nViipurin Reipas hrál dvě sezóny ve SM-sarja lize ve Finsku. Vyhrál hned první sezónu v roce 1928 a vrátil se v roce 1932, kdy ztratil jediný zápas proti HJK.\n"}
{"id": "821851", "url": "https://cs.wikipedia.org/wiki?curid=821851", "title": "Široká 37 (České Budějovice)", "text": "Široká 37 (České Budějovice)\n\nMěšťanský dům v Široké ulici 37 (čp. 456) je jedním ze dvou známých gotických srubů v Českých Budějovicích. Jako kulturní památka je evidován od 3. května 1958. Srub byl jednorázově zpřístupněn veřejnosti k příležitosti Dnů evropského dědictví 16. září 2006 a v Mezinárodní den památek 21. dubna 2012.\n\nVyšší patra a zvláště obytné prostory nejstarších českobudějovických domů byly kvůli tepelně izolačním vlastnostem budovány ze dřeva. Mnohé z těchto srubů zanikly v důsledu několika požárů historického jádra, především v roce 1641.\n\nPatrový dům s nečleněnou fasádou společně se dvěma dalšími zaslepuje západní konec Široké ulice. Původní srub byl odhalen v polopatře při rekonstrukci v roce 1986. Srub zasahuje do prostoru krovu, vnější část kryje hliněná mazanina. Podélné stěny se směrem vzhůru klenbovitě sbíhají a podpírají plochý strop. Východní z těchto stěn obsahuje niku někdejšího okna.\n\nDendrochronologická metoda určila, že použité kmeny pocházejí ze stromů skácených mezi lety 1406-1409. V této době dům vlastnil měšťan Rankl, v druhé polovině 15. století jej obýval Janek Sladovník.\n"}
{"id": "821852", "url": "https://cs.wikipedia.org/wiki?curid=821852", "title": "Prvoslav Vujčić", "text": "Prvoslav Vujčić\n\nPrvoslav Vujčić, cyrilicí Првослав Вујчић (20. červenec 1960 Požarevac, Srbsko), je srbský prozaik, básník a esejista. Většinu svých děl psal v srbštině v ekavském nářečí.\n\nDětství a rané mládí prožil v městě Požarevac. Tam i napsal své první básně. Krátce po válce se stal členem Svazu spisovatelů Srbsko.\n"}
{"id": "821854", "url": "https://cs.wikipedia.org/wiki?curid=821854", "title": "Bouřlivák", "text": "Bouřlivák\n\nBouřlivák ( Myrsky) je finský film z roku 2008 režírovaný Kaisou Rastimo.\n\nPři bourání Berlínské zdi je zachráněno štěně. Zachránce ho v Německu svěří trhovkyni, od ní se pak dostane do Finska, kam ho odveze tatínek pro dceru. V rodině ale nikdy žádný pes nebyl, tak nevědí, jak se o něho starat, a ani neznají jeho rasu. O štěně se stará především sedmiletá dcera Muru. Štěně je pojmenováno Bouřlivák.\n\nČasem začne Bouřlivák být agresivní na všechny, kteří se přiblíží k malé Muru. Rodina vezme Bouřliváka k psí psycholožce, která zjistí, že jde o Kavkazského ovčáckého psa, který se dokáže ubránit i medvědovi, ale při špatné výchově může být i agresivní. Rodina se také dozví, že tyto psy používal Stalin jako zbraň.\n\nPoté, co Bouřlivák ohrozí několik lidí, rodina se ho rozhodne prodat. Ozve se jim rodina ze severu, v níž babička pochází z Kavkazu a jako malá takového psa měla.\n\n"}
{"id": "821855", "url": "https://cs.wikipedia.org/wiki?curid=821855", "title": "Láska na Novém Zélandu", "text": "Láska na Novém Zélandu\n\nLáska na Novém Zélandu ( Emilie Richards - Denk nur an uns beide) je německé filmové drama z roku 2010 režírované Johnem Delbridgem.\n\nStacey přiváží občerstvení na oslavu otevření nového domu Ryana Cunninghama. Oslava je v plném proudu. Při hledání něčeho na úklid najde ve skříni spící Louisu, kterou přinese na oslavu. domnívá se, že je to Ryanova dcera.\n\nDruhý den po oslavě se Ryan vydá s dětmi do místní cateringové firmy, kde Stacey pracuje a společně s dětmi ji přesvědčuje, aby se stala jejich opatrovatelkou. Ryan jí vysvětlí, že děti jsou jeho sestry, která nedávno zemřela. Stacey nesouhlasí s nabídkou být jejich opatrovatelkou a tak Ryan s dětmi odchází. Stacey při vybalování věcí ze včerejší oslavy z auta najde mezi věcmi Louisina králíčka. Vydá se proto do Ryanova domu, kde po naléhání dětí roli opatrovatelky přijme.\n\nRyanova marka stojí o to, aby děti byly svěřeny do péče jí, tak koupí zájezd. Ryan pro navrhne jinou dovolenou. Stacey navrhne pobyt v džungli, což se nelíbí Ryanově spolupracovnici a bývalé přítelkyni Elize. Protože druhý den pobytu v džungli se málem utopí Tom, Stacey navrhne, aby zbytek dovolené strávili u jejích rodičů.\n\nU jejích rodičů zavede Stacey Ryana k hrobu svojí dcery Avy, která zemřela druhý den po porodu. Kvůli tomu Stacey odešla od rodičů do města.\n\nPo návratu do města se Ryan opije a zavolá Elize, aby pro něho dojela. Ta situaci naaranžuje tak, aby to vypadalo, že v noci s Ryanem měla sex. Když to ráno uvidí Stacey, naštvaně odejde.\n\nZatímco jsou na dovolené, Ryanova matka začala podnikat kroky k tomu, aby děti byly svěřeny do péče jí. Při jednání Ryan prohlásí, že se do 14 dnů ožení, aby děti mohli zůstat s ním. Ryanova spolupracovnice mu nabídne, že se formálně může oženit s ní.\n\nV předvečer svatby Ryan dostane od matky dopis, ve kterém ho prosí, aby si nebral nesprávnou ženu z nesprávných důvodů. Ryan svatbu s Elizou zruší a jede i s dětmi požádat o ruku Stacey k jejím rodičům, která mu řekne své ano.\n\n"}
{"id": "821856", "url": "https://cs.wikipedia.org/wiki?curid=821856", "title": "ZX Spectrum SE", "text": "ZX Spectrum SE\n\nZX Spectrum SE, v průběhu vývoje označovaný jako Chloe, je návrh počítače kompatibilního s počítačem Sinclair ZX Spectrum. Autory návrhu počítače jsou Andrew Owen a Jarek Adamski. Technicky se jedná o modifikovaný počítač Timex Computer 2048. Jedná se o počítač založený procesoru Z80A. Velikost paměti RAM je 280 KiB a její adresace je kombinace adresování paměti počítačů TS2068 a Sinclair ZX Spectrum 128K+. Počítač obsahuje zvukový čip AY-3-8912, který je adresován jak pomocí portů 49149 a 65533 (jako ZX Spectrum 128), tak pomocí portů 245 a 246 (jako TS2068). Na jeden z I/O portů obvodu AY je připojena paměť RAM o velikosti 8 KiB. Protože počítač používá 255 k nastavování videorežimů a je tedy dekódován jinak než na původním ZX Spectru, nefungují na ZX Spectru SE některé hry.\n\nPočítač není možné koupit, je k dispozici jako rozšíření počítačů TC2048, TC2068, TS2068 a Unipolbrit UK2086. V průběhu vývoje počítače byl vyvinut obvod ULAplus jako náhrada obvodu ULA.\n\nPro počítač začala vznikat hra ZXU4, varianta hry xu4, remaku hry Ultima IV.\n\nPočítač má následující technické parametry:\n\nStránkování paměti je kombinace stránkování paměti počítačů TS2068 a ZX Spectrum 128K+. Na rozdíl od počítačů ZX Spectrum 128K+ se ale v oblasti od 32768 do 49151 nezrcadlí stránka č. 2 paměti RAM.\n"}
{"id": "821858", "url": "https://cs.wikipedia.org/wiki?curid=821858", "title": "Kempston Joystick Interface", "text": "Kempston Joystick Interface\n\nKempston Joystick Interface je interface pro připojení joysticku k počítačům Sinclair ZX Spectrum. Původní interface byl vyráběn společností Kempston Micro Electronics Ltd. Joystick připojený prostřednictvím tohoto interface je označován jako \"Kempston joystick\".\n\nStav joysticku je možné číst na portu 31 (šestnáctkově 1F). Interface tak není kompatibilní ani s joysticky Sinclair left a Sinclair right připojovanými prostřednictvím ZX Interface II ani s Fuller joystickem.\n\nJelikož se připojení joysticku na port 31 stalo standardem, interface pro připojení Kempston joysticku vyráběli i další společnosti.\n\nInterface pro Kempston joystick je zabudován i v počítačích Didaktik M a Didaktik Kompakt. Pro Didaktik Gama byla vyráběna redukce, která umožňovala připojení Kempston joysticku prostřednictvím vestavěného interface tohoto počítače. Tato redukce umožňovala připojení dvou joysticků, stav druhého joysticku bylo možné číst na portu 63. Konektor pro Kempston joystick je také součástí interface UR-4. Z méně rozšířených zařízení vyráběných v Česku port pro Kempston joystick obsahoval disketový řadič ZX Diskface Quick.\n\n"}
{"id": "821859", "url": "https://cs.wikipedia.org/wiki?curid=821859", "title": "ZX-7", "text": "ZX-7\n\nZX-7 je hudební editor pro počítače Sinclair ZX Spectrum a kompatibilní (např. Didaktik). Jedná se o program slovenského původu, jeho autorem je Ján Deák (pod přezdívkou \"Bytepack\"). Program vznikl v roce 1990, vydavatelem programu byla společnost Ultrasoft. Předchůdcem programu je program ZX-3.\n\nProgram umožňuje skládat osmikanálovou hudbu přehrávanou pomocí vestavěného reproduktoru počítačů ZX Spectrum. Jelikož hudby zabírají v paměti počítače mnoho místa, autor k editoru nevytvořil kompilátor, který by umožnil použít vytvořenou hudbu ve vlastních programech.\n\nZ důvodu používat hudbu ve vlastních programech následně Ján Deák vytvořil na základě ZX-7 zjednodušenou hudební rutinu ZX-10, která umožňuje přehrávat pouze čtyřkanálovou hudbu o rozsahu dvou oktáv. Tato zjednodušená rutina se objevila v několika hrách vydaných společností Ultrasoft.\n\n"}
{"id": "821860", "url": "https://cs.wikipedia.org/wiki?curid=821860", "title": "Belegost", "text": "Belegost\n\nBelegost je textová hra pro počítače Sinclair ZX Spectrum a kompatibilní (např. Didaktik). Jedná se o program českého původu, jejími autory je programátorská skupina Golden Triangle. Hra vznikla v roce 1989.\n\nJedná se o hru na motivy románů J. R. R. Tolkiena. Hra je pojmenována podle jednoho z podzemních měst trpaslíků, ve které se hra odehrává. Město bylo vypleněno skřety a ve městě zůstal kámen Alqualamír. Úkolem hráče je tento kámen najít a z města uniknout.\n\nHra byla později v anglické verzi vytvořena i pro operační systém NeXTSTEP a pro počítače Psion. V roce 2010 vznikla verze pro telefon Apple iPhone.\n\n"}
{"id": "821861", "url": "https://cs.wikipedia.org/wiki?curid=821861", "title": "Let It Be (film)", "text": "Let It Be (film)\n\nLet It Be je dokumentární film o hudební skupině The Beatles, který zachycuje záběry z natáčení alba \"Let It Be\". Ve filmu se objevují scény z neohlášeného střešního koncertu, což bylo poslední živé vystoupení The Beatles.\n\nFilm byl původně plánován jako televizní dokument ale nakonec se z něho stal celovečerní film. Filmový režisér Michael Lindsay-Hogg uvedl, že film bude roku 2013 dostupný na DVD a Blu-ray.\n\nSnímek režíroval Michael Lindsay-Hogg, produkoval ho Neil Aspinall. Ve filmu samozřejmě účinkují všichni čtyři členi The Beatles (John Lennon, Paul McCartney, George Harrison a Ringo Starr) a dále zde účinkují Billy Preston, Mal Evans, Yoko Ono a George Martin. Film trvá 81 minut, je v angličtině. Vydalo ho studio \"Apple Films\", distribuován byl společností \"United Artists\".\n\nNásledující skladby jsou uvedeny v pořadí, v jakém se objevily ve snímku:\n"}
{"id": "821865", "url": "https://cs.wikipedia.org/wiki?curid=821865", "title": "AC Sparta Praha 2012/13", "text": "AC Sparta Praha 2012/13\n\nTento článek se podrobně zabývá sestavou a zápasy týmu AC Sparta Praha v sezoně 2012–2013.\n\nNa začátku letní přípravy se stal novým trenérem Vítězslav Lavička, který nahradil Martina Haška. Předseda představenstva Daniel Křetínský nicméně prohlásil, že koncepce vytyčená s příchodem Jaroslava Hřebíka zůstává platná. Po Ostravě, Příbrami a Brnu měla Sparta čtvrtý nejmladší kádr v lize. Klub neprodloužil smlouvu Sionkovi a Brabcovi, naopak na Letnou přišel z rezervy Realu Madrid mladý španělský obránce Pablo Gil. Velký zájem projevoval letenský klub o jabloneckého kanonýra Lafatu, z přestupu však nakonec sešlo a Spartu posílil mladý albánský útočník Bekim Balaj. Před startem ligy byla představena nová sadu třetích dresů. Pro venkovní utkání to byla kromě žluté nově také bílá varianta, která připomínala \"sešívané\" dresy odvěkého rivala Slavie.\n\nDo nové sezony vstoupila Sparta úspěšně: v lize na úvodní remízu s Duklou navázala sérií pěti vítězství a vévodila tabulce, v pohárech postoupila do základní skupiny Evropské ligy. Tam jí los přiřknul slavné soupeře Olympique Lyonnais a Athletic Bilbao, spolu s izraelským mistrem Hapoel Ironi Kirjat Šmona. První ligová porážka přišla v 7. kole, kdy Sparta podlehla Viktorii Plzeň po sporné penaltě 0:1. V dalším kole podlehla doma Sigmě Olomouc a především pak v následujícím v pražském derby Slavii 0:1. Spolu s neúspěchem v Lyonu tak prodloužila sérii porážek na čtyři zápasy. V Evropské lize už pak ale neprohrála a kvalifikovala se do vyřazovací fáze, kde se jí soupeřem stal z Ligy mistrů vypadlý londýnský velkoklub a vítěz předešlého ročníku, Chelsea FC. V domácí lize přezimovala na třetím místě se ztrátou tří bodů na vedoucí Viktorii Plzeň a jednobodovým mankem na druhý Jablonec.\n\nV průběhu zimní přestávky nakonec přece jen kádr posílil o reprezentačního střelce Lafatu, navíc přišel další útočník s mezinárodní zkušeností Roman Bednář. Zálohu posílil Lukáš Vácha, který přišel z Liberce, do Dinama Tbilisi naopak odešel Peter Grajciar.\n\nDo jarní části vstoupila dvojzápasem s Chelsea. Po domácí porážce 0:1 na hřišti soupeře po trefě Lafaty vedla, prodloužení však v nastaveném čase odvrátil Eden Hazard. Pro Spartu to znamenalo konec jejího působení v EL. V domácí lize navázala na sérii bez porážky, která trvala od konce září. Před zaplněnými tribunami porazila Plzeň, čímž jí v tabulce bodově dotáhla. Následovalo vítězství Olomoucí, Slavií a Ostravou. Po celou tu dobu se stále držela na druhém místě, jen o skóre za vedoucí Viktorií. Ve 25. kole ale doma ztratila body po remíze s Jihlavou, po následující porážce v Liberci nad ní Plzeň zvýšila náskok už na pět bodů. Letenští navíc selhali i v odvetě semifinále domácího poháru, když podlehli na domácí půdě Mladé Boleslavi. V tomto zápase byl za agresivní zákrok vyloučen útočník Léonard Kweuke, následoval rekordní disciplinární trest na 12 zápasů. V napínavé koncovce ligy nakonec existovala teoretická šance na zisk titulu až do posledního kola, Sparta však znovu skončila druhá.\n\n (C)\n\n"}
{"id": "821866", "url": "https://cs.wikipedia.org/wiki?curid=821866", "title": "Rafael Kozák", "text": "Rafael Kozák\n\nRafael Kozák (; 23. října 1864, Přerov – 14. října 1927, Kroměříž) byl český katolický kněz, vojenský kaplan, podplukovník ve výslužbě, jako kněz působil ve Slovinsku v diecézi Gurk. Byl papežský čestný tajný kaplan, duch. rada biskupa gurkského v Celovci, rada arcibiskupské konzistoře v Olomouci a jednatel Ústředního apoštolátu sv. Cyrila a Metoděje.\n\nPřerovský rodák byl na kněze vysvěcen 26. října 1887 v Trnavě. Poté se stal knězem gurkské diecéze. Po vysvěcení působil 12 let ve františkánské provincii sv. Jana Kapistrána na různých místech. Kromě své rodné řeči ovládal němčinu, maďarštinu, italštinu, chorvatštinu, slovinštinu a ruštinu. Od 1. května 1899 byl v aktivní službě vojenského kaplana. Jeho první působiště jako vojenského kaplana bylo v Kotoru v Dalmacii, dále v Požunu a v Celovci, kde byl nejdéle a téměř srostl se slovinským kněžstvem i lidem.\n\nZa I. světové války se dostal do Vídně ve funkci správce vojenského superiorátu. Zde pracoval také mezi českými krajany, pro které sloužil také bohoslužby. Během války byl povýšen na polního superiora II. třídy (\" Feldsuperior 2. Klasse\"). Přes vojenské vystupování byl znám jako vzorný kněz a český vlastenec.\n\nPřevrat na konci I. světové války jej zastihl jako správce superiorátu v Bratislavě. Při první restrikci roku 1920 byl uvolněn z vojenské služby. Jako kněz odešel do rodné olomoucké arcidiecéze, i když svůj předešlý kněžský život strávil především za hranicemi Čech a rozuměl především potřebám zahraničních krajanů.\n\nV roce 1923, po smrti kněze a pedagoga Adolfa Jaška převzal jeho dílo. Jednalo se o Apoštolát sv. Cyrila a Metoděje založený arcibiskupem Antonínem Cyrilem Stojanem. Jako spolupracovník arcibiskupa Stojana byl „zasvěcen“ do jeho velkých plánů a stal se jednatelem tohoto díla. Do této práce se plně ponořil a po Stojanově smrti, začal soustřeďoval materiál pro životopis zakladatele Apoštolátu sv. Cyrila a Metoděje. Třídil a rovnal pozůstalou koresponci a literární doklady, sám vyhledával a doplňoval materiály o informace od živých pamětníků. Tuto činnost konal, chřadnoucí nemocí, prakticky až do smrti v Kroměříži v roce 1927. Pohřben byl na kroměřížském hřbitově. Pochovatelem mu byl olomoucký světící biskup Jan Stavěl. \n\n"}
{"id": "821872", "url": "https://cs.wikipedia.org/wiki?curid=821872", "title": "Nessa Devil", "text": "Nessa Devil\n\nNessa Devil je umělecké jméno Nikoly Jiráskové (* 9. prosince 1988, Ostrava), české pornoherečky.\n\nNessa Devil je česká pornoherečka. Její první výskyt byl v castingu od Pierre Woodmana. V roce 2007, ve věku 18 let, podepsala smlouvu s Woodman Entertainment. Vystupovala v \"Drunk Sex Orgy\", což bylo nominováno na AVN Awards za nejlepší orgie/gangbang a nejlepší orgie/gangbang série. Vystupovala v mnoha pornografických filmech včetně sólo scén (masturbace s použitím, i bez použití dilda), softcore scén, vaginálního sexu, análního sexu a močení. Od společnosti Hispanic byla označena novou hvězdou filmů pro dospělé.\n\n"}
{"id": "821880", "url": "https://cs.wikipedia.org/wiki?curid=821880", "title": "Jan Křížek", "text": "Jan Křížek\n\nJan Křížek může být:\n"}
{"id": "821881", "url": "https://cs.wikipedia.org/wiki?curid=821881", "title": "Františkánský klášter (Turnov)", "text": "Františkánský klášter (Turnov)\n\nFrantiškánský klášter existoval v Turnově v letech 1651–1950. Nachází se v severovýchodní části náměstí Českého ráje. Budova slouží potřebám pošty, která v zastřešeném rajském dvoře provozuje přepážky pro veřejnost. Budova je chráněna jako kulturní památka České republiky.\n\nDne 1. května 1651 založil Maxmilián z Valdštejna v Turnově františkánský klášter s kostelem sv. Františka z Assisi. Klášter byl určen pro dvanáct řeholníků a byl postaven na místě deseti starších měšťanských domů na rohu náměstí. Stavba byla ukončena roku 1654. V letech 1682–1685 bylo přistavěno v severovýchodním rohu kláštera směrem do zahrady křídlo. Roku 1707 vyhořel jak konvent, tak i kostel, ale byl brzy obnoven. Roku 1803 shořel kostel znovu a opět byl obnoven. Roku 1842 byla u východní části presbytáře vybudována nízká čtyřboká zvonice.\n\nZdejší františkáni měli dočasně v Turnově duchovní správu a konali v širokém okolí rozsáhlé misie. V klášteře byla velmi cenná knihovna. Jinak působili turnovští františkáni podle řádových regulí a jejich kostel sv. Františka se těšil značné oblibě a návštěvě věřících. Byli v něm vždy čeští řeholníci, i když počet byl vždy malý a na počátku 19. století to byli zpravidla dva až tři kněží a jeden až dva laičtí bratři. Komunita byla zlikvidována v roce 1950 v rámci Akce K, namířené totalitním komunistickým režimem proti klášterům.\n\n\n"}
{"id": "821882", "url": "https://cs.wikipedia.org/wiki?curid=821882", "title": "Ekologická služba", "text": "Ekologická služba\n\nEkologická služba (zkráceně ES) je smluvní služba plošné či liniové stavby, zřízená investorem nebo zhotovitelem stavby (\"může být za určitých okolností doporučena či nařízena oprávněným a územně příslušným orgánem státní správy\"), a to účelově pro konkrétní stavbu anebo její vymezitelnou část. \n\nMezi hlavní povinností ekologické služby patří dozorovat výkopové práce, chránit a zajišťovat bezpečné migrace živočichů, monitorovat, dokumentovat jejich výskyty, a prostřednictvím ekodozoru ovlivňovat průběh stavby při praktické ochraně zvláště chráněných druhů a jiných významných volně žijících organizmů či jejich migracích, před nadměrnou újmou či nechtěným usmrcováním, ve smyslu zákona 114/92 Sb. v platném znění, a vyhlášky 395/92 Sb. v platném znění (\"Rozsah činnosti ekologické služby vyplývá z dokladů stavby, rozsahu výjimky z druhové ochrany, zákonem stanovených zásad a ze smluvního vztahu\").\n\nEkologická služba zajišťuje výkon ochrany přírody na stavbě ve vztahu ke zvláště chráněným druhům a významným volně žijícím organizmům. Ekologická služba je organizačně řízena ekodozorem (viz výklad pojmu), pokud byl ekodozor pro danou stavbu určen. \n\nEkologickou službu může vykonávat buď oprávněná osoba ve smyslu zákona 114/92 Sb., mající doložitelně příslušné oprávnění k manipulaci s obratlovci (\"dle veterinárního zákona na ochranu zvířat proti týrání 246/1992 Sb. a souvisejících předpisů v platném znění\"), a doložitelně nejméně tříletou praxi v oboru ekologického dozorování staveb, anebo musí mít doložitelně nejméně pětiletou praxi v oboru ekologického dozorování staveb a rovněž doložitelně příslušné oprávnění k manipulaci s obratlovci (\"dle veterinárního zákona na ochranu zvířat proti týrání 246/1992 Sb. a souvisejících předpisů v platném znění\"). Obojí je rovnocenné, neboť praxe je zde nejdůležitějším faktorem.\n\nEkologická služba nesmí být v žádném organizačním spojení s investorem, ani zhotovitelem stavby, musí být tedy nezávislým orgánem.\n\nNáklady na ekologickou službu hradí buď investor, nebo zhotovitel, případě se o náklady mohou dělit.\n\n"}
{"id": "821886", "url": "https://cs.wikipedia.org/wiki?curid=821886", "title": "Canadian Amateur Hockey League", "text": "Canadian Amateur Hockey League\n\nCanadian Amateur Hockey League (CAHL) byla amatérská mužská hokejová liga založená 1898 a zaniklá roku 1905. Byla to v pořadí třetí liga, která byla organizována na území Kanady. V roce 1905 byla nahrazena soutěží Eastern Canada Amateur Hockey Association. Představovala mezník směrem k vzniku profesionální soutěže, v jednotlivých sezonách byl postupně kladen větší důraz na ekonomickou stránku ledního hokeje. Prvním vítězem se stal hokejový klub Montrealu. \n"}
{"id": "821888", "url": "https://cs.wikipedia.org/wiki?curid=821888", "title": "Kapelníkův rybník", "text": "Kapelníkův rybník\n\nKapelníkův rybník (též \"Kapelunk\") je splavovací nádrž (klauzura) v Novohradských horách, zhruba 1,5 km vsv. od Pohoří na Šumavě. Nachází se na Lužnici, na západním svahu Tischbergu v nadmořské výšce 898 m. Má rozlohu 6,35 ha. V letech 2016 – 2017 provedly Lesy ČR celkovou rekonstrukci nádrže.\n"}
{"id": "821892", "url": "https://cs.wikipedia.org/wiki?curid=821892", "title": "Bílá Aragvi", "text": "Bílá Aragvi\n\nBílá Aragvi ( [Tetri Aragvi], v překl. \"Bílá Aragvi\"), též Mtiuleti Aragvi ( [Mtiuletis Aragvi]) je řeka v severní Gruzii, kraj Mccheta-Mtianetie. Protéká okresy Kazbegi a Dušeti.\n\nPramení na ledovcích nad vesnicí Gudauri na jižním svahu hlavního kavkazského hřebene. Jižně od Gudauri sestupuje do údolí Bílé Aragvi z levé strany silnice gruzínské vojenské cesty, která údolí řeky sleduje až k Pasanauri, kde soutokem s Černou Aragvi vzniká řeka Aragvi.\n"}
{"id": "821894", "url": "https://cs.wikipedia.org/wiki?curid=821894", "title": "Qualcomm", "text": "Qualcomm\n\nQualcomm je americká společnost založená v roce 1985 studenty z Cornellovy univerzity, University of California a MIT. Se sídlem v San Diegu má společnost celosvětovou působnost. Zaměřuje se na bezdrátová telekomunikační zařízení a služby založené na jí vyvinuté CDMA a jiných technologiích. Měla významný podíl na vývoji 3G/UMTS. Po odkoupení části společnosti AMD též produkuje grafické čipy Adreno užívané ve svých čipsetech pro mobilní zařízení.\n\nV průběhu 90. let pracovala na družicovém systému Globalstar. V listopadu 2014 řekl CEO společnosti, Steve Mollenkopf, že Qualcomm se plánuje zaměřit na trh datových center s novými serverovými čipy založenými na architektuře ARM a plánuje je uvést na trh do konce roku 2015.\n\nMá 224 poboček po celém světě. Rodičovská společnost Qualcomm Incorporated se dělí na Qualcomm Technology Licencing Division a Qualcomm Technologies Incorporated, která má pod sebou Qualcomm CDMA Technologies; a Qualcomm Integrated Services, která je součástí skupiny Qualcom Wireless and Internet group. Hodnota společnosti v minulosti různě kolísala mezi desítkami milionů až po 2,5 mld amerických dolarů (údaj z října 2014).\n\nMezi její výrobky patří:\nMezi software pak patří:\n\nMobilní chipsety Snapdragon se dělí následovně:\n\n"}
{"id": "821896", "url": "https://cs.wikipedia.org/wiki?curid=821896", "title": "Stephanie Vogtová", "text": "Stephanie Vogtová\n\nStephanie Vogtová, nepřechýleně Stephanie Vogt (* 15. února 1990 Vaduz) je lichtenštejnská profesionální tenistka. Ve své dosavadní kariéře na okruhu WTA Tour vyhrála dva turnaje ve čtyřhře. Na prvním z nich triumfovala s Wickmayerovou na BGL Luxembourg Open 2013. Stala se tak vůbec první lichtenštejnskou tenistkou v historii, která zvítězila na jakékoli události WTA. V rámci okruhu ITF získala do srpna 2016 dvanáct titulů ve dvouhře a jedenáct ve čtyřhře. \n\nNa žebříčku WTA byla ve dvouhře nejvýše klasifikována v únoru 2014 na 137. místě a ve čtyřhře pak v únoru 2016 na 72. místě. Trénuje ji Stefan Lochbihler.\n\nNa zahajovacím ceremoniálu Letních olympijských her 2012 v Londýně byla vlajkonoškou lichtenštejnské výpravy.\n\nV lichtenštejnském fedcupovém týmu debutovala v roce 2006 základním blokem 3. skupiny zóny Evropy a Afriky proti Bosně a Hercegovině, v němž prohrála dvouhru s Mervanou Jugićovou-Salkićovou. Lichtenštejnsko odešlo poraženo 0:2 na zápasy. Do roku 2017 v soutěži nastoupila k dvaceti šesti mezistátním utkáním s bilancí 14–12 ve dvouhře a 9–6 ve čtyřhře.\n\nV juniorské kategorii vyhrála pět singlových a šest deblových turnajů ITF. Nejvýše ve dvouhře byla na světovém juniorském žebříčku ITF postavená na 5. místě s bilancí singlových zápasů v poměru 79-26.\n\nV roce 2008 získala jednu ze dvou divokých karet Mezinárodní tenisové federace do soutěže ženské dvouhry na Letních olympijských hrách 2008 v Pekingu. V důsledku zranění se však odhlásila a nahradila ji Thajka Tamarine Tanasugarnová.\n\nLichtenštejnsko reprezentovala na londýnských Letních olympijských hrách 2012 v soutěži ženské dvouhry poté, co obdržela pozvání ve formě divoké karty Tripartitní komise. Stejnou divokou kartu získala do singlové soutěže LOH 2016 v Riu de Janeiru.\n\nNa Hrách malých států Evropy 2011 vyhrála tři zlaté medaile. Ve finále dvouhry porazila krajanku Kathinku von Deichmannovou, s níž získala zlatý kov v ženské čtyřhře a prvenství ve smíšené čtyřhře zkompletovala spolu s Jirkou Lokajem. Navázala tak na Hry malých států Evropy 2007 kde zvítězila ve dvouhře a stříbro přidala v ženské čtyřhře se spoluhráčkou Marinou Novakovou.\n\n"}
{"id": "821897", "url": "https://cs.wikipedia.org/wiki?curid=821897", "title": "Verónica Cepedeová Roygová", "text": "Verónica Cepedeová Roygová\n\nVerónica Cepedeová Roygová, nepřechýleně \"Cepede Royg\", (* 21. ledna 1992 Asunción) je paraguayská profesionální tenistka. Ve své dosavadní kariéře na okruhu WTA Tour vyhrála jeden deblový turnaj a jeden v rámci série WTA 125. V rámci okruhu ITF získala do června 2019 čtrnáct titulů ve dvouhře a dvacet ve čtyřhře.\n\nNa žebříčku WTA byla ve dvouhře nejvýše klasifikována v srpnu 2017 na 73. místě a ve čtyřhře pak v září 2016 na 85. místě. Trénuje ji bývalý paraguayský tenista Ramón Delgado. Dříve tuto roli plnil Alfredo De Brix.\n\nVe fedcupovém týmu Paraguaye debutovala v roce 2006 utkáním 2. skupiny Americké zóny proti Bermudám. Do června 2017 v soutěži nastoupila k čtyřiceti mezistátním utkáním s bilancí 30–9 ve dvouhře a 17–10 ve čtyřhře.\n\nParaguay reprezentovala na londýnských Letních olympijských hrách 2012 v soutěži ženské dvouhry poté, co obdržela jedno ze dvou pozvání ve formě divoké karty od Mezinárodního olympijského výboru. V úvodním kole však podlehla Američance Varvaře Lepčenkové po třísetovém průběhu. Zúčastnila se také Her XXXI. olympiády v Riu de Janeiru,\nkde opět na pozvání ITF v úvodním kole ženského singlu uhrála pět gamů na Rumunku Monicu Niculescuovou.\n\nV rámci hlavních soutěží událostí okruhu ITF debutovala v říjnu 2006, když na turnaj v paraguayském Luque s dotací 10 tisíc dolarů obdržela divokou kartu. Ve druhém kole podlehla Brazilce Roxaně Vaisembergové. Premiérový singlový titul v této úrovni tenisu vybojovala během října 2009 v brazilském Bauru na události s rozpočtem deset tisíc dolarů. Ve finále přehrála brazilskou hráčku Vivian Segniniovou.\n\nV singlu okruhu WTA Tour debutovala na únorovém Monterrey Open 2012. Na úvod kvalifikace podlehla bulharské tenistce Aleksandrině Najdenovové. První utkání v hlavní soutěži – mimo Olympijského turnaje 2012 řazeného fakticky také do okruhu WTA –, pak odehrála na Rio Open 2014, kde jako postoupivší z kvalifikace porazila Paulu Cristinu Gonçalvesovou, startující na divokou kartu, aby ji poté vyřadila další kvalifikantka Irina-Camelia Beguová.\n\nPremiérové finále na okruhu WTA Tour odehrála na Rio Open 2016, když ve finále čtyřhry s Argentinkou Maríou Irigoyenovou porazily britsko-švýcarskou dvojici Tara Mooreová a Conny Perrinová ve dvou setech.\n\nDebut v hlavní soutěži nejvyšší grandslamové kategorie zaznamenala v ženském singlu French Open 2017. Na cestě do osmifinále postupně přehrála finalistku z roku 2015 Lucii Šafářovou, šestnáctou nasazenou Rusku Anastasiji Pavljučenkovovou i Kolumbijku Marianu Duqueovou Mariñovou. Ve čtvrtém kole ji zastavila světová trojka Karolína Plíšková‎, když proti ní v rozhodujícím setu nevyužila brejkbol na vedení gamů 5–3. Následně ztratila servis a Češka si již vlastní podání podržela.\n\n"}
{"id": "821898", "url": "https://cs.wikipedia.org/wiki?curid=821898", "title": "Ons Jabeurová", "text": "Ons Jabeurová\n\nOns Jabeurová, , \"Ons Jabeur\", (* 28. srpna 1994 Ksar Hellal) je tuniská profesionální tenistka a vítězka juniorské dvouhry French Open 2011, kde byla o rok dříve také ve finále. Ve své dosavadní kariéře na okruhu WTA Tour nevyhrála žádný turnaj. Na moskevském Kremlin Cupu 2018 se stala historicky první Tunisankou ve finále turnaje WTA. V rámci okruhu ITF získala jedenáct titulů ve dvouhře a jeden ve čtyřhře.\n\nNa žebříčku WTA byla ve dvouhře nejvýše klasifikována v únoru 2020 na 44. místě a ve čtyřhře pak v témže měsíci na 116. místě. V roce 2018 se trenérem stal Bertrand Perret.\n\nNa Australian Open 2020, kde ji vyřadila vítězka turnaje Sofia Keninová, se stala první Arabkou v osmifinále i čtvtfinále dvouhry na grandslamu a prvním africkým tenistou v této fázi od Maročana Hišáma Arázího na Australian Open 2004.\n\nV tuniském fedcupovém týmu debutovala v roce 2011 základním blokem 3. skupiny zóny Evropy a Afriky proti Egyptu, v němž zdolala Mennu El Nagdyovou. Tunisanky zvítězily 2:1 na zápasy. Do dubna 2020 v soutěži nastoupila k třiceti třem mezistátním utkáním s bilancí 28–5 ve dvouhře a 9–8 ve čtyřhře.\n\nV roce 2008 vyhrála juniorský turnaj Petits Ducs v Dijonu a stala se dvojnásobnou mistryní Afriky juniorek v kategorii do 16 let.\n\nNa juniorce French Open 2010 se probojovala do finále dvouhry, ve kterém nestačila na Jelinu Svitolinovou. V následujícím ročníku již French Open 2011 v juniorské dvouhře vyhrála, když ve finále zdolala Mónicu Puigovou po dvuousetovém průběhu. Stala se tak první Severoafričankou, která získala grandslamový titul bez rozdílu soutěže, včetně seniorské kategorie.\n\nTunisko reprezentovala na londýnských Letních olympijských hrách 2012, když do ženské dvouhry obdržela pozvání ve formě divoké karty od Mezinárodní tenisové federace. V úvodním kole nestačila na Němku Sabine Lisickou. O postupující rozhodl až závěr rozhodující sady. Zúčastnila se také Her XXXI. letní olympiády v Riu de Janeiru opět na divokou kartu, kde v úvodním kole dvouhry podlehla ruské tenistce Darje Kasatkinové ve třech setech.\n\nHráčku elitní světové desítky poprvé porazila ve druhém kole French Open 2017 výhrou nad slovenskou světovou sedmičkou Dominikou Cibulkovou. Podruhé se tak stalo v prvním zápase pekingského China Open 2018, kde jí po ztrátě úvodní sady skrečovala světová jednička Simona Halepová. Potřetí pak ve druhé fázi Kremlin Cupu 2018, když ztratila jen pět gamů s americkou světovou osmičkou Sloane Stephensovou. V červnu 2018 vyhrála turnaj ITF v Manchesteru.\n\nDo premiérového finále okruhu WTA Tour postoupila na Kremlin Cupu 2018 v Moskvě, v němž ji přehrála 21letá Ruska Darja Kasatkinová po třísetovém průběhu. Stala se tak první Tunisankou v historii, která se probojovala do finále turnaje WTA.\n\nDo Australian Open 2020 vstoupila překvapivou výhrou nad dvanáctou nasazenou Britkou Johannou Kontaovou. Následně vyřadila Francouzku Caroline Garciaovou. Třísetovou výhrou ve třetím kole nad Dánkou Caroline Wozniacká, ukončila profesionální kariéru soupeřky. V zápase dominovala ve vítězných míčích, jichž zahrála 43 oproti 9 winnerům Dánky. Stala se tak historicky první Arabkou ve čtvrtém kole grandslamové dvouhry. Tento rekord navýšila postupem do čtvrtfinále po vítězství nad dvacátou sedmou nasazenou Číňanku Wang Čchiang. V obou předchozích vzájemných duelech přitom nezískala ani jeden set, v lednové šenčenské přípravě uhrála pouze tři gemy. Mezi poslední osmičkou však nenašla recept na pozdější šampionku a světovou patnáctku Sofii Keninovou. Američanka dvousetovou výhrou navýšila aktivní bilanci vzájemných duelů na 4–1. Po třech předchozích výhrách vždy ovládla celý turnaj, což se stalo i počtvrté. Jabeurová postoupila do čtvrtfinále grandslamu jako první africký tenista od Maročana Hišáma Arázího na Australian Open 2004, respektive první Afričanka od Amandy Coetzerové na Australian Open 2001.\n\nNa únorovém Dubai Tennis Championships 2020 podlehla ve druhé fázi pozdější vítězce Simoně Halepové, když nevyužila mečbol. Přes světovou trojku Karolínu Plíškovou postoupila na Qatar Total Open 2020 do čtvrtfinále, v němž nezvládla dvě zkrácené hry s Petrou Kvitovou.\n\n"}
{"id": "821911", "url": "https://cs.wikipedia.org/wiki?curid=821911", "title": "Michael Grüttner", "text": "Michael Grüttner\n\nMichael Grüttner (* 10. února 1953, Baden-Baden) je německý historik. Od roku 2003 je profesorem novodobých dějin na Technické univerzitě Berlín.\n\nGrüttner promoval v roce 1983 v Hamburku na Dr. phil. V roce 1994 habilitoval na TU Berlín. V období 1998 až 2002 působil jako hostující profesor na University of California, Berkeley.\n\nGrüttnerův se zabývá sociálními dějinami 19. a 20. století, univerzitními dějinami, nacionalismem a historií Španělska.Mezi jeho vydané publikace patří \"Biographische Lexikon zur nationalsozialistischen Wissenschaftspolitik\" z roku 2004. V tomto prosopografickém díle vytvořil 570 krátkých životopisů polykratů z období 1933 až 1945.\n\n\n\n"}
{"id": "821919", "url": "https://cs.wikipedia.org/wiki?curid=821919", "title": "Olaf Lubaszenko", "text": "Olaf Lubaszenko\n\nOlaf Sergiusz Linde-Lubaszenko (* 6. prosince 1968 Wroclaw, Polsko) je polský herec a režisér.\n\nJe synem herce Edwarda Linde-Lubaszenka a herečky a básnířky Asjy Łamtiuginové. V letech 1986 a 1987 studoval sociologii na Varšavské univerzitě, následně pak katolickou teologii na křesťanské teologické akademii, ani jedno ze studií však nedokončil. Jako herec debutoval v roce 1982 v televizním seriálu \"Život Kamila Kuranta\", jako režisér pak v roce 1997 v komedii Sztos. V roce 1998 obdržel ocenění Český lev za nejlepší mužský herecký výkon v hlavní roli ve filmu \"Je třeba zabít Sekala\".\n\n\n"}
{"id": "821923", "url": "https://cs.wikipedia.org/wiki?curid=821923", "title": "Jezuitská kolej (Chomutov)", "text": "Jezuitská kolej (Chomutov)\n\nJezuitská kolej sv. Ignáce v Chomutově existovala od roku 1589 (respektive 1591) až do roku 1773, kdy byla zrušena v důsledku zrušení jezuitského řádu. Její budova je chráněna jako kulturní památka České republiky.\n\nJiří Popel z Lobkovic vyměnil si roku 1588 panství Chomutov s Bohuslavem Jáchymem z Lobkovic a rozhodl se uvést do Chomutova jezuity. Již 14. února 1589 přijal v Chomutově provinciála rakouské jezuitské provincie G. Badera a rektora pražské koleje Jana Reinela (). Tehdy se uskutečnilo v protestantském Chomutově první jezuitské kázání. Jako patron městského kostela odňal pak Jiří z Lobkovic tento kostel protestantům a jezuité ho vysvětili pro katolické bohoslužby. Protestantský pastor W. Wagner byl vypuzen. Po dobu jednoho roku pak zůstali v Chomutově dva jezuité z pražské koleje a vyvíjeli zde značnou činnost. Generál jezuitů Claudio Aquaviva SJ schválil založení koleje v Chomutově, která se měla stát střediskem katolické misijní činnosti, jíž mělo být získáno Podkrušnohoří opět do katolické církve. Dne 29. července 1590 se po předchozím vybrání vhodného místa pro stavbu koleje ujali jezuité řízení stavby. Základní kámen byl slavnostně položen 14. srpna 1590 a 15. června 1591 byla po předchozím potvrzení papežem vyhotovena zakládací listina koleje. Jezuité obdrželi pro kolej a připojené školy i samostatný statek. Při koleji mělo být deset tříd, posluchárna, slavnostní sál gymnázia, ubytovny, semináře (). Pro sto chudých studentů byl zřízen zvláštní ústav. Kolej sv. Ignáce v Chomutově se měla dokonce stát základem pro vybudování samostatné jezuitské univerzity. Dne 4. ledna 1591 byl jmenován prvním rektorem Martin Bast. Ve stavbě komplexu se pokračovalo. Rektor schvaloval všechny učitele nejen v Chomutově, ale i na celém panství.\n\nBudování koleje se setkávalo s rozhodným odporem místních protestantů a k prvnímu otevřenému konfliktu došlo 30. června 1591. Tehdy nebyl dovolen zemřelému členu městské rady – luteránu – veřejný luteránský pohřeb. Neklid vyvrcholil 15. července, kdy protestantští měšťané dobyli kostel a jezuité museli v noci tajně uprchnout, neboť začal útok na rozestavěnou kolej. Jezuité prchli nejdříve do Jirkova, pak na Červený Hrádek, ale pro nedostatek místa se nakonec uchýlili do Libochovic, které byly rovněž v držení Jiřího z Lobkovic. Dne 19. srpna 1591 se konala u Jiřího z Lobkovic na Červeném Hrádku porada o potlačení otevřené vzpoury. Vedoucí činitelé vzpoury byli pozváni na Červený Hrádek, tam zajati a zahájen proti nim proces. Takzvaný \"krvavý soud\" vynesl dva rozsudky smrti, které byly ihned vykonány. Vzbouřenci museli odevzdat všechny zbraně a město muselo připravit jezuitům slavné uvítání. Poslalo proto do Libochovic vozy a druhý den proběhlo slavné uvítání.\n\nStavba koleje se však tehdy téměř zastavila. Intervence u císaře roku 1595 příliš nepomohly. Zakročil pak i nuncius a teprve potom bylo ve stavbě zvolna pokračováno. Když však roku 1598 město vyhořelo, byla stavba silně poškozena a musela se začít stavět téměř úplně od základů. Zakladatel koleje Jiří z Lobkovic u císaře Rudolfa II. upadl v nemilost, byl zatčen a nakonec roku 1606 v Lokti popraven. Konfiskované panství i město koupili sami měšťané.\n\nJezuité se však v této době již v Chomutově udrželi, i když nyní jejich vliv podstatně poklesl. Z 39 far na panství jim zůstalo patronátní právo jen nad 13. Brzy vypukly spory mezi kolejí a městem (1611) a hned na počátku českého stavovského povstání 1. června 1618 byli jezuité z Chomutova i z celé země vyhoštěni Již 7. listopadu 1620 se však hlásí opět o svou kolej, kterou převzali protestantští měšťané. Roku 1621 se jezuité vracejí a ujímají se svého majetku. Současně rozšiřují v duchu protireformace i svou činnost do širokého okolí. Prvním rektorem v tomto druhém období činnosti koleje byl P. Stigelius. Jezuitské misie v celém žateckém kraji přispívaly k rychlé rekatolizaci.\n\nPo třicetileté válce mohlo být znovu přikročeno ke stavbě koleje. Nový základní kámen byl položen 3. května 1663 a celá výstavba jezuitského komplexu byla dokončena vysvěcením nového barokního kostela svatého Ignáce roku 1671. Na stavbu tohoto kostela se konaly jezuitské sbírky po celé střední a západní Evropě. Stavitelem byl známý Carlo Lurago. Roku 1700 si zřídili jezuité blízko Chomutova vlastní letohrádek. Roku 1725 byly do kostela svatého Ignáce přeneseny za velkých oslav ostatky svatého Viktora, pozdějšího patrona města Chomutova. Do Chomutova je z Říma přivezl kardinál Salerno.\n\nHospodářským základem dobře prosperující koleje byly statky Běšice a Nové Sedlo (dnes zaniklé obce), které pro jejich školu věnoval roku 1623 sám císař. Kolej přikoupila k tomu ještě statek Velemyšleves a později získala i Brysy.\n\nJezuité se zasloužili o šíření úcty k milostné sošce Panny Marie Bolestné v Bohosudově a pečovali i o svou sesterskou rezidenci v Krupce (do roku 1618). Misijní činnost chomutovských jezuitů zahrnovala v 17. a 18. století oba velké kraje, Žatecký a Loketský. Když roku 1773 byli jezuité zrušeni, žilo v chomutovské koleji 29 jezuitů.\n\nZnačný význam měly jezuitské chomutovské školy. Již roku 1591 byly otevřeny první čtyři třídy. Za třicetileté války v letech 1622–1630 jen dvě třídy. Matrika, z níž je možno posoudit frekvenci studentů, se zachovala až od roku 1711. V čele školy stál vedle rektora prefekt. Již roku 1591 byla provedena první veřejná divadelní italská hra a další byla provozována roku 1593. Tyto hry byly velmi oblíbené, četně navštěvované a do roku 1691 zde bylo provedeno na 46 dramat. Seminář měl od roku 1594 již více než sto chovanců, a byl proto postupně rozšiřován. Roku 1617 v něm bylo již 150 studentů, mezi nimi i šlechtici a hlavně cizinci. Roku 1623 byl seminář slavnostně znovu vysvěcen na \n\nRoku 1626 již měl seminář opět 146 chovanců. V jejich čele stáli \"regens\" a spirituál. V budově semináře byla studovna (museum), jídelna a dormitáře (ložnice). V roce 1660 studovalo na zdejším gymnáziu 97 seminaristů. Chomutovské gymnázium, původní latinská jezuitská škola, mělo v jezuitském období skutečně vysokou úroveň. Po zrušení jezuitského řádu roku 1773 mělo být sice zrušeno (1779), ale nakonec je převzali dominikáni v roce 1780 a po nich osečtí cisterciáci (1809).\n\nJezuitská kolej v Chomutově byla nejen nejstarší jezuitskou komunitou v litoměřické diecézi, ale byla bezesporu i nejvýznamnější. Soupeřila s ní pouze rezidence, pozdější kolej v tehdy nejvýznamnějším jezuitským poutním místem v severních Čechách, Bohosudově.\n\n\n\n"}
{"id": "821925", "url": "https://cs.wikipedia.org/wiki?curid=821925", "title": "Arno Herzig", "text": "Arno Herzig\n\nArno Herzig (* 19. června 1937, Vambeřice) je německý historik novodobých dějin.\n\nArno Herzig po maturitě studoval dějiny, germanistiku a geografii na univerzitě ve Würzburgu. Promoval v roce 1965 z filozofie, habilitoval v roce 1973 a v období 1979 až 2002 přednášel novodobé dějiny na univerzitě Hamburk.\n\nZabývá se německo-židovskými dějinami, reformací, rekatolizací a dějinami Kladského hrabství a Slezska. Je členem historické komise pro Slezsko a patří do pracovní skupiny Lea Baecka.\n\n\n\n"}
{"id": "821926", "url": "https://cs.wikipedia.org/wiki?curid=821926", "title": "Henry Flynt", "text": "Henry Flynt\n\nHenry Flynt (* 1940 Greensboro, Severní Karolína, USA) je americký avantgardní hudebník a filosof. Spolupracoval s Fluxusem a byl anti-art aktivistou. V roce 1966 nahrál se skupinou The Insurrections album \"I Don't Wanna\"; to však vyšlo až v roce 2004. V roce 1966 rovněž nahradil nemocného Johna Calea na několik koncertů ve skupině The Velvet Underground.\n"}
{"id": "821929", "url": "https://cs.wikipedia.org/wiki?curid=821929", "title": "Małgorzata Ruchniewicz", "text": "Małgorzata Ruchniewicz\n\nMałgorzata Ruchniewicz (* 1970, Bystrzyca Kłodzka) je polská historička.\n\nPůsobí jako vědecký asistent na historickém institutu Vratislavské univerzity, kde v roce 1998 promovala. Spolu s Arnem Herzigem napsala \"Geschichte des Glatzer Landes\".\n\n\n"}
{"id": "821933", "url": "https://cs.wikipedia.org/wiki?curid=821933", "title": "James Butler, 2. hrabě z Ormonde", "text": "James Butler, 2. hrabě z Ormonde\n\nJames Butler, 2. hrabě z Ormondu, též Jakub Butler (4. října 1331 – 18. října 1382), byl šlechtic řadící se mezi irské pairy. Zastával úřad Lord Justice of Ireland v letech 1359, 1364 a 1376.\n\nByl synem Jamese Butlera, 1. hraběte z Ormondu a jeho manželky Eleonory de Bohun. Narodil se v Kilkenny. Obyčejně byl nazýván \"Urozený hrabě\", neboť byl pravnukem krále Eduarda I..\n\nRoku 1362 nechal postínat 600 Mac Murroughových stoupenců v Teigstaffenu (hrabství Kilkenny). V úřadu L.J. působil do 24. července 1376 s platem £500 ročně. Dne 2. dubna 1372 byl jmenován konstáblem dublinského hradu za honorář £18 5s. ročně. Byl povolán do parlamentu, který svolal Richard II.\n\nZemřel 18. října 1382 na svém hradě Knocktopheru (poblíž něj byl založil roku 1356 karmelitánský klášter). Byl pohřeb v katedrále St. Canice's Cathedral v Kilkenny.\n\nOženil se 15. května 1346 s Alžbětou Darcyovou, dcerou sira Jana Darcyho, rytíře z Knaithu (dalšího vykonavatele úřadu Lord Justice of Ireland) a Joan de Burgh. Měli čtyři děti:\n\n\n"}
{"id": "821938", "url": "https://cs.wikipedia.org/wiki?curid=821938", "title": "Volejbal na Letních olympijských hrách 2012", "text": "Volejbal na Letních olympijských hrách 2012\n\nVolejbalové turnaje na Letních olympijských hrách 2012 proběhly od 28. července do 12. srpna 2012. Turnaje se odehrály v Earls Court Exhibition Centrum v Londýně.\n\nTurnaje se zúčastnilo 12 mužstev, rozdělených do dvou šestičlenných skupin. První čtyři mužstva postoupila do play off, kde se hrálo o medaile. Olympijským vítězem se stali volejbalisté Ruska.\n\n1. Rusko\n2. Brazílie\n3. Itálie\n\nTurnaje se zúčastnilo 12 družstev, rozdělených do dvou šestičlenných skupin. První čtyři družstva postoupila do play off, kde se hrálo o medaile. Olympijským vítězem se stalo družstvo Brazílie.\n\n1. Brazílie\n2. USA\n3. Japonsko\n\n"}
{"id": "821951", "url": "https://cs.wikipedia.org/wiki?curid=821951", "title": "Jekatěrina Vilkova", "text": "Jekatěrina Vilkova\n\nJekatěrina Nikolajevna Vilkova ( , * 11. července 1984, Gorkij, nyní Nižnij Novgorod, Ruská SFSR, Sovětský svaz) je ruská divadelní a filmová herečka. Studovala nejprve divadelní školu v rodném Nižném Novgorodě, v roce 2006 ukončila následné studium na moskevské škole divadla a umění.\n\nOd 1. května 2011 je provdána za ruského herce Ilju Ljubimova a 11. února 2012 porodila dceru Pavlu.\n\nHrála například ve filmu Černý blesk.\n\n"}
{"id": "821952", "url": "https://cs.wikipedia.org/wiki?curid=821952", "title": "Seznam indických letadlových lodí", "text": "Seznam indických letadlových lodí\n\nSeznam indických letadlových lodí obsahuje přehled všech letadlových lodí indického námořnictva, které jsou seřazeny podle zařazení do služby.\n"}
{"id": "821953", "url": "https://cs.wikipedia.org/wiki?curid=821953", "title": "Milan Jurdík", "text": "Milan Jurdík\n\nMilan Jurdík (* 8. listopadu 1991, Považská Bystrica, Československo) je český fotbalový útočník, momentálně působící v druholigovém rakouském týmu WSG Wattens.\n\n\"Aktuální k datu\" : 28. červen 2012\n"}
{"id": "821955", "url": "https://cs.wikipedia.org/wiki?curid=821955", "title": "90210: Nová generace", "text": "90210: Nová generace\n\n90210: Nová generace (v anglickém originále 90210) je americký dramatický televizní seriál, jehož autory jsou Rob Thomas, Gabe Sachs a Jeff Judah. Je sequelem seriálu \"Beverly Hills 90210\". Premiérově byl vysílán v letech 2008–2013 na stanici The CW. Celkově bylo natočeno 114 dílů v pěti řadách.\n\nBěhem prvních dvou řad se v seriálu objevilo několik herců z původního \"Beverley Hills 90210\", včetně Jennie Garth, Shannen Doherty, Ann Gillespie, Tori Spelling a Joea E. Tatea.\n\nSeriál sleduje osudy několika zámožných studentů na fiktivní střední škole West Beverly Hills High, převážně nově příchozích sourozenců Annie Wilsonové a jejího bratra Dixona. Jejich otec, Harry Wilson, se vrací z Kansasu právě do rodného Beverly Hills, aby se postaral o svou matku Tabithu, bývalou televizní a divadelní herečku, která má problémy s alkoholem a dobře nevychází ani s Harryho ženou Debbie. Annie a Dixon si zanedlouho mezi místními nacházejí nové přátele, kteří se brzy stanou součástí jejich životů.\n\n\nV USA seriál vysílala stanice The CW. V České republice byl seriál premiérově vysílán na stanici Nova Cinema.\n\nSeriál získal několik nominací na ceny jako People's Choice Awards, Teen Choice Awards či Young Hollywood Awards. V roce 2009 získal cenu ASCAP Award v kategorii Nejlepší televizní seriál. V roce 2010 získala Jessica Stroup cenu Young Hollywood Award v kategorii Objev roku. Na předávání cen pro objevy roku Breakthrough of the Year Award získala tentýž rok cenu AnnaLynne McCord. Shenae Grimes získala cenu Teen Choice Award 2010 v kategorii Zlodějka scén.\n\n"}
{"id": "821961", "url": "https://cs.wikipedia.org/wiki?curid=821961", "title": "Bryter Layter", "text": "Bryter Layter\n\nBryter Layter je druhé studiové album britského písničkáře Nicka Drakea. Jeho nahrávání probíhalo v londýnském studiu Sound Techniques za produkce Joea Boyda. Album bylo vydáno 1. listopadu 1970 prostřednictvím vydavatelství Island Records.\n\nAutorem všech skladeb je Nick Drake.\n"}
{"id": "821964", "url": "https://cs.wikipedia.org/wiki?curid=821964", "title": "Házená na Letních olympijských hrách 2012", "text": "Házená na Letních olympijských hrách 2012\n\nHázenkářské turnaje na Letních olympijských hrách 2012 proběhly od 28. července do 12. srpna 2012. Turnaje se odehrály v Basketball Areně a Copper Box Aréně\nv Londýně.\n\nTurnaje se zúčastnilo 12 mužstev, rozdělených do dvou šestičlenných skupin, z nichž první čtyři postoupili do play off, kde se hrálo o medaile. Olympijskými vítězi se stali podruhé házenkáři Francie.\n\n1. Francie\n2. Švédsko\n3. Chorvatsko\nTurnaje se zúčastnilo 12 družstev, rozdělených do dvou šestičlenných skupin, z nichž první čtyři postoupili do play off, kde se hrálo o medaile. Olympijským vítězem se stalo podruhé družstvo Norska.\n\n1. Norsko\n2. Černá Hora\n3. Španělsko\n\n"}
{"id": "821966", "url": "https://cs.wikipedia.org/wiki?curid=821966", "title": "Franchimont (hrad)", "text": "Franchimont (hrad)\n\nHrad Franchimont, francouzsky je ruina stojící na skalnatém výběžku v Ardenách na území města Theux asi osm kilometrů od Spa. V blízkosti se nachází lokalita s franckými hroby ze 6. a 7. století.\n\nFranchimont je bývalá pevnost lutyšských princů-biskupů. Nejstarší část pochází z 11. až 12. stolet, v 16. století byly přistavěny vysoké hradby. První písemná zmínka pochází z roku 1156.\n\nKolem roku 1650 byla stavba odzbrojena a sloužila jako vězení a letní sídlo.\n\nV roce 1676 nařídil Ludvík XIV. nařídil hrad zbourat, ale rozkaz byl vykonán jen částečně. Od roku 1967 spravuje objekt charitativní nadace, která se stará o restaurátorské práce a údržbu.\n\nFranchimont je dnes turistickým cílem.\n\n\n"}
{"id": "821968", "url": "https://cs.wikipedia.org/wiki?curid=821968", "title": "Ruchař", "text": "Ruchař\n\nRuchař (tvůrce zvukových efektů) je filmová profese. Jeho úkolem je vytvářet ruchy a další zvukové efekty ve filmech. K tomu využívá různé pomůcky, od hudebních nástrojů až po nejrůznější stroje či předměty – kus plechu, hlávku zelí atd. Ruchy mohou být vytvářeny buď v postsynchronu, nebo přimíchány z archivu, případně vytvořeny přímo při natáčení (v rámci kontaktního zvuku). Existují i různé ruchařské specializace, například krokař. \n\nZa legendárního průkopníka či přímo zakladatele profese ruchaře je v českém prostředí označován Bohumír Brunclík, podle nějž se prý ve filmařském slangu postsynchronním ruchům říká „brunclíci“. Jako významný ruchař je zmiňován i Ivo Špalj, který je autorem zvuku stovek hraných filmů, stovek animovaných večerníčků a filmů Jana Švankmajera, držitelem několika Českých lvů, například za ruchy ve filmu Lekce Faust, a pedagogem na FAMU. Významným americkým ruchařem byl Jack Foley. \n\n"}
{"id": "821975", "url": "https://cs.wikipedia.org/wiki?curid=821975", "title": "Gregory Wiseman", "text": "Gregory Wiseman\n\nGregory Reid Wiseman (* 11. listopadu 1975 Baltimore, Maryland, USA) je americký vojenský pilot a od června 2009 astronaut NASA. Roku 2011 byl zařazen do posádky Expedice 40/41 na Mezinárodní vesmírnou stanici (ISS), půlroční misi zahájil 28. května 2014. \n\nGregory Wiseman se narodil ve městě Baltimore ve státě Maryland. Zde také navštěvoval střední školu. Poté studoval na Rensselaerově polytechnickém institutu (), který absolvoval roku 1997 s hodností bakaláře v oboru výpočetní techniky a systémového inženýrství. Od roku 1997 sloužil v Námořnictvu Spojených států amerických. Na základně v Pensacole prošel leteckým výcvikem a od roku 1999 byl přidělen ke 101. stíhací peruti v námořní letecké základně Oceana ve Virginii, kde se učil létat na F-14 Tomcat. Poté byl převelen k 31. stíhací peruti a dvakrát nasazen na Středním východě. V letech 2003–2004 studoval na Škole zkušebních pilotů námořnictva () na námořní letecké základně Patuxent River v Marylandu. Poté sloužil u 23. testovací a hodnotící perutě () tamtéž. O několik let později se vrátil do Oceany, když přešel ke 103. stíhací peruti.\n\nRoku 2003 se zúčastnil 19. náboru astronautů NASA, uspěl napodruhé v 20. náboru roku 2009 a 29. června 2009 byl zařazen mezi americké astronauty. Dvouletý základní kosmonautický výcvik dokončil v červenci 2011. \nV srpnu 2011 byl zařazen do posádky Expedic 40 a 41 na Mezinárodní vesmírnou stanici (ISS) s plánovaným startem v květnu 2014, posádka současně byla záložní pro Expedici 38/39 startující v listopadu 2013.\n\nDo vesmíru vzlétl 28. května 2014 na palubě Sojuzu TMA-13M ve funkci palubního inženýra lodi, společně s Maximem Surajevem a Alexanderem Gerstem. Po necelých šesti hodinách letu se Sojuz spojil se stanicí ISS a kosmonauti se zapojili do práce Expedice 40. Během letu dvakrát vystoupil do vesmíru, na zem se s kolegy vrátil 10. listopadu 2014.\n\nGregory Wiseman je ženatý, má dvě dcery.\n"}
{"id": "821976", "url": "https://cs.wikipedia.org/wiki?curid=821976", "title": "Vratislavský palác", "text": "Vratislavský palác\n\nVratislavský palác (podle šlechtického rodu Vratislavů z Mitrovic) v Praze na Malé Straně, Tržiště 366/13 (vedle Schönbornského paláce, sídla velvyslanectví USA), je dvoupatrový barokní palác s klasicistní fasádou a s terasovitou zahradou a salou terrenou v zadní části objektu. Sídlí zde velvyslanectví Irské republiky a Americké centrum. Je chráněn jako kulturní památka České republiky.\n\nRoku 1671 koupil Kryštof František Vratislav z Mitrovic dva domy na Tržišti se zahradou a koncem 17. století je přestavěl na palác s hlubokým předním křídlem a čtvercovým dvorkem uvnitř. V letech 1675–1676 dal upravit terasy na zahradě, postavit schodiště, grottu a salu terrenu a v roce 1717 dal palác zapsat jako součást fideikomisního majetku svého rodu. Během dalších úprav byl velký sál v prvním patře patrně přepažen na pokoje.\n\nV letech 1824–1834 byl palác klasicistně přestavěn a dostal také dnešní fasádu, majitelé jej ale neužívali. V letech 1861–1876 zde bylo Malostranské gymnázium a v 90. letech 20. století byl celý objekt důkladně opraven.\n\n\n"}
{"id": "821978", "url": "https://cs.wikipedia.org/wiki?curid=821978", "title": "Five Leaves Left", "text": "Five Leaves Left\n\nFive Leaves Left je debutové studiové album britského písničkáře Nicka Drakea. Album bylo nahráno v rozmezí od července 1968 do července následujícího roku v londýnském studiu Sound Techniques za produkce Joea Boyda. Album vyšlo 1. září 1969 u vydavatelství Island Records.\n\nAutorem všech skladeb je Nick Drake.\n"}
{"id": "821979", "url": "https://cs.wikipedia.org/wiki?curid=821979", "title": "Na lince je vrah", "text": "Na lince je vrah\n\nNa lince je vrah (ang. titul: When a Stranger Calls) je americký hororový film z roku 2006, který natočil Simon West. Jde o remake původního filmu \"When a Stranger Calls\" z roku 1979.\n\nStředoškolská studentka Jill Johnsonová si přivydělává jako chůva. Práci má ráda z několika důvodů — rodiče pryč, děti spí a lednice je plná. Avšak jednou při hlídání ji začne obtěžovat neznámý telefonát, což se změní v její paniku a raději se zamkne, zatáhne závěsy a ujistí se všemožným způsobem, že se do domu nikdo nedostane. Ale zlověstné telefonáty pokračují a Jill se rozhodne kontaktovat policii, která jí po páru dalších telefonátech sdělí, že obtěžující volající se nachází přímo v domě, kde se Jill nachází. Začíná její noční můra.\n\n\n"}
{"id": "821981", "url": "https://cs.wikipedia.org/wiki?curid=821981", "title": "Glass Harp", "text": "Glass Harp\n\nGlass Harp je americké rockové power trio, založené v roce 1968. Původními členy skupiny byli kytarista Phil Keaggy, bubeník John Sferra a baskytarista Steve Markulin. Markulin skupinu záhy po založení opustil a přešel do The Human Beinz. Nahradil ho Daniel Pecchio. Své první studiové album skupina nahrávala ve studiu Electric Lady Studios. Šlo o eponymní desku, kterou produkoval Lewis Merenstein a vedle členů kapely se na ní podílel také velšský hudebník a producententův tehdejší častý spolupracovník John Cale (hrál zde na violu).\n\n\n"}
{"id": "821983", "url": "https://cs.wikipedia.org/wiki?curid=821983", "title": "Nathaniel Wallich", "text": "Nathaniel Wallich\n\nNathaniel Wallich, vlastním jménem \"Nathan ben Wolff\" (28. ledna 1786, Kodaň – 28. dubna 1854, Londýn), byl dánský botanik.\n\nByl synem obchodníka Wulffa ben Wallicha (nebo Wolffa Wallicha). V Kodani vystudoval medicínu a botaniku u Martina Vahla. V roce 1807 se stal lékařem v dánské kolonii Frederiksnagor u Serampore v Bengálsku. Vstoupil do služeb Východoindické společnosti a v roce 1814 se stal ředitelem indického muzea v Kalkatě a asistentem botanika Williama Roxburgha v kalkatské botanické zahradě. Spolu s misionářem a orientalistou Williamem Careym začal vydávat Roxburghovu \"Flora Indica\" (1820).\n\nVe svých dílech \"Tentamen Flora Nepalensis Illustratae\" (1824–26) a \"Plantae Asiaticae Rariores\" (1830–32) popsal málo známé rostlinstvo Nepálu, téměř 20 000 druhů.\n\nV roce 1825 prozkoumal lesy západního Hindustánu, a v období 1826 až 1827 cestoval po Barmě. V roce 1828 se vrátil do Evropy a přivezl velké množství indických rostlin, které byly rozděleny mezi evropské a americké herbáře. V roce 1834 vedl expedici do Asámu.\n\nJeho syn byl lékař a biolog George Charles Wallich (1815–1899).\n\nNa jeho počest byl po něm pojmenován rostlinný rod \"Wallichia\" Roxb. z čeledi arekovité a bažant Walichův.\n\nJeho hlavním dílem je \"Plantae asiaticae rariores\" (Londýn, 1829–32, 3 svazky).\n\n"}
{"id": "821986", "url": "https://cs.wikipedia.org/wiki?curid=821986", "title": "Filmworks XXIII: El General", "text": "Filmworks XXIII: El General\n\nFilmworks XXIII: El Genera je soundtrack k filmu \"El General\" z roku 2009. Jedná se o třiadvacátou část série Filmworks Johna Zorna. Album vyšlo v únoru 2009 pod hlavičkou vydavatelství Tzadik Records a jeho producentem byl John Zorn.\n\n"}
{"id": "821991", "url": "https://cs.wikipedia.org/wiki?curid=821991", "title": "Křížová cesta (Stárkov)", "text": "Křížová cesta (Stárkov)\n\nKřížová cesta ve Stárkově je poutní místo ve městě Stárkov. Nechal ji zbudovat městský radní města Johannes Schroll v roce 1755. Jednotlivá zastavení jsou tvořena kamennými bloky z šedého pískovce. Na nich jsou reliéfy, které vytvořil Bartoloměj Heinrich z Litomyšle. Cesta vychází od městského hřbitova. Na konci je kaple Čtrnácti svatých pomocníků.\n\nNápis na úvodním zastavení zní: \"Vám, kteří jdete s bolestí v duši touto cestou, zpytujte, zda ta vaše je tak velká, jako ta má.\"\n\nKřížová cesta je zapsána na seznamu nemovitých památek pod číslem 11956/6-5578.\n\n"}
{"id": "821992", "url": "https://cs.wikipedia.org/wiki?curid=821992", "title": "Ekodozor", "text": "Ekodozor\n\nEkodozor, celým názvem ekologicko-biologický dozor stavby, zkráceně EBD je smluvní dozorový orgán plošné či liniové stavby, zřízený investorem nebo zhotovitelem stavby (\"může být za určitých okolností doporučen či nařízen oprávněným a územně příslušným orgánem státní správy\"), a to účelově pro konkrétní stavbu anebo její vymezitelnou část. \n\nMezi hlavní povinností ekodozoru patří dozorovat, monitorovat, dokumentovat a ovlivňovat průběh stavby ve smyslu dodržování zákona 114/92 Sb. v platném znění, a vyhlášky 395/92 Sb. v platném znění (\"při minimálním rozsahu pověření\"), a to dle projektu stavby, vydaných výjimek z druhové ochrany a ochrany chráněných územní, systému USES, atp. Popřípadě, dle potřeby investora či zhotovitele stavby ekodozor vykonává i jiné dozorové činnosti, jako například dodržování zákona o ochraně vod, ovzduší, nakládání s odpady atp. (\"Rozsah činnosti ekodozoru vyplývá ze smluvního vztahu, a to v případě malých staveb formou objednávky, u větších staveb pak smlouvou o dílo\").\n\nEkodozor zajišťuje výkon ochrany přírody na stavbě a řídí i navazující ekologickou službu, pokud byla ekologická služba pro danou stavbu určena. \n\nEkodozorem se může stát výhradně buď oprávněná osoba ve smyslu zákona 114/92 Sb., mající doložitelně nejméně tříletou praxi v oboru ekologického dozorování staveb, anebo musí mít doložitelně nejméně pětiletou praxi v oboru ekologického dozorování staveb. Obojí je rovnocenné, neboť praxe je zde nejdůležitějším faktorem.\n\nEkodozor nesmí být v žádném organizačním spojení s investorem, ani zhotovitelem stavby, musí být tedy nezávislým orgánem.\n\nNáklady na ekodozor hradí buď investor, nebo zhotovitel, případě se o náklady mohou dělit.\n\n"}
{"id": "821995", "url": "https://cs.wikipedia.org/wiki?curid=821995", "title": "Pierre Janssen", "text": "Pierre Janssen\n\nPierre Jules César Janssen [\"pjér žyl sézar žansen\"] (22. února 1824 Paříž – 23. prosince 1907 Meudon), ve Francii obvykle Jules Janssen, byl francouzský fyzik a astronom, člen Francouzské akademie věd, průkopník spektroskopie a astrofyziky a spoluobjevitel prvku helium.\n\nPo úrazu v dětství silně kulhal. Po studiu matematiky a fyziky učil na pařížském gymnáziu a škole architektury, věnoval se ale hlavně fyzikálním zkoumáním. Roku 1857 byl vyslán do Peru, aby zjistil magnetický rovník, roku 1859 doprovázel přírodovědce A. Grandidiera na jeho cestě kolem světa, po půl roce se však musel ze zdravotních důvodů vrátit. 1863 prokázal, že Měsíc nemá atmosféru, a 1867, že atmosféra Marsu obsahuje vodní páru. Roku 1864 prokázal, že „telurické“ spektrální čáry ve slunečním spektru vznikají absorpčním působením vodní páry v zemské atmosféře. Zúčastnil se šesti výprav k pozorování zatmění Slunce a dvou výprav na pozorování přechodu Venuše. Roku 1868 našel způsob, jak pozorovat sluneční koronu i mimo zatmění a v jejím spektru našel čáry, které neodpovídaly žádnému ze známých prvků. Oznámil proto pravděpodobný objev nového prvku, což vzbudilo velké pobouření, současně však Janssenovo pozorování potvrdil britský astronom N. J. Lockeyer, který pro hypotetický prvek navrhl název helium (z řec. \"helios\", Slunce).\nRoku 1874 zkonstruoval „fotorevolver“, aby mohl fotografovat přechod Venuše přes sluneční kotouč. Roku 1875 byla z jeho podnětu založena observatoř v Meudonu u Paříže a stal se jejím prvním ředitelem. Zde se od následujícího roku provádělo systematické fotografování Slunce a album 6000 fotografií vyšlo roku 1904. Janssen se snažil zjistit, zda Slunce obsahuje kyslík, tomu však překáží absorpce v zemské atmosféře. Proto prováděl měření na Pic du Midi de Bigorre v Pyrenejích a od roku 1888 celkem třikrát vystoupil na Mont Blanc v Alpách, až se mu tam 1893 podařilo založit observatoř, kde sám ve svých 69 letech několik dní pozoroval. Je pohřben na hřbitově Pere Lachaise v Paříži.\n\nRoku 1872 byl zvolen členem Academia dei lintei v Římě a roku 1873 členem Francouzské akademie věd. Byl rytířem řádu Čestné legie a zahraničním členem Royal Society v Londýně. Francouzská astronomická společnost uděluje od roku 1897 Janssenovu cenu. Krátery na Měsíci a na Marsu nesou jeho jméno.\n\n"}
{"id": "821996", "url": "https://cs.wikipedia.org/wiki?curid=821996", "title": "Benicio del Toro", "text": "Benicio del Toro\n\nBenicio Monserrate Rafael del Toro Sánchez (* 19. prosince 1967 San Germán, Portoriko) je americký herec a producent. Za roli policisty ve filmu Traffic – nadvláda gangů z roku 2000 obdržel Oscara za nejlepší mužský herecký výkon ve vedlejší roli, Zlatý glóbus, Cenu BAFTA a řadu dalších ocenění. Za roli věřícího bývalý trestanec ve filmu 21 gramů byl pak v roce 2003 nominován opět na Oscara za nejlepší mužský herecký výkon ve vedlejší roli a Cenu BAFTA. Na Cenu BAFTA byl také nominován v roce 2015 za roli poradce ve filmu .\n\nDel Toro se narodil na Portoriku, oba jeho rodiče byli právníci. Většinu dětství strávil v hlavním městě San Juan. V pouhých devíti letech mu zemřela matka na hepatitidu. V patnácti letech se s otcem a bratrem přestěhovali do městečka Mercersburg v americké Pensylvánii, kde vychodil i střední školu. Poté začal studovat podnikání na kalifornské University of California, San Diego. Úspěchy v dramatickém kroužku při univerzitě ho však přesvědčily opustit univerzitu a začít studovat herectví v Los Angeles a New Yorku. \n\nHrát začal koncem 80. let epizodní role v seriálech, objevil se také v malé roli v klipu k Madonnině písni La Isla Bonita. První filmové role se dočkal v roce 1988. Jeho druhou filmovou rolí byla již vedlejší role v bondovce Povolení zabíjet. Kritiky byl poprvé oceněn za roli v Oscarovém filmu Obvyklí podezřelí v roce 1996.\n\n"}
{"id": "822001", "url": "https://cs.wikipedia.org/wiki?curid=822001", "title": "Lalver", "text": "Lalver\n\nLalver (, ) je 4350 m n. m. vysoký vrchol ve střední části hlavního kavkazského hřebenu na hranici mezi Gruzií (kraj Samegrelo-Horní Svanetie) a Ruskem (Kabardsko-Balkarsko).\n\nTvoří poslední vrchol na západoseverozápadním konci masívu zvaného Bezengská stěna. Nejsnadnější cesta k výstupu na vrchol vede z gruzínské strany přes ledovec Caneri (, ).\n\n"}
{"id": "822002", "url": "https://cs.wikipedia.org/wiki?curid=822002", "title": "His Band and the Street Choir", "text": "His Band and the Street Choir\n\nHis Band and the Street Choir je čtvrté sólové studiové album irského písničkáře Van Morrisona. Jeho nahrávání probíhalo od března do července 1970 ve studiu A&R Recording Studios v New York City za produkce samotného Morrisona. Album poprvé vyšlo 15. listopadu 1970 u vydavatelství Warner Bros. Records.\n\nAutorem všech skladeb je Van Morrison.\n"}
{"id": "822004", "url": "https://cs.wikipedia.org/wiki?curid=822004", "title": "VTJ Vyškov", "text": "VTJ Vyškov\n\nVTJ Vyškov (celým názvem: Vojenská tělovýchovná jednota Vyškov) byl československý vojenský klub ledního hokeje, který sídlil ve Vyškově v Jihomoravském kraji. Založen byl v roce 1978 po přesunu původní písecké VTJ do Vyškova. Největším úspěchem byla účast v 1. ČNHL začátkem osmdesátých let, kdy se klub těšil i z velmi pěkných návštěv. Mistrovská utkání tehdy navštěvovalo více než 1 500 diváků. Účast ve druhé nejvyšší soutěži neměla dlouhé trvání. Ale i v 2. ČNHL patřil Vyškov ke špičce. Návštěvy se v osmdesátých letech pohybovaly kolem 500 až 1 000 diváků, což byla přibližně třetina kapacity vyškovského zimního stadionu. Nedlouho po pádu komunismu padl i vojenský hokej ve Vyškově. Přesněji se tak stalo v roce 1993, kdy byla vyškovská druholigová licence i s hráči prodána do Kroměříže (v další sezóně vystupuje klub pod názvem HC Haná VTJ).\n\nSvé domácí zápasy odehrává na zimním stadionu Vyškov s kapacitou 3 000 diváků.\n\n\nZdroj: \n\n\n\nZdroj: \n\n"}
{"id": "822006", "url": "https://cs.wikipedia.org/wiki?curid=822006", "title": "Alexander Gerst", "text": "Alexander Gerst\n\nAlexander Gerst (* 3. května 1976 Künzelsau, Bádensko-Württembersko, Německo) je německý geofyzik a od roku 2009 člen oddílu astronautů Evropské kosmické agentury (ESA). Svůj první, půlroční, kosmický let zahájil koncem května 2014 jako člen Expedice 40/41 na Mezinárodní vesmírné stanici (ISS). Podruhé na ISS pracoval od června do prosince 2018 v rámci Expedice 56/57. \n\nAlexander Gerst pochází z jihoněmeckého Künzelsau v Bádensku-Württembersku, narodil se 3. května 1976. Roku 1995 maturoval na Technickém gymnáziu v Öhringenu. O čtyři roky později získal hodnost bakaláře v oboru fyzika a geofyzika na Univerzitě Karlsruhe. Roku 2003 dokončil magisterské studium geofyziky na Viktoriině univerzitě ve Wellingtonu. Od roku 1998 se účastnil výzkumných prací, včetně expedic do Antarktidy. V letech 2001–2003 na Novém Zélandu vyvíjel nové techniky sledování sopek s cílem zdokonalit předpovědi jejich aktivity. Od roku 2004 pracoval v Institutu geofyziky Univerzity v Hamburgu (). Studoval zde dynamiku vulkanických erupcí, zejména procesy uvolňování energie během prvních sekund sopečných erupcí. V zájmu výzkumu navštěvoval aktivní sopky po celém světě, zejména v Antarktidě.\n\nRoku 2008 se přihlásil do 4. náboru astronautů Evropské kosmické agentury (ESA), uspěl a 20. května 2009 byl zařazen do oddílu astronautů ESA. Základní výcvik v Evropském astronautickém středisku () v Kolíně nad Rýnem oficiálně zakončil 22. listopadu 2010.\n\nV srpnu 2011 byl zařazen do posádky Expedice 40/41 na Mezinárodní vesmírnou stanici (ISS). ESA jeho jmenování oficiálně oznámila 18. září 2011.\n\nDo vesmíru vzlétl 28. května 2014 na palubě Sojuzu TMA-13M ve funkci palubního inženýra lodi, společně s Maximem Surajevem a Gregory Wisemanem. Po necelých šesti hodinách letu se Sojuz spojil se stanicí ISS a kosmonauti se zapojili do práce Expedice 40. Na stanici sloužil ve funkci palubního inženýra Expedice 40 a 41, jednou vystoupil do vesmíru. Na Zem se s kolegy vrátil 10. listopadu 2014.\n\nV polovině roku 2016 byl opět zařazen do posádky ISS, tentokrát v rámci Expedice 56/57. Do vesmíru vzlétl 6. června 2018 v Sojuzu MS-09, společně se Sergejem Prokopjevem a Serenou Auñónovou. Trojice kosmonautů zamířila k ISS. Na stanici pracoval zprvu ve funkci palubního inženýra, od začátku října jako velitel stanice. Dne 20. prosince 2018 se ve stejné sestavě posádka Sojuzu MS-09 vrátila na Zem. Jejich let trval 196 dní, 17 hodin, 49 minut.\n"}
{"id": "822007", "url": "https://cs.wikipedia.org/wiki?curid=822007", "title": "Tupelo Honey", "text": "Tupelo Honey\n\nTupelo Honey je páté sólové studiové album irského písničkáře Van Morrisona. Jeho nahrávání probíhalo na jaře a v létě 1971 ve studiích Wally Heider Studios a Columbia Studios v San Franciscu. O produkci se dělil Morrison s Tedem Templemanem a album vyšlo v říjnu 1971 u vydavatelství Warner Bros. Records.\n\nAutorem všech skladeb je Van Morrison.\n"}
{"id": "822012", "url": "https://cs.wikipedia.org/wiki?curid=822012", "title": "When a Stranger Calls (film, 1979)", "text": "When a Stranger Calls (film, 1979)\n\nWhen a Stranger Calls je americký hororový film z roku 1979, který natočil Fred Walton. V roce 2006 se film dočkal stejnojmenného remaku (český titul: Na lince je vrah), jehož režie se ujal Simon West.\n\nStředoškolská studentka Jill Johnsonová si přivydělává jako chůva. Práci má ráda z několika důvodů — rodiče pryč, děti spí a lednice je plná. Avšak jednou při hlídání ji začne obtěžovat neznámý telefonát, což se změní v její paniku a raději se zamkne, zatáhne závěsy a ujistí se všemožným způsobem, že se do domu nikdo nedostane. Ale zlověstné telefonáty pokračují a Jill se rozhodne kontaktovat policii, která jí po páru dalších telefonátech sdělí, že obtěžující volající se nachází přímo v domě, kde se Jill nachází. Začíná její noční můra.\n\n"}
{"id": "822016", "url": "https://cs.wikipedia.org/wiki?curid=822016", "title": "Trois-Rivières", "text": "Trois-Rivières\n\nTrois-Rivières (čti \"[troa riviér],\" francouzsky též \"Ville de Trois-Rivières,\" anglicky \"Three Rivers\") je město v kanadské provincii Québec. Leží na soutoku řeky Svatého Vavřince a řeky Svatého Mauricia v jižní části provincie. Patří mezi nejstarší americká města ležící severně od Mexika a je po Quebecu druhým nejstarším kanadským městem.\n\nMěsto založil Francouz Sieur of Laviolette v roce 1634 jako centrum obchodu s kožešinami. V roce 1697 uršulinky založili první školu. Název Trois-Rivières znamená v překladu tři řeky a pochází od řeky svatého Mauricia, která se při soutoku do řeky svatého Vavřince rozděluje na tři toky.\n\nNa začátku 20. století bylo město významným centrem papírnického průmyslu, dnes je jedním z center průmyslu leteckého. Centrum města představuje hlavní bulvár \"Boulevard de Forges\" a přilehlé ulice, které bývají v letním období, zejména v období kulturních akcí uzavřeny pro automobilovou dopravu.\n\nTrois-Rivières je každoročním hostitelem hudebního festivalu \"FestiVoix de Trois-Rivières\", který přitahuje víc než 300'000 návštěvníků. Město dále pořádá festival poezie \"Festival International de la Poésie\" a mezinárodní taneční festival \"Festival International Danse Encore\", v listopadu je to rockový \"MetalFest de Trois-Rivières\". V roce 2009 udělil městu magazín Canadian Geographic Magazine titul \"Hlavní město kultury Kanady\" v kategorii města nad 125 000 obyvatel.\n\n"}
{"id": "822019", "url": "https://cs.wikipedia.org/wiki?curid=822019", "title": "Genový sad", "text": "Genový sad\n\nGenový sad je specifický typ botanické zahrady zaměřené na zachování biologické a genetické rozmanitosti lokálních odrůd ovocných stromů a keřů. (Bývá též nazýván je „pamětí“ či „kulturním dědictvím“; ve Francii je proto častěji užíván výraz konzervační sad.)\n\nNejčastěji jsou genové sady organizovány podle ovocných druhů – jako sady jabloňové, hrušňové a ty, kde jsou zastoupeny odrůdy typické pro příslušnou oblast (mikroregion). Jakkoliv se ve většině případů jedná o sbírku druhů starých (původních) odrůd, mohou zde své místo nalézt i odrůdy novější – jako preventivní opatření. Genový sad může být také rozdělen a existovat na několika různých místech, jako to například organizují ve Francii \"Les Croqueurs de pommes\", kde jednotliví členové sdružení na svých zahradách koordinovaně pečují o jednu či více místních odrůd místních ovocných stromů či keřů.\n\nVe Francii již existuje řada genových sadů delší dobu, v Česku je tento fenomén poměrně nový (cca 2010-2012).\n\nGenové sady jsou budovány, mimo jiné, na Tachovsku, Plzeňsku a Valašsku, ale i jinde.\n\n"}
{"id": "822022", "url": "https://cs.wikipedia.org/wiki?curid=822022", "title": "Hóšó Maru", "text": "Hóšó Maru\n\nHóšó Maru () byla šroubová dělová šalupa postavená roku 1869 v Británii pro japonský Čóšú han ( ~ knížectví Čóšú). Roku 1871 byla předána novému japonskému císařskému námořnictvu a přejmenována na Hóšó ().\n\nStavba \"Hóšó Maru\" pro námořní síly Čóšú han byla objednána v loděnici \"Alexander Hall and Co.\" v Aberdeenu ve Skotsku. Jednalo se o dělovou šalupu s dřevěným trupem, třemi stěžni a barkovým oplachtěním. Dva parní kotle generovaly páru pro jeden horizontální dvouválcový parní stroj, který na přímo poháněl jednu hřídel s lodní vrtulí.\n\nHlavní výzbroj tvořily jeden 7″ (177,8 mm) kanón Armstrong, jeden 5,5″ (139,7 mm) kanón Armstrong a dvě děla menší ráže. Podle JJM se v případě obou kanónů hlavní baterie mělo jednat o kanóny nabíjené zezadu, kdežto podle Nišidy o kanóny nabíjené zepředu. 7″ kanón na \"Hóšó Maru\" byl nejtěžším kanónem na lodích námořnictva Čóšú han.\n\nV roce 1869 připlula nová dělová šalupa do Japonska a byla pojmenována \"Hóšó Maru\". Do bojů za války Bošin \"Hóšó Maru\" nezasáhla, neboť ještě nebyla na boj připravena.\n\nDo námořnictva Čóšú han byla přijata v červnu 1870.\n\nDne 18. května 1871 (lunisolárního kalendáře, 4. července gregoriánského) byla \"Hóšó Maru\" předána novému námořnictvu japonského císařství a 8. června 1871 (lunisolárního kalendáře, 25. července gregoriánského) byla přejmenována na \"Hóšó\".\n\nPočátkem roku 1874 se \"Hóšó\" zúčastnila potlačení povstání v prefektuře Saga a ještě téhož roku se zúčastnila tchajwanské expedice. V roce 1877 se zúčastnila potlačení povstání v prefektuře Sacuma.\n\nDne 16. srpna 1881 byla vyjmuta z prvoliniové služby a určena k roli cvičného plavidla. Během první čínsko-japonské války (1894–1895) sloužila jako strážní loď v Kure, Sasebu a Nagasaki.\n\nDne 21. března 1898 byla překlasifikována na dělový člun 2. třídy ( \"ni-tó hókan\") a o rok později 13. března 1899 vyřazena.\n\nNadále sloužila k různým pomocným účelům a od 19. dubna 1906 sloužila jako hulk. Dne 9. dubna 1907 byla prodána k rozebrání.\n\n\n"}
{"id": "822025", "url": "https://cs.wikipedia.org/wiki?curid=822025", "title": "Jemekové", "text": "Jemekové\n\nJemekové mohou být:\n"}
{"id": "822029", "url": "https://cs.wikipedia.org/wiki?curid=822029", "title": "Hněv Titánů", "text": "Hněv Titánů\n\nHněv Titánů je pokračování filmu \"Souboj Titánů\" z roku 2012. Ve filmu si hlavní kladnou roli zahrál Sam Worthington, zatímco hlavní zápornou Édgar Ramírez. Starý hrdina Perseus se vrací, aby srovnal bohy do latě. Když je Perseův otec unesen a Perseovu vesnici napadnou Chiméry, vydá se hrdina s pomocí Poseidonova trojzubce na výpravu za poražením svého bratra Arése. Po zničení Tartaru povstává děsivější síla než bohové a nestvůry, Titán Kronos. Film režíroval Jonathan Liebesman.\n\n"}
{"id": "822030", "url": "https://cs.wikipedia.org/wiki?curid=822030", "title": "János Kornai", "text": "János Kornai\n\nJános Kornai (* 21. ledna 1928 Budapešť) je maďarský reformní ekonom, kritik plánovaného hospodářství. \n\nPo studiu ekonomie na budapešťské univerzitě pracoval v letech 1955-1958 v Ekonomickém ústavu Maďarské akademie věd. V letech 1958-1963 pracoval jako ekonom v plánovacích ústavech lehkého průmyslu a roku 1961 obhájil titul doktora prací o nadměrné centralizaci (\"Overcentralization\", 1959). Následovala dlouhá řada hostujících profesur na London School of Economy (1964), Stanfordově univerzitě (1968 a 1973), dále na Yale University, Princeton University, na univerzitách ve Stockholmu, Ženevě, Mnichově a v letech 1985-1986 na Harvardově univerzitě. Později působil opět v Budapešti, od roku 2005 na Středoevropské univerzitě. \n\nJe ženatý a má tři děti.\n\nKornai publikoval na dvě desítky knih, které byly přeloženy do několika jazyků, a dvě stovky odborných článků. Mezi nejvýznamnější patří:\n\n"}
{"id": "822033", "url": "https://cs.wikipedia.org/wiki?curid=822033", "title": "Eye of the Tiger", "text": "Eye of the Tiger\n\nEye of the Tiger je píseň od skupiny Survivor. Píseň byla vydána v květnu 1982 na stejnojmenném albu. Stala se titulním songem filmu Rocky III.\n\n\n"}
{"id": "822037", "url": "https://cs.wikipedia.org/wiki?curid=822037", "title": "Ernest Guiraud", "text": "Ernest Guiraud\n\nErnest Guiraud (23. června 1837, New Orleans – 6. května 1892, Paříž) byl francouzský hudební skladatel a pedagog. Dnes je znám především jako autor úprav Bizetovy opery Carmen a Offenbachovy opery Hoffmannovy povídky.\n\nErnest Guiraud se narodil 23. června 1837 v New Orleans ve státě Louisiana. Hudbu studoval u svých rodičů, oba byli absolventy Pařížské konzervatoře. Jeho otec, Jean-Baptiste-Louis Guiraud, tam získal v roce 1827 Římskou cenu. Na cestě se svým otcem do Paříže sestavil libreto o králi Davidovi a na toto libreto zkomponoval ve svých patnácti letech operu, která měla premiéru v roce 1853 v Théâtre d'Orléans v New Orleans a setkala se s nadšeným přijetím.\n\nV prosinci téhož roku odejel zpět do Francie, aby pokračoval v hudebním vzdělávání. Studoval na Pařížské konzervatoři hru na klavír u Antoina Marmontela a skladbu u Jacquese Fromentala Halévyho. V roce 1858 získal první cenu ve hře na klavír a následujícího roku i Římskou cenu. Je to ojedinělý případ, kdy tuto cenu získal otec i syn. Úzce se spřátelil se svými vrstevníky, skladateli Camillem Saint-Saënsem, Émilem Paladilhem, Théodorem Dubois a zvkáště s George Bizetem.\n\nJeho první významnou operou byla opera \"Sylvie\", která měla premiéru v roce 1864 v Opéra-Comique. Její úspěch mu zajistil v Paříži dobrou pověst. Po vypuknutí Prusko-francouzské války v roce 1870 byla divadla uzavřena, Guiraud narukoval do armády a bojoval za Francii až do skončení války.\n\nGuiraud se soustřeďoval na kompozici oper, ale většina z nich příliš úspěšná nebyla. Opera \"Madame Turlupin\" (1872) měla příznivý ohlas kritiků, ale doplatila na staromódní libreto. Vrcholu své operní tvorby dosáhl tříaktovou komickou operou \"Piccolino\" z roku 1876.\n\nPo smrti George Bizeta shromáždil Bizetovy rukopisy a aranžoval často uváděnou \"Arléskou suitu č. 2\". V opeře Carmen nahradil mluvené části recitativy a z dvanácti čísel opery sestavil dvě orchestrální suity. Významným činem bylo dokončení mistrovského životního díla Jacquese Offenbacha opery Les contes d'Hoffman (Hoffmannovy povídky).\n\nPočínaje rokem 1876 působil na Pařížské konzervatoři. Mezi jeho studenty byli např. André Bloch, Mélanie Bonis, Paul Dukas, Achille Fortier, André Gedalge a Erik Satie. Napsal pojednání o instrumentaci \"Traite pratique d'instrumentation\". Byl zakládajícím členem Národní společnosti hudby (\"Société Nationale de Musique\") a v roce 1891 byl zvolen členem Akademie krásných umění.\n\nPoslední léta svého života Guiraud věnoval dokončení a instrumentaci opery \"Kassya\" Léo Deliba. Tuto práci již nedokončil. Zemřel v Paříži 6. května 1892 ve věku 54 let. Je pohřben na hřbitově Père-Lachaise.\n\n\n\n\n\n\n\n\n"}
{"id": "822042", "url": "https://cs.wikipedia.org/wiki?curid=822042", "title": "Jefim Mojsejevič Fomin", "text": "Jefim Mojsejevič Fomin\n\nJefim Mojsejevič Fomin (rusky Ефим Моисеевич Фомин; 15. ledna 1909 Kolyški, Vitebská gubernie, Ruské impérium – 26. června 1941 Brest, Běloruská SSR, SSSR) byl sovětský důstojník, plukovní komisař. V Rudé armádě sloužil od roku 1932, naposledy ve funkci zástupce velitele 84. střeleckého pluku 6. střelecké divize. Vyznamenal se jako jeden z vůdců obrany Brestské pevnosti v červnu 1941.\n\nJefim Fomin se narodil v chudé židovské rodině (jeho otec byl kovář, jeho matka byla švadlena). Po smrti svých rodičů žil u tety a pak u strýce. V roce 1921 byl učněm kadeřníka a pak obuvníka ve Vitebsku. V roce 1924 vstoupil do Komsomolu, v letech 1927–1929 studoval na stranických školách v Pskově a Kolomně, roku 1930 vstoupil do VKS(b). O dva roky byl při stranické mobilizaci poslán do Rudé armády, kde působil jako politický důstojník.\n\nV roce 1938 absolvoval kurs při politické správě Charkovského vojenského okruhu. Jako vynikající student a aktivní komunista dostal pochvalu od politického vedení – hodinky s nápisem „Za vynikající úspěchy v osvojení bolševismu“. V srpnu téhož roku se stal vojenským komisařem 23. střelecké divize u střelecké divize. S divizí se v září 1939 podílel na kampani v západní Ukrajině. V létě 1940 byla divize přeložena do Daugavpilsu.\n\nV březnu 1941 byl z důsledků obvinění ze špatné práce převelen do Brestu na nižší post zástupce velitele 84. střeleckého pluku 6. střelecké divize Rudé armády.\n\nDne 21. června 1941 chtěl navštívit svou rodinu v Daugavpilsu, ale kvůli davu lidí na nádraží se neprotlačil k pokladně a nezískal jízdenku. Vrátil se tedy do Brestské pevnosti, kde ve 3:15 ráno následujícího dne zahájilo německé dělostřelectvo bombardování. Fomin se ujal velení u Chelmské brány. Dne 24. června se stal zástupcem velitele obránců pevnosti. Po těžkých bojích byl dne 26. června 1941 Němci bez soudu popraven – jako politruk a Žid.\n\n\n\n"}
{"id": "822043", "url": "https://cs.wikipedia.org/wiki?curid=822043", "title": "Ernest Daudet", "text": "Ernest Daudet\n\nErnest Daudet (31. květen 1837, Nîmes – 21. srpen 1921, Les Petites-Dalles) byl francouzský spisovatel a novinář. Jeho mladším bratrem byl Alphonse Daudet.\n\nOdešel z rodného kraje do Paříže, kde působil jako novinář u různých novin. Psal články o městě i venkově, často pod pseudonymem. Současně pracoval jako tajemník u francouzského senátu. Jako spisovatel vydal víc než 60 beletrií a asi 45 historických prací.\n\n"}
{"id": "822050", "url": "https://cs.wikipedia.org/wiki?curid=822050", "title": "Ryzec", "text": "Ryzec\n\nRyzec (\"Lactarius\") je rod hub z čeledi holubinkovitých.\nRyzce jsou kloboukaté masité houby stavbou a tvarem podobné holubinkám. Nejnápadnější rozdíl mezi ryzci a holubinkami je ten, že ryzce po poranění roní mléko. Toto mléko je bezbarvé nebo mívá bílou, červenou nebo žlutou barvu a u některých druhů se na vzduchu barva mění. Klobouk bývá vyklenutý, později plochý, vmáčklý či až nálevkovitý, třeň válcovitý. Hymenofor je tvořen křehkými lupeny výrazně sbíhajícími na třeň. Ryzce tvoří mykorhizu s listnatými i jehličnatými stromy.\n\nRyzce rostou přibližně od června do října.\n\nV České republice roste více než 100 popsaných druhů ryzců.\n\nNěkteré významnější druhy:\n\nNěkteré druhy ryzců, například ryzec smrkový, ryzec pravý a ryzec syrovinka, jsou jedlé a patří mezi nejchutnější houby. Mají vynikající chuť a nerozpadají se při tepelné úpravě. Jsou výborné vhodné k nakládání do octa.\n\nV rodu ryzců jsou i nejedlé a dokonce i jedovaté druhy.\n\nRyzce pravý / borový a smrkový jsou na seznamu volně rostoucích a pěstovaných jedlých hub určených k přímému prodeji nebo k dalšímu průmyslovému zpracování pro potravinářské účely.\n"}
{"id": "822051", "url": "https://cs.wikipedia.org/wiki?curid=822051", "title": "Saguenay", "text": "Saguenay\n\nSaguenay (čti \"[sagne],\" francouzsky též \"Ville de Saguenay\") je město v kanadské provincii Québec. Leží v údolí stejnojmenné řeky Saguenay v jižní části provincie, 200 km severně od Québecu a 400 km na severovýchod od Montrealu. Město vzniklo v roce 2002 spojením tří, dříve samostatnách měst, Chicoutimi, Jonquière a La Baie s vesnicemi Laterrière, Lac-Kénogami a Shipshaw.\nV hospodářství města mají největší význam průmysl dřevařský, papírnický a zpracování hliníku. V blízkosti Saguenay se nachází tři významné vodní elektrárny a říční přístav. Sídlí zde univerzita \"Université du Québec à Chicoutimi\" (UQAC).\n\nMěsto a okolí je známe svým kulturním a sportovním zázemím, existuje zde například několik divadelních těles, sedm muzeí, 19 galerií, dvě lyžařská střediska a čtyři golfová hřiště.\n\nV čtvrti Chicoutimi se narodil brankář NHL Georges Vézina.\n\nSaguenay má vlhké kontinentální podnebí (Köppen \"Dfb\") s mrazivými zimami a vzhledem k zeměpisné šířce vysokými srážkami. Nachází se v dolině v Kanadském štítu, díky čemuž má mírnější podnebí než okolní vysočina pokrytá subarktickou tajgou. Je zde praktikováno zemědělství a jedná se o jednu z nejsevernějších oblastí osídlení v Quebecu - na sever od údolí se již nachází pouze pustá divočina.\n"}
{"id": "822059", "url": "https://cs.wikipedia.org/wiki?curid=822059", "title": "Kořenovník obecný", "text": "Kořenovník obecný\n\nKořenovník obecný (\"Rhizophora mangle\") je typickou slanomilnou dřevinou s mohutnými chůdovitými kořeny rostoucí v mangrovech.\n\nV Americe se vyskytuje na atlantském pobřeží od Severní Karolíny po jižní Brazílii včetně středoamerických ostrovů a na tichomořském pobřeží od severu Mexika po Ekvádor. V Africe roste hlavně na západním pobřeží od Senegalu po Angolu. Druhotně se rozšířil i na mnohé ostrovy v Tichém oceánu, např. Novou Kaledonii, Samou a Havaj.\n\nVyrůstá na pravidelně zaplavovaných bahnitých mořských pobřežích v tropických a subtropických oblastech, kde patřívá k dominantním rostlinám mangrovů. Je charakteristickou rostlinou přílivových lagun a brakických vod širokých delt řek s proměnlivou salinitou. Roste v místech s neustálým pohybem vody; nejlépe mu prospívají mělká pobřeží s malým sklonem, kde dochází jen k pozvolnému kolísání hladiny a která jsou dostatečně chráněná proti silnému vlnobití. Dřeviny jsou ukotveny v jemném jílovitém bahně s velkým obsahem organické hmoty. Bahno mívá při nasycení vodou pH okolo 6,6 a v suchém stavu asi 3.\n\nProtože v takovém hutném podkladu pravidelně přeplavovaném vodou je nedostatek kyslíku, vytváří kořenovník obecný vzdušné kořeny s pórovitou kůrou, kterými čerpá vzdušný kyslík. Množství kořenů vyrůstající z kmene a někdy i spodních větví pomáhá také při nárazech vody a větru k dobrému upevnění v rozmoklém podkladu.\n\nNeopadavý strom s rovným kmenem, nebo zřídka keř, který obvykle vyrůstá do výše 5 až 13 metrů, jeho nejnápadnějším poznávacím znamením jsou mohutné obloukovité chůdovité kořeny. Snadno se loupající kůra dosahuje tloušťky až 3 cm, má hrubou strukturu a je světle olivové barvy s šedými skvrnami, narušená místa červenají. Větve bývají přímé nebo široce větvené, jsou pokryty výraznými lenticelami, ze spodních často vyrůstají šikmé podpůrné kořeny. Na ponořených částech větví a kořenů jsou hypertrofní průduchy. Jednoduché vstřícné listy s čárkovitými opadavými palisty a s řapíky o délce 5 až 15 mm vyrůstají převážně jen na koncích větví, mívají délku 7 až 15 cm a šířku 2 až 9 cm. Podlouhle, vejčité listové čepele jsou kožovité a poněkud dužnaté, na horní straně sytě zelené a na spodní žlutavé s černými skvrnami, jsou celokrajné s mírně podvinutým okrajem a u báze klínovité a na vrcholu tupé.\n\nOkolo 1 cm velké, pravidelné, čtyřčetné, oboupohlavné květy vyrůstají na stopkách 5 až 15 mm dlouhých z paždí listů u konců větviček. Rostou osamoceně nebo po dvou až čtyřech ve 2 až 6 cm dlouhých květenstvích. Žlutozelený vytrvalý zvonkovitý kalich má kopinaté lístky dlouhé asi 8 mm. Bílou až bledě žlutou opadavou korunu tvoří chlupaté, čárkovitě kopinaté lístky jen o málo kratší než kališní. Okvětní lístky jsou u báze srostlé. V květu je ve dvou kruzích 8 téměř přisedlých tyčinek dlouhých do 6 mm s prašníky asi 5 mm velkými. Vejčitý semeník je polospodní, nenápadná čnělka okolo 4 mm dlouhá je zakončena dvoulaločnou bliznou.\n\nPřevážnou část opylení zajišťuje vítr, květ se může opylit cizím i vlastním pylem. Plodem je zelenavě hnědá, vejčitá, asi 2 až 3 cm dlouhá, jednosemenná, kožovitá bobule. Ploidie je 2n = 36.\n\nSemeno v plodu začíná klíčit již v době, kdy plod ještě visí na stromě. Jeho embryo se vyvíjí po dobu 2 až 3 měsíců, pak se klíček prodere osemením a vyroste v kyjovitý, asi 30 cm dlouhý a 1 až 2 cm tlustý útvar (hypokotyl) vážící až 50 gramů. Za další zhruba 3 měsíce se od větve stromu oddělí, tehdy již má někdy v horní části vyvinuté lístky. Tlustým koncem spadne do bahna kde se zaboří a za několik hodin začnou ze zarytého konce vyrůstat kořínky a na opačném konci i lístky. Pokud nebude několik nastávajících přílivů příliš bouřlivých, má nový semenáček naději, že nebude spláchnut do moře nebo zanesen na nevhodné místo. Semenáček na plném slunci povyroste za den až 2 mm, ve stínu 5krát méně, při teplotě pod 19 °C se růst zastavuje.\n\nHlavní význam kořenovníku obecného je v jeho krajinotvorbě. Napomáhá svými pavučinově spletenými kořeny stabilizovat okraj pevniny – mangrovů – před erozním působením mořských vln a za příhodných podmínek i posouvat pevninu na úkor moře zadržováním bahnitých nánosů řek. Takto nově získaná půda je velmi plodná, obsahuje mnoho organických látek a výhodný poměr uhlíku a dusíku. Kořeny také fungují jako filtr některých kontaminantů. Velkou roli hraje pro mořské živočichy, mezi bentickou makrofaunou přímo spojenou s těmito stromy patří např. 43 druhů mnohoštětinatců, 17 druhů měkkýšů a 27 druhů korýšů. Nemenší význam má i pro vyšší živočichy (ryby, hady, ptáky), kteří tam nacházejí dostatek potravy.\n\nPočet jedinců tohoto druhu celosvětově klesá, ať již kácením nebo narušením ekosystému, např. znečištěním ropou. Proto se v některých oblastech, např. na Floridě, přistupuje k řízenému zalesňování vysazováním mladých rostlinek na příhodných místech pod ochrannou folií, která snižuje ztráty způsobované přílivovou vlnou, odplavením substrátu nebo poklesem teploty.\n\nMístní obyvatelé používají velmi tvrdého a vodě odolného dřeva pro stavbu mostů, domů, žebra a vesla lodí, rukojeti a zemědělská nářadí, bowlingové koule a také na topení. Sloupnutá kůra a kořeny jsou důležitým zdrojem tříslovin používaných k vydělávání kůží a k barvení tkanin na modro. Ze stromů je získáván latex používaný při výrobě překližky. Plody se zkvašují a vzniká z nich alkoholický nápoj. Trvanlivými listy se pokrývají střechy domorodých obydlí. Tradičně jsou kůra, listy i kořeny, ať formou odvaru nebo sušené drogy, aplikovány k léčení velkého počtu rozličných neduhů.\n\n \n"}
{"id": "822063", "url": "https://cs.wikipedia.org/wiki?curid=822063", "title": "Lakovka ametystová", "text": "Lakovka ametystová\n\nLakovka ametystová je jedlá houba fialové barvy z čeledi lanýžovcovitých.\n\nHlavní poznávací znak lakovky ametystové je výrazná fialová barva.\nLakovky mají vyklenutý, později plochý až vmáčklý a často zvlněný klobouk s tlustými řídkými lupeny, úzký válcovitý dutý třeň s houževnatou dužninou.\n\nLakovka ametystová roste hojně v listnatých lesích od července do listopadu.\n\nLakovka ametystová je jedlá houba; pro svou fialovou barvu je zajímavá například pro ozvláštnění omáček nebo polévek, např. bramboračky. Třeně lakovek jsou příliš houževnaté, takže se obvykle konzumují pouze klobouky.\n"}
{"id": "822066", "url": "https://cs.wikipedia.org/wiki?curid=822066", "title": "Ellis County", "text": "Ellis County\n\nEllis County je název tří okresů ve Spojených státech amerických:\n"}
{"id": "822067", "url": "https://cs.wikipedia.org/wiki?curid=822067", "title": "Gray County", "text": "Gray County\n\nGray County je název dvou okresů ve Spojených státech amerických:\n"}
{"id": "822068", "url": "https://cs.wikipedia.org/wiki?curid=822068", "title": "Hale County", "text": "Hale County\n\nHale County je název dvou okresů ve Spojených státech amerických:\n"}
{"id": "822069", "url": "https://cs.wikipedia.org/wiki?curid=822069", "title": "Hall County", "text": "Hall County\n\nHall County je název tří okresů ve Spojených státech amerických:\n"}
{"id": "822070", "url": "https://cs.wikipedia.org/wiki?curid=822070", "title": "Hardeman County", "text": "Hardeman County\n\nHardeman County je název dvou okresů ve Spojených státech amerických:\n"}
{"id": "822071", "url": "https://cs.wikipedia.org/wiki?curid=822071", "title": "Haskell County", "text": "Haskell County\n\nHaskell County je název tří okresů ve Spojených státech amerických:\n"}
{"id": "822072", "url": "https://cs.wikipedia.org/wiki?curid=822072", "title": "Henderson County", "text": "Henderson County\n\nHenderson County je název pěti okresů ve Spojených státech amerických:\n"}
{"id": "822073", "url": "https://cs.wikipedia.org/wiki?curid=822073", "title": "Hill County", "text": "Hill County\n\nHill County je název dvou okresů ve Spojených státech amerických:\n"}
{"id": "822074", "url": "https://cs.wikipedia.org/wiki?curid=822074", "title": "Hopkins County", "text": "Hopkins County\n\nHopkins County je název dvou okresů ve Spojených státech amerických:\n"}
{"id": "822075", "url": "https://cs.wikipedia.org/wiki?curid=822075", "title": "Péter Erdő", "text": "Péter Erdő\n\nPéter kardinál Erdő (* 25. června 1952 Budapešť) je maďarský římskokatolický kněz, arcibiskup-metropolita arcidiecéze ostřihomsko-budapešťské, kardinál a maďarský primas.\n\nStudoval v seminářích v Ostřihomi a Budapešti, kněžské svěcení přijal 18. června 1975 v Budapešti. Působil v arcidiecézi ostřihomsko-budapešťské, na sklonku sedmdesátých let 20. století studoval v Římě. Po návratu do vlasti byl profesorem semináře v Ostřihomi, od roku 1988 působil na Katolické univerzitě Petra Pázmánye v Budapešti, kde byl profesorem, později děkanem a rektorem (v roce 1998).\n\nV listopadu 1999 ho papež Jan Pavel II. jmenoval pomocným biskupem v diecézi Székesfehérvár, 6. ledna 2000 mu udělil biskupské svěcení. V prosinci 2002 byl jmenován arcibiskupem arcidiecéze ostřihomsko-budapešťské. O rok později, 21. října 2003, přijal z rukou papeže kardinálskou nominaci. Byl nejmladším účastníkem konkláve po smrti Jana Pavla II. v dubnu 2005.\n\n\n"}
{"id": "822076", "url": "https://cs.wikipedia.org/wiki?curid=822076", "title": "Gatineau", "text": "Gatineau\n\nGatineau (čti \"[gatynó],\" francouzsky též \"Ville de Gatineau\") je město v kanadské provincii Québec. Leží na protilehlém břehu řeky Ottawa oproti hlavnímu městu Kanady Ottawě. S hlavním městem vytváří aglomeraci National Capital Region s počtem obyvatel 1 236 324 v roce 2011.\n\nVzhledem k bezprostřední blízkosti hlavního města Kanady se zde nachází množství federálních institucí a budov. Sídlí zde například Canadian International Development Agency, Public Works and Government Services Canada, Aboriginal Affairs and Northern Development Canada a Transportation Safety Board of Canada.\n\nK konci léta se ve městě koná festival vzdušných balonů. Významnou atrakcí v Gatineau je Kanadské muzeum civilizace.\n\nMěsto vzniklo v roce 2002 spojením měst Aylmer, Buckingham, Gatineau, Hull a Masson-Angers. Centrum města se nachází v čtvrti Hull.\n"}
{"id": "822080", "url": "https://cs.wikipedia.org/wiki?curid=822080", "title": "Evropské seskupení pro územní spolupráci", "text": "Evropské seskupení pro územní spolupráci\n\nEvropské seskupení pro územní spolupráci (ESÚS nebo ESUS) představuje možnost uskutečňování přeshraniční regionální spolupráce v rámci Evropské unie. Regionálním a místním orgánům je nabízena možnost vytvářet přeshraniční seskupení s právní subjektivitou.\n\nEvropský rámec je upraven nařízením Evropského parlamentu a Rady č. 1082/2006. ESUS jako jeden ze tří cílů regionální politiky EU umožňuje vznik seskupení regionálních a místních orgánů z různých členských států, aniž by předtím bylo třeba podepsat mezinárodní dohodu a ratifikovat ji národními parlamenty. Členské státy však musí dát svůj souhlas s účastí členů ze svého území.\n\n\n\n\n\n"}
{"id": "822082", "url": "https://cs.wikipedia.org/wiki?curid=822082", "title": "Haló, tady Indie", "text": "Haló, tady Indie\n\nHaló, tady Indie (v anglickém originále Outsourced) je americká televizní situační komedie, která se odehrává v indickém pracovišti. Je založena na stejnojmenným film od Johna Jeffcoata a vytvořil ho Ken Kwapis a Universal Media Studios pro americkou televizi NBC. Seriál měl premiéru 23. září 2010 a skončil 12. května 2011. Seriál dostal od NBC 7. května 2010 a 18. října 2010, získala povolení na celou sérii. \"Haló, tady Indie\" byla natočena v Radford Studios v Studio City v Los Angeles v Kalifornii.\n\nKdyž nebyl seriál vrácen v další sérii, herci a štáb zahájili pro fanoušky kampaň pro obnovení seriálu. Dne 13. května 2011, oznámila americká televize NBC, že seriál \"Haló, tady Indie\" byl zrušen.\n\nU nás měl seriál premiéru 24. prosince 2011 a skončil 30. prosince 2011. Vysílán byl v rámci vánočního maratonu na Prima Cool.\n\nTodd Dempsey se propracoval na pozici manažera call centra americké společnosti Mid America Novelties, která prodává žertovné předměty. Jednoho dne přijde jako obvykle do práce, jenomže nikde nikdo. Najde jenom vyklizenou místnost. Firma se totiž v rámci šetření rozhodla přestěhovat call centrum do Indie. Todd dostane na výběr: Buď vyhazov, nebo se musí odstěhovat do Bombaje a vést call centrum tam. Nikdy necestoval, takže není připraven na kulturní šok, který ho čeká. Zjistí, že indičtí zaměstnanci potřebují pár lekcí z teorie americké konzumní kultury.\n\nNaprosto totiž nechápou, proč zákazníci stojí o tak nesmyslné ptákoviny. Toddův tým stále naráží na rozdílné zvyklosti. Což mu však nebrání dělat naschvály a vymýšlet na šéfa různé podrazy. Rošťácký asistent Radjiv Gidwani touží po manažerské pozici. Může ji ale získat jen Toddovým povýšením, nebo naopak pádem. Jeden z telefonních prodejců Manmeet je zcela fascinován Amerikou, a rychle se proto s Toddem skamarádí. Rád flirtuje se ženami, s několika zákaznicemi dokonce naváže vztah po telefonu. Američanky se totiž na rozdíl od Indek neptají, kam chodil váš otec do školy a jaké má zaměstnání. Asha jako jedna z mála v kanceláři používá zdravý rozum. Mezi ní a Toddem to jiskří, jenže Asha hodlá vstoupit do předem sjednaného manželství. Ukecaný Gupta se touží stát středem pozornosti a plachá Madhuri živí celou rozvětvenou rodinu.\n\nTodd se také seznámí se zahraničními zaměstnanci jiných firem. Typický Američan Charlie Davies vede call centrum společnosti All-American Hunter a za žádnou cenu se nechce přizpůsobit indické kultuře. Dokonce si z domova nechává posílat oblíbená nezdravá jídla. Krásná Australanka Tonya zase vede call centrum Koala Air. S oblibou provokuje a okouzluje svými dobrodružnými historkami. Todd sice zpočátku s cizí kulturou bojuje, ale brzy mezi spolupracovníky najde novou rodinu.\n"}
{"id": "822085", "url": "https://cs.wikipedia.org/wiki?curid=822085", "title": "Eiči Negiši", "text": "Eiči Negiši\n\nEiči Negiši (japonsky 根岸 英一, * 14. července 1935 v Čchang-čchunu, Mandžukuu nyní v Číně) je japonský chemik a držitel Nobelovy ceny za chemii (2010) za Negišiho reakci, organickou reakci, při které vzniká složitější uhlíkatý skelet z jednoduššího aryl- nebo vinyl- halidu a organozinčnatého substrátu za přítomnosti niklového nebo palladiového katalyzátoru.\n\nProfesor Negiši publikoval přes 400 vědeckých článků a patentů a získal mnoho různých ocenění. \n"}
{"id": "822090", "url": "https://cs.wikipedia.org/wiki?curid=822090", "title": "Outsourced", "text": "Outsourced\n\nOutsourced může být:\n\n\n"}
{"id": "822100", "url": "https://cs.wikipedia.org/wiki?curid=822100", "title": "Seznam dílů seriálu Haló, tady Indie", "text": "Seznam dílů seriálu Haló, tady Indie\n\nToto je seznam dílů seriálu \"Haló, tady Indie\". Americký komediální seriál \"Haló, tady Indie\" vysílala americká televize NBC premiérově od 23. září 2010 do 12. května 2011. Českou verzi uvedla televize Prima Cool v rámci vánočního maratonu od 24. prosince 2011 do 30. prosince 2011.\n\nDěj vypráví o Američanovi, který má zničehonic vést call centrum v Indii a zažívá šok na každém kroku. Zjistí, že místní zaměstnanci potřebují pár lekcí z teorie americké konzumní kultury. To jim však nebrání dělat šéfovi naschvály a vymýšlet na něj různé podrazy.\n\n<onlyinclude></onlyinclude>\n\n"}
{"id": "822101", "url": "https://cs.wikipedia.org/wiki?curid=822101", "title": "Laval (Québec)", "text": "Laval (Québec)\n\nLaval (čti \"[laval],\" francouzsky též \"Ville de Laval,\") je město v kanadské provincii Québec. Leží na ostrovech Île Jésus a Îles Laval. Nachází se v jihozápadní části provincie, severně od Montrealu, s kterým tvoří aglomeraci a představuje jeho severní předměstí. Od Montrealu jej odděluje řeka Rivière des Prairies.\n\nMěsto vzniklo v roce 1965 spojením 14 měst montrealské aglomerace. Hospodářství města je založeno na odvětvích služeb a informačních technologií. V Lavalu jsou čtyři průmyslové parky. S Montrealem jej, kromě jiného, od roku 2007 spojuje oranžová linka metra. S druhým největším kanadským městem ho spojuje šest mostů.\n\nMěsto bylo poměrně dlouhou dobu bylo považován za bydlící komunitu lidí, kteří docházeli za prací do Montrealu.\n\n\n\n"}
{"id": "822112", "url": "https://cs.wikipedia.org/wiki?curid=822112", "title": "Stefan George", "text": "Stefan George\n\nStefan Anton George (* 12. července 1868 Büdesheim (nyní součástí města Bingen nad Rýnem) – 4. prosince 1933 Minusio u Locarna) byl německý básník, editor a překladatel spjatý se symbolismem a l'art pour l'art, od nichž se společně se skupinou následovníků (tzv. \"George-Kreis\") postupně odvracel ve prospěch myšlenek konzervativní revoluce.\n\nNarodil se v malém městě Bingen v Porýní. Nějaký čas strávil v Paříži, kde patřil mezi spisovatele a umělce, kteří se účastnili úterních večírků pořádaných francouzským básníkem Stéphanem Mallarmém. Poezii začal publikovat v roce 1890, ve svých dvaceti letech. George založil a redigoval významný literární časopis \"Blätter für die Kunst\". Byl také v centru dění vlivného elitářského literárně-akademického kroužku (George-Kreis), do něhož patřilo mnoho význačných mladých spisovatelů či kritiků (např. Friedrich Gundolf, Ludwig Klages, Claus Schenk von Stauffenberg). Kromě kulturních zájmů se kroužek zabýval i mystickými a politickými tématy. \n\nV roce 1914 na začátku světové války předpověděl, že Německo špatně skončí, a roku 1916 napsal pesimistickou báseň \"Der Krieg\" (Válka).\n\nV roce 1933 po nacistickém převzetí moci mu Joseph Goebbels nabídl předsednictví v nové akademii umění, které odmítl. Nezúčastnil se ani oslav svých 65. narozenin a místo toho odjel do Švýcarska, kde zemřel v blízkosti Locarna. Po smrti bylo jeho tělo pohřbeno předtím, než na obřad dorazila delegace nacistické vlády.\n\n\nPřekládal do němčiny z italštiny, angličtiny a francouzštiny (viz básnická sbírka \"'Die Blumen des Bösen (1901)\"', tj. Květy zla od Ch. Baudelaira).\n\n"}
{"id": "822117", "url": "https://cs.wikipedia.org/wiki?curid=822117", "title": "Úpor", "text": "Úpor\n\nÚpor může být\n\n\n"}
{"id": "822118", "url": "https://cs.wikipedia.org/wiki?curid=822118", "title": "Seznam paláců v Brně", "text": "Seznam paláců v Brně\n\nToto je seznam brněnských paláců.\n"}
{"id": "822119", "url": "https://cs.wikipedia.org/wiki?curid=822119", "title": "Léon Daudet", "text": "Léon Daudet\n\nLéon Daudet (16. listopadu 1867 Paříž – 30. června 1942 Saint-Rémy-de-Provence) byl francouzský spisovatel a politický publicista.\n\nLéon byl synem Alphonse Daudeta. Studoval medicínu, kterou však nedokončil. V letech 1885–1886 se seznámil v Paříži se Sigmundem Freudem.12. ledna 1891 se oženil na radnici v Passy s Jeanne Hugovou, vnučkou Viktora Huga; o rok později se jim narodil syn Charles a manželství bylo rozvedeno v roce 1895.\n\nBěhem Dreyfusovy aféry byl Daudet aktivní antidreyfusista a příznivec politických agitátorů, jako byl Édouard Drumont. Spolu s Charlesem Maurrasem byl zakládajícím členem Action française, monarchistického, nacionalistického a antisemitského politického hnutí.\n\n\n"}
{"id": "822122", "url": "https://cs.wikipedia.org/wiki?curid=822122", "title": "Margalita Čachnašviliová", "text": "Margalita Čachnašviliová\n\nMargalita Čachnašviliová, (* 9. prosince 1982), je gruzínská profesionální tenistka. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala do srpna 2012 deset titulů ve dvouhře a pět ve čtyřhře.\n\nNa žebříčku WTA byla ve dvouhře nejvýše klasifikována v červenci 2007 na 134. místě a ve čtyřhře pak v červnu 2009 na 149. místě.\n\nVe fedcupovém týmu Gruzie debutovala v roce 1998 utkáním 2. skupiny zóny Evropy a Afriky proti Moldavsku, v němž vyhrála dvouhru i čtyřhru. Do srpna 2012 v něm nastoupila k třiceti pěti mezistátním utkáním s bilancí 21–12 ve dvouhře a 21–10 ve čtyřhře.\n\nGruzii reprezentovala s Annou Tatišviliovou na londýnských Letních olympijských hrách 2012 v soutěži ženské čtyřhry poté, co pár obdržel jedno z osmi pozvání ve formě divoké karty od Mezinárodní tenisové federace.\n\n"}
{"id": "822124", "url": "https://cs.wikipedia.org/wiki?curid=822124", "title": "Rušmi Čakravárthíová", "text": "Rušmi Čakravárthíová\n\nRušmi Čakravárthíová, (* 9. října 1977 Hajdarábád) je indická profesionální tenistka. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala do srpna 2012 jedenáct titulů ve dvouhře a třicet čtyři ve čtyřhře, nejvíce z indických hráček v historii ITF.\n\nNa žebříčku WTA byla ve dvouhře nejvýše klasifikována v září 2004 na 310. místě a ve čtyřhře pak v červnu 2004 na 252. místě.\n\nDo profesionálního tenisu vstoupila v září 2006 prvním kolem turnaje WTA Tour – Sunfeast Open, hraném v indické Kalkatě.\n\nV rámci Africko-asijských her 2003 v rodném Hajdarábádu získala zlatou medaili v ženské čtyřhře a v družstvech a stříbrný kov ve dvouhře a smíšené čtyřhře.\n\nNa Hrách Commonwealthu 2010 se ve dvouhře probojovala do čtvrtfinále, v němž nestačila na Britku Katie O'Brienovou. V soutěži ženské čtyřhry získala spolu se Saniou Mirzaovou bronzovou medaili.\n\nVe fedcupovém týmu Indie debutovala v roce 1994 utkáním 1. skupiny zóny Asie a Oceánie proti Sýrii, v němž vyhrála dvouhru i čtyřhru. Do srpna 2012 v něm nastoupila ke dvaceti šesti mezistátním utkáním s bilancí 3–7 ve dvouhře a 11–11 ve čtyřhře.\n\nIndii reprezentovala se Saniou Mirzaovou na londýnských Letních olympijských hrách 2012 v soutěži ženské čtyřhry poté, co pár obdržel jedno z osmi pozvání ve formě divoké karty od Mezinárodní tenisové federace.\n\n"}
{"id": "822128", "url": "https://cs.wikipedia.org/wiki?curid=822128", "title": "Willem Jan Aalders", "text": "Willem Jan Aalders\n\nWillem Jan Aalders (19. září 1870, Amsterdam – 19. března 1945, Groningen) byl nizozemský reformovaný teolog.\n\nNavštěvoval gynázium v Kampenu a Amsterdamu. Poté studoval na amsterdamské univerzitě teologii. Studium zakončil dizertační prací na téma \"Schleiermachers Reden über die Religion proeve van apologie\" u profesora Daniela Chantepieho de la Saussaye a stal se doktorem teologie.\n\nSynod Nederlandsche Hervormde Kerk ustanovil Aalderse v roce 1915 církevním profesorem dogmatiky, historie a učení Nederlandsche Hervormde Kerk a církevních dějin v Groningenu. V roce 1923 byl jmenován profesorem etiky a církevní nauky.\n\n\n\n"}
{"id": "822133", "url": "https://cs.wikipedia.org/wiki?curid=822133", "title": "Tři Grácie (Lednicko-valtický areál)", "text": "Tři Grácie (Lednicko-valtický areál)\n\nTři Grácie (také Chrám Tří Grácií) je kryté sloupořadí v Lednicko-valtickém areálu, před kterým stojí sousoší, pro které se vžil název \"Tři Grácie\". Letohrádek z první čtvrtiny 19. století stojí v katastrálním území Charvátská Nová Ves na jižním břehu Prostředního rybníka. Je chráněn jako kulturní památka České republiky.\n\nLetohrádek byl vybudován za vlády knížete Jana I. z Lichtenštejna v letech 1824–1825. Neoklasicistní stavba, která v sobě slučovala funkci obydlí personálu s letohrádkem, je dílem Franze Josefa Engela. Sousoší před kolonádou je dílem sochaře Johanna Martina Fischera z roku 1799 a původně bylo umístěno v zámeckých zahradách v Lednici. Autorem sochařské výzdoby v kolonádě je Josef Klieber.\n\nPočátkem 21. století byla provedena celková rekonstrukce objektu.\n\nChrámek Tří grácií tvoří podkovovitá kolonáda dvanácti jónskými sloupy, kterou uzavírají dvě průčelí, tvořená dvěma symetrickými arkádami s dórskými hlavicemi, k nimž vede pět schodištních stupňů. V zadní stěně ochozu je v pravoúhlých výklencích umístěno deset alegorických soch klasického umění a věd. K zadní stěně je z jižní strany přistavěna obdélná budova se třemi okny (jedno francouzské a dvě obdélná). Před ní je předsazena trojdílná arkáda, tvořená toskánskými sloupy, vysazená na soklu, opatřeném šesti schodištními stupni, který tvoří loggii. Francouzským oknem se vchází do místnosti s mozaikovou kamennou podlahou a iluzivní výmalbou.\n\nZe společenského sálu je možné pozorovat Rybniční zámeček na protějším břehu rybníka a sousoší Tří Grácií před kolonádou. Nejde však o tři řecké bohyně (Athénu, Artemis a Afroditu), jak je někdy mylně uváděno, ale o Charitky – bohyně krásy a půvabu. První drží helmu bohyně války, moudrosti i řemesel Minervy, druhá křídlo Merkura, boha obchodu a obchodních styků, třetí myrtu, symbol reka Persea.\n"}
{"id": "822139", "url": "https://cs.wikipedia.org/wiki?curid=822139", "title": "Rudyszwałd", "text": "Rudyszwałd\n\nRudyszwałd (německy a do roku 1946 \"Ruderswald\") je obec v Polsku ve slezském vojvodství, okrese Ratiboř v gmině Krzyżanowice.\n\nObec se nachází v nadmořské výšce 200 metrů. K 31. prosinci roku 2008 žilo v obci 771 obyvatel.\n\n"}
{"id": "822141", "url": "https://cs.wikipedia.org/wiki?curid=822141", "title": "Novoť", "text": "Novoť\n\nNovoť je obec na Slovensku v okrese Námestovo ležící v Oravských Beskydech.\n\nPrvní známá písemná zmínka o obci pochází z roku 1691. V obci je moderní římskokatolický kostel Narození Panny Marie z první poloviny 20. století.\n\nObec se nachází v nadmořské výšce 752 metrů a rozkládá se na ploše 37,97 km². K 31. prosinci roku 2017 žilo v obci 3 575 obyvatel.\n\n\n\n"}
{"id": "822143", "url": "https://cs.wikipedia.org/wiki?curid=822143", "title": "Brezová", "text": "Brezová\n\nNázev Brezová může být:\n\n"}
{"id": "822148", "url": "https://cs.wikipedia.org/wiki?curid=822148", "title": "Seznam olympijských rekordů v plavání", "text": "Seznam olympijských rekordů v plavání\n\nSeznam olympijských rekordů v plavání eviduje rekordy z celkem 32 disciplín. Program bazénového plavání se nemění od OH 1996. \n\n"}
{"id": "822149", "url": "https://cs.wikipedia.org/wiki?curid=822149", "title": "Radka Stupková", "text": "Radka Stupková\n\nRadka Stupková (* 6. května 1962 Praha) je česká herečka, dabérka a autorka.\n\nHudebně dramatický obor vystudovala na Státní konzervatoři Praha (1977-1983). Po ukončení studia byla do roku 1986 v angažmá v příbramském Krajském divadle, od té doby je na volné noze.\n\nÚčinkovala a účinkuje na četných pražských divadelních scénách. Za všechny jmenujme Divadlo Na Vinohradech, divadlo Semafor, Divadelní společnost Josefa Dvořáka a Divadelní společnost Starbag.\n\nVe filmu debutovala v roce 1978 ve snímku režiséra Jiřího Hanibala \"Leť, ptáku, leť!\" Od té doby ztvárnila na filmovém plátně řadu rolí, připomeňme alespoň Renátu, Petránkovu dceru (\"Prodavač humoru\", 1984, režie Jiří Krejčík) či Danu (\"Devět kruhů pekla\", 1987, režie Milan Muchna).\n\nJejí televizní práce zahrnuje jak herecké role (\"Stvoření světa (televizní muzikál)\", 1989, seriály \"Bambinot\", \"Pojišťovna štěstí\", \"Ordinace v růžové zahradě\", \"Náves\", \"Vyprávěj\", \"Život je ples\"), tak moderování a komentování pořadů (\"Písničky z obrazovky\", \"Z rodu Přemyslovců\", \"Jak se staví sen\"). Objevila se i jako televizní rosnička.\n\nNejznámější je ovšem díky dabingu, v němž působí nejen jako dabérka, ale i jako textařka a režisérka. Namluvila stovky filmů, svůj hlas propůjčila například Nastassje Kinski či Julii Ormondovou.\n\nJde o producentku a uměleckou vedoucí Divadelní společnosti Starbag.\n\n\n\n\n\n\n\n\n\n\nŠpatná výchova\nSlepičí úlet\nSexy bestie\n\n\n\n"}
{"id": "822150", "url": "https://cs.wikipedia.org/wiki?curid=822150", "title": "Ledový sportovní komplex CSKA", "text": "Ledový sportovní komplex CSKA\n\nLedový sportovní komplex CSKA Vsevoloda Michajloviče Bobrova ( ) je sportovní komplex v Moskvě. Hlavní hokejový stadión komplexu je domácí arénou pro tým CSKA Moskva. Postaven byl roku 1991 s kapacitou 5600 sedadel. Roku 2006 byl komplex rozšířen o tréninkový stadión, zahrnuje též dva tréninkové sály.\n\n\n"}
{"id": "822152", "url": "https://cs.wikipedia.org/wiki?curid=822152", "title": "Runcimanova cena", "text": "Runcimanova cena\n\nRuncimanova cena, anglicky Runciman Award, je každoroční ocenění udělované Anglo-Hellenic League za literární dílo v angličtině věnované zcela nebo z části Řecku nebo helénismu. Cena je pojmenována po siru Stevenu Runcimanovi.\n\nOd roku 2004 je cena udělována dílu publikovanému ve Spojeném království nebo Řecku v uplynulém roce:\n\n"}
{"id": "822157", "url": "https://cs.wikipedia.org/wiki?curid=822157", "title": "R-16", "text": "R-16\n\nR-16 byla sovětská mezikontinentální balistická raketa, v kódu NATO označována jako SS-7 Saddler, v sovětském vojenském typovém označení GRAU měla index 8К64. Šlo o druhou operačně použitelnou sovětskou mezikontinentální raketu (po R-7) a první, která používala dlouhodobě skladovatelné pohonné hmoty.\n\nRaketa byla vyvíjena od r. 1959 v konstrukční kanceláři ОКB-586 pod vedením Michaila Jangela, motory pro ni vyvinul Valentin Gluško. Byla dvoustupňová a jako palivo poprvé používala dlouhodobě skladovatelný, ale vysoce toxický asymetrický dimethylhydrazin a jako okysličovadlo kyselinu dusičnou. Celková výška rakety byla 34,3 m, její průměr byl 3 metry a mohla nést jadernou hlavici do hmotnosti 2 175 kg na vzdálenost 11 000 až 13 000 km.\n\nPři přípravě prvního zkušebního letu rakety došlo v říjnu 1960 na odpalovací rampě na kosmodromu Bajkonur k obrovské havárii známé jako Nedělinova katastrofa, při níž zahynuly desítky inženýrů a vojáků. Další, už většinou úspěšné, testy probíhaly od února 1961 a v roce 1962 byla raketa přijata do výzbroje, přičemž bylo pro ni na sovětském území rozmístěno až 186 odpalovacích pozici, z toho téměř 70 bylo připraveno pro verzi rakety \"R-16U\", která byla modifikována pro start z podzemního raketového sila. Rakety byly vyřazovány z výzbroje v letech 1976 - 1977.\n\n"}
{"id": "822158", "url": "https://cs.wikipedia.org/wiki?curid=822158", "title": "Jardines de la Reina", "text": "Jardines de la Reina\n\nJardines de la Reina (česky \"Královniny zahrady\") je souostroví výrazně protáhlého tvaru jižně od ostrova Kuba v Karibském moři. Administrativně je rozděleno mezi kubánské provincie Ciego de Ávila a Camagüey. Pojmenování \"Královniny zahrady\" dostalo souostroví od Kryštofa Kolumba na počest španělské královny Isabely Kastilské. Podstatná část ostrovů a okolního moře byla vyhlášena jedním z kubánských národních parků (jeho celková rozloha je 215 551 ha, z toho vodní plocha 199 472 ha a pevnina pouze 16 079 ha).\n\nSouostroví se skládá z více jak 600 korálových ostrovů, mezi nejvýznamnější patří Cayos Cinco Balas, Cayo de Las Doce Leguas, Cayo Anclitas, Cayo Algodón Grande, Cayos Pingues a Cayo Granada. Pod mořskou hladinou se nacházejí korálové útesy a žije zde mnoho rybích druhů.\n"}
{"id": "822159", "url": "https://cs.wikipedia.org/wiki?curid=822159", "title": "Anglo-Hellenic League", "text": "Anglo-Hellenic League\n\nAnglo-Hellenic League je organizace podporující a propagující anglo-řecké vztahy a porozumění. Byla založena v roce 1913 v Londýně. Od roku 1990 vydává každé dva roky \"Anglo-Hellenic Review\".\n\nJe členem společnosti Hellenic Centre, v jejíž budově od 90. let 20. století sídlí. Sesterská liga byla založena v Athénách.\n\nOd roku 1986 uděluje liga Runcimanovu cenu za knihy v angličtině o Řecku a helénismu.\n\n"}
{"id": "822160", "url": "https://cs.wikipedia.org/wiki?curid=822160", "title": "Delace", "text": "Delace\n\nDelace označuje napadení dědictví na dědice, okamžik, kdy je dědic k dědictví povolán. Právní skutečnosti, které k delaci vedou, jsou tzv. \"delační důvody\", tedy kromě smrti zůstavitele jeho závěť při testamentární posloupnosti, případně zákon při posloupnosti intestátní.\n\nPodle § 797 a § 819 všeobecného zákoníku občanského se dědic (\"delát\", osoba povolaná k dědictví) stal vlastníkem dědictví až na základě projednání soudem, který mu dědictví odevzdal. Před přijetím dědictví šlo podle § 547 o tzv. ležící pozůstalost, tedy fikci, že doposud patří zemřelému, a byla nabízena (\"deferována\") delátům, kteří ji mohli buď přijmout, nebo odmítnout.\n\nOd roku 1951 delace, nejdříve podle § 509 středního občanského zákoníku a pak podle § 460 občanského zákoníku z roku 1964, splývala s okamžikem smrti zůstavitele. Také nový občanský zákoník tuto zásadu v § 1479 zachoval.\n"}
{"id": "822171", "url": "https://cs.wikipedia.org/wiki?curid=822171", "title": "Otto Frank", "text": "Otto Frank\n\nOtto Frank (21. června 1865 – 12. listopadu 1944) byl v Německu narozený lékař a fyziolog, který svými objevy přispěl k poznání v oblasti fyziologie a kardiologie. Po Otto Frankovi a Ernestu Starlingovi je pojmenován Frankův-Starlingův zákon \n\nOtto Frank se narodil v Groß-Umstadtu jako syn Georga Franka (1838–1907), praktického lékaře, a Matyldy Lindenbornové (1841–1906). Byl ženatý s Terezou Shusterovou, se kterou měl v Mnichově katolickou svatbu.\n\n"}
{"id": "822175", "url": "https://cs.wikipedia.org/wiki?curid=822175", "title": "Muzeum Rosice nad Labem", "text": "Muzeum Rosice nad Labem\n\nMuseum Rosice nad Labem je železniční muzeum s expozicí věnovanou městské hromadné dopravě. Muzeum provozuje od podzimu 2001 Pardubický spolek historie železniční dopravy. Na konci 90. let se zrodila myšlenka zřídit nějakou stálou výstavku různých předmětů, které spolek od svého založení (1990) nashromáždil. Byl nalezen vhodný objekt v Pardubicích – bývalá vodárna na nádraží Pardubice – Rosice nad Labem. Po rozsáhlé opravě a přizpůsobení novému určení se otevřely dveře tohoto musea. Budova vodárny je kulturní památkou ČR a pochází z roku 1871. Každým rokem přibývají uvnitř i venku nové exponáty a konají se zde nejrůznější doprovodné akce. Většina z nich je určena široké veřejnosti, a především rodinám s dětmi, pro potěšení i poučení. V museu najdete různé předměty, které se váží k Pardubickému kraji a přilehlým tratím. V museu je otevřeno od května do října každou sobotu 10.00 – 17.00 h.\n\nOd roku 2009 spolek příležitostně otevírá svou druhou expozici v budově bývalé vodárny na nádraží Slatiňany. Zde je ke zhlédnutí parní stroj z roku 1874 a také mnoho zajímavého.\n\nPardubický spolek historie železniční dopravy nabízí:\n\n"}
{"id": "822182", "url": "https://cs.wikipedia.org/wiki?curid=822182", "title": "Oravská Lesná", "text": "Oravská Lesná\n\nOravská Lesná je obec na Slovensku v okrese Námestovo.\n\nOravská Lesná je složená z vícero osad, které jsou rozložené jednak okolo hlavní silnice a jednak po okolních kopcích.\n\nTvoří ji osady:\nHistoricky se obec rozšiřovala a s tím je spojený i pozdější vznik dalších osad:\n\nNávrh na založení vesnice předložil Juraj Erdődy ml. na poradě panství. Právně začala vesnice existovat 23. července 1731, kdy na generální župní kongregaci ve Veličné vydali zakládací listinu vesnice. Za právního zakladatele obce se považuje hrabě Juraj Erdődy ml., ale skutečným zakladatelem, který začal zakládat novou obec byl Jan Mutnianský a je považován za prvního rychtáře. Obec dostala název \"Erdőd\" na počest svého zakladatele. Obyvatelé si ale tento název přizpůsobili a nazývali vesnici \"Erdútka\". Toto pojmenování obce trvalo až do konce roku 1945. Dnem 1. ledna 1946 se obec přejmenovala na Oravskou Lesnou.\n\nHlavním představitelem obce byl rychtář. Vedení obce sestávalo z obecní rady, obecního zastupitelstva a obecních komisí. Obecní rada navrhovala obecnímu zastupitelstvu návrh a nařizovala starostům, aby tento návrh předložili na zasedání obecního zastupitelstva. Rychtář se s tímto návrhem seznámil a požádal notáře, aby ho přečetl na zasedání. Obecní rada zasedala pod vedením rychtáře. Zastupitelstvo i obecní rada si vedli své zápisní knihy. Rychtář obce byl obvykle i předsedou finanční komise, v případě, že jím byl předseda urbariátu, starosta zastával funkci místopředsedy. Samostatný notářský úřad ve vesnici vznikl až v roce 1938. Složení notářského úřadu bylo následující: rychtář, zástupce starosty, notář, pokladník, pětičlenná finanční komise a 25členný obecní výbor. Notářský úřad byl zřízen výnosem zemského úřadu v Bratislavě ze dne 16. září 1938. Prvním notářem se stal Jozef Matkovčík. Notářský úřad zanikl v roce 1945. Po sametové revoluci v roce 1989 zprávu obce převzal úřad pod vedením starosty, přednosty a obecního zastupitelstva, které má 24 členů.\n\nPrvní světová válka zasáhla i Oravskou Lesnou a také z této zastrčené vesničky tehdejšího Rakousko-Uherska museli muži narukovat. Nedostatek mužů v obci se odrazil i na kvalitě života obyvatelstva. Neměl kdo obdělávat pole a nedostatek surovin způsoboval nejen hlad, ale i různé nemoci a epidemie. V době nedostatku ženy přimíchávaly do těsta piliny. Takovou potravu žaludek trávil velmi těžko čím byly podmíněny žaludeční choroby, které způsobily mnohdy i smrt. Byl výrazný nedostatek soli, petroleje, vosku a jiných komodit potřebných pro běžný život tehdejších lidí. Během války sedláci zůstávali doma, nemajetní museli narukovat, čímž se prohloubily majetková diferenciace obyvatelstva. Sedláci bohatli na bídě chudého obyvatelstva, čímž se zintenzivnila nenávist hladovějících. V listopadu 1918 vyhladovělí obyvatelé Oravské Lesné násilně zabrali mouku obchodníkovi Stiglitzovi. Během války se dařilo i místním a polským pašerákům, jejichž nejžádanější komoditou u místních byl denaturovaný líh. Pití tohoto \"nápoje\" přispělo také k nervozitě a neshodám. V první světové válce přišla obec Oravská Lesná o 20 mužů a 15 se jich vrátilo jako doživotní invalidé.\n\nObec Oravská Lesná se stala součástí Československé republiky a toto období se neslo ve znamení očekávání lepších časů. Hospodářská situace v obci se však výrazně nezlepšila. Obec hospodařila s částkou 1785 korun ročně, což byl příjem z domovní daně. Obec neměla žádný veřejný majetek, ale musela financovat provoz dvou škol. Po odečtení výdajů spojených s topením (vzhledem ke klimatickým poměrům se v školách topilo 8 až 9 měsíců.) se nenašly prostředky ani na nejzákladnější učební pomůcky. V Oravské Lesné hospodařilo 11 živnostníků. Pekárna (E. Kraus), 2 hospody (A. Rendlová, J. Vrábeľ), 2 obchody se smíšeným zbožím (J. Brňák, Š. Vengrin), potravinový panský spolek (vedoucí J. Chromek) a 4 mlýny (J. Olbertová, Š. Tisoň, M. Murín, J. Murín). V roce 1919 skončila výstavba lesní železnice, kterou financoval Oravský komposesorát a sloužila na svážení dřeva. V témže roce začala výstavba spojnice Oravské lesní železnice s kysuckou částí, která sloužila od roku 1925. Rodiny se nedokázali vypořádat s nepříznivou životní situací a řešili své těžké životní situace stěhováním do Ameriky, Belgie či Francie.\n\n26. srpna 1939 dostal notář v Oravské Lesné tajný telegram přikazující vycházet německým vojákům ve všem vstříc. Válka proti Polsku nebyla hlavně v pohraničních oblastech populární, protože mnozí měli na polské straně přátele a kolikrát i rodinné příslušníky. Prohlášením branné pohotovosti státu 22. června 1941 se zvýšila cenzura, byly potlačeny základní práva občanů a zvýšily se pravomoci orgánů, bezpečnostních složek vlády a jejích orgánů. Po vypuknutí války se přiostřily protižidovské razie. Do roku 1942 postihl tento osud i dvě židovské rodiny z Oravské Lesné. 30. března 1942 byly rodiny Lebkovičových a Rendlových transportované do koncentračního tábora. Už nikdy se nevrátili. Husté lesy v okolí Oravské Lesné a pohraniční oblast byly jedinečným útočištěm pro uprchlíky a partyzány. Hnutí odporu upevňovalo svou pozici i v Oravské Lesné. V katastru Oravské Lesné se od roku 1944 zdržovali partyzáni. Potravinami je zásoboval obchodník Inocenc Peroutka a po vypuknutí povstání byl jmenován hlavním zásobovatelem této oblasti.\n\n3. dubna 1945 ráno nacisté stáhli těžké děla ze Zákamenného a připravovali se na obranu. V nastávající noc přijel do obce těžký tank. Před obědem se v dolní části střílelo. V noci ustupující vojáci zapálili most směrem na Novoť. Během osvobozovacích bojů padla Maria Kojdiaková a čtyři sovětští vojáci.\n\n5. dubna 1945 vstoupili do Oravské Lesné vojáci Rudé armády. Starší z obce si dobře pamatují, že lidé na Pribišské postavili sovětským vojákům slavobránu. Oravskou Lesnou osvobodila 18. armáda 4. ukrajinského frontu, kterému velel generálmajor Anton Josipovič Gastilovič.\n\nPo osvobození převzal řízení obce národní výbor. Nejzávažnějším problémem Oravské Lesné byla infrastruktura spojující vesnici s okolními sídly. Výstavba silnic se tak stala prvořadým cílem nového vedení obce. Hned po osvobození se začalo s výstavbou cesty do Zákamenného, kterou se podařilo dokončit v roce 1948. O dva roky na to bylo dokončena stavba spojnice s Čadcou. Příjezd prvního autobusu na lince Praha - Oravská Lesná v květnu 1952 se stal velkou událostí. Samozřejmě bylo nutné vybudovat spojnice i v samotné obci. Budování místních komunikaci do jednotlivých osad se také stalo prioritou tohoto období. V roce 1953 byly v obci zrušeny všechny soukromé pohostinství. V provozu zůstalo pouze pohostinství Lidového spotřebního družstva spojené se smíšeným zbožím. V těchto letech se začalo s výstavbou požární zbrojnice, prostor pro Místní národní výbor, školy, bytovky pro učitele a zdravotním střediskem. S přípravnými pracemi na elektrifikaci obce se začalo v roce 1958 a roku 1959 byl elektrický proud zaveden v Ústředí, Pribišské a Bučině. Kompletní elektrifikace obce skončila počátkem šedesátých let. Zdravotnická péče této části Oravy patřila po řadu let mezi nejzaostalejší, proto se pozornost věnovala hlavně\nvýstavbě zdravotního střediska.\n\n26. června 1964 byl dán do provozu obchodní dům Lesňanka se třemi obchody a jídelnou. V akci Z se uskutečňovala výstavba mateřské školy, bytové jednotky pro Pohraniční oddělení VB, bytovky pro učitele a v letních měsících roku 1966 s budováním vodovodu pro základní školu, mateřskou školu a zdravotní středisko. V roce 1967 se rozhodlo o zřízení provozu Tesla Orava Nižná v Oravské Lesné v budově bývalé školy. Po rekonstrukci se 23. září 1966 rozjel provoz s 31 pracujícími ženami. Pracovní příležitosti hlavně pro ženy v tomto regionu byly velmi mizivé, proto se hledaly další možnosti jejich rozšíření. Největším projektem v rámci akce Z byla výstavba klubového domu s celkovými náklady 13 519 000 korun. S výstavbou se začalo v dubnu 1974 a dokončena byla 30. srpna 1979.\n\nVýrazným zásahem do života obce bylo vybudování nádrže Nová Bystrica na kysucké straně jen nedaleko za katastrem obce. Do provozu byla dána v roce 1989. Dno této nádrže přerušilo silniční spojení z Oravské Lesné na Kysuce a tak se tato obec dostala do značné dopravní izolace. Neexistence přímého spojení s hornokysuckými vesnicemi a vlastně i s městy Čadca a Žilina nese svůj důsledek v nízké ekonomické dynamice okolí obce. Stavba nové silnice přes nádrž přitom není možná, protože jde o zdroj pitné vody.\n\nSilniční spojení s Kysucemi bylo obnoveno vybudováním spojovacího úseku s délkou 9,408 km, označovaného jako cesta II/520A, který obchází vodárenskou nádrž přes Vychylovku. Úsek má 11 mostů o celkové délce 1 200 m a byl otevřen v listopadu 2008.\n\nObec se nachází v nadmořské výšce 780 metrů a rozkládá se na ploše 65,63 km². K 31. prosinci roku 2017 žilo v obci 3 407 obyvatel.\n\n\n\n"}
{"id": "822185", "url": "https://cs.wikipedia.org/wiki?curid=822185", "title": "Jiří Nesveda", "text": "Jiří Nesveda\n\nJiří Nesveda (* 14. května 1985 Klatovy) je český profesionální cyklista, který závodí od svých 18 let za tým AC Sparta Praha cycling.\n\nNarodil se 14. května 1985 v Klatovech. Po studiu na klatovském gymnáziu studoval na Západočeské univerzitě v Plzni na fakultě ekonomické, kde získal bakalářský titul. Inženýrský titul potom dokončil v Praze na Vysoké škole ekonomie a managementu. \n\nV současné době žije s manželkou Patricií a dcerou Karolínou v Bystřici nad Úhlavou. Často pobývá také na své chatě na Domažlicku, kde strávil velkou část svého dětství. \n\nJiří Nesveda měří 187 cm a váží 87 kg.\n\n\n\n"}
{"id": "822186", "url": "https://cs.wikipedia.org/wiki?curid=822186", "title": "CS Marítimo", "text": "CS Marítimo\n\nClub Sport Marítimo je portugalský fotbalový klub z ostrova Madeira, který byl založen v roce 1910 ve Funchalu. Je to jeden z předních klubů Portugalska a je široce znám po většině portugalsky mluvících zemích. Kvůli dominanci klubů z Lisabonu a Porta je často stavěn až do druhého sledu portugalského fotbalu. V současnosti klub hraje nejvyšší portugalskou soutěž – Primeira Ligu. Zatím jediný titul mistra Portugalska získalo Marítimo v roce 1926. Nyní se pravidelně účastní předkol Evropské ligy a pro evropský fotbal vychovalo hráče jako jsou Pepe z Realu Madrid, Danny ze Zenitu Petrohrad nebo bývalý hráč FC Porto a Evertonu Nuno Valente.\n\n"}
{"id": "822189", "url": "https://cs.wikipedia.org/wiki?curid=822189", "title": "Martin Vahl", "text": "Martin Vahl\n\nMartin Vahl (10. října 1749 Bergen – 24. prosince 1804 Kodaň) byl norský botanik a žák Linného. \n\nVahl studoval v letech 1766 až 1774 v Bergenu, Kodani a Uppsale medicínu a botaniku. Mezi jeho vyučující patřil i Carl von Linné (1707–1778). V období 1779 až 1782 přednášel v kodaňské botanické zahradě. V roce 1786 se stal profesorem Society for Natural History v Kodani. Byl spolupracovníkem projektu Flora Danica. V letech 1801 až 1804 vyučoval botaniku na kodaňské univerzitě.\n\nJe po něm pojmenován rostlinný rod \"Vahlia\" Thunb. z čeledi Vahliaceae.\n\n\n"}
{"id": "822202", "url": "https://cs.wikipedia.org/wiki?curid=822202", "title": "Pravidlo součtu", "text": "Pravidlo součtu\n\nPravidlo součtu nebo adiční princip je základní kombinatorický princip v kombinatorice. Jednoduše řečeno se jedná o úvahu, že když máme \"a\" způsobů, jak něco udělat, a \"b,\" jak dělat něco jiného, a není možné dělat obojí ve stejnou chvíli, pak existuje \"a\" + \"b\" způsobů, jak vybrat vybrat některou činnost.\n\nVíc formálně, pravidlo součtu je fakt o teorii množin. Tvrdí, že součet velikostí konečné kolekce disjunktních množin je velikost sjednocení těchto množin. Tedy, když formula_1 jsou vzájemně disjunktní množiny, pak platí:\n\nŽena se dnes rozhodla nakoupit v jednom obchodě, buď v severní, nebo jižní části města. Pokud navštíví sever města, nakupovat bude v nákupním centru, nebo v nábytkářství, nebo v bižuterii (3 možnosti). Pokud půjde na jih, nakoupí v textilním centru nebo v obuvnictví (2 možnosti).\n\nPak existuje 3+2=5 obchodů, v kterých může žena dnes nakoupit.\n\nPrincip inkluze a exkluze možno chápat jako zobecnění pravidla součtu v tom smyslu, že také vypočítává počet prvků v sjednocení nějakých množin (ale nepožaduje, aby množiny byly disjunktní). Tvrdí, že pokud \"A\", ..., \"A\" jsou konečné množiny, pak\n\n"}
{"id": "822203", "url": "https://cs.wikipedia.org/wiki?curid=822203", "title": "Organizace východokaribských států", "text": "Organizace východokaribských států\n\nOrganizace východokaribských států (anglicky \"Organisation of Eastern Caribbean States\", zkratka \"OECS\"), je mezivládní regionální organizace mezi 6 nezávislými státy a 3 britskými zámořskými teritorii v oblasti Malých Antil ve východním Karibiku, která vznikla v roce 1981. Organizace se zaměřuje na hospodářskou harmonizaci a integraci zúčastněných území, ochranu lidských práv či podporu správy a vlády jednotlivých států. Hlavním orgánem OECS je sekretariát, jenž sídlí ve městě Castries na Svaté Lucii. Mezi další nejvýznamnější orgány patří Východokaribská centrální banka a Východokaribský nejvyšší soud. Všechny zúčastněné státy a území s výjimkou Britských Panenských ostrovů a Martiniku používají jednotnou měnou - východokaribský dolar. Souhrnná rozloha plnohodnotných a přidružených členů OECS převyšuje 4 250 km², počet obyvatel je přibližně 1 000 000 osob.\n\n\n\n"}
{"id": "822209", "url": "https://cs.wikipedia.org/wiki?curid=822209", "title": "Farní sbor Českobratrské církve evangelické v Českém Brodě", "text": "Farní sbor Českobratrské církve evangelické v Českém Brodě\n\nFarní sbor Českobratrské církve evangelické v Českém Brodě je územní farní sbor Českobratrské církve evangelické se sídlem v Českém Brodě a kazatelskou stanicí v Kostelci nad Černými lesy. Sbor je jedním ze sborů tvořících Poděbradský seniorát.\n\nSbor vznikl po vydání Tolerančního patentu jako sbor Reformované církve ve vesnici Kšely, vzdálené od Českého Brodu asi 4 km. První faráři přišli z Uher. Sbor vybudoval dřevěný kostelík vyhovující tolerančním požadavkům, který byl po vydání Protestantského patentu nahrazen zděnou stavbou na návsi, také byly pořízeny varhany a zvon. Roku 1844 byl ve Kšelích zřízen evangelický hřbitov.\n\nV dalším období se těžiště sborové práce přesouvalo do města Českého Brodu, kde měl sbor kazatelskou stanici. Projevily se důsledky všeobecného odcházení obyvatelstva do měst v průběhu 2. poloviny 20. století a komunistické perzekuce sedláků, kteří tvořili jádro sboru, až k 1. 1. 1969 bylo i formálně přeneseno sídlo sboru a budovy ve Kšelích byly pak prodány.\n\nPotřebám kazatelské stanice v Českém Brodě sloužil od roku 1951 kostelík Nejsvětější Trojice v městském parku. Jde o renesanční stavbu původně hřbitovního kostela církve podobojí z roku 1560, pořízenou při přenesení hřbitova za hradby, nevelkou, jednoduchou, ale vybavenou pozoruhodnou venkovní kamennou kazatelnou. Po dalším přenesení hřbitova, vzniku dnešního městského hřbitova okolo přelomu 19. a 20. století, přestal sloužit svému účelu a chátral, až jej arcibiskupská konzistoř římskokatolické církve jako poškozený a nepotřebný předala sboru za symbolickou úhradu. Druhá etapa oprav kostela proběhla v souvislosti s přenesením sídla sboru, odkdy je jeho hlavním kostelem. Ze Kšel byly přeneseny varhany a zvon, interiér je soudobý. Roku 1928 byla dokončena úprava přilehlého bývalého hřbitova jako části městského parku.\n\n\n"}
{"id": "822216", "url": "https://cs.wikipedia.org/wiki?curid=822216", "title": "Benkovac", "text": "Benkovac\n\nBenkovac () je město v chorvatské Dalmácii, administrativně je součástí Zadarské župy. Nachází se 30 km východně od Zadaru a 26 km severovýchodně od Biogradu na Moru. Městečko bylo založeno v 15. století jako hlavní sídlo chorvatských knížat Benkovičů. V 16. století jej ovládli Turci. V době srbské agrese v 90. letech městečko utrpělo velké ztráty.\n\nVe městě žilo v roce 2011 2 866 obyvatel. Kromě vlastního města k němu administrativně náleží dalších 40 sídel: Benkovačko Selo, Bjelina, Brgud, Bruška, Buković, Bulić, Dobra Voda, Donje Biljane, Donje Ceranje, Donji Karin, Donji Kašić, Donji Lepuri, Gornje Biljane, Gornje Ceranje, Islam Grčki, Kolarina, Korlat, Kožlovac, Kula Atlagić, Lisičić, Lišane Tinjske, Medviđa, Miranje, Nadin, Perušić Benkovački, Perušić Donji, Podgrađe, Podlug, Popovići, Pristeg, Prović, Radošinovci, Raštević, Rodaljice, Smilčić, Šopot, Tinj, Vukšić, Zagrad a Zapužane. V celé této opčině žilo v roce 2011 11 026 obyvatel, z nichž 84,88 % tvořili Chorvati a 13,78 % Srbové.\n\nObyvatelstvo se živí převážně zemědělstvím (chov dobytka, pěstování vína). V okolí města se těží kámen.\n\nBenkovac se rozvíjel velmi pozvolna. V roce 1847 zde byla otevřena první pošta. Roku 1865 získal telegrafní spojení se zbytkem tehdejšího Rakousko-Uherska, roku 1925 vlastní vodovod, od roku 1966 je pak napojen i na chorvatskou železniční síť (trať Knin–Zadar). V blízkosti města žil po nějakou dobu také i známý spisovatel Vladan Desnica. Rodákem z Benkovace byl také i inženýr Branko Žeželj.\n\nMěsto, které bylo historicky i se svým okolím národnostně rozděleno, bylo v 90. letech 20. století součástí tzv. republiky Srbská krajina, mezinárodně neuznaného státu vzniklého na území Chorvatska během války v letech 1991–1995. Chorvatská vláda nad ním získala kontrolu až po Operaci bouře v roce 1995.\n"}
{"id": "822223", "url": "https://cs.wikipedia.org/wiki?curid=822223", "title": "Weinberg", "text": "Weinberg\n\nNěmecký název Weinberg (česky \"vinice\") může označovat:\n\n\nvzhledem k významu slova jde o velmi rozšířené jméno několika obcí nebo jejich částí\n\n\n"}
{"id": "822227", "url": "https://cs.wikipedia.org/wiki?curid=822227", "title": "Richard Bohringer", "text": "Richard Bohringer\n\nRichard Bohringer (* 16. ledna 1942 Moulins, Francie) je francouzský herec senegalského původu.\n\nPo krátkých výstupech ve filmech \"La Maison\" (1970) a \"Zvíře\" (1977) a \"Poslední metro\" se stal mezinárodně známý. První hlavní roli získal v kultovním snímku \"Diva\".\n\nMá dva syny (Richard a Lou) a dceru, Romane Bohringer, která je herečka.\n\n\n"}
{"id": "822230", "url": "https://cs.wikipedia.org/wiki?curid=822230", "title": "Kanton Longueville-sur-Scie", "text": "Kanton Longueville-sur-Scie\n\nKanton Longueville-sur-Scie (fr. \"Canton de Longueville-sur-Scie\") je francouzský kanton v departementu Seine-Maritime v regionu Horní Normandie. Skládá se z 23 obcí.\n\n"}
{"id": "822233", "url": "https://cs.wikipedia.org/wiki?curid=822233", "title": "Vavrečka (okres Námestovo)", "text": "Vavrečka (okres Námestovo)\n\nVavrečka je obec na Slovensku v okrese Námestovo.\n\nPrvní známá písemná zmínka o obci pochází z roku 1600. V obci je moderní římskokatolický kostel svaté Anny z 20. století.\n\nObec se nachází v nadmořské výšce 645 metrů a rozkládá se na ploše 8,96 km². K 31. prosinci roku 2017 žilo v obci 1 503 obyvatel.\n\n\n"}
{"id": "822242", "url": "https://cs.wikipedia.org/wiki?curid=822242", "title": "Klášter dominikánů (Litoměřice)", "text": "Klášter dominikánů (Litoměřice)\n\nDominikánský klášter u sv. Michala v Litoměřicích existoval v Litoměřicích v letech 1236–1950. Jeho budova je chráněna jako kulturní památka České republiky.\n\nDominikánský klášter v Litoměřicích byl založen podle tradice po roce 1236 pražským biskupem Bernardem z rodu Kaplířů, kteří byli trvalými příznivci kláštera. První listinně doloženou zmínku máme z klášterního archivu z roku 1330. Klášter obdržel postupně celou řadu fundací, a zabezpečil tak svou existenci. Za husitských válek utrpěl velké škody, ale nepřestal existovat. Jeho představení těžce zápasili o existenci v utrakvistických Litoměřicích. Klášter stále rychleji upadal po stránce hmotné i z nedostatku noviců. Po Bílé hoře nastal opět rozkvět kláštera. V roce 1630 dal Ferdinand II. nově založenému noviciátu při klášteře konfiskované dominium Velký Újezd. Obnovu celého kláštera vedl nový převor Petr Canadilla. Pro noviciát muselo město Litoměřice postoupit domy emigrantů a klášter rostl tím, že se v něm vychovávali novici pro celou provincii. V letech 1656–1783 složilo v tomto klášteře řádový slib 967 noviců. Koncem 17. století se staví kostel sv. Michala, klášter a několik vedlejších budov, takže dominikáni mají na severozápadní straně města vlastní čtvrť. Za Josefa II. roku 1785 byl počet řeholníků snížen z 22 na 14. Dne 30. května 1788 se museli dominikáni přestěhovat do zrušeného kláštera minoritů u sv. Jakuba v Litoměřicích. V roce 1878 byl noviciát přenesen z Litoměřic do Brna, později do Olomouce.\n\n\n"}
{"id": "822244", "url": "https://cs.wikipedia.org/wiki?curid=822244", "title": "Bramberg am Wildkogel", "text": "Bramberg am Wildkogel\n\nBramberg am Wildkogel je obec v Salcbursku v Rakousku 35 kilometrů od Zell am See.\n\nBramberg se nachází v okrese Zell am See v nadmořské výšce 819 metrů na jižním úpatí Wildkogelu (2 224 m).\n\nObec je rozdělena do 13 částí Bicheln, Bramberg, Dorf, Habach, Leiten, Mühlbach, Mühlberg, Schönbach, Schweinegg, Sonnberg, Steinach, Wenns, Weyer.\n\nBramberg byl až do roku 2002 částí okresu Mittersill, od roku 2003 a je součástí okresu Zell am See.\n"}
{"id": "822250", "url": "https://cs.wikipedia.org/wiki?curid=822250", "title": "Webové aplikace Ubuntu", "text": "Webové aplikace Ubuntu\n\nWebové aplikace Ubuntu je funkce operačního systému Ubuntu, která integruje podporované webové služby s uživatelským prostředím a umožňuje tak uživateli přehledněji a rychleji interagovat s cloudovými aplikacemi.\n\nWebové aplikace Ubuntu byly vytvořeny během vývoje Ubuntu 12.10, kde byly představeny poprvé. Skrze přídavný repositář byly uvolněny také pro starší verzi Ubuntu 12.04.\n\n\nPrakticky se tak jakákoliv webová aplikace může chovat jako obyčejný desktopový program.\n\n\nWebové aplikace Ubuntu podporují, kromě řady jiných služeb, všechny populární sociální sítě (Facebook, Twitter, Google+), multimediální stránky jako YouTube, Last.fm a nebo některé e-mailové schránky, jako Gmail.\n"}
{"id": "822252", "url": "https://cs.wikipedia.org/wiki?curid=822252", "title": "Tworków", "text": "Tworków\n\nTvorkov (, ) je obec v Polsku ve slezském vojvodství, okrese Ratiboř v gmině Krzyżanowice.\n\nTvorkov je velká vesnice na řece Odře, 15 km od Ratiboře ( Raciborz)\n\nPrvní písemná zmínka o obci se datuje do roku 1350, kdy se stala majetkem Tvorkovských z Kravař. Vesnice byla ve vlastnictví rodiny Tvorkovských až do 15. století, pak patřila k Janu Klemiovi z Ligoty, rodině Wodnikowských, Wieczów, Gaszynów, Reiswirzów. Počátky vesnice však sahají pravděpodobně do roku 1258. Archeologické vykopávky potvrzují, že v té této oblasti žili lidé již v době kamenné.\n\nKostel sv. Petra a Pavla byl postaven v letech 1661-1694 v barokním slohu podle projektu Jana Zellera z Opavy. Kostel je jednou z nejhodnotnějších barokních staveb v regionu, nachází se zde hrobka rodu Reiswitzów s jedenácti rakvemi.\n\nZe 14. století pochází nejstarší části zámku postaveného v gotickém slohu. Kolem 16. století byl přestavěn do renesančního slohu. V noci z 8. na 9. ledna 1931 zachvátil zámek požár. Zámek již nebyl nikdy opraven, pouze provizorně zastřešený. V roce 1945 během 2. světové války byl zničen požárem podruhé a dnes je v troskách.\n\nKolem trosek zámku je park založený v letech 1752-1841 ve stylu anglické zahrady.\n\nV bojích v okolí vesnice padl 6. dubna 1945 Stěpan Vajda, důstojník 1. samostatné tankové brigády, in memoriam vyznamenán Zlatou hvězdou Hrdiny Sovětského svazu.\n\n\n\n"}
{"id": "822255", "url": "https://cs.wikipedia.org/wiki?curid=822255", "title": "Vasiľov", "text": "Vasiľov\n\nVasiľov je obec na Slovensku v okrese Námestovo.\n\nPrvní známá písemná zmínka o obci pochází z roku 1554. V obci je moderní římskokatolický kostel svatého Jana a Pavla z 20. století.\n\nObec se nachází v nadmořské výšce 650 metrů a rozkládá se na ploše 9,14 km². K 31. prosinci roku 2017 žilo v obci 828 obyvatel.\n"}
{"id": "822257", "url": "https://cs.wikipedia.org/wiki?curid=822257", "title": "Bitva na Río Salado", "text": "Bitva na Río Salado\n\nBitva na Río Salado byla poslední velkou bitvou reconquisty na Pyrenejském poloostrově. Odehrála se na řece Salado 30. října 1340 mezi spojenými silami Kastilie a Portugalska na straně jedné a emirátu Granada a Marínovců na straně druhé. Drtivé vítězství křesťanů zmařilo snahy Marínovců na obnovu almohadského panství na Pyrenejském poloostrově a předznamenalo pád Granady do rukou Kastilie a Aragonu v roce 1492.\n"}
{"id": "822258", "url": "https://cs.wikipedia.org/wiki?curid=822258", "title": "Medailové pořadí na Letních olympijských hrách 2012", "text": "Medailové pořadí na Letních olympijských hrách 2012\n\nToto je medailové pořadí zemí na Letních olympijských hrách 2012, které se konaly v Londýně.\n\nToto je kompletní tabulka počtu medailí udělených na Letních olympijských hrách 2012 podle údajů Mezinárodního olympijského výboru.\n\n<onlyinclude>\n\n</onlyinclude>\n\n• https://web.archive.org/web/20120804004012/http://www.london2012olympicsmedaltally.net/\n• http://www.bbc.co.uk/sport/olympics/2012/medals/countries\n"}
{"id": "822259", "url": "https://cs.wikipedia.org/wiki?curid=822259", "title": "James Francis Stafford", "text": "James Francis Stafford\n\nJames Francis kardinál Stafford (* 26. července 1932 Baltimore) je americký katolický kněz, bývalý arcibiskup denverský, vysoký úředník římské kurie, kardinál.\n\nStudoval na Loyola College v Baltimore, na kněze byl vysvěcen 15. prosince 1957 v Římě. Ve studiích pokračoval na Papežské gregoriánské univerzitě v Římě a Katolické univerzitě ve Washingtonu. Působil v duchovní správě v baltimorské arcidiecézi, věnoval se zejména charitativním projektům, stal se biskupským vikářem arcidiecéze. V červenci 1970 přijal titul kaplan Jeho Svatosti.\n\n19. ledna 1976 byl jmenován pomocným biskupem Baltimore, biskupské svěcení přijal 29. února 1976 \"(jeho biskupské heslo zní: In principium erat verbum - Na počátku bylo slovo)\". V následujících šesti letech byl generálním vikářem arcidiecéze, od listopadu 1982 působil jako sídelní biskup diecéze Memphis. V květnu 1986 se stal arcibiskupem denverským. Na tuto funkci rezignoval v srpnu 1996 a začal pracovat v římské kurii. Byl předsedou Papežské rady pro laiky (do října 2003), poté hlavním penitenciářem Apoštolské penitenciárie. Tuto funkci zastával do června 2009, kdy odešel na odpočinek.\n\nKardinálem ho jmenoval Jan Pavel II. při konzistoři 21. února 1998. Účastnil se mnoha zasedání Světové biskupské synody ve Vatikánu, včetně zasedání věnovanému církvi v Americe (listopad - prosinec 1997). V září 2002 byl zvláštním zástupcem papeže Jana Pavla II. při svěcení nového chrámu v Los Angeles.\n26. července 2012 v souvislosti s osmdesátými narozeninami ztratil právo na účast v budoucím konkláve.\n\n\n"}
{"id": "822260", "url": "https://cs.wikipedia.org/wiki?curid=822260", "title": "Jelena Serovová", "text": "Jelena Serovová\n\nJelena Olegovna Serovová ( , * 22. dubna 1976 Vozdviženka, Přímořský kraj, RSFSR, SSSR) je inženýrka a v letech 2006–2016 ruská kosmonautka, v oddílu kosmonautů společnosti RKK Energija, od roku 2011 v oddílu Střediska přípravy kosmonautů. Od prosince 2011 se připravovala na kosmický let na Mezinárodní vesmírnou stanici (ISS) jako členka Expedice 41/42, let započal v září 2014 a skončil v březnu 2015. V roce 2016 byla zvolena poslankyní ruské Státní dumy.\n\nJelena Olegovna Serovová pochází z vesničky Vozdviženka v Přímořském kraji na ruském Dálném východě. Roku 2001 získala titul inženýr po absolvování studia na fakultě letectví a kosmonautiky Moskevského leteckého institutu, roku 2003 dokončila studium ekonomie na Moskevské státní akademii výroby přístrojů a informatiky. Od srpna 2001 pracovala ve společnosti RKK Energija, přidělena byla do Střediska řízení letů Roskosmosu v Koroljovu. \n\nRoku 2005 se přihlásila k výběru kosmonautů, 26. února 2006 získala souhlas Hlavní lékařské komise a 11. října 2006 ji Státní meziresortní komise doporučila k zařazení do oddílu kosmonautů RKK Eněrgija. Počínaje únorem 2007 prošla dvouletou všeobecnou kosmickou přípravou ve Středisku přípravy kosmonautů ve Hvězdném městečku a 9. června 2009 získala kvalifikaci „zkušební kosmonaut“. \nV souvislosti s rozhodnutím Roskosmosu o soustředění ruských kosmonautů do jednoho oddílu odešla ze společnosti RKK Eněrgija a od 22. ledna 2011 je kosmonautkou Střediska přípravy kosmonautů.\n\nDne 15. prosince 2011 byla jmenována palubní inženýrkou posádky kosmické lodi Sojuz TMA-14M a členkou Expedice 41/42 na Mezinárodní vesmírnou stanici s plánovaným startem v září 2014. Jmenování oficiálně oznámil ředitel Roskosmosu Vladimir Popovkin 21. prosince 2011. Do vesmíru vzlétla 25. září 2014 na palubě Sojuzu TMA-14M, s Alexandrem Samokuťajevem a Barry Wilmorem. Po necelých šesti hodinách letu se Sojuz spojil se stanicí ISS a jeho posádka se zapojila do práce Expedice 41. Na ISS pracovala ve funkci palubní inženýrky. Dne 12. března 2015 se se Samokuťajevem a Wilmorem, opět v Sojuzu TMA-14M, přistála v Kazachstánu.\n\nSerovová byla 58. žena v kosmu, ale teprve čtvrtá z Ruska/Sovětského svazu, po Těreškovové (1963), Savické (1982 a 1984) a Kondakovové (1994/95 a 1997).\n\nManžel Jeleny Serovové Mark Serov byl v letech 2003–2011 kosmonautem RKK Energija, zůstal v Energiji i po roce 2011, mají dceru.\n\nV souvislosti se zvolením do Státní dumy k 23. září 2016 odešla z oddílu kosmonautů.\n\nV ruských parlamentních volbách v září 2016 byla zvolena poslankyní Státní dumy za obvod Kolomna. V dumě vykonává funkci místopředsedkyně výboru pro ekologii a ochranu životního prostředí.\n\n\n"}
{"id": "822261", "url": "https://cs.wikipedia.org/wiki?curid=822261", "title": "Arthur Ashe Stadium", "text": "Arthur Ashe Stadium\n\nArthur Ashe Stadium (česky: \"Stadion Arthura Ashe\") je tenisový stadion, hlavní dvorec Národního tenisového centra Billie Jean Kingové v parku Flushing Meadows a největší otevřený tenisový kurt na světě, který leží v newyorském obvodu Queens. Odehrává se na něm poslední ze čtyř grandslamových turnajů US Open, včetně finálových utkání.\n\nStadion byl pojmenován po afroamerickém tenistovi Arthuru Asheovi, který zvítězil na premiérovém otevřeném ročníku US Open 1968, kde mohli do turnaje nastoupit profesionálové. Od roku 2016 je opatřen zatahovací střechou.\n\nPři svém otevření v roce 1997 nahradil na pozici centrálního dvorce Louis Armstrong Stadium. Celková cena stavby činila 254 milionů amerických dolarů. Pro diváky bylo původně k dispozici 22 547 sedadel, 90 luxusních apartmánů, 5 restaurací a dvou podlažní lounge prostor pro hráče. V rámci přestavby byla kapacita navýšena na 23 771 sedících diváků.\n\nStadion má jako dalších 32 dvorců v areálů akrylátový povrch DecoTurf. V blízkosti areálu se nachází stadion Citi Field, domácí stánek klubu New York Mets. Dopravní dostupnost zajišťuje stanice newyorského metra Mets–Willets Point.\n\nKe slavnostnímu otevření došlo 25. srpna 1997 při zahájení US Open 1997. Zpěvačka Whitney Houston přednesla píseň „One Moment in Time“.\n\nPrvní profesionální basketbalový zápas hraný venku stadion hostil 19. července 2008. V utkání se střetly ženské celky WNBA. Indiana Fever porazili domácí New York Liberty výsledkem 71–55. Výtěžek ze vstupného byl použit na financování výzkumu pro rakovinu prsu.\n\nStadium Arthura Ashe je vybaven tzv. jestřábím okem, elektronickým systémem umožňující hráčům změnit rozhodnutí při kontrole dopadu míče. V roce 2005 byla barva povrchu všech dvorců změněna. Ve vnitřní prostoru ze zelené na světle modrou (\"electric blue\") a ve vnějších pak ze zelené na světle zelenou. Všechny turnaje US Open Series využívají toto barevné schéma s výsledným lepším kontrastem tenisového míče pro televizního diváka.\n\nProjekt na vybudování zatahovací střechy kvůli nepříznivému počasí se stal předmětem kritiky. Ačkoliv v původním návrhu nefigurovala možnost doplnění o tuto konstrukci, diskuse průběžně probíhaly v důsledku větrného prostředí na dvorci i pro přerušování zápasů při dešti, což znamenalo i prodlevy televizního přenosu.\n\nStřecha byla navržena společností Rossetti Architects a její konstrukce pak WSP Global. Mechanickou část vypracovala firma Geiger Engineers. Střecha je tvořena dvěma 800tunovými díly nahoře tvořícími odlehčený povrch z polymerní PETA membrány o ploše 20 000 m, které se mohou bezhlučně pohybovat rychlostí až 25 stop za sekundu. Vytváří tak škálu nastavení od zcela zatažené střechy až po maximální otevření, s otvorem o přibližné ploše 17 olympijských bazénů. Ventilační chladicí systém kontroluje vlhkost při zavřeném dvorci. Náklady na zřízení střechy dosáhly výše 100 milionů v rámci celkové přestavby národního tenisového centra v částce 550 milionů dolarů. Střecha byla poprvé použita v ročníku US Open 2016.\n"}
{"id": "822262", "url": "https://cs.wikipedia.org/wiki?curid=822262", "title": "Ťapešovo", "text": "Ťapešovo\n\nŤapešovo je obec na Slovensku v okrese Námestovo.\n\nPrvní známá písemná zmínka o obci pochází z roku 1580. V obci je moderní římskokatolický kostel z 20. století.\n\nObec se nachází v nadmořské výšce 670 metrů a rozkládá se na ploše 6,72 km². K 31. prosinci roku 2017 žilo v obci 717 obyvatel.\n\n"}
{"id": "822263", "url": "https://cs.wikipedia.org/wiki?curid=822263", "title": "HC Nikko Ice Bucks", "text": "HC Nikko Ice Bucks\n\nHC Nikko Ice Bucks (\"Hokkē Kurabu Nikkō Aisu Bakkusu\") je profesionální hokejový klub se sídlem ve městě Nikko v prefektuře Točigi v Japonsku. Hraje Asijskou hokejovou ligu. Maskotem týmu je oranžovo-bílý sob s hokejovou přilbou. Tým sice pochází z města s bohatou hokejovou historii (první klub vznikl již v roce 1925), ale byl založen až roku 1999. Klub hraje v Nikko Ice Arena Kirifuri aréně s kapacitou 2000 sedadel, v barvách má oranžovou, bílou a černou barvu. Vlastníkem týmu je Kobayashi Sumio, hlavním trenérem je Mark Pederson a kapitánem Setaka Tetsuo.\n\n\n\n\n\n\n"}
{"id": "822265", "url": "https://cs.wikipedia.org/wiki?curid=822265", "title": "Dombaj-Ulgen", "text": "Dombaj-Ulgen\n\nDombaj-Ulgen ( , , karačajsky Доммай ёлген, 4046 m n. m.) je hora ve Velkém Kavkazu. Nachází se na státní hranici mezi Ruskem (republika Karačajevsko-Čerkesko) a Gruzií (republika Abcházie). Jedná se o nejvyšší horu celé Abcházie.\n\n"}
{"id": "822269", "url": "https://cs.wikipedia.org/wiki?curid=822269", "title": "Mark Pederson", "text": "Mark Pederson\n\nMark Pederson (narozený: 14. ledna 1968) je bývalý hokejový lední hráč, který hrál pět sezón v NHL za Montreal Canadiens, Philadelphia Flyers, San Jose Sharks a Detroit Red Wings od sezóny 1989-90 do sezóny 1993-1994. Po ukončení aktivní herní kariéry trénoval tým Tilburg Trappers v holandské Eredivisie a Srbský národní tým. Poté odešel do Japonska kde je momentálně hlavní trenér týmu HC Nikko Ice Bucks.\n\nPederson byl vybrán v 15. kole NHL Draftu v roce 1986. V NHL odehrál 169 zápasů, vstřelil 35 branek, nahrál na 85 gólů.\n"}
{"id": "822273", "url": "https://cs.wikipedia.org/wiki?curid=822273", "title": "Fortunato Baldelli", "text": "Fortunato Baldelli\n\nFortunato kardinál Baldelli (6. srpna 1935, Valfabbrica – 20. září 2012, Řím) byl italský katolický kněz, papežský diplomat, vysoký úředník římské kurie, kardinál a bývalý hlavní penitenciář Svatého stolce.\n\nVysvěcen na kněze byl 18. března 1961. Má vysokoškolské vzdělání v oboru církevního práva. Od roku 1966 působil v papežské diplomacii. Nejdříve působil na Kubě a v Egyptě, poté pokračoval v práci ve Státním sekretariátu a Radě pro veřejné záležitosti církve.\n23. dubna 1983 mu udělil biskupské svěcení kardinál Agostino Casaroli, tehdejší státní sekretář. V následujících letech vykonával funkci nuncia či pronuncia ve státech Svatý Tomáš a Princův ostrov, Dominikánská republika, Peru či Francie. V posledně jmenované zemi působil nejdéle - od roku 1999 do roku 2009. Kromě rodné italštiny hovořil francouzsky, španělsky a portugalsky.\n\n2. června 2009 ho papež Benedikt XVI. jmenoval do funkce hlavního penitenciáře Svatého stolce. Stanul tak v čele Apoštolské penitenciárie, kde vystřídal kardinála Stafforda, který odešel do důchodu. 20. října 2010 papež oznámil, že arcibiskup Baldelli je mezi 24 novými kardinály, jejichž jmenování se uskutečnilo na konzistoři 20. listopadu téhož roku. 5. ledna 2012 přijal papež Benedikt XVI. jeho rezignaci, nástupcem v čele Apoštolská penitenciárie se stal Manuel Monteiro de Castro.\n\n"}
{"id": "822274", "url": "https://cs.wikipedia.org/wiki?curid=822274", "title": "Masakr v Texasu", "text": "Masakr v Texasu\n\nMasakr v Texasu (ang. titul: Texas Chainsaw Massacre: The Next Generation nebo také The Return of the Texas Chainsaw Massacre) je americký hororový film z roku 1994, který režíroval Kim Henkel.\n\nParta čtyř mladých lidí nabourá v lese v Texasu. Avšak dostanou se do nebezpečí, když je začne lovit místní poustevník Vilmer, který si vraždění vychutnává do poslední kapky. Společně i jeho méněpočetná kanibalská rodina.\n\n\n"}
{"id": "822279", "url": "https://cs.wikipedia.org/wiki?curid=822279", "title": "Sihelné", "text": "Sihelné\n\nSihelné je obec na Slovensku v okrese Námestovo.\n\nPrvní známá písemná zmínka o obci pochází z roku 1630. V obci je moderní římskokatolický kostel Povýšení svatého Kříže z 20. století.\n\nObec se nachází v nadmořské výšce 710 metrů a rozkládá se na ploše 14,41 km². K 31. prosinci roku 2017 žilo v obci 2 154 obyvatel.\n\n\n"}
{"id": "822282", "url": "https://cs.wikipedia.org/wiki?curid=822282", "title": "Evropská silnice E42", "text": "Evropská silnice E42\n\nEvropská silnice E42 je evropskou silnicí 1. třídy. Začíná v francouzském Dunkerku a končí v německém Aschaffenburgu. Celá trasa měří 680 kilometrů.\n\n\n\n\n"}
{"id": "822283", "url": "https://cs.wikipedia.org/wiki?curid=822283", "title": "Bona Bourbonská", "text": "Bona Bourbonská\n\nBona Bourbonská ( \"Bonne de Bourbon\"; 1341 –1402/1403 Mâcon) byla savojská hraběnka a regentka po dobu nezletilosti svého syna i vnuka.\n\nNarodila se jako jedna z mnoha dcer bourbonského vévodského páru a roku 1355 byla provdána za mladého savojského hraběte Amadea. Ten byl současníky nazýván \"Zelený hrabě\" na památku turnajů, kde se i s doprovodem objevoval zásadně v ošacení zelené barvy. Bojovnému a nádherymilovnému hraběti povila Bona čtyři děti, z nichž se dospělosti dožil pouze syn Amadeus. Roku 1383 ovdověla a stala se regentkou nezletilého syna a po jeho předčasné smrti po nehodě na lovu roku 1391 i vnuka. Synova závěť, jež stanovila regentkou matku místo manželky vyvolala mezi oběma ženami spor, který diplomaticky uhladil Enguerrand z Coucy a Guy z Tremoille.\n"}
{"id": "822293", "url": "https://cs.wikipedia.org/wiki?curid=822293", "title": "Rabča", "text": "Rabča\n\nRabča je obec na Slovensku v okrese Námestovo.\n\nPrvní známá písemná zmínka o obci pochází z roku 1550. V obci je moderní římskokatolický kostel Navštívení Panny Marie z první poloviny 20. století.\n\nObec se nachází v nadmořské výšce 620-670 metrů a rozkládá se na ploše 25,16 km². K 31. prosinci roku 2017 žilo v obci 5 006 obyvatel.\n\n\n"}
{"id": "822299", "url": "https://cs.wikipedia.org/wiki?curid=822299", "title": "Rimouski", "text": "Rimouski\n\nRimouski (výslovnost \"[rimuski],\" francouzsky též \"Ville de Rimouski\") je město v kanadské provincii Québec. Leží na jižním pobřeží řeky svatého Vavřince v místě soutoku s řekou Rimouski, přibližně 270 km na severovýchod od Québecu.\nV současnosti je město regionálním centrem služeb s menším průmyslem.\n\nV Rimouski se nacházejí vzdělávací a výzkumné instituce v oblasti výzkumu moře a námořní dopravy, \"Institut Maritime du Québec\" (vzdělávání námořních důstojníků, mechaniků a stavba lodí), \"Institut des sciences de la mer de Rimouski ISMER\" (oceánografický výzkumný institut), a v sousedním Sainte-Flavie je \"Institut Maurice Lamontagne\" (výzkumná instituce se zaměřením na mořskou biologii).\n\nKaždým rokem se v Rimouski koná jazzový festival a festival dětských filmů \"Carrousel international du film de Rimouski\". Město provozuje čtyři muzea, nachází se tu rovněž jeden z nejstaršího zachovalých domů v Quebecu, \"Lamontagne de Rimouski\", postaven v roce 1740.\n"}
{"id": "822300", "url": "https://cs.wikipedia.org/wiki?curid=822300", "title": "Oravské Veselé", "text": "Oravské Veselé\n\nOravské Veselé je obec na Slovensku v okrese Námestovo na úpatí Oravských Beskyd.\n\nPrvní známá písemná zmínka o obci pochází z roku 1629. V obci je barokní římskokatolický kostel svaté Alžběty z 19. století.\n\nObec se nachází v nadmořské výšce 755 metrů a rozkládá se na ploše 41,21 km². K 31. prosinci roku 2017 žilo v obci 2 931 obyvatel.\n\n\n"}
{"id": "822302", "url": "https://cs.wikipedia.org/wiki?curid=822302", "title": "Južnij Ural Orsk", "text": "Južnij Ural Orsk\n\nJužnij Ural Orsk je ruský hokejový tým se sídlem v Orsku. Tým hraje ve druhé ruské lize (vysšaje chokkejnaje lize). Klub má v barvách modrou a červenou. Tým hraje v \"Anniversary Sports Palace\" aréně, založen byl roku 1985.\n\n"}
{"id": "822307", "url": "https://cs.wikipedia.org/wiki?curid=822307", "title": "HC BMF Petrohrad", "text": "HC BMF Petrohrad\n\nHC BMF Petrohrad je hokejový tým z Petrohradu v Rusku.Tým hraje ve druhé ruské lize (vysšaje chokkejnaje lize), v barvách má modrou a bílou, domácí zápasy odehrává klub v \"Ioublieniy Sport Palace\" aréně s kapacitou 7000 sedadel. Klub byl založen v roce 2008, trenérem je Louri Leonov.\n\n"}
{"id": "822309", "url": "https://cs.wikipedia.org/wiki?curid=822309", "title": "Čína na Letních olympijských hrách 2012", "text": "Čína na Letních olympijských hrách 2012\n\nČínu na Letních olympijských hrách v roce 2012 v Londýně reprezentuje výprava 621 účastníků, z toho 396 sportovců ve 23 sportech, kromě jezdectví, fotbalu a házené.\n\n"}
{"id": "822310", "url": "https://cs.wikipedia.org/wiki?curid=822310", "title": "Čuguš", "text": "Čuguš\n\nČuguš ( , 3238 m n. m.) je hora v západní části Velkého Kavkazu. Leží na území Ruské federace na hranicích Adygejské republiky a Krasnodarského kraje. Na jejích svazích pramení řeka Belaja. Jedná se o nejvyšší horu Adygejska.\n\n"}
{"id": "822311", "url": "https://cs.wikipedia.org/wiki?curid=822311", "title": "Oravská Polhora", "text": "Oravská Polhora\n\nOravská Polhora je obec na Slovensku v okrese Námestovo.\n\nPrvní známá písemná zmínka o obci pochází z roku 1588.\n\nObec se nachází v nadmořské výšce 686 metrů a rozkládá se na ploše 84,52 km. K 31. prosinci 2017 žilo v obci 3 956 obyvatel.\n\n\n"}
{"id": "822313", "url": "https://cs.wikipedia.org/wiki?curid=822313", "title": "Evropská silnice E43", "text": "Evropská silnice E43\n\nEvropská silnice E43 je evropskou silnicí 1. třídy. Začíná v německém Würzburgu a končí ve švýcarské Bellinzoně. Celá trasa měří 495 kilometrů. E43 patří k nejdůležitějším silnicím překonávajícím Alpy.\n\n\n\n\n"}
{"id": "822316", "url": "https://cs.wikipedia.org/wiki?curid=822316", "title": "Seznam dílů seriálu Městečko záhad", "text": "Seznam dílů seriálu Městečko záhad\n\nToto je seznam dílů seriálu \"Městečko záhad.\" Animovaný seriál \"Městečko záhad\", který se vysílá na kanálu Disney Channel, měl premiéru v USA 15. června 2012 a 20. října 2012 v Česku. Seriál sleduje osudy městských dvojčat Dippera a Mabel Pinesových, kteří jsou na prázdninách u strýčka „Zlejdy Stana,“ jež provozuje turistickou past s názvem Tajemná chýše v městečku Gravity Falls v Oregonu.\n\n<onlyinclude>\n</onlyinclude>\n\nPremiérové díly se začaly v USA vysílat na Disney XD.\n\n"}
{"id": "822320", "url": "https://cs.wikipedia.org/wiki?curid=822320", "title": "Orrdalsklint", "text": "Orrdalsklint\n\nOrrdalsklint je s nadmořskou výškou 129,1 m n. m. nejvyšší kopec finské autonomní provincie Alandy. Leží v severní části ostrova Åland na území obce Saltvik, asi 7 kilometrů severovýchodně od středu města.\n\nNa kopci je situována rozhledna a chata pro turisty. Postaveny byly během druhé světové války pro pozorovací účely.\n\n\n"}
{"id": "822327", "url": "https://cs.wikipedia.org/wiki?curid=822327", "title": "Winthropův ledovec", "text": "Winthropův ledovec\n\nWinthropův ledovec patří mezi největší ledovce na hoře Mount Rainier v americkém státě Washington, konkrétně na jejím severovýchodním svahu. Své jméno nese po Theodoru Winthropovi, jeho rozloha činí 9,1 km a objem až 523 milionů m. Ledovec dosahuje samotného vrcholu hory ve výšce 4 400 metrů nad mořem, odkud klesá severovýchodním směrem po drsném svahu hory. Až k místě zvaném Špička parníku je přímo spojen s Emmonsovým ledovcem, který pak směřuje více na východ. S rovnějším terénem pokrývá ledovec více a více skal a v nadmořské výšce 1 500 metrů, na území lesa, končí. Ledovec je pramenem Bílé řeky. \n\nJedná se o jeden ze čtyř místních ledovců, které v minulosti vypustily proudy sutin. Dalšími jsou Nisquallyjský ledovec, Kautzův ledovec a Jižní Tahomský ledovec.\n"}
{"id": "822331", "url": "https://cs.wikipedia.org/wiki?curid=822331", "title": "Nisquallyjský ledovec", "text": "Nisquallyjský ledovec\n\nNisquallyjský ledovec patří mezi největší ledovce hory Mount Rainier v americkém státě Washington. Jedná se o nejzřetelnější ledovec na hoře a je přístupný z turistického centra Paradise v národním parku Mount Rainier. Momentálně je na ústupu, avšak měření uskutečněná ve výšce 2 800 metrů nad mořem ukazují, že mezi lety 1994 a 1997 ztloustl o 17 metrů, což napovídá, že se začne počátkem 21. století rozšiřovat. Ledovec je pramenem řeky Nisqually.\n\nJedná se o pravděpodobně nejdéle studovaný ledovec hory Mount Rainier a měření jeho konce jsou prováděna pravidelně již od roku 1918. V květnu 1970 bylo změřeno, že se rozšiřuje rychlostí 740 milimetrů za den.\n\nTaké je to jeden ze čtyř ledovců na hoře, které v minulosti vyprodukovaly proudy sutin. Zbylými třemi jsou Winthropův ledovec, Kautzův ledovec a Jižní Tahomský ledovec.\n"}
{"id": "822334", "url": "https://cs.wikipedia.org/wiki?curid=822334", "title": "Tahat", "text": "Tahat\n\nTahat ( ) je hora vulkanického původu v saharském pohoří Ahaggar vysoká 2908 m n. m.. Leží na území Alžírska v provincii Tamanrasset asi 56 km severně od města Tamanrasset. Tahat je nejvyšší horou Ahaggaru i celého Alžírska. Na vrchol lze vystoupit pouze po horolezeckých cestách.\n\nHora byla poprvé zdolána v roce 1931.\n\nPodle některých zdrojů se její vrchol nachází v nadmořské výšce 3003 m.\n\n"}
