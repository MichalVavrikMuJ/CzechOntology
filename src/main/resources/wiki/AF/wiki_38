{"id": "838203", "url": "https://cs.wikipedia.org/wiki?curid=838203", "title": "Marie Eleonora Braniborská (1607–1675)", "text": "Marie Eleonora Braniborská (1607–1675)\n\nMarie Eleonora Braniborská, německy \"Marie Eleonore von Brandenburg\" (1. dubna 1607, Cölln – 18. února 1675, Bad Kreuznach), byla rodem braniborská princezna a sňatkem falcká lankraběnka a v letech 1655–1658 regentka.\n\nMarie Eleonora se narodila jako jediné dítě braniborského kurfiřta Joachima Fridricha (1546–1608) z jeho druhého manželství s pruskou princeznou Eleonorou (1583–1607), dcerou pruského vévody Albrechta Fridricha (1553–1618). Osiřela již jako nemluvně (matka zemřela týden po jejím porodu a otec, když jí bylo patnáct měsíců) a vyrůstala a byla vychovávána u svého strýce Christiana v Bayreuthu.\n\n4. prosince roku 1631 se v Cölln an der Spree provdala za falckraběte Ludvíka Filipa Falckého (1602–1655), mladšího bratra českého \"zimního krále\" Fridricha Falckého. Počátkem roku 1632 po osvobození Švédy mohl pár přesídlit do Falce a Ludvík Filip působil jako administrátor, de facto však jako neomezený vládce falckého kurfiřtství. Roku 1635 byl opět vyhnán císařskými vojsky. Marie Eleonora a její manžel pak žili několik let v exilu a Metách a v Sedanu.\n\nZ jejich manželství se narodilo sedm potomků (pět synů a dvě dcery), z nichž však pouze jeden syn a jedna dcera se dožili dospělosti:\n\n\nPo smrti Ludvíka Filipa v roce 1655 se jeho synovec Karel Ludvík domáhal poručenství Falce-Simmernu. Marie Eleonora, známá jako velmi činorodá osoba, se však těmto snahám s podporou svého prasynovce braniborského kurfiřta Fridricha Viléma I. vzepřela a prosadila své regentství. Také císař Ferdinand III. ji 6. července roku 1655 potvrdil jako regentku falckrabství, jíž pak byla do roku 1658, kdy její syn Ludvík Jindřich dosáhl plnoletosti.\n\nMarie Eleonora měla své sídlo v Kaiserslautern. Byla podporovatelkou teologa Johannes Coccejuse, s nímž udržovala bohatou a čilou korespondenci.\n\nZemřela 18. února 1675 v Kreuznachu. Přežila všech svých sedm dětí, z nichž většina zemřela v útlém věku; syn a dcera, kteří jediní se dožili dospělosti, zemřeli bezdětní. Marie Eleonora se tak stala svědkem zániku rodové linie Pfalz-Simmern. Pochována byla v kostele sv. Štěpána v Simmern. Jejím životním heslem bylo: \"\"Bůh je mou útěchou a nadějí.\"\"\n\n\n"}
{"id": "838206", "url": "https://cs.wikipedia.org/wiki?curid=838206", "title": "Jihoafrická republika na Letních olympijských hrách 2004", "text": "Jihoafrická republika na Letních olympijských hrách 2004\n\nJihoafrická republika se účastnila Letní olympiády 2004. Zastupovalo ji 106 sportovců (66 mužů a 40 žen) v 20 sportech.\n\n"}
{"id": "838208", "url": "https://cs.wikipedia.org/wiki?curid=838208", "title": "Jihoafrická republika na Letních olympijských hrách 2000", "text": "Jihoafrická republika na Letních olympijských hrách 2000\n\nJihoafrická republika se účastnila Letní olympiády 2000. Zastupovalo ji 127 sportovců (89 mužů a 38 žen) v 17 sportech.\n\n"}
{"id": "838209", "url": "https://cs.wikipedia.org/wiki?curid=838209", "title": "Abulfaz Elčibej", "text": "Abulfaz Elčibej\n\nƏbülfəz Elçibəy (česky také Abulfaz Elčibej, původním jménem Əbülfəz Qədirqulu oğlu Əliyev, 24. června 1938 – 22. srpna 2000) byl ázerbájdžánský politik. V letech 1992-1993 byl prezidentem Ázerbájdžánu.\n\nByl druhým prezidentem své země po získání nezávislosti. V sovětské éře byl disidentem. Roku 1990 sehrál klíčovou roli při získávání nezávislosti, jako lídr Ázerbájdžánské lidové fronty (\"Azərbaycan Xalq Cəbhəsi Partiyası\"). Prezidentem se stal poté, co po prohrané válce s Arménií o Náhorní Karabach padl postkomunistický prezident Ayaz Mutallibov a on byl zvolen v demokratických volbách (prvních v historii země). Za rok byl ovšem svržen státním převratem Hejdara Alijeva. Elçibəy odešel do exilu, vrátil se však roku 1997 a podílel se na opoziční činnosti až do své smrti.\n\n"}
{"id": "838212", "url": "https://cs.wikipedia.org/wiki?curid=838212", "title": "Ladin", "text": "Ladin\n\nLadin může být\n\n"}
{"id": "838213", "url": "https://cs.wikipedia.org/wiki?curid=838213", "title": "Milan Danko", "text": "Milan Danko\n\nMilan Danko (* 13. prosince 1960) je bývalý slovenský fotbalista.\n\nHrál za Lokomotivu Košice. V čerskoslovenské lize nastoupil v 10 utkáních.\n\n"}
{"id": "838214", "url": "https://cs.wikipedia.org/wiki?curid=838214", "title": "Garba", "text": "Garba\n\nGarba je indický lidový tanec, původem z Gudžarátu. Je to kruhový tanec na oslavu bohyně Jagadamby. Tančí se v soustředných kruzích kolem symbolu bohyně nebo kolem perforovaného hliněného hrnce s olejovou lampou uvnitř; zpívají se oslavné písně. Původně tento tanec provozovaly pouze ženy.\n\nOsvětlený hrnec má symbolizovat embryum.\n"}
{"id": "838215", "url": "https://cs.wikipedia.org/wiki?curid=838215", "title": "Jihoafrická republika na Letních olympijských hrách 1996", "text": "Jihoafrická republika na Letních olympijských hrách 1996\n\nJihoafrická republika se účastnila Letní olympiády 1996. Zastupovalo ji 84 sportovců (64 mužů a 20 žen) ve 14 sportech.\n\n"}
{"id": "838217", "url": "https://cs.wikipedia.org/wiki?curid=838217", "title": "Jihoafrická republika na Letních olympijských hrách 1992", "text": "Jihoafrická republika na Letních olympijských hrách 1992\n\nJihoafrická republika se účastnila Letní olympiády 1992. Zastupovalo ji 93 sportovců (68 mužů a 25 žen) v 19 sportech.\n\n"}
{"id": "838218", "url": "https://cs.wikipedia.org/wiki?curid=838218", "title": "Valentýnská odysea", "text": "Valentýnská odysea\n\nValentýnská odysea (anglicky \"Love and Rocket\") je třetí epizoda čtvrté série seriálu \"Futurama\". Poprvé byla vysílána 10. února 2002 stanicí FOX. Tato epizoda je parodie na film .\n\nBender nesnáší vesmírnou loď Planet Express. Pořád se navzájem hádají, urážejí a vadí si. Obrátilo se to, když profesor Farnsworth získal zakázku od Romanticorpu. Díky obří zakázce mohl tak splnit všechna státem daná vylepšení a pozměnil software lodi na ženský hlas. V té chvíli se Bender do lodi zamiloval. Bender, ale s nikým moc dlouho nevydrží a tak ji začne podvádět. Loď Planet Express to ale zanedlouho zjistí, když uvidí Bendera v restauraci s jinými femboty.\n\nPosádce je přidělen úkol dodat několik tun milostných srdcí na planetu Omicron Persei 8, kde vládne Lrrr. Omicroňané se urazí a rozčílí protože srdíčka se drolí, nechutnají a jsou špatně hláskovaná. Při útěku z Omicron Persei 8 se Bender rozhodne rozejít s lodí Planet Express. Omicroňané pošlou torpéda na loď Planet Express. Po výbuchu je loď spálená, promáčknutá, ale jinak neutrpěla vážnější škody.\n\nLoď je po rozchodu citově na dně a proto se jí Leela snaží utěšit. Neúspěšně, protože loď se rozhodla, že vletí do Kvasaru, který obsahuje deset miliard černých děr a tím by byla navždy spojená s Bendrem. Navíc vypne přívod kyslíků a gravitaci. Posádce se to nelíbí a vymyslí plán jak vypnout lodi umělou inteligenci. Bender musí odvrátit pozornost a tak si hraje s lodi na kočku a myš. Leela mezi tím vypne HAL 9000, což způsobí že loď je ještě o něco méně racionální. Při hledání cukroví si Fry všimne, že Leela má přívod kyslíku na velice nízké hladině. Fry se snaží Leelu varovat, ale jeho pokusy ignoruje protože předpokládá, že se jí snaží číst cukroví a tak Fry připojí její masku do své nádrže s kyslíkem, aby zůstala naživu.\n\nS touto oběti je Leela schopna vypnout lodi umělou inteligenci a vrátit vše do normálu. Fry se, ale dostal do bezvědomí důsledkem nedostatku kyslíku. Leela si uvědomí, že Fry riskoval svůj život a snaží se ho zachránit dýcháním z úst do úst a masáži srdce. Když Fry opět nabere vědomí vykašle cukrové srdce s nápisem \"vzala si mi dech\" a oba si popřeji hezkého Valentýna. Místo uklízení srdíček se Leela rozhodne je vysypat do Kvasaru.\n\nEpizoda pak končí když Zoidberg vypráví, že když se srdíčka vlila do Kvasaru, tak se přeměnila v záření lásky, které se šířilo Vesmírem a zničilo mnoto planet, včetně dvou gangsterských a jedné planety kovbojů. Jen Země byla v té správné vzdálenosti aby z ní byli romantické paprsky vidět a přitom ji nezničili.\n"}
{"id": "838221", "url": "https://cs.wikipedia.org/wiki?curid=838221", "title": "Mo Money Mo Problems", "text": "Mo Money Mo Problems\n\n„Mo Money Mo Problems“ je singl amerického rappera The Notorious B.I.G., který pochází z jeho druhého alba \"Life After Death\". Píseň byla vydána jako druhý singl z alba 21. července 1997. Na první pozici v žebříčku Billboard Hot 100 se udržela dva týdny.\n\nJedná se o jeho druhý \"number-one\" singl vydaný po jeho předčasné smrti v březnu 1997. Tím se stal jediným umělcem, který po své smrti dosáhl dvakrát na vrchol hitparády Billboard Hot 100. Současně teprve šestým umělcem, který posmrtně zaznamenal \"number-one\" hit.\n\nPíseň byla nominována na cenu Grammy v kategorii nejlepší rapová píseň v provedení dua nebo skupiny.\n\nNa písni hostují rappeři Puff Daddy a Mase, oba z domácího labelu Bad Boy Records.\n\nHudbu produkoval hudební producent, člen týmu producentů The Hitmen, Stevie J. Použil sample písně \"I'm Coming Out\" od Diany Ross.\n\nNa vrchol hitparády Billboard Hot 100 se vyšplhal 30. srpna 1997 a setrval tam po dva týdny. Jde tak již o jeho druhý #1 hit, prvním byl téhož roku singl \"Hypnotize\".\n\n"}
{"id": "838223", "url": "https://cs.wikipedia.org/wiki?curid=838223", "title": "Jihoafrická republika na Letních olympijských hrách 1960", "text": "Jihoafrická republika na Letních olympijských hrách 1960\n\nJihoafrická republika se účastnila Letní olympiády 1960. Zastupovalo ji 55 sportovců (53 mužů a 2 ženy) v 12 sportech.\n\n"}
{"id": "838225", "url": "https://cs.wikipedia.org/wiki?curid=838225", "title": "Hypnotize (píseň)", "text": "Hypnotize (píseň)\n\n„Hypnotize“ je singl amerického rappera The Notorious B.I.G., který pochází z jeho druhého alba \"Life After Death\". Píseň byla vydána jako úvodní singl z alba 13. prosince 1996. Na první pozici v žebříčku Billboard Hot 100 se udržela tři týdny.\n\nJde o jeho první singl, který se umístil na vrcholu hiparády Billboard Hot 100 po jeho předčasné smrti v březnu 1997. Vrcholu dosáhl 3. května 1997. Píseň byla nominovaná na cenu Grammy.\n\nHudbu produkovali Puff Daddy, D-Dot a Amen-Ra - jako tým producentů - The Hitmen. Použili sample písně \"Rise\" od Herba Alperta. Refrén zpívá skupina Total, avšak se statutem \"uncredited\".\n\n"}
{"id": "838228", "url": "https://cs.wikipedia.org/wiki?curid=838228", "title": "Jihoafrická republika na Letních olympijských hrách 1956", "text": "Jihoafrická republika na Letních olympijských hrách 1956\n\nJihoafrická republika se účastnila Letní olympiády 1956. Zastupovalo ji 50 sportovců (44 mužů a 6 žen) v 10 sportech.\n\n"}
{"id": "838231", "url": "https://cs.wikipedia.org/wiki?curid=838231", "title": "František Vlasák", "text": "František Vlasák\n\nFrantišek Vlasák (30. srpna 1912 Libušín – 2. října 2005) byl český a československý ekonom a politik KSČ, od 50. let ministr vlád Československa, v době pražského jara představitel reformního proudu v KSČ, za normalizace pronásledován, po sametové revoluci místopředseda vlády České republiky a autor nerealizovaného alternativního scénáře ekonomické reformy.\n\nVystudoval Přírodovědeckou fakultu Univerzity Karlovy. Před válkou zasedal v předsednictvu družstva Včela. Krátce působil jako středoškolský učitel v Praze a roku 1950 nastoupil jako chemik do Státního geologického ústavu v Praze.\n\nPak trvale působil v centrálních vládních úřadech. Do roku 1952 zastával funkci náměstka předsedy Ústředí výzkumu technického rozvoje, do roku 1955 náměstka ministra – předsedy Státního úřadu plánovacího. Od května 1955 do ledna 1958 byl ministrem energetiky v druhé vládě Viliama Širokého a od ledna 1958 do ledna 1963 ministrem dopravy v této vládě i v následující třetí vládě Viliama Širokého. Od září 1963 do dubna 1968 zastával post ministra – předsedy Státní komise pro techniku ve vládě Jozefa Lenárta. Na vysokých vládních postech se udržel i během pražského jara, kdy se jako představitel reformního proudu v KSČ stal v dubnu 1968 ministrem – předsedou Státní plánovací komise v československé první vládě Oldřicha Černíka, v níž navíc působil jako ministr národohospodářského plánování. Toto portfolio i udržel i v následující druhé vládě Oldřicha Černíka do září 1969 (nyní oficiálně jako ministr plánování).\n\nAngažoval se i ve stranických funkcích. XI. sjezd KSČ a znovu XIII. sjezd KSČ ho zvolil členem Ústředního výboru Komunistické strany Československa. Z ÚV KSČ byl vyloučen 26. září 1969. Po invazi vojsk Varšavské smlouvy do Československa ho Ústřední výbor Komunistické strany Československa zařadil na seznam „představitelů a exponentů pravice“. V té době byl odstaven z politických a veřejných funkcí a roku 1970 vyloučen z KSČ.\n\nDo vrcholné politiky se vrátil po sametové revoluci v únoru 1990 jako místopředseda vlády České republiky (první a druhá vláda Petra Pitharta. Tuto funkci zastával do května 1991. V této době vedl tým ekonomů s cílem navrhnout alternativní strategie ekonomických reforem. Tato koncepce ale nezískala podporu a transformace československé ekonomiky probíhala podle koncepce lidí okolo Václava Klause.\n\n"}
{"id": "838233", "url": "https://cs.wikipedia.org/wiki?curid=838233", "title": "Univerzita Mikuláše Kusánského", "text": "Univerzita Mikuláše Kusánského\n\nUniverzita Mikuláše Kusánského (italsky \"Università degli Studi Niccolò Cusano\") sídlí v italském městě Řím. Byla založena v roce 2006 Stefanem Bandechim. V roce 2012 měla univerzita téměř 10.107 studentů na čtyřech fakultách..\n\n\n\n"}
{"id": "838236", "url": "https://cs.wikipedia.org/wiki?curid=838236", "title": "Svět zítřka", "text": "Svět zítřka\n\nSvět zítřka, v originále Sky Captain and the World of Tomorrow, je americký retro sci-fi film z roku 2004. Děj je umístěn do alternativní reality, časový rámec odpovídá 30. létům 20. století. Jde o jeden z prvních filmů s plně digitálním pozadím, všechny scény tedy byly natáčeny bez kulis, pozadí bylo následně vymodelováno počítači. Film měl premiéru 14. září 2004 v USA, v Česku pak 28. října 2004. Přes poměrně příznivé kritiky film u diváků propadl. Vydělal pouze 58 miliónů dolarů, což je méně, než činil odhadovaný rozpočet (70 miliónů dolarů).\n\nNew York, alternativní realita, rok 1939. Vzducholoď \"Hindenburg III\" přistává u Empire State Building. Mezi cestujícími je vyděšený vědec, dr. Vargas. Zařídí odeslání dvou záhadných zkumavek svému kolegovi dr. Jenningsovi, pak mizí.\n\nPolly Perkinsová (Gwyneth Paltrow) je reportérka pracující pro New York Chronicle. Obdrží tajemnou zprávu, která jí zavede do Radio City Music Hall. Tam se během promítání filmu Čaroděj ze země Oz setká s doktorem Jenningsem. Ten tvrdí, že pro něj přichází dr. Totenkopf. Než stačí sdělit cokoli dalšího, rozezní se sirény oznamující poplach. Město je napadeno armádou obřích robotů. Policie, která je proti robotům bezmocná, zavolá na pomoc \"Krále oblaků\" (Jude Law) Joe Sullivana a jeho letku. Polly fotografuje dění z ulice, zatímco Joe zničí jednoho z robotů a ostatní odletí.\n\nZbytky zničeného robota jsou převezeny na leteckou základnu \"Krále oblak\", kde je zkoumá mechanik Dex Dearborn (Giovanni Ribisi). Polly tam zamíří také, doufajíc, že zjistí něco víc. S Joem jsou bývalí milenci, rozešli se před třemi lety během pobytu v Číně. Vzhledem k tomu, že Polly má důležité informace (zmizelí vědci), Joe ji dovolí se na vyšetřování podílet. Mezitím docházejí zprávy o dalších útocích po celém světě. Polly s Joem zamíří do laboratoře dr. Jenningse, kterou najdou v troskách a dr. Jenningse na pokraji smrti. Tajemná vražedkyně (Bai Ling) uprchne. Dr. Jennings předá Polly dvě zkumavky, které jsou podle něj pro úspěšné naplnění plánu dr. Totenkopfa nezbytné. Polly zkumavky i s nimi související informaci před Joem zatají. Vrací se na základnu, která se ale brání útoku. Dexovi se podaří vystopovat místo původu robotů, je ale zajat. Nechá za sebou ale mapu s vyznačenou polohou základny dr. Totenkopfa.\n\nJoe a Polly tedy cestují do Himálaje, kde objeví opuštěný důl. Jejich místní průvodci se demaskují jako agenti dr. Totenkopfa, donutí Polly vydat zkumavky a nechají je v místnosti plné výbušnin, k nimž zapálí doutnák. Joe a Polly sice uniknou smrti, ale po explozi jsou v bezvědomí. Probudí se v mytickém Šangri-La. Mniši vysvětlují, že dr. Totenkopf si zotročil místní obyvatele, kteří pro něj museli pracovat v uranových dolech. Skoro všichni dělníci již zemřeli v důsledku nemoci z ozáření, ale poslední přeživší poskytne vodítko, kde dr. Totenkopfa hledat.\n\nJoe a Polly jsou vyzvednuti jednotkami britské Royal Air Force pod vedením \"Franky\" Cookové, což je další Joeho expřítelkyně. Franky velí létající základně RAF, což je vzdušný ekvivalent letadlové lodi. Vodítko získané v Himálaji ukazuje na opuštěný ostrov v Indickém oceánu. Zatímco Franky řídí vzdušný útok na ostrov, Joe a Polly se snaží o průnik na ostrov pod hladinou moře v obojživelném letounu. Po vynoření objeví podivné tvory, připomínající dinosaury.\n\nNásledně objeví podzemní základnu, kde roboti nakládají zvířata a tajemné zkumavky do velké rakety, která má být zjevně jakousi obdobou Noemovy archy. Joe a Polly jsou objeveni a málem zabiti. Následně k nim dorazí Dex s trojicí pohřešovaných vědců. Objasní jim, že dr. Totenkopf uvěřil, že lidstvo spěje k sebezničení, a vzdal se nadějí na jeho záchranu. Staví proto novodobou Noemovu archu, která by osídlila nový svět, položila základy \"Světu zítřka\". Tajemné zkumavky, které měla ve svém držení Polly, obsahují genetický materiál muže a ženy, kteří se mají stát novodobým Adamem a Evou. Vědci Joeovi a Polly také oznámí, že pokud raketa odstartuje, zážeh jejího druhého stupně ve výšce 100 km způsobí masivní výboje v atmosféře, které zničí život na Zemi.\n\nV Totenkopfově sídle je jeden z vědců zabit obrannými systémy. Objeví se hologram dr. Totenkopfa (Laurence Olivier) a hovoří. Dex odpojí obranné systémy a skupina objeví Totenkopfovo mumifikované tělo. Zemřel před dvaceti lety, ale stroje, které stvořil, pokračují v jeho práci. Jediná možnost, jak zastavit start rakety, je tedy zevnitř. Polly chce jít s Joem, ten jí ale políbí a omráčí. Chce se obětovat, zatímco ostatní uniknou. Polly se ale brzy probere a vydá se za Joem. Dohoní ho právě včas, aby jej zachránila před záhadnou ženou, ze které se vyklube robot. Joe s Polly proniknou do rakety, která vzápětí odstartuje. Polly stiskne nouzové tlačítko, kterým odpálí únikové moduly se zvířaty. Joe se snaží vypnout pohon rakety, ale opět se musí utkat s ženou-robotem. Zkratuje ji její vlastní elektrickou zbraní (něco jako taser) a následně stejnou zbraní zkratuje řídící jednotku lodi. Joe s Polly pak uniknou v posledním únikovém modulu, zatímco raketa bezpečně exploduje. \n"}
{"id": "838239", "url": "https://cs.wikipedia.org/wiki?curid=838239", "title": "Ján Tabaček", "text": "Ján Tabaček\n\nJán Tabaček (* 14. února 1927 Bytča) byl slovenský a československý politik KSČ, v době pražského jara a počátku normalizace ministr zahraničního obchodu Československé socialistické republiky.\n\nV roce 1959 absolvoval Vysokou školu ekonomickou v Bratislavě. Pracoval v \"Závodech 29. augusta\" v Nových Zámcích. Do roku 1968 pak zastával vedoucí hospodářské funkce v průmyslových podnicích na Slovensku. Byl ředitelem závodu \"Turčianske strojárne\" v Martině nebo generálním ředitelem závodu na výrobu ložisek v Považské Bystrici. V březnu 1968 se stal 1. náměstkem ministra těžkého průmyslu. V letech 1963–1970 se uvádí jako účastník zasedání Ústředního výboru Komunistické strany Slovenska, byl členem ÚV KSS a členem předsednictva Československé obchodní komory.\n\nV lednu 1969 získal vládní post v československé druhé vládě Oldřicha Černíka jako ministr zahraničního obchodu. Portfolio si udržel do září 1969.\n\n"}
{"id": "838240", "url": "https://cs.wikipedia.org/wiki?curid=838240", "title": "Jihoafrická republika na Letních olympijských hrách 1952", "text": "Jihoafrická republika na Letních olympijských hrách 1952\n\nJihoafrická republika se účastnila Letní olympiády 1952. Zastupovalo ji 64 sportovců (60 mužů a 4 ženy) v 13 sportech.\n\n"}
{"id": "838241", "url": "https://cs.wikipedia.org/wiki?curid=838241", "title": "Jihoafrická republika na Letních olympijských hrách 1948", "text": "Jihoafrická republika na Letních olympijských hrách 1948\n\nJihoafrická republika se účastnila Letní olympiády 1948.\n\n"}
{"id": "838242", "url": "https://cs.wikipedia.org/wiki?curid=838242", "title": "Jihoafrická republika na Letních olympijských hrách 1936", "text": "Jihoafrická republika na Letních olympijských hrách 1936\n\nJihoafrická republika se účastnila Letní olympiády 1936.\n\n"}
{"id": "838246", "url": "https://cs.wikipedia.org/wiki?curid=838246", "title": "Jihoafrická republika na Letních olympijských hrách 1932", "text": "Jihoafrická republika na Letních olympijských hrách 1932\n\nJihoafrická republika se účastnila Letní olympiády 1932.\n\n"}
{"id": "838250", "url": "https://cs.wikipedia.org/wiki?curid=838250", "title": "Sarah Drew", "text": "Sarah Drew\n\nSarah Drew (narozena 1. října 1980) je americká herečka. Známá je díky roli Hannah Rogers v televizním seriálu \"Everwood\" (2004–2006) a díky roli Dr. April Kepner v seriálu \"Chirurgové\" (2009–2018).\n\nDrew se narodila v městečku Charlottesville ve Virginii, ale vyrostla v Stony Brook na Long Islandu. Její matka, Dr. Jeannie Drew, byla vedoucí vědeckého oddělení na škole Riverdale Country School v Bronxu. Nyní učí biologii na nezávislé soukromé škole pro dívky, Brearley, na Manhattanu. Její otec, Rev. Charles Drew, je pastor v presbyteriánském kostele Emmanuel Presbyterian Church v New Yorku. Jejím bratrancem je herec Benjamin McKenzie. Drew začala hrát už ve školních hrách.\n\nDrew získala bakalářský titul v oboru drama z univerzity ve Virginii v roce 2002.\n\nDrew a její manžel, Peter Lanfer, vysokoškolský učitel na Kalifornské univerzitě v Los Angeles a externí vyučující na fakultě v Dartmouthu, žijí v Los Angeles. Drew je dobrou přítelkyní herečky Emily VanCamp, se kterou hrála v seriálu Everwood. 20. května 2011 porotcovala v jarní pěvecké soutěži univerzity UCLA.\n\n18. ledna 2012 porodila Sarah Drew syna jménem Micah Emmanuel. 3. prosince 2014 porodila dceru Hannah Mali Rose\n\nV roce 1997, když ještě studovala na střední škole, propůjčila svůj hlas animovanému televiznímu seriálu \"Daria\", kdy namluvila postavu Stacy Rowe. Stejný charakter namluvila i v následujících pokračováních animovaného seriálu Daria, ve filmech \"Is It Fall Yet?\" a \"Is It College Yet?\"\n\nV roce 2001 ztvárnila Drew postavu Julie v divadelní hře \"Romeo a Julie\" divadla McCarter Theatre v Princetonu. Její debut na Broadwayi v roce 2003 ve hře \"Vincent in Brixton\", ji dovedl do Londýnského divadla West End. Poté získala roli v televizním seriálu \"Wonderfalls\" a hrála také ve filmu z roku 2003, \"Radio\", jehož hlavní hvězdou byl herec Cuba Gooding, Jr. Ztvárnila roli ve filmu \"American Pastime\", kde hrála postavu Katie Burrell, dceru vojenského seržanta převeleného do Japonska.\n\n9. června 2010 se stala jednou z hlavních postav lékařského televizního seriálu \"Chirurgové\". V roce 2014 získala roli ve filmu \"Máma na tahu\".\n\n"}
{"id": "838252", "url": "https://cs.wikipedia.org/wiki?curid=838252", "title": "Jihoafrická republika na Letních olympijských hrách 1928", "text": "Jihoafrická republika na Letních olympijských hrách 1928\n\nJihoafrická republika se účastnila Letní olympiády 1928.\n\n"}
{"id": "838257", "url": "https://cs.wikipedia.org/wiki?curid=838257", "title": "Jihoafrická republika na Letních olympijských hrách 1924", "text": "Jihoafrická republika na Letních olympijských hrách 1924\n\nJihoafrická republika se účastnila Letní olympiády 1924.\n\n"}
{"id": "838258", "url": "https://cs.wikipedia.org/wiki?curid=838258", "title": "Debra Marshallová", "text": "Debra Marshallová\n\nDebra Gale Marshallová (* 2. března 1960) je americká herečka a bývalá profesionální wrestlingová manažerka a WWE Diva. Lépe je známa pod svým ringovým jménem, Debra, pod kterým vystupovala i ve World Wrestling Federation (WWF) mezi lety 1998 a 2002.\n\nSvoji profesionální wrestlingovou kariéru začala v roce 1995 když doprovázela svého manžela Stevea \"Mongo\" McMichaela k ringu ve World Championship Wrestling (WCW). K WWF se připojila v roce 1998 kde manažírovala týmu ve složení Jeffa Jarretta a Owena Harta až do Hartovy smrti v květnu 1999. Týden před tímto neštěstím získala WWF Women's šampionát poražením Sable v zápase na show \"Evening Gown\". Později vystupovala na televizních obrazovkách se svým druhým manželem Stonem Coldem Steve Austinem až do roku 2002, kdy oba dva společnost opustili. Mimo wrestling získala Marshallová několik rolí a dříve se účastnila soutěží krásy.\n\n\n\n"}
{"id": "838261", "url": "https://cs.wikipedia.org/wiki?curid=838261", "title": "Jiří Typolt", "text": "Jiří Typolt\n\nJiří Typolt (20. června 1930–1976) byl český a československý ekonom a politik KSČ, v době pražského jara a počátku normalizace ministr - předseda Výboru pro ceny Československé socialistické republiky.\n\nAbsolvoval reálné gymnázium a pak v letech 1949–1954 Státní ekonomický institut v Moskvě, kde později v roce 1965 dokončil externí aspiranturu. Od roku 1954 působil na vedoucích pozicích v Státní plánovací komisi. V roce 1968 se stal ředitelem odboru důchodové politiky ministerstva národohospodářského plánování. Členem KSČ se stal v roce 1946. Byl členem Československé ekonomické společnosti. V 2. polovině 60. let se podílel na formulaci obrysů československé ekonomické reformy.\n\nV lednu 1969 získal vládní post v československé druhé vládě Oldřicha Černíka jako ministr - předseda Výboru pro ceny. Portfolio si udržel do září 1969.\n\n"}
{"id": "838263", "url": "https://cs.wikipedia.org/wiki?curid=838263", "title": "Music for a Big Night Out", "text": "Music for a Big Night Out\n\nMusic For A Big Night Out je šestnácté studiové album německé skupiny Scooter. Bylo vydáno 2. listopadu 2012. Obsahuje 12 skladeb, z toho 2 singly.\n"}
{"id": "838268", "url": "https://cs.wikipedia.org/wiki?curid=838268", "title": "Jihoafrická republika na Letních olympijských hrách 1920", "text": "Jihoafrická republika na Letních olympijských hrách 1920\n\nJihoafrická unie se účastnila Letní olympiády 1920.\n\n"}
{"id": "838273", "url": "https://cs.wikipedia.org/wiki?curid=838273", "title": "Milan Smolka", "text": "Milan Smolka\n\nMilan Smolka (* 8. června 1927) byl český a československý politik KSČ, v době pražského jara a počátku normalizace ministr - předseda Výboru pro pošty a telekomunikace Československé socialistické republiky.\n\nV roce 1950 dostudoval Vyšší průmyslovou školu a roku 1954 absolvoval ČVUT v Praze (elektrotechnická fakulta). Od roku 1954 byl zaměstnancem Výzkumného ústavu spojů v Praze, přičemž v letech 1963-1968 zde zastával post jeho ředitele. Členem KSČ se stal roku 1959.\n\nV lednu 1969 získal vládní post v československé druhé vládě Oldřicha Černíka jako ministr - předseda Výboru pro pošty a telekomunikace (později během 70. let se z tohoto výboru vyvinulo ministerstvo spojů ČSSR). Portfolio si udržel do září 1969.\n\n"}
{"id": "838276", "url": "https://cs.wikipedia.org/wiki?curid=838276", "title": "Melissa McBrideová", "text": "Melissa McBrideová\n\nMelissa McBrideová, celým jménem Melissa Suzanne McBrideová (* 23. května 1965, Lexington, Kentucky, USA), je herečka a bývalá režisérka při vybírání herců ze Spojených států amerických, nejlépe známá svou rolí Carol Peletierové v televizním seriálu kanálu AMC \"The Walking Dead\".\n\nV raných 90. letech začala hrát ve filmu a televizi. Její debut v televizi byl uskutečněn v roce 1993 v jedné episodě právnického seriálu společnosti ABC \"Matlock\" a následujících letech se objevila v televizních filmech jako \"In the Heat of the Night: Give Me Your Life\", \"Her Deadly Rival\", \"Close to Danger\", \"Any Place But Home\", \"Nathan Dixon\" a \"Pirates of Silicon Valley\". V roce 1996 se objevila v minisérii společnosti CBS \"A Season in Purgatory\" založené na novele stejného jména z roku 1993 od Dominicka Dunnea.\n"}
{"id": "838277", "url": "https://cs.wikipedia.org/wiki?curid=838277", "title": "Jihoafrická republika na Letních olympijských hrách 1912", "text": "Jihoafrická republika na Letních olympijských hrách 1912\n\nJihoafrická republika se účastnila Letní olympiády 1912.\n\n"}
{"id": "838278", "url": "https://cs.wikipedia.org/wiki?curid=838278", "title": "Jihoafrická republika na Letních olympijských hrách 1908", "text": "Jihoafrická republika na Letních olympijských hrách 1908\n\nJihoafrická republika se účastnila Letní olympiády 1908.\n\n"}
{"id": "838280", "url": "https://cs.wikipedia.org/wiki?curid=838280", "title": "Stone Cold Steve Austin", "text": "Stone Cold Steve Austin\n\nSteve Austin (* Steven James Anderson, později Steven James Williams; 18. prosince 1964), lépe známý pod svým ringovým jménem \"Stone Cold\" Steve Austin, je americký filmový a televizní herec, producent a bývalý profesionální wrestler. Austin zápasil pro mnoho známých wrestlingových organizací jako World Championship Wrestling (WCW) a nejvíce známé World Wrestling Federation (WWF). Podle chairmana WWE (dříve WWF), Vince McMahona, je to nejvíce výnosný wrestler v historii této společnosti, kde získal velkou popularitu ke konci roku 1990 jako \"Stone Cold\" Steve Austin, neúctivý, pivo pijící antihrdina, který často záporoval McMahonovi, svému šéfovi. Austin byl do WWE Síně slávy uveden v roce 2009.\n\nAustin držel ve své profesionální wrestlingové kariéře celkem dvacet šampionátů, z toho šestkrát WWF šampionát a pětkrát Triple Crown. Také v roce 1996 vyhrál King of the Ring a v roce 1997, 1998 a 2001 Royal Rumble. Byl nucený ze společnosti odejít na začátku roku 2003 kvůli zranění krku a kolene. Po zbytek let 2003 a 2004 se stal spolu generálním ředitelem show \"Raw\". Do roku 2005 pokračoval v občasných vystoupeních. V roce 2011 se Austin do WWE vrátil jako moderátor reality show \"Tough Enough\".\n\n\n"}
{"id": "838281", "url": "https://cs.wikipedia.org/wiki?curid=838281", "title": "Václav Pleskot (politik)", "text": "Václav Pleskot (politik)\n\nVáclav Pleskot (1. ledna 1921 Milostín – 29. září 2012) byl český a československý sportovní funkcionář, v 50. letech předseda Československého olympijského výboru, politik KSČ, v době pražského jara a počátku normalizace státní tajemník v ministerstvu zahraničních věcí ČSSR.\n\nV období let 1945-1951 pracoval v Národní bance Československé. V roce 1952 absolvoval Vysokou školu politickou při ÚV KSČ. V letech 1952-1954 působil na postu náměstka předsedy Státního výboru pro tělovýchovu a sport a pak v letech 1955-1956 tomuto výboru předsedal. V únoru 1955 se navíc stal předsedou Československého olympijského výboru. Podílel se na přípravě československé účasti na ZOH i LOH v roce 1956. V letech 1958-1968 zastával funkci vedoucího odboru na ministerstvu zahraničních věcí, velvyslance ČSSR ve Francii, náměstka ministra a generálního tajemníka ministerstva zahraničních věcí. XIII. sjezd KSČ ho zvolil členem Ústřední kontrolní a revizní komise KSČ. Na tuto funkci rezignoval v září 1970.\nV lednu 1969 získal vládní post v československé druhé vládě Oldřicha Černíka jako státní tajemník v ministerstvu zahraničních věcí ČSSR. Portfolio si udržel do září 1969. Po odchodu z vlády byl generálním ředitelem Čedoku.\n\n"}
{"id": "838285", "url": "https://cs.wikipedia.org/wiki?curid=838285", "title": "Vysokotlaké čištění", "text": "Vysokotlaké čištění\n\nTlakové mytí, vysokotlaké čištění nebo tryskání vodou je činnost, při které dochází k čištění různých povrchů a materiálů využíváním proudu vody pod vysokým tlakem, s velikou kinetickou energií.\n\nDíky této síle proudu vody směřované k čištěnému povrchu je možné odstranit například:\n\nPrincip vysokotlakého čištění je založen na mechanickém odtržení špíny z povrchu, aplikací vody o veliké kinetické energii. Ta je dána její rychlostí, tedy tlakem a hmotností, tedy průtokem. Na rozdíl od klasického vodního čištění, při kterém je kinetická energie vyráběna velkým množstvím vody, je zde její spotřeba kvůli vysokému tlaku až o 75 % nižší, při mnohonásobném čisticím efektu.\n\nPomocí různých druhů vysokotlakých čističů je možné odstranit prach, barvu, bláto ze zdí, kovů, cest, chodníku, olejové skvrny z podlah, různorodou špínu z dopravních prostředků, odstranění graffiti z budov, mytí materiálů od starých nátěrů a popisů a jejich přípravu pro další úpravu nebo renovaci, atd. Také se rozšiřuje obnova a čištění kulturních památek pomocí tlakových myček, například berlínská Brandenburská brána v Německu, Mount Rushmore ve Spojených státech apod.\n\n"}
{"id": "838286", "url": "https://cs.wikipedia.org/wiki?curid=838286", "title": "Dálnice A24 (Německo)", "text": "Dálnice A24 (Německo)\n\nDálnice A24, německy Bundesautobahn 24 (zkratka BAB 24), zkráceně Autobahn 24 (zkratka A24), je dálnice na severu Německa. Měří 237 km a spojuje dvě největší německá města – Berlín a Hamburk. A24 byla během studené války jednou ze tří průjezdních dálnic do západního Berlína.\n\nNa trase je 150 kilometrů dlouhý úsek, kde je neomezená rychlost (pouze doporučená rychlost 130 km/h). To znamená, že na 65% dálnice je možné jet vysokou rychlostí.\n\nPlánování na výstavbu dálnice začalo ve 30. letech. Mezi Hamburkem a Berlínem bylo ještě před vypuknutím druhé světové války vystavěno množství mostů a úseků dálnice včetně krajnice. Nicméně rozdělení Německa pozdrželo stavební práce až do roku 1978, kdy s výstavba obnovena. O práce na dálnici se staralo NDR, financována potom byla západním Německem. A24 byla otevřena v roce 1982, avšak většina mostů, jenž byly postaveny v předválečném období, nemohly být použity a místo nich byly postaveny nové.\n\n\n"}
{"id": "838289", "url": "https://cs.wikipedia.org/wiki?curid=838289", "title": "Václav Pleskot", "text": "Václav Pleskot\n\nJméno a příjmení Václav Pleskot má více nositelů:\n\n"}
{"id": "838292", "url": "https://cs.wikipedia.org/wiki?curid=838292", "title": "Batman: Arkham Asylum", "text": "Batman: Arkham Asylum\n\nBatman: Arkham Asylum je akční adventura inspirovaná postavou Batmana nakladatelství DC Comics. Hru vyvinula Rocksteady Studios a v roce 2009 ji ve spolupráci s Warner Bros. Interactive Entertainment vydala společnost Eidos Interactive.\n\nHra byla vydána pro čtyři platformy, PlayStation 3, Xbox 360, Mac OS X a Microsoft Windows. Verze pro herní konzole vyšla 25. srpna 2009 v Severní Americe a o tři dny později v Evropě, verze pro Windows pak 15. září v Americe a 18. září v Evropě. Verzi pro Mac OS X vydala společnost Feral Interactive v listopadu 2011.\n\nPříběh začíná v momentě, kdy Batman poráží svého nepřítele Jokera a odváží ho do Arkhamského blázince. Jenže je mu podezřelé, že se nechal porazit tak lehce. Má pocit, že něco plánuje, a proto ho doprovází až do jeho cely. A má pravdu, protože Joker opravdu má plán. Jeho bývalá psycholožka se přejmenovala na Harley Quinn a vyhodí v Arkham Asylum proud. Všichni samozřejmě utečou a jen velmi málo pracovníků z Arkham Asylum přežije haldu valících se zločinců a šílenců. A kdo je samozřejmě musí usadit zpátky do cel? No kdo jiný než Batman. Ve hře se nesetkáte jen s Jokerem a s Harley Quinn, ale i s Poison Ivy, Banem či se Zsaszem.\n\nPokračování Arkham Asylum, vyvinula společnost Rocksteady Studios, distribuovala jej Warner Bros. Vydáno bylo v říjnu 2011.\n"}
{"id": "838297", "url": "https://cs.wikipedia.org/wiki?curid=838297", "title": "2013 v hudbě", "text": "2013 v hudbě\n\nTento článek obsahuje události související s hudbou, které proběhly v roce 2013.\n\n\n\n\n\n"}
{"id": "838298", "url": "https://cs.wikipedia.org/wiki?curid=838298", "title": "Kostel Saint-Joseph-des-Épinettes", "text": "Kostel Saint-Joseph-des-Épinettes\n\nKostel Saint-Joseph-des-Épinettes (tj \"svatého Josefa z Épinettes\") je katolický farní kostel v 17. obvodu v Paříži. Nachází se v ulici \"Rue Pouchet\" a vstup je možný též ze Cité des fleurs. Kostel je zasvěcen svatému Josefovi a pojmenován podle čtvrti Épinettes.\n\nKostel postavil v letech 1909-1910 architekt Louis Thomas. Kostel vysvětil 26. května 1910 pařížský arcibiskup Léon-Adolphe Amette.\n\nKoncem roku 1910 farnost zakoupila varhany, které vytvořil Aristide Cavaillé-Coll kolem roku 1898 pro komtesu Annu de Noailles.\n"}
{"id": "838308", "url": "https://cs.wikipedia.org/wiki?curid=838308", "title": "Manolo Escobar", "text": "Manolo Escobar\n\nManuel García Escobar (19. října 1931, Daza, El Ejido, Almeria − 24. října 2013), známý jako Manolo Escobar, byl španělský zpěvák. Dříve se živil herectvím v různých hudebních filmech. Proslavil se písněmi The Porompompero, My car, The miniskirt nebo singlem And Eviva España, na kterém spolupracoval belgický skladatel Leo Rozenstraten.\n\n"}
{"id": "838320", "url": "https://cs.wikipedia.org/wiki?curid=838320", "title": "Sexy", "text": "Sexy\n\nSexy je patnáctá epizoda druhé série amerického hudebního televizního seriálu \"Glee\" a v celkovém pořadí třicátá sedmá epizoda. Napsal ji Brad Falchuk, režíroval ji Ryan Murphy a poprvé se ve Spojených státech vysílala dne 8. března 2011. Epizoda se točí hlavně okolo tématu sex a sexualita dospívajících. V ní se Holly Holliday (Gwyneth Paltrow) vrací na střední školu Williama McKinleyho jako suplující učitelka, která bude učit sexuální výchovu. Vedoucí sboru Will Schuester (Matthew Morrison) začne mít city k Holly a školní výchovná poradkyně a vedoucí celibátního kroužku Emma Pillsbury (Jayma Mays) je z Hollyinami hodinami méně nadšená. Santana (Naya Rivera) vyjádří svou lásku k Brittany (Heather Morris) a Burt Hummel (Mike O'Malley) se svým synem Kurtem (Chris Colfer) mluví o sexu.\n\nEpizoda získala většinou pozitivní recenze. Mnoho kritiků chválilo výkon Gwyneth Paltrow, líbil se jim více než v předchozí epizodě Suplentka, ačkoliv nesouhlasili, jak byla v seriálu Paltrow použita. Dějové zápletky byly dobře přijaty, zvláště ta s Brittany a Santanou: Todd VanDerWerff z \"The A.V. Club\" a Patrick Burns z The Atlantic ji z epizody zvýraznili a chválili. Scéna, když Burt má \"ten rozhovor\" s Kurtem, byla také kritiky velmi dobře přijata. Epizoda obsahuje cover verze pěti písní, včetně \"Kiss\" od Prince a \"Landslide\" od Fleetwood Mac. Cover písně Landslide byl velmi dobře přijat, ačkoliv hudební vystoupení a cover verze v epizodě získaly smíšená hodnocení od recenzentů.\n\nV původním vysílání epizodu sledovalo celkem 11,92 milionů amerických diváků a získala 4,6/14 Nielsenova ratingu/podílu na trhu ve věkové skupině 18-49 let. Celková sledovanost epizody a ratingy výrazně stouply oproti předchozí epizodě \"Za to může alkohol\".\n\nSuplující učitelka Holly Holliday (Gwyneth Paltrow) se vrací na střední školu Williama McKinleyho, aby zde učila sexuální výchovu a řekne Willovi Schuesterovi (Matthew Morrison), vedoucímu školního sboru New Directions, že jeho členi patří mezi ty nejvíce neznalé sexu. Will ji požádá, aby je vzdělala pomocí písně, a tak Holly vystoupí s číslem \"Do You Wanna Touch Me (Oh Yeah)\". Will s ní později zkouší ztvárnění skladby \"Kiss\", která končí polibkem, ale Holly dál nepokračuje, protože se bojí, že by mu v budoucnu mohla ublížit.\n\nSue Sylvester (Jane Lynch), vedoucí konkurenčního sboru Aural Intensity, hledá bývalého člena New Directions a současného člena Daltonovy akademie ve sboru Slavíci, Kurta Hummela (Chris Colfer) aby mu a jeho kamarádovi Blainovi (Darren Criss), hlavnímu zpěvákovi Slavíků, řekla, že New Directions na nadcházející regionální soutěž plánují předvést sexuálně provokující hudební číslo a že slyšela, že porotci budou hledat to samé. Blaine na to odpoví tím, že se Slavíky secvičí \"sexy\" ztvárnění písně \"Animal\" a Kurt se k němu přidá jako hlavní zpěvák, ale Kurtovy \"sexy\" obličeje a pohyby jsou ve skutečnosti křečovité a sexy nejsou ani trochu. Kurt trvá na tom, že bude neznalý ohledně sexuálních záležitostí, což Blainovi přijde pro něj v jeho věku nebezpečné, a tak navštíví Kurtova otce Burta (Mike O'Malley) a požádá ho, aby s Kurtem vyřešil \"ten rozhovor\" ohledně sexu.\n\nNa McKinleyově střední členové sboru Puck (Mark Salling) a Lauren (Ashley Fink) plánují vytvoření sexuální nahrávky, dokud jim Holly neřekne, že by to mohlo být zvažováno jako dětská pornografie. Zděšený Puck se připojuje k celibátnímu kroužku. Vedoucí sboru, školní výchovná poradkyně Emma Pillsbury (Jayma Mays) si myslí, že hodiny Holly jsou nevhodné, takže přemluví sbor, aby zazpívali píseň pro New Directions. Vybere \"Afternoon Delight\", netušíc, že je to píseň o sexu. Její manžel Carl (John Stamos) poté prosí Holly o poradenství. Během poradenského sezení odhalí, že Emma je stále panna a Emma přiznává, že stále může být zamilovaná do Willa. Carl ji řekne, že se přestěhuje do hotelu, dokud si nebude jistá ohledně svých citů.\n\nHolly také radí členkám sboru Santaně (Naya Rivera) a Brittany (Heather Morris), když vyjádří nejistotu ohledně jejich sexuality. Připojí se k nim při vystoupení \"Landslide\", po kterém Santana v slzách přizná Brittany, že je do ní zamilovaná a chce s ní být, ale bojí se, že bude za jejich homosexuální vztah šikanována. Brittany opětuje její lásku, ale vysvětluje jí, že také miluje svého přítele Artieho (Kevin McHale) a k nesnázím Santany se s ním nerozejde.\n\nLauren je naštvaná, že se Puck připojil k celibátnímu kroužku, ale když jí vysvětlí, že se snaží převzít zodpovědnost za své činy, tak ho Lauren políbí a souhlasí, že se také připojí. Quinn (Dianna Agron) a Finn (Cory Monteith) spolu opět tajně chodí. Hollyino zaměstnání jako učitelka sexuální výchovy končí, když si rodiče žáků stěžují na její hodiny. Holly řekne Willovi, že se chce učit o romantice, Will souhlasí, že ji bude učit a políbí se.\n\n"}
{"id": "838323", "url": "https://cs.wikipedia.org/wiki?curid=838323", "title": "Vyhnání z Frye", "text": "Vyhnání z Frye\n\nVyhnání z Frye (anglický název: \"Parasites Lost\") je druhá epizoda třetí sezóny \"Futuramy\". Poprvé byla vysílána Severní Americe 21. ledna 2001 stanicí FOX. Tato epizoda je parodie na film Fantastická cesta (1966). V epizodě lze nalézt i motivy povídky Růže pro Algernon.\n\nKdyž posádka Planet Express zastaví u benzínové pumpy ve vesmíru. Mezitím co Leela tankuje temnou hmotu do lodi si Fry na toaletě koupí \"čerstvý\" sendvič s vaječným salátem z automatu. Po návratu na Zemi má Fry a Bender za úkol opravit plazmový kotel, který i po opravě exploduje. Bender není poškozený, ale Frye probodlo potrubí. Navzdory závažnosti poranění se Fry zotaví v několika sekundách sám. Kolonoskopie odhalí posádce, že Fry je zamořený mikroskopickými červy z vaječného salátu.\n\nOstatní z posádky mají o Frye strach a tak zmenší kosmickou loď spolu s jejich těly pomoci virtuální reality, což je zřejmě levnější varianta než ve skutečnosti zmenšit samotnou posádku a vydají se do jeho těla. Vzhledem k tomu, že červi ví všechno co Fry, musí Leela zabavit Frye, aby se o téhle misi nedozvěděl. Profesor Farnsworth, Bender, Hermes, Amy a Dr. Zoidberg se dostanou do Fryova těla přes ucho. V průběhu cesty posádka zjišťuje, že červi výrazně zlepšili jeho inteligenci, zdraví a svaly.\n\nPosádka se snaží probojovat do střev s úmyslem podráždit pánevní splanchnicky ganglion a tím způsobit masivní pohyb střev, který by měl vyhnat veškerou červi společnost (nebo jak profesor říká: \"dojde k tak pořádným stahům střev, že až bude po všem bude rád když mu zůstanou v těle alespoň nějaké kosti\"). Mezitím je Leela okouzlena nyní inteligentním a svalnatým Fryem. Fry pak Leele odhalí, že ji miluje už dlouho, ale teprve nedávno byl schopen správně zformulovat své myšlenky. Leela si uvědomí, že červi jsou odpovědné za nového a lepšího Frye a rozhodne se zastavit profesora. Její zmenšená kopie se dostane do Fryova těla a rozseká na kousky zmenšenou posádku. Profesor Leele řekne, že pokud se těch červů Fry nezbaví s rostou se střevy natolik pevně, že už je nedostanou ven ani projímací křížaly, ale Leela má argument, že pro Frye je to tak lepší.\n\nKdyž mu Leela řekne, že miluje to, co se z něj stalo, tak pochopí, že je to těmi červy a tak se sám vydá je zničit. Červi, ale nechtějí ustoupit a tak začne ničit to, co vytvořili a dokonce Fry vyhrožuje, že si poškodí prodlouženou míchu .A tak nakonec červi povolí a odejdou. Fry je pak zase takový jako dřív.\nV této epizodě se vyskytují následující přístroje z budoucnosti:\n"}
{"id": "838332", "url": "https://cs.wikipedia.org/wiki?curid=838332", "title": "Andrés Guglielminpietro", "text": "Andrés Guglielminpietro\n\nAndrés Guglielminpietro (* 10. dubna 1974, San Nicolás de los Arroyos) je bývalý argentinský fotbalový záložník a reprezentant.\n\n\n\n\n"}
{"id": "838335", "url": "https://cs.wikipedia.org/wiki?curid=838335", "title": "Diego De Ascentis", "text": "Diego De Ascentis\n\nDiego De Ascentis (* 31. července 1976, Como, Itálie) je bývalý italský fotbalista, záložník.\n\n"}
{"id": "838336", "url": "https://cs.wikipedia.org/wiki?curid=838336", "title": "Kamerun na Letních olympijských hrách 2004", "text": "Kamerun na Letních olympijských hrách 2004\n\nKamerun se účastnil Letní olympiády 2004 v 5 sportech. Zastupovalo jej 17 sportovců.\n\n"}
{"id": "838339", "url": "https://cs.wikipedia.org/wiki?curid=838339", "title": "Ramones Museum Berlin", "text": "Ramones Museum Berlin\n\nRamones Museum Berlin je muzeum věnované památce americké punkové skupiny Ramones sídlící v berlínské části Berlín-Střed na Krausnickstraße. Muzeum bylo otevřeno 15. září 2005, tehdy ještě na Kreuzbergu, a je jediným muzeem této skupiny na světě. Uchovává více než 300 exponátů z let 1975–1996 (fotky, plakáty, oblečení a jiné).\n\nVýstava je umístěna ve dvou sklepních místnostech. Jedna dokumentuje období 1975 až 1985, druhá 1985 až 1996. Nejmladšími exponáty jsou kusy z posledního koncertu skupiny v srpnu 1996. \n\nMuzeum na Kreuzbergu bylo v podnájmu u rockové skupiny EL*KE. V listopadu 2007 muselo být uzavřeno kvůli vysokému nájmu. 8. října 2008 bylo otevřeno na novém místě a spojeno s Café Mania.\n\n"}
{"id": "838340", "url": "https://cs.wikipedia.org/wiki?curid=838340", "title": "Neureichenau", "text": "Neureichenau\n\nNeureichenau nebo Neu Reichenau může být:\n\n"}
{"id": "838341", "url": "https://cs.wikipedia.org/wiki?curid=838341", "title": "AgustaWestland", "text": "AgustaWestland\n\nAgustaWestland je britsko-italský výrobce civilních i bojových vrtulníků. Společnost vznikla roku 2001 rozhodnutím italského koncernu Leonardo-Finmeccanica a britského koncernu GKN plc o sloučení, jimi vlastněných, výrobců vrtulníků Agusta a Westland Helicopters (obě společnosti už dříve dlouhodobě spolupracovaly, například na vývoji transportního vrtulníku EH101). Obě společnosti získaly 50% nově vzniklého leteckého výrobce AgustaWestland. Od prosince 2004 je jediným vlastníkem společnosti pouze koncern Finmeccanica. Od roku 2010 vlastní AgustaWestland majoritu polského výrobce vrtulníků PZL-Świdnik. 31. prosince 2015 byla společnost z rozhodnutí svého stoprocentního vlastníka, skupiny Leonardo-Finmeccanica, přejmenována na Finmeccanica Helicopters Division, a posléze na jaře 2016 došlo k rozhodnutí o změně názvu na Leonardo Helicopters, s účinností od ledna 2017. Hlavní vyráběné typy vrtulníků si zachovaly původní značku AgustaWestland.\n\n"}
{"id": "838343", "url": "https://cs.wikipedia.org/wiki?curid=838343", "title": "Kamerun na Letních olympijských hrách 2000", "text": "Kamerun na Letních olympijských hrách 2000\n\nKamerun se účastnil Letní olympiády 2000. Kamerun získal jednu zlatou medaili z turnaje ve fotbale – turnaj byl určen pro hráče do 23 let s tím, že v každém týmu mohli nastoupit i tři starší hráči. Šlo o 20. oficiální fotbalový turnaj na olympijských hrách.\n\n"}
{"id": "838344", "url": "https://cs.wikipedia.org/wiki?curid=838344", "title": "Steindl", "text": "Steindl\n\nPříjmení Steindl nosí více různých osobností:\n\n"}
{"id": "838345", "url": "https://cs.wikipedia.org/wiki?curid=838345", "title": "Kamerun na Letních olympijských hrách 1984", "text": "Kamerun na Letních olympijských hrách 1984\n\nKamerun se účastnil Letní olympiády 1984.\n\n"}
{"id": "838346", "url": "https://cs.wikipedia.org/wiki?curid=838346", "title": "Kamerun na Letních olympijských hrách 1968", "text": "Kamerun na Letních olympijských hrách 1968\n\nKamerun se účastnil Letní olympiády 1968.\n\n"}
{"id": "838347", "url": "https://cs.wikipedia.org/wiki?curid=838347", "title": "Luca Saudati", "text": "Luca Saudati\n\nLuca Saudati (* 18. ledna 1978, Milan, Itálie) je bývalý italský fotbalový útočník. Mimo Itálie hrál ve Švýcarsku.\n\n"}
{"id": "838351", "url": "https://cs.wikipedia.org/wiki?curid=838351", "title": "MFK Vrbové", "text": "MFK Vrbové\n\nMFK Vrbové (celým názvem: Mestský futbalový klub Vrbové) je slovenský fotbalový klub, který sídlí ve městě Vrbové. Založen byl v roce 1922. Od sezóny 2015/16 působí ve čtvrté lize Západoslovenského futbalového zväzu, sk. Severozápad.\n\nSvé domácí zápasy odehrává na sportovním stadionu města Vrbové s kapacitou 2 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "838352", "url": "https://cs.wikipedia.org/wiki?curid=838352", "title": "Kanton Laferté-sur-Amance", "text": "Kanton Laferté-sur-Amance\n\nKanton Laferté-sur-Amance (fr. \"Canton de Laferté-sur-Amance\") byl francouzský kanton v departementu Haute-Marne v regionu Champagne-Ardenne. Tvořilo ho 11 obcí. Zrušen byl po reformě kantonů 2014.\n\n"}
{"id": "838353", "url": "https://cs.wikipedia.org/wiki?curid=838353", "title": "Kanton Langres", "text": "Kanton Langres\n\nKanton Langres (fr. \"Canton de Langres\") je francouzský kanton v departementu Haute-Marne v regionu Grand Est. Tvoří ho 19 obcí. Před reformou kantonů 2014 ho tvořilo 22 obcí.\n\nod roku 2015:\n\npřed rokem 2015:\n\n"}
{"id": "838354", "url": "https://cs.wikipedia.org/wiki?curid=838354", "title": "Kanton Longeau-Percey", "text": "Kanton Longeau-Percey\n\nKanton Longeau-Percey (fr. \"Canton de Longeau-Percey\") byl francouzský kanton v departementu Haute-Marne v regionu Champagne-Ardenne. Tvořilo ho 24 obcí. Zrušen byl po reformě kantonů 2014.\n\n"}
{"id": "838355", "url": "https://cs.wikipedia.org/wiki?curid=838355", "title": "Kanton Montier-en-Der", "text": "Kanton Montier-en-Der\n\nKanton Montier-en-Der (fr. \"Canton de Montier-en-Der\") byl francouzský kanton v departementu Haute-Marne v regionu Champagne-Ardenne. Tvořilo ho 11 obcí. Zrušen byl po reformě kantonů 2014.\n\n"}
{"id": "838357", "url": "https://cs.wikipedia.org/wiki?curid=838357", "title": "Kanton Nogent", "text": "Kanton Nogent\n\nKanton Nogent (fr. \"Canton de Nogent\") je francouzský kanton v departementu Haute-Marne v regionu Grand Est. Tvoří ho 29 obcí. Před reformou kantonů 2014 ho tvořilo 16 obcí.\n\nod roku 2015:\n\npřed rokem 2015:\n\n"}
{"id": "838358", "url": "https://cs.wikipedia.org/wiki?curid=838358", "title": "Kanton Poissons", "text": "Kanton Poissons\n\nKanton Poissons (fr. \"Canton de Poissons\") je francouzský kanton v departementu Haute-Marne v regionu Grand Est. Tvoří ho 67 obcí. Před reformou kantonů 2014 ho tvořilo 18 obcí.\n\nod roku 2015:\n\n\npřed rokem 2015:\n\n"}
{"id": "838359", "url": "https://cs.wikipedia.org/wiki?curid=838359", "title": "Kanton Prauthoy", "text": "Kanton Prauthoy\n\nKanton Prauthoy (fr. \"Canton de Prauthoy\") byl francouzský kanton v departementu Haute-Marne v regionu Champagne-Ardenne. Tvořilo ho 18 obcí. Zrušen byl po reformě kantonů 2014.\n\n"}
{"id": "838360", "url": "https://cs.wikipedia.org/wiki?curid=838360", "title": "Kanton Saint-Blin", "text": "Kanton Saint-Blin\n\nKanton Saint-Blin (fr. \"Canton de Saint-Blin\") byl francouzský kanton v departementu Haute-Marne v regionu Champagne-Ardenne. Tvořilo ho 15 obcí. Zrušen byl po reformě kantonů 2014.\n\n"}
{"id": "838361", "url": "https://cs.wikipedia.org/wiki?curid=838361", "title": "Kanton Terre-Natale", "text": "Kanton Terre-Natale\n\nKanton Terre-Natale (fr. \"Canton de Terre-Natale\") byl francouzský kanton v departementu Haute-Marne v regionu Champagne-Ardenne. Tvořilo ho 12 obcí. Zrušen byl po reformě kantonů 2014.\n\n"}
{"id": "838363", "url": "https://cs.wikipedia.org/wiki?curid=838363", "title": "Kanton Val-de-Meuse", "text": "Kanton Val-de-Meuse\n\nKanton Val-de-Meuse (fr. \"Canton de Val-de-Meuse\") byl francouzský kanton v departementu Haute-Marne v regionu Champagne-Ardenne. Tvořilo ho pět obcí. Zrušen byl po reformě kantonů 2014.\n\n"}
{"id": "838364", "url": "https://cs.wikipedia.org/wiki?curid=838364", "title": "Kanton Vignory", "text": "Kanton Vignory\n\nKanton Vignory (fr. \"Canton de Vignory\") byl francouzský kanton v departementu Haute-Marne v regionu Champagne-Ardenne. Tvořilo ho 16 obcí. Zrušen byl po reformě kantonů 2014.\n\n"}
{"id": "838365", "url": "https://cs.wikipedia.org/wiki?curid=838365", "title": "Kanton Saint-Dizier-Centre", "text": "Kanton Saint-Dizier-Centre\n\nKanton Saint-Dizier-Centre (fr. \"Canton de Saint-Dizier-Centre\") byl francouzský kanton v departementu Haute-Marne v regionu Champagne-Ardenne. Tvořilo ho centrum města Saint-Dizier. Zrušen byl po reformě kantonů 2014.\n"}
{"id": "838368", "url": "https://cs.wikipedia.org/wiki?curid=838368", "title": "Kanton Saint-Dizier-Nord-Est", "text": "Kanton Saint-Dizier-Nord-Est\n\nKanton Saint-Dizier-Nord-Est (fr. \"Canton de Saint-Dizier-Nord-Est\") byl francouzský kanton v departementu Haute-Marne v regionu Champagne-Ardenne. Tvořily ho tři obce. Zrušen byl po reformě kantonů 2014.\n\n"}
{"id": "838370", "url": "https://cs.wikipedia.org/wiki?curid=838370", "title": "Kanton Saint-Dizier-Sud-Est", "text": "Kanton Saint-Dizier-Sud-Est\n\nKanton Saint-Dizier-Sud-Est (fr. \"Canton de Saint-Dizier-Sud-Est\") byl francouzský kanton v departementu Haute-Marne v regionu Champagne-Ardenne. Tvořily ho tři obce. Zrušen byl po reformě kantonů 2014.\n\n"}
{"id": "838371", "url": "https://cs.wikipedia.org/wiki?curid=838371", "title": "Kanton Saint-Dizier-Ouest", "text": "Kanton Saint-Dizier-Ouest\n\nKanton Saint-Dizier-Ouest (fr. \"Canton de Saint-Dizier-Ouest\") byl francouzský kanton v departementu Haute-Marne v regionu Champagne-Ardenne. Tvořilo ho 9 obcí. Zrušen byl po reformě kantonů 2014.\n\n"}
{"id": "838372", "url": "https://cs.wikipedia.org/wiki?curid=838372", "title": "TJ Baník Ružiná", "text": "TJ Baník Ružiná\n\nTelovýchovná jednota Baník Ružiná byl slovenský fotbalový klub, který sídlil v obci Ružiná.\n\nZaložen byl v roce 1950. V sezóně 2011/12 se umístil na 2. místě ve 3. lize a postoupil do 2. ligy. Klub hrál své domácí zápasy na stadionu Ružiná s kapacitou 1 200 diváků. Stadion byl postavený v roce 1961, rekonstrukce a rozšíření proběhly v roce 2010. V roce 2014 postoupil ze 3. ligy, ale z důvodu malého zájmu o fotbal v Ružiné, byl klub sloučen do zvolenské Lokomotívy.\n\nZdroj: \n\n\nZdroj: \n\n"}
{"id": "838373", "url": "https://cs.wikipedia.org/wiki?curid=838373", "title": "Kanton Arcachon", "text": "Kanton Arcachon\n\nKanton Arcachon (fr. \"Canton d'Arcachon\") je francouzský kanton v departementu Gironde v regionu Akvitánie. Tvoří ho pouze jediná obec Arcachon.\n"}
{"id": "838375", "url": "https://cs.wikipedia.org/wiki?curid=838375", "title": "Kanton Audenge", "text": "Kanton Audenge\n\nKanton Audenge (fr. \"Canton d'Audenge\") je francouzský kanton v departementu Gironde v regionu Akvitánie. Tvoří ho osm obcí.\n\n"}
{"id": "838377", "url": "https://cs.wikipedia.org/wiki?curid=838377", "title": "Kanton Auros", "text": "Kanton Auros\n\nKanton Auros (fr. \"Canton d'Auros\") je francouzský kanton v departementu Gironde v regionu Akvitánie. Tvoří ho 14 obcí.\n\n"}
{"id": "838378", "url": "https://cs.wikipedia.org/wiki?curid=838378", "title": "Kanton Le Bouscat", "text": "Kanton Le Bouscat\n\nKanton Le Bouscat (fr. \"Canton du Bouscat\") je francouzský kanton v departementu Gironde v regionu Akvitánie. Tvoří ho dvě obce.\n\n"}
{"id": "838379", "url": "https://cs.wikipedia.org/wiki?curid=838379", "title": "Kanton La Brède", "text": "Kanton La Brède\n\nKanton La Brède (fr. \"Canton de La Brède\") je francouzský kanton v departementu Gironde v regionu Akvitánie. Tvoří ho 13 obcí.\n\n"}
{"id": "838381", "url": "https://cs.wikipedia.org/wiki?curid=838381", "title": "Kanton La Réole", "text": "Kanton La Réole\n\nKanton La Réole (fr. \"Canton de La Réole\") je francouzský kanton v departementu Gironde v regionu Akvitánie. Tvoří ho 23 obcí.\n\n"}
{"id": "838384", "url": "https://cs.wikipedia.org/wiki?curid=838384", "title": "Kanton La Teste-de-Buch", "text": "Kanton La Teste-de-Buch\n\nKanton La Teste-de-Buch (fr. \"Canton de La Teste-de-Buch\") je francouzský kanton v departementu Gironde v regionu Akvitánie. Tvoří ho tři obce.\n\n"}
{"id": "838385", "url": "https://cs.wikipedia.org/wiki?curid=838385", "title": "Kanton Villenave-d'Ornon", "text": "Kanton Villenave-d'Ornon\n\nKanton Villenave-d'Ornon (fr. \"Canton de Villenave-d'Ornon\") je francouzský kanton v departementu Gironde v regionu Akvitánie. Tvoří ho pouze jediná obec Villenave-d'Ornon.\n"}
{"id": "838387", "url": "https://cs.wikipedia.org/wiki?curid=838387", "title": "Ján Majer", "text": "Ján Majer\n\nJán Majer (* 21. prosince 1923 Stratená) byl slovenský a československý důstojník Sboru národní bezpečnosti, politik KSČ, v době pražského jara a počátku normalizace státní tajemník v ministerstvu vnitra ČSSR, pak vytlačen z politických funkcí.\n\nPoté, co v letech 1930-1938 vychodil základní školu, pracoval společně s otcem jako dělník na stavbě tunelů. V prosinci 1943 narukoval do slovenské armády k dělostřeleckému pluku v Topoľčanech, se kterým byl v roce 1944 umístěn na východní Slovensko. Po vypuknutí Slovenského národního povstání byla východoslovenská armáda odzbrojena Němci. Majer uprchl a přidal se k partyzánům v okolí Dobšiné. V únoru 1945 vstoupil do československého armádního sboru, který postupoval ze SSSR Československem. Jako dělostřelec bojoval u Liptovského Mikuláše, Žiliny a na Moravě. Po válce dál sloužil u dělostřelectva až do května 1946. Za jeho aktivity během povstání a dalších bojů mu byl udělen Řád Slovenského národního povstání III. stupně a Československá medaile Za chrabrost před nepřítelem. \n\nV období let 1946-1968 pracoval na ministerstvu vnitra ve složce Veřejné bezpečnosti.\n\nDo Sboru národní bezpečnosti nastoupil 2. července 1946 jako strážmistr na pohotovostním oddělení Národní bezpečnosti v Žilině. V období únor – říjen 1948 působil na Zemské úřadovně státní bezpečnosti Bratislava a podílel se na provádění únorového převratu. Na jaře 1949 prošel kurzem vojenského výcviku ve Stráži pod Ralskem. Pak byl velitelem čety u jednotky Pohraniční stráže v Laparticích na Šumavě. Od prosince 1949 sloužil u Okresního velitelství Národní bezpečnosti Rakovník, zpočátku jako zástupce velitele, od 1. února 1951 na postu velitele. V roce 1950 absolvoval \"Krajskou politickou školu Jana Švermy v Praze\". Pak od září do prosince 1951 byl instruktorem Hlavní správy Veřejné bezpečnosti v Praze. Později zastával do července 1953 post náčelníka Krajské správy Veřejné bezpečnosti Banská Bystrica. Rychle stoupal v kariérním žebříčku, roku 1953 získal hodnost majora a v letech 1954-1955 prošel školením u školy milice v Moskvě. Působil pak do února 1963 v Praze coby zástupce náčelníka Hlavní správy VB pro operativu. V letech 1956-1962 vystudoval Právnickou fakultu Univerzity Karlovy (jeho diplomová práce byla na téma „Úkoly a činnost národních výborů a veřejné bezpečnosti při zajišťování socialistického pořádku“). V roce 1961 obdržel Řád rudé hvězdy. Již předtím byl v roce 1956 po dobu jednoho roku soudcem z lidu na Vyšším vojenském soudu v Praze. V období březen 1963 – květen 1967 byl (coby podplukovník) náčelníkem Krajské správy SNB Košice.\n\nV červnu 1968 se stal náměstkem ministra vnitra pro úsek Veřejné bezpečnosti (nyní již jako plukovník). Během invaze vojsk Varšavské smlouvy do Československa v srpnu 1968 pobýval na dovolené v SSSR. Po návratu do Československa 24. srpna 1968 se sešel s ministrem vnitra Josefem Pavlem a podílel se na vyhotovení zprávy vládě o situaci na ministerstvu vnitra, která byla později za normalizace označena za „\"netřídní a antisovětskou\"“. Krátce po okupaci ale jeho kariérní vzestup pokračoval a v září 1968 byl jmenován 1. náměstkem ministra vnitra. V letech 1968-1969 se uvádí jako účastník zasedání Ústředního výboru Komunistické strany Slovenska.\nV lednu 1969 získal vládní post v československé druhé vládě Oldřicha Černíka jako státní tajemník v ministerstvu vnitra ČSSR. Tato funkce existovala jen v letech 1969–1970 a formálně se rovnala ministrově zástupci, který byl zároveň nominálně členem vlády. Portfolio si udržel i v třetí vládě Oldřicha Černíka do ledna 1970. S postupem normalizace se distancoval od svých protiokupačních postojů ze srpna 1968. Napsal v tomto duchu dopis Gustávu Husákovi. \n\nV srpnu 1969 při 1. výročí invaze vedl koordinační štáb opatření proti „\"kontrarevolučním a protisocialistickým silám\"“. I tak se ale nevyhnul kritice. Jihomoravský Krajský výbor Komunistické strany Československa ho zařadil na seznam „představitelů a exponentů pravice“. Na své schůzi 12. května 1970 se sekretariát ÚV KSČ usnesl, že se Ján Majer dopustil vážných chyb: „Byl Sověty požádán o pomoc při zajištění pořádku, což přislíbil, ale neudělal nic\"“\". Bylo doporučeno ho vyloučit z KSČ. Ze služeb ministerstva byl definitivně propuštěn k 31. květnu 1970. Pracoval pak až do roku 1975 ve \"Správě federálních hmotných rezerv\". V roce 1979 odešel do penze.\n\nPo roce 1989 usiloval o mimosoudní rehabilitaci, neboť se cítil být politicky perzekuovaný za své postoje v době Pražského jara. Žádosti však vyhověno nebylo, mimo jiné i kvůli již zmíněnému dopisu Gustavu Husákovi.\n\n"}
{"id": "838388", "url": "https://cs.wikipedia.org/wiki?curid=838388", "title": "Ján Kraus", "text": "Ján Kraus\n\nJán Kraus (* 8. listopadu 1920 Jelenovka) byl slovenský a československý politik KSČ, v době pražského jara a počátku normalizace státní tajemník v ministerstvu plánování ČSSR.\n\nNarodil se v obci Jelenovka na území Sovětského svazu. V letech 1940–1945 absolvoval strojně inženýrskou fakultu Slovenské vysoké školy technické v Bratislavě. V letech 1949–1950 zastával post vedoucího oddělení na Krajském výboru KSS v Košicích. V období let 1950–1950 byl vedoucím oddělení pro průmysl Ústředního výboru Komunistické strany Slovenska. V letech 1951–1969 se uvádí jako účastník zasedání Ústředního výboru Komunistické strany Slovenska. Od roku 1953 do roku 1958 zastával funkci náměstka ministra hutního průmyslu a rudných dolů. V roce 1958 nastoupil na pozici náměstka předsedy Státní plánovací komise a zde setrval až do roku 1968.\n\nV lednu 1969 získal vládní post v československé druhé vládě Oldřicha Černíka jako státní tajemník v ministerstvu plánování ČSSR. Portfolio si udržel do září 1969.\n\n"}
{"id": "838392", "url": "https://cs.wikipedia.org/wiki?curid=838392", "title": "Anatolij Solonicyn", "text": "Anatolij Solonicyn\n\nAnatolij Solonicyn ( ; 30. srpna 1934 Bogorodsk, Nižněnovgorodská oblast – 11. června 1982 Moskva) byl sovětský divadelní a filmový herec, který hrál ve filmech \"Svůj mezi cizími\" (1974), \"Osobní stráž\" (1979) a \"Stalker (1979)\".\n\nNarodil se roku 1934 do rodiny s německými kořeny. Otec byl novinář. Od deváté třídy společně žili v kyrgyzském Frunze. V roce 1955 nebyl přijat na Ruskou akademii divadelního umění v Moskvě, a tak započal studium herectví ve škole při Sverdlovském divadle dramatických umění. Po absolutoriu v roce 1960 zůstal na sverdlovské scéně, v níž ztvárnil řadu rolí. V letech 1960–1972 postupně hrál ve Sverdlovsku, Minsku, Novosibirsku a Tallinnu. V období 1972–1976 zakotvil v angažmá Petrohradského akademického divadla Lensověta. A roku 1976 se stal členem souboru moskevského divadla Leninského komsomolu – Lemkomu, kam jej pozval režisér Tarkovskij. \n\nV zahraniční se stal známý rolemi ve filmech Tarkovského, když ztvárnil doktora Sartoria v \"Solarisu\" (1972), spisovatele ve \"Stalkerovi\" (1979) a lékaře v \"Zrcadle\" (1975). Prvním kontaktem obou umělců byl snímek \"Andrej Rublev\" (1966). Následná spolupráce probíhala i na divadelní scéně, když jej v roce 1976 režisér obsadil do titulní role dramatu \"Hamlet\". Tarkovskij jej v knize \"Zapečetěný čas\" (Запечатлённое время) nazval svým oblíbeným hercem a dodal, že jej měl v úmyslu obsadit do hlavních rolí ve snímcích \"Nostalgie\" (1983) a \"Oběť\" (1986), pokud by herec nezemřel před jejich produkcí. \n\nV rámci tvorby dalších režisérů si zahrál ve filmech \"Osobní stráž\" (1979) či \"Svůj mezi cizími\" (1974). Na 31. ročníku Berlínského mezinárodního filmového festivalu byl za výkon v Zarchiho filmu \"Dvacet šest dní ze života Dostojevského\" oceněn Stříbrným medvědem pro nejlepšího herce.\n\nZe tří manželství se narodili dcera Larisa a syn Alexej.\n\nZemřel v červnu 1982, ve věku čtyřiceti sedmi let, na plicní karcinom. Je pohřben na moskevském Vagankovském hřbitově. Podle vyjádření Viktora Šaruna, jenž se podílel na filmu \"Stalker\" jako zvukař, byli během natáčení Solonicyn, Tarkovskij a Larisa Tarkovská, vystaveni expozici toxických látek v zamořeném exteriéru. \n\n\n"}
{"id": "838393", "url": "https://cs.wikipedia.org/wiki?curid=838393", "title": "Jozef Gajdošík", "text": "Jozef Gajdošík\n\nJozef Gajdošík (16. září 1921 Kmeťovo – 19. března 1981 Bratislava) byl slovenský a československý politik Strany slovenské obrody, od 50. let poslanec a místopředseda Slovenské národní rady, člen Sboru pověřenců, v době pražského jara a počátku normalizace státní tajemník v ministerstvu financí ČSSR a ministr financí SSR, představitel konzervativního, prokomunistického křídla v SSO, tajný člen KSČ.\n\nV letech 1940–1945 absolvoval Státní učitelský ústav. Od roku 1941 pracoval jako učitel v obci Čierne. Po únorovém převratu roku 1948 se angažoval v Straně slovenské obrody. Koncem 40. let se podílel na takzvané státní Katolické akci, jejímž cílem bylo ustavení prokomunistických struktur v katolické církvi. Roku 1952 se stal ústředním tajemníkem Strany slovenské obrody. Na této pozici setrval až do roku 1970. Patřil k prokomunisticky orientovaným funkcionářům této satelitní prorežimní formace. Rozhodnutím politického byra ÚV KSČ z roku 1954 byl rovněž přijat jako tajný člen Komunistické strany Československa s tím, že jeho členská legitimace byla uložena u Antonína Novotného. Gajdošík pak byl podporován komunistickou stranou v jeho frakčních sporech s dalšími vedoucími funkcionáři SSO.\n\nV březnu 1954 se stal jako náhradník poslancem Slovenské národní rady. Do ní byl pak řádně zvolen ve volbách v roce 1954. Poslanecký mandát získal i ve volbách v roce 1960 a volbách v roce 1964. Opakovaně zasedal ve Sboru pověřenců. V 10. Sboru pověřenců působil v období březen – září 1953 jako pověřenec stavebních hmot a od září 1953 coby pověřenec místního hospodářství. Tuto pozici si udržel do července 1955 i v následujícím 11. Sboru pověřenců. Pak přešel na post pověřence pracovních sil, který zastával i v 12. Sboru pověřenců do srpna 1958. V březnu 1959 se do Sboru pověřenců vrátil coby pověřenec potravinářského průmyslu a výkupu zemědělských výrobků. V období let 1960–1964 byl pověřencem a předsedou komise pro věci finanční, v letech 1964–1967 opět pověřencem potravinářského průmyslu a od února 1967 se vrátil na post pověřence a předsedy komise pro věci finanční. V této funkci pak vytrval až do federalizace Československa a zániku systému pověřenců v prosinci 1968. K roku 1969 se uvádí rovněž jako člen ústředního výboru Národní fronty.\nBěhem pražského jara v roce 1968 patřil v rámci strany ke konzervativnímu křídlu, které odmítalo výraznější programovou a strategickou emancipaci na systému Národní fronty. Zároveň se ale v lednu 1968 zapojil jako generální tajemník strany do diskuze Slovenské národní rady o novém vymezení kompetencí slovenských orgánů. Navrhl obnovení Sboru pověřenců. Historik Jan Rychlík soudí, že loajální a prokomunisticky orientovaný Gajdošík nemohl takovou zásadní věc navrhnout bez předchozího souhlasu alespoň části Komunistické strany Slovenska. V březnu 1968 zasedl do zvláštní komise SNR, která měla vypracovat návrh prohlášení SNR ke státoprávním otázkám.\n\nV lednu 1969 získal vládní post v československé druhé vládě Oldřicha Černíka jako státní tajemník v ministerstvu financí ČSSR. Portfolio si udržel do září 1969. Po odchodu z federální vlády se stal slovenským ministrem financí ve vládě Petera Colotky. Zde zasedal do dubna 1970. 28. dubna 1970 usedl na post místopředsedy Slovenské národní rady, kam byl volen opětovně ve volbách v roce 1971 a volbách v roce 1976. Místopředsedou a poslancem SNR zůstal do své smrti roku 1981.\n\n"}
{"id": "838394", "url": "https://cs.wikipedia.org/wiki?curid=838394", "title": "Masakr v Andižanu", "text": "Masakr v Andižanu\n\nMasakr v Andižanu je největší vládou nařízený masakr 21. století, který se odehrál 13. května 2005 v Uzbekistánu ve městě Andižan jako reakce na povstání ze dne 12. května.\n\nAndižan je město ve Ferganské kotlině. Ferganská kotlina je dlouhodobě nestabilní oblastí.\n\nUzbecká vláda hovoří o 182 obětech, kteří podle ní byli převážně ozbrojení islamističtí radikálové. Mezinárodní organizace a přeživší hovoří o stovkách až 3 000 obětech. Nereprezentativní počet svědků popírá i tato čísla s tím, že šlo řádově o tisíce.\n\nSpojené státy americké a Uzbekistán byly dlouhou dobu klíčoví spojenci v boji proti islámskému extremismu. Poté, co Spojené státy opakovaně požádaly Uzbekistán a povolení/nařízení mezinárodního prošetření incidentu, a do jeho provedení pozastavily rozvojou pomoc, Uzbekistán zakázal přelety vojenských letounů přes své území a nechal uzavřít americkou leteckou základnu v Chanabádu, což se stalo pro USA logistickým problémem vzhledem k válce v Afghánistánu. Během několika let se vztahy USA s Uzbekistánem dramaticky zlepšily, existují dokonce názory, že ochladnutí vztahů bylo pouze nahrané.\n\nEvropská unie okamžitě uvalila na Uzbekistán sankce.\n\nUzbekistán reagoval na incident s tím, že se jednalo o legitimní potlačení ozbrojeného povstání islamistů a odmítá jeho nezávislé mezinárodní prošetření, dále trestá osoby informující o masakru mnoha lety žaláře a přes Interpol požaduje jejich vydání z různých částí světa k soudu.\n\nSvědci masakru Zokhidjon Mirzaev (žijící v Nizozemsku) a Omonullo Maksudov (žijící v Německu) byli zadrženi v České republice na základě zatykače Interpolu, když se pokusili navštívit svého přítele, který v České republice bydlí. Mirzaev byl z vazby propuštěn po 20 dnech, Maksudov o 26 dní později.\n"}
{"id": "838396", "url": "https://cs.wikipedia.org/wiki?curid=838396", "title": "Vinyla", "text": "Vinyla\n\nHudební ceny Vinyla vznikly v roce 2011 s cílem pojmenovat a ocenit důležité počiny v současné české hudbě. Vinyla se programově zaměřuje na autory a umělce, kteří do hudby přinášejí svébytné, originální a novátorské elementy, a to napříč žánry. \n\nHudební ceny Vinyla jsou udělovány ve třech kategoriích: Deska roku, Objev roku, Počin roku. Při příležitosti udílení cen vychází výroční vinyl v nákladu 100 kusů, který obsahuje skladby nominovaných umělců. Obal vinylu vzniká ve spolupráci s českými výtvarníky. Samotný vinyl, autorsky dotvořený, také slouží jako ocenění (artefakt). \n\nCeny Vinyla produkčně a koordinačně zajišťuje občanské sdružení Goliart, o.s. Hlavním orgánem je Rada ceny Vinyla, čtyřčlenný sbor aktivních a respektovaných hudebních publicistů. V Radě se každý rok jeden člen obmění. Tento princip má zajistit myšlenkovou kontinuitu a zároveň učinit cenu dostatečně dynamickou a otevřenou novým impulzům. Úkolem rady je delegovat porotu a dohlížet průběh udílení cen. \n\nJako porotce (hlasovatel) může být navržen každý aktivní hudební publicita, respektive člověk, který se o českou scénu dlouhodobě zajímá a pomáhá formovat myšlení o hudbě. \n\n\n\n\n\n\n\n\n\n"}
{"id": "838397", "url": "https://cs.wikipedia.org/wiki?curid=838397", "title": "Kolektin", "text": "Kolektin\n\nKolektiny jsou lektiny, patřící do rodiny C-lektinů. Představují součást vrozené imunity. Kolektiny jsou glykoproteiny, jejichž molekuly můžeme rozdělit na čtyři oblasti: \"N\"-terminální doména bohatá na cystein, kolagenová doména, „α-helical coiled-coil neck“ doména a \"C\"-terminální C-typ lektinová doména (CRD). Tyto polypeptidové řetězce vytvářejí trimery, které dále oligomerizují. Vazba ligandu na receptor je závislá na přítomnosti vápníku (proto C-lektin).\n\nKolektiny patří mezi „pattern recognition“ receptory (PRR), které rozpoznávají oligosacharidové a lipidové motivy na povrchu mikroorganismů. Jsou tedy první obrannou linií proti bakteriální a virové infekci. Kolektiny patogeny v našem těle identifikují a opsonizují, aktivují komplement a fagocytózu – umožňují tak rychle potlačit růst a zároveň eliminovat škodlivý mikroorganismus. Navíc umí regulovat zánětlivé a alergické reakce. Účastní se i modulace adaptivního imunitního systému.\n\nMezi kolektiny patří lektin vázající mannan (MBL), plicní opsoniny surfaktant A (SP-A) a surfaktant D (SP-D), jaterní kolektin 1 (CL-L1), placentární kolektin (CL-P1), konglutinin, CL-43 a CL-46. Kromě CL-L1 a CL-P1, které se nachází v cytosolu i na membráně, jsou všechny kolektiny solubilní.\n\nReceptor pro C1q, také zvaný kolektinový receptor (C1qR) váže nejen C1q, ale i další tři ligandy: lektin vázající mannan (MBL), bovinní konglutinin a plicní surfaktant A (SP-A). Primární struktura MBL, SP-A i konglutininu se podobá primární struktuře C1q – obsahuje kolagenové a globulární domény. Přestože C1qR rozpoznává kolagenový ocásek C1q, nebyla prokázána schopnost C1qR vázat strukturní kolageny obecně.\n\nInteragují-li kolektiny s povrchovými markery bakterie, bakterie agregují a jsou přímo likvidovány neutrofily. Surfaktantové kolektiny pomáhají eliminovat bakterie přítomné v plicích za pomoci neutrofilů, a to bez účasti opsonizujících protilátek. Opsonizační schopnosti SP-A a SP-D se liší. Již dříve bylo prokázáno, že SP-D umožňuje eliminovat anti-influenza A virus (velmi podobný mechanismus jako při eliminaci bakterií). Pro vychytávání patogena neutrofily je zásadní schopnost SP-D agregovat bakterie. Zvýšené vychytávání bakterií pomocí surfaktantů může být dáno přímou vazbou SP-A na povrch neutrofilu.\n\nSP-A, SP-D přímo inhibují mikrobiální růst.\n\nKomplement může být aktivován klasickou, alternativní či lektinovou cestou. Klasická dráha aktivace komplementu je iniciována rozpoznáním protilátky proteinem C1 navázané na povrchu buňky. Lektinová cesta aktivace komplementu připomíná cestu klasickou, jen je iniciována vazbou sérového lektinu MBL na povrch mikrobů. Na rozdíl od klasické a lektinové cesty je alternativní cesta aktivace komplementu je na první pohled méně specifická, jelikož zde nevystupuje žádná molekula, která by specificky rozpoznávala patogena.\n\nLektinová cesta aktivace komplementu začíná navázáním MBL prostřednictvím své C-lektinové domény na sacharidové struktury na povrchu mikroorganismů. MBL nejčastěji váže mannosové a \"N\"-Acetylglukosaminové zbytky v buněčné stěně bakterií. MBL nerozeznává galaktosu či sialovou kyselinu, které jsou často přítomné na savčích glykoproteinech – takto je zajištěna reaktivita namířená pouze proti buňkám mikrobiálního původu. (Pro rozpoznání sacharidových zbytků je důležité umístění ve stěně a jejich orientace!)\n\nMBL následně váže serinové proteasy MASP (MASP-1, MASP-2, MASP-3) či malý protein sMAP. (MASP-3 vzniká alternativním sestřihem genu \"MASP-1/3\".) MASP-2 a MASP-3 vytváří tetramerní komplexy připomínající C1r a C1s, přičemž MASP-2 štěpí C4 a C2 na C3 konvertasu. Dráha pokračuje shodně s klasickou cestou aktivace komplementu.\n\n\nKlasická cesta aktivace komplementu je spuštěna komplexem C1 (C1q, C1r, C1s), rozpozná-li Fc oblast imunoglobulinu navázaného na povrchový antigen patogena.\n\nC1q nemá C-lektinovou doménu jako SP-A a MBL a není klasifikován jako kolektin. Namísto toho má C1q globulární doménu rozpoznávající Fc oblast imunoglobulinu navázaného na povrchový antigen. Vzhledem k podobnosti primární struktury C1q, SP-A a MBL není překvapivé, že se tyto proteiny podobají také ve své funkci. Všechny tři molekuly hrají roli v přirozené imunitě, např. umocňují fagocytózu mikroorganismů. Všechny tři proteiny také vážou stejný C1qR. Bylo prokázáno, že SP-A pomáhá makrofágům odstraňovat neutrofily umírající apoptózou. Tato funkce byla dříve popsána u C1q. Navzdory strukturním podobnostem SP-A či SP-D nemůžou nahradit C1q při klasické aktivaci komplementu.\n\nSoučástí obrany proti patogenům v plicích jsou surfaktanty SP-A a SP-D i komplement. SP-A a SP-D deficientní myši jsou citlivé k bakteriální i virové infekci v plicích. Aktivovaný komplement produkuje prozánětlivé molekuly (anafylatoxiny) – ty mohou mít v plicích nežádoucí škodlivé účinky, proto je snaha organismu zbytečně komplement neaktivovat.\nZa normálních podmínek plicní surfaktanty zvyšují fagocytózu rozpoznaných mikroorganismů a tím snižují potřebu aktivovat komplement.\nInterakce SP-A a C1q reguluje aktivaci komplementu zprostředkovanou C1q dvěma různými mechanismy.\n\nSchopnost inhibovat klasickou cestu aktivace komplementu je specifická pro SP-A. Zdá se, že zabránění poskládání C1 komplexu je běžným mechanismem inhibice komplementu v raných stádiích. Regulace aktivity komplementu spočívá v tom, zda je C1q volný, nebo navázaný na C1r a C1s.\n\nPovrchové molekuly patogenů mohou indukovat alternativní cestu aktivace komplementu. Aktivace klasickou i lektinovou drahou rovněž aktivuje alternativní cestu (pozitivní zpětná smyčka zvyšující efekt komplementu spuštěného klasickou či lektinovou cestou). Experimenty ukázaly, že alternativní cesta může být zprostředkována MBL.\n\nC-lektin SP-A má protizánětlivé účinky. Jeho role v plicích má protektivní charakter – inhibuje produkci prozánětlivých cytokinů, které by jinak plíce poškozovaly a zároveň inhibuje aktivaci komplementu.\nSP-A a SP-D modulují produkci cytokinů (TNFα), kyslíkových a dusíkových radikálů (ROS a NOS buňka užívá k zabití fagocytované buňky). Plicní surfaktanty mohou navíc působit jako chemoatraktanty pro neutrofily a monocyty.\nSP-A a SP-D jsou schopny utlumit indukci zánětu zprostředkovanou lipopolysacharidem (LPS) a to několika drahami.\n\nSP-A a SP-D mohou v závislosti na orientaci zvyšovat či snižovat produkci inhibičního mediátoru. SP-A a SP-D vážou prostřednictvím své CRD domény signální regulační protein α (SIRPα) a iniciují signální dráhu ústící zablokováním produkce prozánětlivého mediátoru. Zatímco vazbou kolagenové domény na kalretikulin/CD91 stimulují produkci prozánětlivého mediátoru.\n\nPřidáme-li MBL do krve MBL deficientních jedinců, sekrece tumor nekrotizujícího faktoru (TNFα) se v odpověď na infekci Neisseria meningitidis sníží. MBL indukovaná změna sekrece IL-6 a IL-8 (pozitivní – negativní) je závislá na koncentraci MBL.\n\nKolektiny plic SP-A a SP-D tlumí alergické reakce, např. inhibicí vazby IgE na alergeny, supresí uvolňování histaminu z basofilů či inhibicí proliferace lymfocytů.\n\nSP-A inhibuje diferenciaci nezralých dendritických buněk a na zralé. \"In vitro\" SP-A i SP-D zastavují proliferaci T lymfocytů v souvislosti se sníženou produkcí IL-2.\n\nSP-A chrání plicní epiteliální buňky typu II před apoptózou. MBL, SP-A a SP-D stimulují makrofágy k rychlé likvidaci apoptotických buněk.\n\n"}
{"id": "838406", "url": "https://cs.wikipedia.org/wiki?curid=838406", "title": "Katar na Letních olympijských hrách 2000", "text": "Katar na Letních olympijských hrách 2000\n\nKatar se účastnil Letní olympiády 2000. Zastupovalo ho 17 sportovců (17 mužů a žen 0) v 5 sportech.\n\n"}
{"id": "838407", "url": "https://cs.wikipedia.org/wiki?curid=838407", "title": "Karel Urbánek (fotbalista)", "text": "Karel Urbánek (fotbalista)\n\nKarel Urbánek (14. dubna 1972 - 11. května 2007) byl český fotbalista, obránce.\n\nV československé a české lize hrál za SK Hradec Králové, FC Petra Drnovice a FK Jablonec. V československé a české lize nastoupil ve 167 utkáních a dal 6 gólů. Ve slovenské lize nastoupil za 1. FC Košice v 6 tukáních. Dále hrál v ruské lize za Lokomotiv Nižný Novgorod a v české druhé lize za FC Tescoma Zlín a FK Varnsdorf. Vítěz Českého poháru 1995 s SK Hradec Králové. Byl reprezentantem Československa do 21 let. V evropských pohárech nastoupil v 5 utkáních.\n\n"}
{"id": "838408", "url": "https://cs.wikipedia.org/wiki?curid=838408", "title": "Katar na Letních olympijských hrách 1992", "text": "Katar na Letních olympijských hrách 1992\n\nKatar se účastnil Letní olympiády 1992. Zastupovalo ho 28 sportovců (28 mužů a 0 žen) ve 2 sportech.\n\n"}
{"id": "838410", "url": "https://cs.wikipedia.org/wiki?curid=838410", "title": "Kismaayo", "text": "Kismaayo\n\nKismaayo ( – \"Kísmájú\", ) je přístavní město v somálském regionu Jižní Džuba. Leží 528 kilometrů jihozápadně od Mogadiša nedaleko ústí řeky Džuby do Indického oceánu. Má přes 180 tisíc obyvatel.\n\nDo září 2012 bylo Kismaayo ovládáno militantními islamisty z aš-Šabábu a jako takové se několikrát (v květnu a září) stalo terčem ostřelování z lodí keňského námořnictva. Ráno 28. září 2012 se u města vylodily keňské a somálské jednotky a aš-Šabáb se stáhnul.\n"}
{"id": "838415", "url": "https://cs.wikipedia.org/wiki?curid=838415", "title": "Polák (příjmení)", "text": "Polák (příjmení)\n\nPříjmení Polák či Poláková mělo v roce 2011 v Česku 14 092 osob. Podobná příjmení \"Polách\" nebo \"Poláchová\" má 3 007 osob, \"Polach\" nebo \"Polachová\" 833 osob a \"Polak\" nebo \"Polaková\" má 151 osob.\n\n\n\n"}
{"id": "838416", "url": "https://cs.wikipedia.org/wiki?curid=838416", "title": "Peter Fecko", "text": "Peter Fecko\n\nPeter Fecko (* 27. května 1953) je bývalý slovenský fotbalista, záložník. Po skončení aktivní kariéry působí jako trenér v nižších soutěžích. Jeho otcem je fotbalový reprezentant a trenér František Feczko.\n\nHrál za Lokomotivu Košice. V československé lize nastoupil ve 300 utkáních a dal 78 gólů. Dále hrál za Duklu Banská Bystrica, SKN St. Pölten a Aris Limassol. V lize debutoval v 17 letech v roce 1971 proti Spartě. Vítěz Československého a Slovenského poháru 1978/79, vítěz Slovenského a finalista Československého poháru 1976/77 a 1984/85. Dorostenecký mistr Československa 1970/71. Za olympijský výběr nastoupil ve 2 utkáních. Za juniorskou reprezentaci nastoupil ve 3 utkáních a dal 2 góly. V Poháru vítězů pohárů nastoupil v 8 utkních a v Poháru UEFA ve 2 utkáních.\n\n\n"}
{"id": "838418", "url": "https://cs.wikipedia.org/wiki?curid=838418", "title": "Zdeno Kosť", "text": "Zdeno Kosť\n\nZdeno Kosť (* 1. října 1955) je bývalý slovenský fotbalista, obránce.\n\nHrál za Lokomotivu Košice. V československé lize nastoupil v 93 utkáních a dal 1 gól.\n\n\n"}
{"id": "838425", "url": "https://cs.wikipedia.org/wiki?curid=838425", "title": "Mozarabský ritus", "text": "Mozarabský ritus\n\nMozarabský ritus (zvaná též \"mozarabská liturgie\", \"západogótská liturgie\" nebo \"starošpanělská liturgie\") je liturgický ritus římskokatolické církve a (anglikánské) Reformované episkopální církve Španělska, jenž se vyvinul na Iberském poloostrově a dodnes je praktikován na několika místech Španělska. Zřídka je možné se setkat také s označením \"toledský\" nebo \"isidoriánský ritus\" (podle Isidora Sevillského).\n\n\n"}
{"id": "838427", "url": "https://cs.wikipedia.org/wiki?curid=838427", "title": "Eduard Kováč", "text": "Eduard Kováč\n\nEduard Kováč (* 18. listopadu 1960) je bývalý slovenský fotbalista, obránce.\n\nV československé lize hrál za Lokomotivu Košice a ZVL Žilina. V čerskoslovenské lize nastoupil ve 118 utkáních a dal 5 gólů. Dále hrál za VTJ Tábor a 1. FC Košice.\n\n"}
{"id": "838443", "url": "https://cs.wikipedia.org/wiki?curid=838443", "title": "Alojz Fedor", "text": "Alojz Fedor\n\nAlojz Fedor (* 10. srpna 1959) je bývalý slovenský fotbalista. Po skončení aktivní kariéry působí jako trenér v nižších soutěžích a trenér mládeže.\n\nV československé lize hrál za Lokomotivu Košice. V čerskoslovenské lize nastoupil v 56 utkáních a dal 2 góly. Dále hrál za ZŤS Košice.\n\n"}
{"id": "838445", "url": "https://cs.wikipedia.org/wiki?curid=838445", "title": "Kazachstán na Letních olympijských hrách 2008", "text": "Kazachstán na Letních olympijských hrách 2008\n\nKazachstán na Letních olympijských hrách v roce 2008 zastupovala výprava 132 sportovců v 22 sportech.\n\n"}
{"id": "838448", "url": "https://cs.wikipedia.org/wiki?curid=838448", "title": "Ján Máčaj", "text": "Ján Máčaj\n\nJán Máčaj (* 28. dubna 1957) je bývalý slovenský fotbalista, obránce.\n\nHrál za Dukla Banská Bystrica a Lokomotivu Košice. V československé lize nastoupil v 69 utkáních a dal 2 góly.\n\n"}
{"id": "838454", "url": "https://cs.wikipedia.org/wiki?curid=838454", "title": "Dra Abú el-Naga", "text": "Dra Abú el-Naga\n\nDra Abú el-Naga je lokalita nacházející se na západním břehu řeky Nil nedaleko egyptského města Luxor. Tato archeologická oblast leží severně od nekropole Asasif na okraji skalní kotliny nedaleko Dér el-Bahrí.\n\nTato nekropole byla v období 17. dynastie využívána jako královské pohřebiště. Pravděpodobně se zde nachází hrobka faraona Amenhotepa I. V období Nové říše sloužilo pohřebiště jako hřbitov pro thébské úředníky. Později byl na kopci nad tímto hřbitovem postaven koptský klášter Dér el-Bachít.\n"}
{"id": "838456", "url": "https://cs.wikipedia.org/wiki?curid=838456", "title": "Ludvík Úbl", "text": "Ludvík Úbl\n\nLudvík Úbl (* 30. dubna 1921 Vacovy) byl český a československý diplomat a politik, v době pražského jara a počátku normalizace státní tajemník v ministerstvu zahraničního obchodu ČSSR.\n\nV období let 1945–1949 vystudoval Vysokou školu obchodní v Praze. Předtím byl v letech 1941–1945 cizojazyčným korespondentem ve firmě Mannesmann. V období let 1949–1951 působil jako obchodní referent firmy Ferromet. V letech 1951–1954 pracoval v obchodním oddělení československého velvyslanectví v Bernu. V letech 1959–1961 zastával post obchodního rady československého velvyslanectví v Teheránu. Od roku 1961 do roku 1963 zastával funkci generálního ředitele hlavní technické správy ministerstva zahraničního obchodu a v letech 1963–1968 působil coby 1. náměstek ministerstva zahraničního obchodu.\nV lednu 1969 získal vládní post v československé druhé vládě Oldřicha Černíka jako státní tajemník v ministerstvu zahraničního obchodu ČSSR. Portfolio si udržel do září 1969.\n\n"}
{"id": "838464", "url": "https://cs.wikipedia.org/wiki?curid=838464", "title": "Vlasta Brablcová", "text": "Vlasta Brablcová\n\nVlasta Brablcová (* 20. prosince 1922 Sezemice) byla česká a československá politička KSČ, v době pražského jara a počátku normalizace státní tajemnice v ministerstvu práce a soc. věcí ČSSR.\n\nV období let 1943–1945 pracovala v zdravotnickém ústavu hlavního města Prahy. V roce 1948 se stala členkou KSČ. Roku 1949 absolvovala Vysokou školu politickou a sociální v Praze. Do roku 1950 pracovala na ministerstvu práce a sociální péče. V období let 1955–1956 byla ekonomkou ve \"Výzkumném ústavu strojů chladicích a potravinářských\" v Praze. Od roku 1956 byla zaměstnána jako odborná asistentka politické ekonomie na Vysokém učení technickém v Brně. K roku 1969 se uvádí na postu členky předsednictva Československého svazu žen. Publikovala odborné práce o životním stylu.\nV lednu 1969 získala vládní post v československé druhé vládě Oldřicha Černíka jako státní tajemnice v ministerstvu práce a soc. věcí ČSSR. Portfolio si udržela i v třetí vládě Oldřicha Černíka do ledna 1970.\n\n"}
{"id": "838466", "url": "https://cs.wikipedia.org/wiki?curid=838466", "title": "Kazachstán na Letních olympijských hrách 2004", "text": "Kazachstán na Letních olympijských hrách 2004\n\nKazachstán na Letních olympijských hrách v roce 2004.\n\n"}
{"id": "838467", "url": "https://cs.wikipedia.org/wiki?curid=838467", "title": "Dadák", "text": "Dadák\n\nVýraz Dadák je:\n"}
{"id": "838477", "url": "https://cs.wikipedia.org/wiki?curid=838477", "title": "Václav Dvořák (politik)", "text": "Václav Dvořák (politik)\n\nVáclav Dvořák byl český a československý generál Československé lidové armády a politik, v době pražského jara a počátku normalizace státní tajemník v ministerstvu národní obrany ČSSR.\n\nByl důstojníkem Československé lidové armády. V květnu 1966 byl povýšen na generálporučíka. Tehdy působil jako náčelník vojenkohospodářské správy a náměstek předsedy Státní plánovací komise. V březnu 1968 byl navrhován na post ministra národní obrany ČSSR, ale kvůli zachování poměru mezi českými a slovenskými členy vlády získal tuto funkci Slovák Martin Dzúr.\n\n16. ledna 1969 získal (s několikatýdenním odstupem od jmenování vlády) vládní post v československé druhé vládě Oldřicha Černíka jako státní tajemník v ministerstvu národní obrany ČSSR. Portfolio si udržel i v následující třetí vládě Oldřicha Černíka do ledna 1970.\n"}
{"id": "838478", "url": "https://cs.wikipedia.org/wiki?curid=838478", "title": "Fluorofor", "text": "Fluorofor\n\nFluorofor je molekula, která po osvícení světlem určité vlnové délky absorbuje energii tohoto záření a prakticky okamžitě ji ztratí emisí záření o delší vlnové délce. Tomuto jevu se říká fluorescence. Fluoroforem může být malá molekula, typicky organická sloučenina s aromatickým jádrem, nebo i celý protein (např. GFP).\n\nFluorofor bývá nejčastěji kovalentně připojen k makromolekule, kde slouží jako značka, kterou lze detekovat. Takovými makromolekulami mohou být například protilátky, nukleové kyseliny nebo peptidy. V řadě metod jsou využívány ke značení tkání, buněk nebo materiálů. Mezi nejznámější fluorofory patří například fluoresceinisothiokyanát (FITC) nebo fluorofory odvozené od rhodaminu (TRITC), kumarinu nebo cyaninu. Nové generace fluoroforů jsou zpravidla účinnější než tradiční fluorofory se srovnatelnou excitací a emisí. Jsou stabilnější na světle, jasnější a méně pH senzitivní.\n\nVětšina fluoroforů jsou malé organické molekuly o velikosti 20–100 atomů (200–1 000 daltonů – molekulová hmotnost může být i vyšší podle toho, zda jsou přítomny modifikace nebo další konjugované molekuly). Existují však i výrazně větší přírodní fluorofory. Jedná se o proteiny – například zelený fluorescenční protein (green fluorescent protein – GFP), který má molekulovou hmotnost 27 kDa nebo fykoerythrin (phycoerythrine – PE) a allofykocyanin (allofycocyanin – APC), které mají molekulovou hmotnost až 240 kDa.\n\nFluorofory lze využívat samostatně, nebo mohou být fluorescenčním motivem jiného funkčního systému. Na základě struktury se fluorofory dělí do čtyř základních skupin – proteiny a peptidy, malé organické molekuly, syntetické oligomery a polymery, multimolekulové systémy. Fluorescenční proteiny, jako jsou například zelený (GFP), žlutý (YFP) nebo červený (RFP) fluorescenční protein, mohou být spojovány s jiným studovaným proteinem. Dohromady tak lze vytvořit fúzní protein, který je syntetizován buňkami po transfekci příslušným plazmidem. Takový fúzní protein tak usnadňuje vizualizaci a studium jiného studovaného proteinu. \n\n\nFluorofory mají významné využití například v průtokové cytometrii. Protilátky konjugované s různými fluorofory jsou využívány k detekci extracelulárních i intracelulárních molekul nejrůznějšího typu – proteiny, peptidy, cytokiny, cytoskelet, buněčné jádro, DNA apod. Takto značená protilátka se naváže na příslušnou molekulu, ke které je specifická, a následně může být detekována. K detekci se využívá průtokový cytometr, který prostřednictvím laseru excituje fluorofor. Každý fluorofor má charakteristické excitační a emisní spektrum. Ta jsou detekována detektorem. Emisní spektra různých fluoroforů se mohou překrývat, proto je důležité zvolit vhodnou kombinaci fluoroforů pro daný experiment. Při navrhování experimentů je praktické využít software Spectra Viewer, který bývá dostupný online na stránkách řady biotechnologických firem.\n"}
{"id": "838479", "url": "https://cs.wikipedia.org/wiki?curid=838479", "title": "Kazachstán na Letních olympijských hrách 2000", "text": "Kazachstán na Letních olympijských hrách 2000\n\nNa Letních olympijských hrách v roce 2000 se za Kazachstán zúčastnilo celkem 130 lidí, 86 mužů a 44 žen.\n\n"}
{"id": "838480", "url": "https://cs.wikipedia.org/wiki?curid=838480", "title": "Evanescentní vlna", "text": "Evanescentní vlna\n\nEvanescentní vlna je typ elektromagnetické vlny. Vzniká na hranici prostředí, do nějž běžné vlnění nemůže proniknout. Postupuje podél rozhraní. Její intenzita exponenciálně klesá se vzdáleností od rozhraní a její dosah tak je obvykle nejvíce v řádu stovek nanometrů. Pokud se do této vzdálenosti prostředí jistým způsobem změní, umožní to šíření běžného vlnění (podle řešení Maxwellových rovnic). Dochází tak k přeměně evanescentní vlny v běžnou a jedná se tak o klasický tunelový jev. Spin fotonů se v evanescentní vlně projevuje jinak než v běžné. Příkladem je totální odraz na hranici prostředí s různým indexem lomu, při němž elektromagnetické vlnění do prostředí s nižším indexem lomu proniká pouze ve formě evanescentní vlny. Evanescentní vlna vzniká také při lomu, pokud světlo dopadá pod mezním úhlem.\n"}
{"id": "838484", "url": "https://cs.wikipedia.org/wiki?curid=838484", "title": "Graphisoft", "text": "Graphisoft\n\nGraphisoft SE je společností, která vyvíjí softwarové produkty pro architekty, inženýry, interiérové designery, urbanisty a územní plánovače. Je jedním z nejvýznamnějších výrobců CAD a BIM softwaru. Produkty Graphisoftu používá přes 100 000 uživatelů po celém světě. Společnost se zabývá především vývojem Informačního modelu budovy, tedy zkráceně BIM. Graphisoft tuto technologii nazývá virtuální budova – Virtual BuildingTM. Technologie spočívá na bázi počítačového modelu reprezentujícího stavbu, sestávajícího z „reálných“ konstrukčních prvků jako jsou zdi, sloupy, desky, okna a dveře. Tyto se zobrazují ve 3D jako reálný model, ve 2D jako výkresy dle zvyklostí a norem, ve výkazech jako jednotlivé položky s údaji, které je popisují. Graphisoft sídlí v Graphisoft Parku v maďarské Budapešti. Dceřiné pobočky Graphisoftu se nacházejí v Německu, USA, Velké Británii, Španělsku a Japonsku. Nejznámějším a nejrozšířenějším produktem této společnosti je ArchiCAD, architektonický CAD a BIM software vyvíjený od roku 1984 pro platformu Windows i Mac. Exkluzivním partnerem pro Českou republiku je Centrum pro podporu počítačové grafiky ČR s.r.o. (CEGRA). Společnost Graphisoft byla zakoupena v roce 2007 na budapešťské burze firmou Nemetschek AG\n\nPrvním výrazným úspěchem firmy Graphisoft bylo zavedení ArchiCADU a tedy Informačního modelu budovy v roce 1987. ArchiCAD je od té doby vlajkovým produktem Graphisoftu. První verze ArchiCADU umožňovala architektům kreslit stěny, okna, dveře, desky a střechy – tyto funkce jsou dodnes základem každého BIM architektonického softwaru. Následující verze ArchiCADU postupně představily další možnosti BIM modelování jako například TeamWork, který umožňuje pracovat paralelně několika architektům a profesím na jednom modelu.\n\nArchiCAD je komplexní nástroj pro architekty a projektanty. Umožňuje pracovat ve 2D a zároveň ve 3D. Slouží ke zpracování projektové dokumentace všech stupňů včetně správy dokumentů a týmové spolupráce, umožňuje vytváření vizualizací, trojrozměrných objektů a detailní technické dokumentace. ArchiCAD je připraven k používání hned, jakmile je nainstalován.\n\nTZB modelář slouží pro vytvoření, úpravu nebo import trojrozměrných TZB rozvodů a konstrukcí (vzduchotechnika, rozvod vod a odpadů, elektroinstalace) a umožňuje koordinovat jednotlivé profese v rámci jedné virtuální budovy. TZB modelář je ovládán prostřednictvím uživatelského rozhraní obdobného ArchiCADu.\n\nZa pomoci programu Graphisoft EcoDesigner může architekt snadno analyzovat již v úvodních fázích projektu energetickou náročnost svého návrhu. Díky přesným a přitom jednoduše a rychle získaným údajům dokáže projektant dostát požadavkům norem a vyjít vstříc nárokům klienta na co nejnižší náklady na provoz budovy.\n\nBIMx (původně Virtual Building Explorer) je interaktivní, 3D prezentační nástroj pro architekty. Umožňuje prezentaci celého modelu budovy, bez toho aniž by bylo nutné instalovat ArchiCAD nebo jiný BIM software. Navigace ve 3D probíhá v reálném čase.\n\n\n"}
{"id": "838486", "url": "https://cs.wikipedia.org/wiki?curid=838486", "title": "Karel Kurka", "text": "Karel Kurka\n\nKarel Kurka (28. dubna 1922 Trnava – 11. června 2007 Žamberk) byl český a československý diplomat a politik, na počátku normalizace státní tajemník v ministerstvu zahraničních věcí ČSSR.\n\nStudoval gymnázium (maturita 1942), v roce 1944 byl totálně nasazen. V letech 1945–1948 studoval Vysokou školu ekonomickou v Praze, kterou dokončil dálkově. Od 1945 byl členem KSČ, působil jako tajemník OV KSČ v Praze IV-Zbraslavi. V letech 1950–51 absolvoval Ústřední politickou školu při ÚV KSČ. V letech 1953–1959 byl náměstkem ministra zahraničních věcí pro věci hospodářské, v letech 1959–1962 působil jako stálý delegát při OSN a v letech 1962–1968 na postu náměstka ministra zahraničních věcí ČSSR. V letech 1968–1969 zastával funkci velvyslance ČSSR v Rumunsku.\n\nV říjnu 1969 získal (s několikatýdenním odstupem po jmenování vlády) vládní post v československé třetí vládě Oldřicha Černíka jako státní tajemník v ministerstvu zahraničních věcí ČSSR. Portfolio si udržel do ledna 1970. I pak působil v tomto rezortu. V letech 1970–1971 coby 1. náměstek ministra zahraničních věcí. V období let 1971–1976 byl velvyslancem Československa v Pekingu a v letech 1976–1981 vedl Ústav mezinárodních vztahů. Funkce byl zproštěn na vlastní žádost, protože musel pečovat o manželku. V období let 1981–1984 ještě působil jako vedoucí vědeckotechnický pracovník v Ústavu mezinárodních vztahů. Roku 1984 odešel do penze.\n\n"}
{"id": "838487", "url": "https://cs.wikipedia.org/wiki?curid=838487", "title": "Rozptylová funkce", "text": "Rozptylová funkce\n\nRozptylová funkce () popisuje tvar, do nějž se v zobrazovacím systému (jako mikroskop či dalekohled) vykreslí bodový zdroj světla. Při zobrazení v ploše ji popisuje Airyho funkce. Sestává z nejintenzivnějšího maxima prvního řádu, okolo nějž jsou výrazně méně intenzivní maxima vyšších řádů, tzv. Airyho disky.\n"}
{"id": "838491", "url": "https://cs.wikipedia.org/wiki?curid=838491", "title": "Kazachstán na Letních olympijských hrách 1996", "text": "Kazachstán na Letních olympijských hrách 1996\n\nKazachstán na Letních olympijských hrách v roce 1996.\n\n"}
{"id": "838496", "url": "https://cs.wikipedia.org/wiki?curid=838496", "title": "Jaroslav Knížka", "text": "Jaroslav Knížka\n\nJaroslav Knížka (25. července 1916 Stehelčeves – 15. listopadu 1990 Praha) byl československý inženýr a politik KSČ z českých zemí, působící na Slovensku, od 60. let první ředitel Východoslovenských železáren a poslanec Slovenské národní rady, na počátku normalizace ministr - předseda Výboru pro dopravu vlády Československé socialistické republiky.\n\nVystudoval Vysokou školu inženýrského stavitelství na ČVUT v Praze. Mezi lety 1939 a 1943 byl vězněn v koncentračním táboře Sachsenhausen, po propuštění pracoval jako horník na Kladně. V letech 1946–1951 působil v Poldině huti (tehdy SONP Kladno). V letech 1951–1953 zastával funkci vedoucího výstavby a hlavního inženýra HUKO v Košicích.\n\nV roce 1960 patřil do skupiny českých inženýrů a technických odborníků, kteří byli vysláni na Slovensko za účelem přípravy výstavby a rozjezdu obřího hutního komplexu Východoslovenské železárny. Stal se pak prvním ředitelem tohoto podniku.\n\nVe volbách v roce 1960 a opětovně ve volbách v roce 1964 byl zvolen do Slovenské národní rady. V letech 1960-1968 se uvádí jako účastník zasedání Ústředního výboru Komunistické strany Slovenska.\nV září 1969 byl jmenován členem československé třetí vlády Oldřicha Černíka jako ministr - předseda Výboru pro dopravu. Tuto funkci si udržel i po výměně v čele vlády v první vládě Lubomíra Štrougala až do ledna 1971, kdy byly výboru československé vlády zrušeny a nahrazeny běžnými ministerstvy.\n\nV březnu 1971 přešel na ministerstvo zahraničních věcí, kde byl jmenován velvyslancem ČSSR při Úřadovně OSN v Ženevě, kde působil do listopadu 1975. V letech 1976-78 byl velvyslancem v Řecku a k 1. listopadu 1978 byl jmenován prvním náměstkem ministra Bohuslava Chňoupka, kterým zůstal až do svého penzionování v roce 1982.\n"}
{"id": "838501", "url": "https://cs.wikipedia.org/wiki?curid=838501", "title": "Andy Williams", "text": "Andy Williams\n\nAndy Williams (* jako Howard Andrew Williams; 3. prosince 1927 Wall Lake, Iowa, USA – 25. září 2012 Branson, Missouri, USA) byl americký zpěvák a herec.\n\nJeho rodiče byli Jay Emerson a Florence Williams. Měl tři starší bratry, Boba, Dona a Dicka. V roce 1938 založil spolu s bratry soubor The Williams Brothers. Získal diplom na Western Hills High School v Cincinnati.\n\nZískal několik zlatých i platinových desek.\n\n"}
{"id": "838510", "url": "https://cs.wikipedia.org/wiki?curid=838510", "title": "Štefan Šutka", "text": "Štefan Šutka\n\nŠtefan Šutka (30. října 1921 Veľké Vozokany – 20. června 1994 Bratislava) byl slovenský a československý politik KSČ za normalizace slovenský ministr dopravy a pak ministr dopravy Československé socialistické republiky.\n\nVystudoval střední školu a v letech 1946–1949 právnickou fakultu Slovenské univerzity v Bratislavě. Později ještě získal v letech 1953–1959 vzdělání na Vysoké škole ekonomické v Bratislavě. V roce 1958 také dokončil dvouleté doplňkové studium na Vysoké škole dopravní v Žilině. V období let 1948–1969 působil na vysokých postech v Československých státních drahách. Bylo mu uděleno Vyznamenání Za zásluhy o výstavbu.\n\nV letech 1968–1970 se uvádí jako účastník zasedání Ústředního výboru Komunistické strany Slovenska. Po provedení federalizace Československa se podílel na budování slovenského ministerstva dopravy a spojů, kam nastoupil jako náměstek ministra.\n\nOd října 1969 do ledna 1971 byl slovenským ministrem dopravy, pošt a telekomunikací ve vládě Petera Colotky. V lednu 1971 se stal ministrem dopravy v československé první vládě Lubomíra Štrougala, přičemž toto porfolio si udržel i v následující druhé vládě Lubomíra Štrougala až do listopadu 1975.\n\nOd roku 1976 až do odchodu do penze roku 1981 zastával post velvyslance ČSSR v Norsku.\n\n"}
{"id": "838511", "url": "https://cs.wikipedia.org/wiki?curid=838511", "title": "Vignale Monferrato", "text": "Vignale Monferrato\n\nVignale Monferrato je italská obec v provincii Alessandria v oblasti Piemont.\n\nK 31. prosinci 2011 zde žilo 1 073 obyvatel.\n\nAltavilla Monferrato, Camagna Monferrato, Casorzo, Cuccaro Monferrato, Frassinello Monferrato, Fubine, Olivola\n"}
{"id": "838514", "url": "https://cs.wikipedia.org/wiki?curid=838514", "title": "Hřib hnědofialový", "text": "Hřib hnědofialový\n\nHřib hnědofialový (\"Boletus separans\" ) je vzácná houba z čeledi hřibovitých. Je jedlý a spadá mezi tzv. pravé hřiby.\n\n\nNázory mykologů na klasifikaci hřibu hnědofialového nejsou zcela jednotné. Existuje totiž možnost, že alespoň část takto identifikovaných plodnic může ve skutečnosti být forma hřibu borového rostoucí pod listnatými stromy (především buky).\n\nKlobouk dosahuje 50 - 150 milimetrů, povrch plstnatý, šedohnědý, na okraji s fialovým nebo hnědofialovým nádechem; v mládí často okrově skvrnitý\n\nTřeň je břichatý, okrově hnědý s červenavým nádechem, horní polovinu kryje bílá síťka.\n\nDužnina je barevně neměnná, bělavá, příjemně hřibovitě vonící.\n\nVelmi vzácný, roste jednotlivě nebo v malých skupinách v listnatých a smíšených lesích. Je vázaný na buky, duby a kaštanovník setý.\n\nHoubaři jej často zaměňují za hřib dubový, vzhledově podobný může být hřib borový.\n\n"}
{"id": "838517", "url": "https://cs.wikipedia.org/wiki?curid=838517", "title": "LostFellas", "text": "LostFellas\n\nLostfellas je česká freeware adventura z roku 2009. Autorem hry je Jakub Dvořák. Hra bývá svým stylem srovnávána s populární sérií her Život není krásný, přestože se autor snažil, aby si hry podobné nebyly. Hra obsahuje dabing od skupiny Perla Group.\n\nHra sleduje osudy Petera Browna, který dluží 100 000 dolarů chicagskému mafiánovi, a tak se vydává z Las Vegas, aby splatil svůj dluh. Nedaleko městečka Superior se mu však rozbije auto a musí tedy najít mechanika, který by mu auto opravil. Díky tomu se však dostává do problémů.\n\n"}
{"id": "838520", "url": "https://cs.wikipedia.org/wiki?curid=838520", "title": "Breakbeat hardcore", "text": "Breakbeat hardcore\n\nBreakbeat hardcore je odvozeninou žánrů acid house, techno a New beat, která vznikla koncem 80. a začátkem 90. let 20. století. Kombinuje rytmy four-to-the-floor s lámanými beaty a je spojen s britskou rave scénou. Větší popularitu tomuto žánru přinesly skupiny jako The Prodigy či Altern-8.\n\n\n"}
{"id": "838525", "url": "https://cs.wikipedia.org/wiki?curid=838525", "title": "Vlastimil Chalupa", "text": "Vlastimil Chalupa\n\nVlastimil Chalupa (* 17. října 1919 Ratenice) byl český a československý politik KSČ za normalizace ministr spojů Československé socialistické republiky.\n\nVystudoval reálku na Žižkově, pak vyšší odbornou školu sdělovací techniky, vojenskopolitické učiliště Josefa Hakena a Vysokou školu dopravní v Žilině. Od roku 1952 působil až do roku 1969 ve státní správě, postupně na vedoucích pozicích v oboru spojů. V roce 1970 se stal náměstkem československého ministra - předsedy výboru pro pošty a telekomunikace, od roku 1971 (po zrušení vládních výborů) náměstkem ministra spojů.\nV květnu 1971 se stal ministrem spojů v československé první vládě Lubomíra Štrougala, přičemž toto porfolio si udržel i v následující druhé vládě Lubomíra Štrougala, třetí vládě Lubomíra Štrougala a čtvrté vládě Lubomíra Štrougala až do května 1986.\n"}
{"id": "838526", "url": "https://cs.wikipedia.org/wiki?curid=838526", "title": "Foxtrot (album)", "text": "Foxtrot (album)\n\nFoxtrot je čtvrté studiové album britské progresivní rockové skupiny Genesis. Jeho nahrávání probíhalo ve studiích Island v Londýně v srpnu 1972 a vyšlo v říjnu téhož roku u vydavatelství Charisma/Virgin/Atlantic Records. Album produkoval David Hitchcock.\n\nAutory všech skladeb jsou Tony Banks, Phil Collins, Peter Gabriel, Steve Hackett a Mike Rutherford.\n"}
{"id": "838530", "url": "https://cs.wikipedia.org/wiki?curid=838530", "title": "Altavilla Monferrato", "text": "Altavilla Monferrato\n\nAltavilla Monferrato je italská obec v provincii Alessandria v oblasti Piemont.\n\nK 31. prosinci 2011 zde žilo 501 obyvatel.\n\nCasorzo, Felizzano, Fubine, Montemagno, Viarigi, Vignale Monferrato\n"}
{"id": "838533", "url": "https://cs.wikipedia.org/wiki?curid=838533", "title": "Vladimír Janza", "text": "Vladimír Janza\n\nVladimír Janza (* 10. března 1929 Žilina) byl slovenský a československý politik KSČ, za normalizace ministr - místopředseda Státní plánovací komise Československé socialistické republiky.\n\nPůsobil jako ekonom a publikoval odborné práce. V prosinci 1973 se stal ministrem - místopředsedou Státní plánovací komise v československé druhé vládě Lubomíra Štrougala, přičemž toto porfolio si udržel i v následující třetí vládě Lubomíra Štrougala, čtvrté vládě Lubomíra Štrougala a páté vládě Lubomíra Štrougala až do dubna 1988.\n\nV letech 1977-1985 se uvádí jako účastník zasedání Ústředního výboru Komunistické strany Slovenska.\n"}
{"id": "838534", "url": "https://cs.wikipedia.org/wiki?curid=838534", "title": "A Trick of the Tail", "text": "A Trick of the Tail\n\nA Trick of the Tail je sedmé studiové album britské progresivní rockové skupiny Genesis. Jeho nahrávání probíhalo od října do listopadu 1975 v Trident Studios. Album pak vyšlo v únoru 1976 u vydavatelství Charisma/Virgin/Atco Records. Album produkoval David Hentschel se skupinou Genesis a jedná se o první album této skupiny, na kterém se nepodílel její zakládající člen, zpěvák Peter Gabriel. Zpěvu se ujal bubeník Phil Collins, který na albu rovněž hraje na bicí. Při následném turné na podporu alba se u bicích střídal s Billem Brufordem.\n\n"}
{"id": "838542", "url": "https://cs.wikipedia.org/wiki?curid=838542", "title": "Jiří Jíra", "text": "Jiří Jíra\n\nJiří Jíra (* 14. dubna 1929 Kukleny) byl český a československý politik KSČ za normalizace ministr spojů Československé socialistické republiky.\n\nVystudoval střední školu a pak roku 1948 vstoupil do Československé lidové armády, kde v letech 1959–1971 působil na různých velitelských postech. V roce 1951 vstoupil do KSČ. Absolvoval Vojenskou akademii Antonína Zápotockého v Brně a postgraduální kurzy pro řídící pracovníky v Sovětském svazu. Roku 1972 se stal náměstkem ministra spojů. Zastupoval ČSSR v radě mezinárodní organizace Intersputnik. V KSČ se angažoval na místní a okresní úrovni. Byl členem okresního výboru KSČ. V letech 1962–1966 rovněž působil jako poslanec ONV. Od roku 1976 byl členem předsednictva OV KSČ Praha 3. Zasedal v národohospodářské komisi Ústředního výboru Komunistické strany Československa. Bylo mu uděleno Vyznamenání Za zásluhy o výstavbu a Řád rudé hvězdy.\n\nV červnu 1986 se stal ministrem spojů v československé páté vládě Lubomíra Štrougala. Porfolio si udržel do konce funkčního období této vlády v dubnu 1988. V lednu 1988 poté, co Československo navštívil německý kancléř Helmut Kohl, nařídil Jíra ukončil rušení signálu (západo)německé rozhlasové stanice Deutschlandfunk. Působil jako vedoucí československé delegace ve stálé komisi Rady vzájemné hospodářské pomoci pro telekomunikace a pošty.\n\n"}
{"id": "838543", "url": "https://cs.wikipedia.org/wiki?curid=838543", "title": "Seznam řek ve Švédsku", "text": "Seznam řek ve Švédsku\n\nSeznam řek ve Švédsku (švédsky řeka nebo ) obsahuje řeky, které mají na území Švédska délku 100 km a více a také některé kratší.\n"}
{"id": "838546", "url": "https://cs.wikipedia.org/wiki?curid=838546", "title": "Ladislav Luhový", "text": "Ladislav Luhový\n\nLadislav Luhový (* 8. dubna 1931 Púchov) byl slovenský a československý politik KSČ, za normalizace ministr všeobecného strojírenství Československé socialistické republiky.\n\nVyučil se a nastoupil jako soustružník do \"Závodů Klementa Gottwalda Považská Bystrica\". Později absolvoval Slovenskou vysokou školu technickou v Bratislavě. Prodělal praxi v podniku Závody V. I. Lenina v Plzni a SONP Kladno a pak se stal mistrem v \"Strojírenských a metalurgických závodech Dubnica nad Váhom\", kde se později stal vedoucím kovárny a od roku 1964 zástupcem výrobního náměstka. Roku 1965 přešel na pozici výrobního ředitele v \"Závodech těžkého strojírenství Martin\". Zde se roku 1969 stal ekonomicko-výrobním ředitelem. Od roku 1970 vykonával funkci podnikového ředitele Strojírenských a metalurgických závodů v Dubnici nad Váhom a od roku 1972 generálního ředitele VHJ \"Závody na výrobu ložisek Považská Bystrica\". V roce 1973 byl generálním ředitelem VHJ \"Závody těžkého strojírenství Martin\".\n\nV letech 1971-1986 se uvádí jako účastník zasedání Ústředního výboru Komunistické strany Slovenska. Členem ÚV KSS byl v období let 1971-1976. XV. sjezd KSČ ho zvolil členem Ústředního výboru Komunistické strany Československa a na tomto postu ho potvrdil i XVI. sjezd KSČ a XVII. sjezd KSČ. Bylo mu uděleno Vyznamenání Za zásluhy o výstavbu a Řád práce.\n\nV červnu 1986 se stal ministrem všeobecného strojírenství v československé páté vládě Lubomíra Štrougala. Porfolio si udržel do konce funkčního období této vlády v dubnu 1988.\n\n"}
{"id": "838548", "url": "https://cs.wikipedia.org/wiki?curid=838548", "title": "Kazachstán na Zimních olympijských hrách 2010", "text": "Kazachstán na Zimních olympijských hrách 2010\n\nKazachstán na Zimních olympijských hrách v roce 2010 zastupovalo 39 sportovců v 8 sportech.\n\n"}
{"id": "838549", "url": "https://cs.wikipedia.org/wiki?curid=838549", "title": "Vietnam na Letních olympijských hrách 1980", "text": "Vietnam na Letních olympijských hrách 1980\n\nVietnam se účastnil Letní olympiády 1980 ve čtyřech sportech a zastupovalo jej 30 sportovců (22 mužů a 8 ženy). Byla to historicky první účast Vietnamu na LOH. Vietnam nezískal žádnou medaili.\n\n"}
{"id": "838551", "url": "https://cs.wikipedia.org/wiki?curid=838551", "title": "Hřib březový", "text": "Hřib březový\n\nHřib březový (\"Boletus betulicolus\" ) klasifikovaný též jako hřib smrkový březový (\"Boletus edulis\" f. \"betulicola\" ) je houba z čeledi hřibovitých. Je jedlý, řadí se mezi tzv. pravé hřiby a do sekce \"Edules\".\n\n\nHřib březový byl některými mykology klasifikován jako samostatný druh, ale novodobé molekulární analýzy i pozorování stanovišť prokázaly, že jde o světle zbarvenou formu hřibu smrkového, která roste pod břízami.\n\nKlobouk dosahuje 50 – 150 milimetrů, zprvu polokulovitý tvar se mění na klenutý až ploše poduškovitý. Povrch je bělavosivý až bledookrový. Pokožka je zprvu jemně plstnatý, později holá, hladká.\n\nRourky 10 – 25 milimetrů dlouhé, společně s póry v mládí bílé, později bledožluté, v dospělosti žlutozelené. Otlaky zůstávají barevně neměnné.\n\nTřeň je v mládí břichatý válcovitě prodloužený, směrem dolů silnější. Povrch je bílý nebo bledookrový, v horní části krytý jemnou síťkou, která sahá nejvýš do jedné třetiny.\n\nDužnina je bílá nebo bělavá, pouze pod pokožkou klobouku bývá šedozelenkvá. Na řezu nemodrá. Vůně je příjemně houbová, chuť lahodná, srovnatelná s hřibem dubovým.\n\nVýtrusy dosahují 13 – 20 × 3,3 – 6 μm, jsou vřetenovité, hladké a okrově žluté. Výtrusný prach má hnědoolivovou barvu.\n\nRoste v teplých listnatých lesích, pod břízami, s nimiž tvoří mykorhizu. Fruktifikuje od července/srpna do října.\n\nZáměna je možná s albinotickou formou hřibu smrkového, hřibem smrkovým bílým (\"Boletus edulis\" f. \"albus\" ), který roste na totožných stanovištích jako klasická forma hřibu smrkového.\n\n"}
{"id": "838556", "url": "https://cs.wikipedia.org/wiki?curid=838556", "title": "Vietnam na Letních olympijských hrách 1988", "text": "Vietnam na Letních olympijských hrách 1988\n\nVietnam se účastnil Letní olympiády 1988 v šesti sportech a zastupovalo jej 9 sportovců (8 mužů a 1 žena). Byla to druhá účast Vietnamu na LOH. Vietnam nezískal žádnou medaili.\n\n"}
{"id": "838557", "url": "https://cs.wikipedia.org/wiki?curid=838557", "title": "Vietnam na Letních olympijských hrách 1992", "text": "Vietnam na Letních olympijských hrách 1992\n\nVietnam se účastnil Letní olympiády 1992 ve třech sportech a zastupovalo jej 7 sportovců (2 muži a 7 žen). Byla to třetí účast Vietnamu na LOH. Vietnam nezískal žádnou medaili.\n\n"}
{"id": "838558", "url": "https://cs.wikipedia.org/wiki?curid=838558", "title": "Kazachstán na Zimních olympijských hrách 1998", "text": "Kazachstán na Zimních olympijských hrách 1998\n\nKazachstán na Zimních olympijských hrách v roce 1998 zastupovalo 60 sportovců (45 mužů, 15 žen) v 8 sportech.\n\n"}
{"id": "838560", "url": "https://cs.wikipedia.org/wiki?curid=838560", "title": "Seznam ostrovů Karibského moře", "text": "Seznam ostrovů Karibského moře\n\nNásledují přehled zahrnuje významnější a známější ostrovy v Karibském moři. Nejedná se o kompletní seznam ostrovů v Karibiku.\n"}
{"id": "838562", "url": "https://cs.wikipedia.org/wiki?curid=838562", "title": "Vietnam na Letních olympijských hrách 1996", "text": "Vietnam na Letních olympijských hrách 1996\n\nVietnam se účastnil Letní olympiády 1996 ve čtyřech sportech a zastupovalo jej 6 sportovců (3 muži a 3 ženy). Byla to třetí účast Vietnamu na LOH. Vietnam nezískal žádnou medaili.\n\n"}
{"id": "838566", "url": "https://cs.wikipedia.org/wiki?curid=838566", "title": "Kyselina hexachloroplatiničitá", "text": "Kyselina hexachloroplatiničitá\n\nKyselina chloroplatiničitá (přesněji kyselina hexachloroplatiničitá) je červená, anorganická, krystalická látka se vzorcem HPtCl. Jedná se o bezkyslíkatou kyselinu platiny.\n\nTato látka vzniká při reakci lučavky královské s kovovou platinou, dle rovnice:<br>\nPt + 4HNO + 6HCl —→ HPtCl + 4NO + 4HO<br>\nReakce však probíhá velice, velice pomalu, proto se standardně roztok zahrává téměř na bod varu. Kyselina dusičná se přidává postupně, protože reaguje příliš rychle s kyselinou chlorovodíkovou za vzniku postranních produktů, čímž se značně snižuje účinnost (při reakci kupř. se zlatem vznikne pouze malé množství těchto nežádoucích produktů, reakce totiž probíhá mnohem rychleji).\n\nTato látka se při zahřívání rozpadá, dle rovnic:<br>\nHPtCl —→ 2HCl + PtCl<br>\nPři dalším zahřívání na asi 370 °C reakce prokračuje:<br>\nPtCl —→ Cl + PtCl<br>\nTato látka je schopna v zasaditém prostředí tvořit soli, zejména s hydroxidy alkalických kovů, kupř. s amoniakem:<br>\nHPtCl + 2NH → (NH)PtCl<br>\nVzniklé soli jsou ve vodě špatně rozpustné.<br>\n\nTato látka se muže využívat jako meziprodukt pro výrobu velice čisté platiny, dále taky na výrobu organoplatiničitých sloučenin a komplexů. Dále se tato látka používá při některých reakcích jako katalyzátor.\n"}
{"id": "838581", "url": "https://cs.wikipedia.org/wiki?curid=838581", "title": "Dawid Przepiórka", "text": "Dawid Przepiórka\n\nDawid Przepiórka (22. prosince 1880, Varšava – 1940) byl významný polský šachista prvních let dvacátého století.\n\nNarodil se ve Varšavě, tehdejší součásti carského Ruska, do rodiny bohatých vlastníků půdy a podnikatelů židovského původu. Jeho děd Izrael Przepiórka postavil rozlehlý dům na křižovatce bulváru Aleje Jerozolimskie a ulice Nowy Świat v samém srdci Varšavy. Činžovní dům a restaurant Gastronomia (jedna z nejpopulárnějších restaurací ve Varšavě mezi válkami) mu poskytovaly trvalé příjmy, avšak Przepiórku mnohem více zajímaly šachy a matematika než obchod. V sedmi letech se sám naučil hrát šachy, když nikdo z rodiny tuto hru neznal. Jako zázračné dítě porazil v devíti letech mistra Taubenhause.\n\nKrátce před propuknutím první světové války se zcela oddal šachu a začal cestovat po světě. Zúčastnil se řady turnajů, mnoho z nich vyhrál. Mezinárodní šachovou kariéru zahájil v roce 1926 vítězstvím v Mistrovství Polska. V témže roce zvítězil s výsledkem +4 –0 =1 na turnaji v Mnichově před Rudolfem Spielmannem a Jefimem Bogoljubovem. Na druhém (a posledním) Mistrovství světa amatérů obsadil v roce 1928 druhé místo za Maxem Euwe.\n\nO dva roky později zvítězil s polským týmem v sestavě: Akiba Rubinstein, Savielly Tartakower, Kazimierz Makarczyk a Paulin Frydman na 3. šachové olympiádě v Hamburku. V následujícím roce tým obsadil druhé místo na 4. šachové olympiádě v Praze, když byl předstižen družstvem USA o jediný bod.\n\nPo zahraničních úspěších se stal mezi šachisty v Polsku velmi populární a ve třicátých letech se stal místopředsedou Polské šachové federace a předsedal organizačnímu výboru 6. šachové olympiády, která se konala ve Varšavě v roce 1935.\nV lednu 1940 byl spolu s přibližně třiceti dalšími milovníky šachu zatčen gestapem v šachové kavárně na rohu ulic Marszałkowskiej a Hożej ve Varšavě. Většina zatčených šachistů byla propuštěna, avšak Przepiórka a další Židé zůstali ve vězení a byli zastřeleni během masových vražd v Palmirách. Přesné datum úmrtí není známo, předpokládá se, že Przepiórka zemřel v dubnu 1940.\n\n"}
{"id": "838584", "url": "https://cs.wikipedia.org/wiki?curid=838584", "title": "MUSHclient", "text": "MUSHclient\n\nMUSHclient je široce užívaný MUDový klient určený zejména pro platformy Microsoft Windows, jehož autorem je Nick Gammon. MUSHclient byl zveřejněn v roce 1995. Nejprve byl k dispozici jako shareware, od verze 4.0, zveřejněné roku 2007, je uvolněn jako freeware. Získal řadu ocenění a pozitivních recenzí. Je kladně hodnocen zejména pro svou jednoduchost, výkonnost i uživatelskou přívětivost.\n\nMUSHclient je určen pro operační systémy Windows 95, Windows 98, Windows ME, Windows NT, Windows 2000, Windows XP, Windows Vista a Windows 7. S pomocí emulátoru Wine je možné jej používat na systémech Linux a Mac OS X. Instalace vyžaduje přibližně 15 MB volného diskového prostoru.\n\nMUSHclient umožňuje telnetové spojení s oddělenou příkazovou řádkou, ovšem na rozdíl od jednoduchých telnetových klientů dává uživatelům k dispozici širokou škálu nastavení vstupu a výstupu a řadu funkcí, které mohou usnadnit hraní MUDu, jako jsou vstupní zkratky, klávesové zkratky, triggery, načasované vykonávání příkazů, souběžné relace, prohledávání dosavadního výstupu, uživatelské proměnné, obarvování výstupu či automatické sledy příkazů. Možnosti programu umocňuje podpora skriptování v řadě jazyků (JavaScript, Lua, PerlScript, PhpScript, Python, VBscript) a od verze 4.34 implementovaná „miniokna“, umožňující současné sledování stavu herní postavy, mapy a dalších vlastností herní situace. Zvláštním význakem je přímý chat mezi uživateli MUSHclientu, nezávislý na MUDovém serveru. Od verze 4.09 umožňuje MUSHclient rovněž jazykovou lokalizaci.\n\n"}
{"id": "838585", "url": "https://cs.wikipedia.org/wiki?curid=838585", "title": "Montemagno", "text": "Montemagno\n\nMontemagno je italská obec v provincii Asti v oblasti Piemont.\n\nK 31. prosinci 2011 zde žilo 1 179 obyvatel.\n\nAltavilla Monferrato, Casorzo, Castagnole Monferrato, Grana, Refrancore, Viarigi\n"}
{"id": "838590", "url": "https://cs.wikipedia.org/wiki?curid=838590", "title": "Ovčí vrch (347 m)", "text": "Ovčí vrch (347 m)\n\nOvčí vrch (347 m) je poměrně nevýrazný zarostlý kopec nedaleko Zákup při silnici do Nového Boru. Patří do Cvikovské pahorkatiny.\n\nZe Zákup severním směrem do Nového Boru vede silnice II/268 (v Zákupech vedená jako Borská ulice), která na svém počátku odděluje západněji ležící masiv Mariánské výšiny od východněji ležícího, o něco kratšího a nižšího masivu s Ovčím vrchem. Silnice se údolím mezi nimi pozvolna zvedá. Přímo pod vrcholem (348 m dle Mapy.cz, podle map KČT 14 a 15 je vysoký 347m) je u zmiňované silnice kaplička. Od ní na vrchol je výškový rozdíl zhruba 50 metrů, stoupání je prudké. Až na vrchol zarostlého kopce zřetelná cesta nevede a není tam ani žádná stavba. Masiv kopce má svůj menší bezejmenný vrchol (331 m), od hlavního vzdálen 250 metrů na JV. Přes oba kopce je vedeno po sloupech elektrické vedení.\n\nJe řazen do geomorfologického okrsku Cvikovská pahorkatina, která náleží pod celek Zákupská pahorkatina (a ta pod Ralskou pahorkatinu) spolu s nedalekými vrchy, vyššími a samostatně stojícími Kamenickým kopcem, Velenickým kopcem Brništským kopcem i navazující Mariánskou výšinou.\n\nKopec se dříve jmenoval Schaffberk a svým názvem připomíná podnikání zákupské šlechty na zdejším panství, kam kopec patřil. Kopců pojmenovaných Ovčí vrch či kopec je v okolí Zákup několik (u Brenné, u Svitavy).\n"}
{"id": "838592", "url": "https://cs.wikipedia.org/wiki?curid=838592", "title": "Púrná", "text": "Púrná\n\nPúrná ( ) je řeka v západní Indii. Pramení v pohoří Sátpurá v indickém státě Madhjapradéš a teče západně rovnoběžně s řekou Táptí, do které se vlévá v Džalgávu ve státě Maháráštra.\n"}
{"id": "838598", "url": "https://cs.wikipedia.org/wiki?curid=838598", "title": "Funny Girl", "text": "Funny Girl\n\nFunny Girl je americký muzikál autorů Isobely Lennartové, Jula Styna a Boba Merrilla. Premiéru měl v lednu roku 1964. Námětem byl skutečný příběh herečky Fanny Briceové, která působila v divadlech v New Yorku v období před první světovou válkou a po ní, a jejího manžela Nicka Arnsteina.\n\nMuzikál \"Funny Girl\" byl poprvé uveden 26. března 1964 ve Winter Garden Theatre. Celkový počet představení na Brodwayi dosáhl počtu 1 348. Muzikál se hned po uvedení stal velkým hitem. Kritika zejména vyzdvihovala výborný výkon hlavní představitelky Fanny Barbry Streisandové. Producentem muzikálu byl Ray Stark. \"Funny Girl\" byl nominován na osm Cen Tony, ale v konkurenci muzikálu \"Hello, Dolly!\" se nedokázal ani v jedné kategorii prosadit. V Anglii měl muzikál premiéru 13. června 1966 v Price of Walws Theatre.\n\nPrvní jednání\n\nDruhé jednání\n\nI hlavní roli ve filmové adaptaci získala rovněž Barbra Streisand. Jejího hereckého partnera ztvárnil Omar Sharif. Režisérem byl William Wyler. Ten byl známý především svým nekompromisním přístupem k hercům. Ústřední dvojici často řešil tehdejší bulvár, nejprve přinesl zprávu, že se nesnášejí, později o tom, že jsou milenci, což podložil fotkami z natáčení. Sharif později uvedl, že určitý vztah mezi nimi byl. Premiéra filmu proběhla 18. září 1968. Film se stal rychle hitem a v kinech vydělal přes 26,5 milionů dolarů. To byla na tehdejší poměry velmi slušná částka. Za tuto roli byla Barbra později oceněna Akademií a získala také Oscara za nejlepší ženský herecký výkon v hlavní roli.\n\nV New Yorku žije mladá začínající herečka Fanny Briceová, která touží být slavná. Rozhodne se tedy zkusit své štěstí v Keeneyho divadle. Je jiná než ostatní dívky, není ideálem krásy, tudíž ji ředitel odmítá přijmout. Eddie, jeho pomocník, jí poskytne ještě jednu šanci. Nasadí Fanny do čísla s kolečkovými bruslemi, což se ukáže nejprve jako velká chyba, dívka to na poslední chvíli zachrání svou improvizovanou písní. Keeney ji tedy přijme. Po onom představení se Fanny setkává s Nickem Arnsteinem, který byl Fanny tak uchvácen, že se s ní musel setkat osobně. Jen díky němu dostane dívka přidáno, ale netuší, že se s tímto mužem nesetkává naposledy.\n\nPo tomto úspěchu se ozve i samotný Florenc Ziegfeld, který chce s Fanny udělat jednu ze svých děvčat. Dívka tedy dorazí na konkurz, po kterém dostane místo dokonce i ve finálovém čísle. Odmítá však zpívat jednu část písně o tom, že je ideální a krásná žena. Nedovolí si ale odporovat svému zaměstnavateli. V písni „His Love Makes Me Beautiful“ (Dík lásce tvé jsem nádherná) se chopí příležitosti a dá si vycpávku pod svatební šaty, aby vypadala jako těhotná. Pan Ziegfeld je nejprve značně naštvaný, ale když vidí, jaký má Fanny úspěch u diváků, všechna zlost ho rázem přejde. Po show se Fanny opět potkává s Nickem, který ji zve na večeři, ale její matka pořádá večírek, takže jdou nakonec na něj. Zde Fanny představí Nicka své matce a dlouho do noci si povídají. Nick Arnstein nepracuje u divadla, jak by se dalo očekávat, nýbrž se živí sázením na koně a hazardem v kasinech. Nick musí odcestovat, takže se s ním Fanny musí zase na chvíli rozloučit.\n\nS Fanny a Nickem se opět setkáváme v Baltimoru, kde jsou spolu na večeři. Zde se značně sblíží, ale jen co Nick oznámí, že musí za prací do Evropy, nálada se prudce zhorší. Fanny se rozhodne – pojede s ním. V Evropě se pár vezme a za nějakou dobu se vrací zpět do Ameriky. Zde Nick Fanny koupí luxusní dům. Fanny také Nickovi sdělí radostnou novinu – bude tatínkem. Avšak tato idyla nemůže trvat věčně – Nickovi se v sázení nedaří, rozhodne se věnovat své peníze do stavby nového kasina na Floridě. Smůla se mu očividně lepí na paty, protože Floridou se prožene hurikán a je po kasinu.\n\nVztah manželů začíná být značně vyhrocený, Fanny chce, aby byl Nick na každém jejím představení, ale on se snaží vydělat peníze, aby jí dokázal, že nemusí žít pouze z jejich prostředků. Avšak po tragédii s kasinem je Nick úplně na dně, rozhodne se pro riskantní obchod s cennými papíry, které jsou falešné. Nick je souzen a dostane 18 měsíců. Fanny se ho snaží dostat ven, ale její manžel se k činu dobrovolně přiznal. Po propuštění z vězení proběhne mezi manželi konfrontace, oba uznají, že jejich vztah nemá budoucnost. Ale Fanny nikdy nezapomene na toho Nicka, který ji tak okouzlil a který byl její první opravdovou láskou.\n\nMuzikál nastudovalo Ústecké divadlo v hlavní roli s Monikou Absolonovou, která za tuto roli obdržela roku 2011 Cenu Thálie, režie se chopil Lumír Olšovský. V Městském divadle Brno se režie ujal německý režisér Pavel Fieber.\n\nV Brně uvádějí muzikál v překladu Jiřího Joska a pod režií Pavla Fiebera, německého režiséra, který tento muzikál již jednou režíroval, a to v Ulmu. Při premiérovém obsazení hrála Fanny Radka Coufalová a Nicka Aleš Slanina. Představení je uváděno na Soudobé hudební scéně, která umožňuje dokonce i létání hlavní představitelky ve scéně \"Labutí jezero\". Délka představení činí 2 hodiny a 25 minut včetně jedné dvacetiminutové přestávky. Pro divadlo je to druhá inscenace šedesáté osmé sezony 2012/2013.\n\n"}
{"id": "838600", "url": "https://cs.wikipedia.org/wiki?curid=838600", "title": "Anjelica Huston", "text": "Anjelica Huston\n\nAnjelica Huston (* 8. července 1951, Santa Monica, Kalifornie, Spojené státy americké) je americká herečka.\n\nStala se třetí generací její rodiny, když v roce 1985 získala Oscara za svůj výkon ve filmu \"Čest rodiny Prizziů\" a připojila se tak ke svému otci, režisérovi Johnu Hustonovi a dědečkovi, herci Walteru Hustonovi. Na Oscara byla ještě nominována později v letech 1989 a 1990 za filmy \"\" a \"Švindlíři\". Mezi její nejznámější role také patří Morticia Addams ve filmech \"Addamsova rodina\" (1991) a \"Addamsova rodina 2\" (1993); za oba filmy získala nominaci na cenu Zlatý glóbus. Také ztvárnila hlavní roli v dětském filmu Čarodějnice z roku 1990 a v poslední době je známá svou častou spoluprací s režisérem Wesem Andersonem. V současné době účinkuje v roli ambiciózní a houževnaté producentky muzikálů Eileen Rand v dramatickém hudebním seriálu televizní stanice NBC s názvem \"Smash\".\n\nNarodila se v Santa Monice v Kalifornii jako dcera režiséra a herce Johna Hustona a italskoamerické primabaleríny Enricy 'Ricki' (za svobodna Soma), z New Yorku. Větší část svého dětství prožila v Irsku a Velké Británii. Vyrůstala v Saint Clerans House blízko irského města Craughwell, v okrsku Galway. V roce 1969 začala hrát malé role ve filmech svého otce. Ve stejný rok její matka, které bylo 39 let, zemřela při autonehodě a Huston se přestěhoval do Spojených států, kde Anjelica několik let pracovala jako modelka. Během této doby pracovala s takovými fotografy jako Richard Avedon a Bob Richardson.\n\nMá staršího bratra Tonyho, mladší nevlastní sestru Allegru z matčiny strany, které říká \"Legs\" a mladšího nevlastního bratra z otcovy strany, herce Dannyho Hustona. Je tetou herce Jacka Hustona.\n\nV osmdesátých letech se rozhodla, že se soustředí na filmy a proto začala vážně studovat herectví. Její první výrazná role byla v remaku Boba Rafelsona, \"Pošťák vždy zvoní dvakrát\" (1981). Později ji její otec obsadil do role vypočítavé a panovačné Maerose, dcery mafiánského dona, jejíž láskou opovrhuje nájemný vrah (Jack Nicholson) ve filmu \"Čest rodiny Prizziů\" (1985) podle stejnojmenné novely od Richarda Condona. Za svůj výkon získala Oscara za nejlepší ženský herecký výkon ve vedlejší roli, čímž se stala první osobou v historii předávání Oscarů, jejíž otec i dědeček rovněž získali Oscara.\n\nNominaci na Oscara získala za ztvárnění umělkyně ze železnou vůlí ve filmu Stephena Frearse, \"Švindlíři\". Také si zahrála hlavní roli v posledním filmu svého otce, \"The Dead\" (1987), adaptaci příběhu Jamese Joyce.\n\nByla obsazena do role Morticie Addams, ve vysoce úspěšné filmové adaptaci \"Addamsova rodina\" z roku 1991. V roce 1993 si roli zopakovala v pokračování filmu s názvem \"Addamsova rodina 2\". V roce 1998 si zahrála roli baronky Rodmilly De Ghent v hollywoodské senzaci, filmu \"Věčný příběh\" vedle Drew Barrymore a Melanie Lynskey. Hrála ve dvou vysoce chválených filmech Wese Andersona, \"Taková zvláštní rodinka\" (2001) a \"Život pod vodou\" (2004), stejně jako v roce 2007 ve snímku \"Darjeeling s ručením omezeným\"'. Namluvila roli královny Clarion v disneyovské filmové sérii o Zvonilce. Dne 22. ledna 2010 získala svou hvězdu na Hollywoodském chodníku slávy. V roce 2011 se objevila ve filmu \"Horrid Henry: The Movie\". V současné době hraje jednu z hlavních rolí v televizním seriálu televize NBC s názvem Smash, kde ztvárňuje broadwayskou producentku Eileen Rand.\n\nHuston rozšířila své obzory a následovala šlépěje svého otce na režisérské židli. První filmy, který režírovala, byly \"Bastard Out of Carolina\" (1996) a \"Agnes Browne\" (1999), oba režírovala a zároveň v nich i hrála, později pak ještě režírovala film \"Autobusy mé sestry\" (2005).\n\nV roce 2007 vedla dopisovou kampaň organizovanou Americkou kampaní pro Barmu a Centrem pro lidská práva. Dopis, který podepsalo přes více než 25 vysoce postavených osob ze zábavního průmyslu, byl adresován generálnímu tajemníkovi OSN a žádal jej, aby se \"osobně zasadil\" o propuštění držitelky Nobelovy ceny za mír, Aun Schan Su Ťij z Barmy.\n\nDarovala 2 tisíce amerických dolarů demokratickým politickým kandidátům Johnu Kerrymu a Dickovi Gephardtovi.\n\nNahrála veřejné oznámení pro organizaci na ochranu zvířat PETA. Na nahrávce naléhá na své hollywoodské kolegy, aby se zdrželi používání lidoopů v televizi, filmech a reklamách.\n\nKdyž na konci šedesátých let pracovala jako modelka, chodila s fotografem Bobem Richardsonem, který byl o 23 let starší než ona. V letech 1973 až 1989 chodila s hercem Jackem Nicholsonem.\n\nDne 23. května 1992 se vdala za sochaře Roberta Grahama. Pár žil ve Venice v Kalifornii, až do jeho smrti, která nastala 27. prosince 2008. Neměli spolu žádné děti.\n\nVlastní ranč v oblasti Three Rivers v Kalifornii, na východ od Visalie, který často navštěvuje.\n\n\n\n\n"}
{"id": "838603", "url": "https://cs.wikipedia.org/wiki?curid=838603", "title": "No. 3 Court", "text": "No. 3 Court\n\nNo. 3 Court ( ) je travnatý tenisový dvorec, čtvrtý největší kurt tenisového oddílu All England Lawn Tennis and Croquet Club, který leží v jihozápadní londýnské části Wimbledonu. Dvorce ve Wimbledonu nenesou označení po významných hráčích, nýbrž jsou označeny, kromě centrálního dvorce, čísly.\n\nPůvodní No. 3 Court byl přejmenován v roce 2009. Tehdy se z něj stal dvorec č. 4. Následně proběhla demolice širší oblasti, aby se udělalo místo pro nový dvorec č. 4 a místo pro potenciální rozšíření nového dvorce č. 3., jenž dříve nesl označení No. Court.\n\nPo vybudování a následném představení nového dvorce, který byl pojmenován No. Court 2, se ze starého dvorce č. 2 (známého jako \"Pohřebiště šampionů\") stal dvorec č. 3. Stavební práce začaly na konci Wimbledonu 2009. Kurt byl dokončen pro Wimbledon 2011. Pojmenován potom byl jako No. Court 3 a měl kapacitu 2000 diváků. Po Centrálním dvorci, dvorci č. 1 a dvorci č. 2 je dvorec č. 3 čtvrtým největším dvorcem v areálu Wimbledonu.\n"}
{"id": "838614", "url": "https://cs.wikipedia.org/wiki?curid=838614", "title": "Kazachstán na Zimních olympijských hrách 1994", "text": "Kazachstán na Zimních olympijských hrách 1994\n\nKazachstán na Zimních olympijských hrách v roce 1994 zastupovalo 29 sportovců v 8 sportech.\n\n"}
{"id": "838615", "url": "https://cs.wikipedia.org/wiki?curid=838615", "title": "Sčítání matic", "text": "Sčítání matic\n\nV matematice je sčítání matic operace sčítání dvou matic sečtením odpovídajících prvků. Existují ale i další operace, které lze považovat za formu sčítání pro matice a to direktní součet a Kronekerův součet.\n\nStandardní sčítaní matic je definováno pro 2 matice stejného rozměru. Součet dvou \"m\" × \"n\" (čteme \"m krát n\") matic A a B, zapsaný jako A + B je opět \"m\" × \"n\" matice vypočtena sečtením odpovídajících prvků:\n\nNapříklad:\n\nMatice je možno i odečíst jednu od druhé, pokud jsou stejného typu. A − B se vypočte odečtením korespondujících elementů A a B, a má stejné rozměry jako A a B. Například:\n\nDalší operace, která se používá méně často, je přímý součet (zápis ⊕). Kronekerův součet se též značí ⊕; rozdíl by měl být zřejmý. Přímý součet jakékoli dvojice matic A rozměru \"m\" × \"n\" a B rozměru \"p\" × \"q\" je matice rozměru (\"m\" + \"p\") × (\"n\" + \"q\") definována jako\n\nNapříklad,\n\nPřímý součet matic je speciální typ blokové matice, konkrétně přímý součet čtvercových matic je bloková diagonální matice.\n\nMatice sousednosti sjednocení disjunktních grafů nebo multigrafů je přímý součet jejich matic přilehlosti. Každý element v přímém součtu dvou vektorových prostorů matic může být reprezentován jako přímý součet dvou matic.\n\nObecně přímý součet \"n\" matic je:\n\nkde nuly jsou bloky nul, tedy nulové matice.\n\nKronekerův součet se liší od přímého součtu, ale používá stejnou značku ⊕. Definuje se použitím Kronekerova součinu ⊗ a normálního maticového sčítání. Pokud A je \"n\" x \"n\", B je \"m\" x \"m\" a formula_7 označuje identickou matici \"k\" x \"k\", pak Kronekerův součet matic je definován jako:\n\n\n\n"}
{"id": "838619", "url": "https://cs.wikipedia.org/wiki?curid=838619", "title": "Seznam řek v Estonsku", "text": "Seznam řek v Estonsku\n\nSeznam řek v Estonsku (estonsky řeka ) obsahuje řeky, které mají na území Estonska délku 100 km a více a také některé kratší.\n"}
{"id": "838621", "url": "https://cs.wikipedia.org/wiki?curid=838621", "title": "Ladislav Vodrážka", "text": "Ladislav Vodrážka\n\nLadislav Vodrážka (14. září 1932 Skýcov – 22. března 2010) byl slovenský a československý politik KSČ, za normalizace a krátce po sametové revoluci ministr hutnictví, strojírenství a elektrotechniky Československé socialistické republiky.\n\nMaturoval na gymnáziu Zlaté Moravce, absolvoval Institut stavby lodí v Sovětském svazu a pracoval v letech 1958-1965 jako projektant v \"Slovenských loděnicích Komárno\". Pak působil na generálním ředitelství v \"Závodech těžkého strojírenství Martin\" coby vedoucí odboru odbytu a zahraničního obchodu a poté nastoupil do podniku \"OZO Martimex Martin\", kde se roku 1969 stal obchodním ředitelem. V letech 1970–1974 zastával funkci podnikového ředitele \"Slovenských loděnic Komárno\" a od roku 1974 působil jako náměstek ministra hutnictví a těžkého strojírenství ČSSR. V roce 1981 byl jmenován prvním náměstkem ministra zahraničního obchodu ČSSR. Členem KSČ byl od roku 1960. Roku 1982 mu bylo uděleno Vyznamenání Za zásluhy o výstavbu.\n\nV červnu 1986 se stal ministrem hutnictví, strojírenství a elektrotechniky v československé vládě Ladislava Adamce. Kromě toho byl místopředsedou této vlády. Oba vládní posty si udržel i v následující, jen několik dnů trvající první vládě Mariána Čalfy během sametové revoluce a ministrem hutnictví, strojírenství a elektrotechniky zůstal až do února 1990 i v druhé vládě Mariána Čalfy (\"vláda národního porozumění\").\n\n"}
{"id": "838627", "url": "https://cs.wikipedia.org/wiki?curid=838627", "title": "Larry Smith", "text": "Larry Smith\n\nLarry Smith může být:\n\n"}
{"id": "838629", "url": "https://cs.wikipedia.org/wiki?curid=838629", "title": "Larry Smith (hudebník)", "text": "Larry Smith (hudebník)\n\n„Legs“ Larry Smith (* 18. ledna 1944 Oxford, Anglie) je britský bubeník. Je dlouholetým členem skupiny Bonzo Dog Doo-Dah Band. Do té původně nastoupil v roce 1963 jako hráč na tubu a stepař, avšak později se stal jejím bubeníkem. Rovněž spolupracoval s Ericem Claptonem, Eltonem Johnem (\"Honky Château\") nebo Georgem Harrisonem (\"Extra Texture (Read All About It)\", \"Gone Troppo\"). V roce 1972 improvizovaně namluvil hlas televizního uvaděče v písni „Legs Larry at Television Centre“ z alba \"The Academy in Peril\" velšského hudebníka Johna Calea.\n"}
{"id": "838631", "url": "https://cs.wikipedia.org/wiki?curid=838631", "title": "Panika ve vzduchu", "text": "Panika ve vzduchu\n\nPanika ve vzduchu (ang. titul: Air Panic, nebo pouze Panic) je americký akční dramatický thriller z roku 2001, který režíroval Bob Misiorowski.\n\nAmerická armáda podezřívá islámské teroristy, kteří podle ní stojí za tři letecké nehody, které se odehrály ve třech týdnech. Ovšem letecký expert Neal McCabe má jinou teorii — podle něj stojí za haváriemi cestovních letadel počítačový hacker Cain. Když se Nealovi podaří vytipovat další letadlo, které může být Cainovým cílem, je již pozdě, protože Cain se do zařízení letadla naboural a životy několika lidí včetně Nealova jsou v jeho rukou. Dostat se z jeho počítačové nadvlády nebude jen obtížné, ale vzhledem k cíli, kterým je atomový reaktor na východním pobřeží, i dosti riskantní záležitost.\n\n"}
{"id": "838636", "url": "https://cs.wikipedia.org/wiki?curid=838636", "title": "Elektrická viola", "text": "Elektrická viola\n\nElektrická viola je druh violy, strunného smyčcového hudebního nástroje. Elektromagnetické snímače převádějí chvění strun na elektrický proud, který je veden z violy do zesilovače. Historie elektrických viol sahá do roku 1924, kdy s nimi přišel Lloyd Loar. Společnost Gibson jej však odmítla a on pokračoval ve vlastních experimentech. Elektrická viola se používá převážně v populární hudbě. Jedním z nejznámějších hudebníků používajících tento nástroj je Velšan John Cale. Ten na elektrifikovanou violu hrál již v šedesátých letech ve skupině The Velvet Underground a i samostatně, kdy vytvářel drone hudbu.\n\n"}
{"id": "838638", "url": "https://cs.wikipedia.org/wiki?curid=838638", "title": "Akolá", "text": "Akolá\n\nAkolá ( ) je město v stejnojmenném okrese indického svazového státu Maháráštra. Leží zhruba 600 kilometrů na východ od Bombaje a 250 kilometrů na západ od Nágpuru. Město samotné má přes čtyři sta tisíc obyvatel a celý okres má necelé dva miliony obyvatel.\n"}
{"id": "838651", "url": "https://cs.wikipedia.org/wiki?curid=838651", "title": "Alfréd Šebek", "text": "Alfréd Šebek\n\nAlfréd Šebek (* 15. srpna 1940 Klatovy) je bývalý český a československý politik KSČ, za normalizace ministr bez portfeje a ministr - pověřený řízením Federálního cenového úřadu, krátce po sametové revoluci ministr práce a sociálních věcí Československé socialistické republiky, v 90. letech člen představenstva Investiční a poštovní banky.\n\nPocházel z rodiny učitele. Členem KSČ se stal roku 1967. Maturoval na jedenáctileté škole v rodných Klatovech a roku 1959 nastoupil do pobočky Státní banky československé v Sokolově. Zde postupně vystřídal několik pozic a roku 1977 se stal jejím ředitelem. Roku 1980 absolvoval dálkové studim VŠE v Praze. Roku 1983 nastoupil na post ředitele správy úvěrování a financování hutnictví a strojírenství a člena bankovní správy v ústředí Státní banky československé. Od roku 1986 byl generální ředitelem hlavního ústavu Státní banky československé pro Českou socialisticko republiku. Zasedal jako poslanec a předseda finanční komise na ONV v Sokolově. V roce 1987 mu bylo uděleno Vyznamenání Za zásluhy o výstavbu.\n\nV červnu 1986 se stal ministrem bez portfeje v československé vládě Ladislava Adamce. Kromě toho byl ministrem pověřeným řízením Federálního cenového úřadu. Na obou těchto postech setrval do 3. prosince 1989, kdy pod vlivem událostí sametové revoluce došlo ve vládě ke změnám a na post jejího předsedy nastoupil Marián Čalfa a provedl částečné změny v obsazení jednotlivých rezortů. V této jen několik dnů trvající první vládě Mariána Čalfy zastával Šebek post ministra práce a sociálních věcí, ovšem jeho funkční období trvalo jen do 10. prosince 1989, kdy vláda skončila. V následující druhé vládě Mariána Čalfy (\"vláda národního porozumění\") již zastoupen nebyl.\n\nV 90. letech působil jako bankéř v soukromém sektoru. Zasedal v představenstvu Investiční a poštovní banky a v důsledku jejího krachu byl pak počátkem 21. století aktérem soudního řízení, kdy byl obžalován spolu s dalšími manažery IPB v kauze \"Ing. Jan Klacek a spol.\" V kauze šlo o kontroverzní emisi dluhopisů při navyšování kapitálu IPB koncem 90. let. V dubnu 2008 byli ale všichni zproštěni viny.\n\n"}
{"id": "838653", "url": "https://cs.wikipedia.org/wiki?curid=838653", "title": "Původní píseň", "text": "Původní píseň\n\nPůvodní píseň (v americkém originále Original Song) je šestnáctá epizoda druhé série amerického hudebního televizního seriálu \"Glee\" a v celkovém pořadí třicátá osmá epizoda. Scénář k ní napsal tvůrce seriálu, Ryan Murphy, režíroval ji Bradley Buecker a měla premiéru na televizním kanálu Fox ve Spojených státech dne 15. března 2011. V této epizodě se sbor McKinleyovy střední školy rozhodne, že si připraví původní písně na nadcházející regionální soutěž sborů proti sborům Slavíci z Daltonovy akademie a Aural Intensity ze střední školy Westvale, které vede Sue Sylvester (Jane Lynch). Blaine (Darren Criss) konečně ukazuje svou náklonnost ke Kurtovi (Chris Colfer) zatímco Rachel (Lea Michele) se snaží obnovit svůj vztah s Finnem (Cory Monteith). New Directions vyhrají regionální kolo a postupují do následujícího národního kola, které se koná v New Yorku.\n\nEpizoda většinou získala pozitivní hodnocení. Kritici chválili interakci mezi Kurtem a Blainem, stejně jako většinu původních písní v epizodě. Kritik Mark Perigard z \"Boston Herald\" ji nazval \"skvělou\" epizod \"zaplněnou mnoha dobrými momenty\". V epizodě se objevily cover verze šesti písní, včetně \"Raise Your Glass\" od Pink a \"Blackbird\" od Beatles. Epizoda také obsahovala výběr původních skladeb, více, než jakákoliv předchozí epizoda seriálu. Hudební vystoupení, cover verze a původní písně z epizody se setkaly většinou s pozitivními reakcemi od kritiků. S výjimkou \"Jesus Is My Friend\" a \"Only Child\" byly všechny skladby vydány jako singly a jsou též dostupné ke stažení.\n\nV původním vysílání epizodu sledovalo celkem 11,15 milionů amerických diváků a získala 4,2/13 ratingu/podílu ve věkové skupině od 18 do 49, podle Nielsenova ratingu. Celková sledovanost a rating epizody o trochu spadl na rozdíl od předchozí epizody s názvem Sexy.\n\nPoté, co Slavíci zkouší \"Misery\" jako přípravu na regionální kolo, Kurt Hummel (Chris Colfer) přizná svou závist ohledně toho, jak Slavíci vždycky svěří Blainovi (Darren Criss) sólový výstup. Později Kurt uctívá náhlou smrt kanárka Pavarottiho, maskota Slavíků, vystoupením s písní \"Blackbird\". Blaine je viditelně dojatý Kurtovu emocionální poctou a uvědomí si, že ke Kurtovi něco cítí. Později se hádá, že by ho Slavíci neměli nechat zpívat samotného na regionálním kole a místo \"Misery\" navrhuje zazpívat duet. Blaine je pevně přesvědčen, že jeho partnerem pro duet musí být Kurt a hlasování ve prospěch Kurta je téměř jednomyslné. Když ti dva zkouší svůj duet \"Candles\", Blaine se přizná, že by s ním chtěl trávit více času a poprvé se políbí.\n\nRachelin (Lea Michele) druhý pokus o původní píseň, \"Only Child\", je pouze malým zlepšením oproti \"My Headband\". Finn (Cory Monteith) ji povzbudí, aby šla hlouběji do své bolesti, aby našla svou píseň. Quinnina (Dianna Agron) touha stát se královnou plesu ji vyzve k předstíranému přátelství k Rachel, aby postavila mezi Rachel a Finna. Quinn v této fázi podpoří Rachelin nápad psaní původních písní pro regionální kolo; členové New Directions nakonec souhlasí, protože obdrželi dopis od My Chemical Romance, který říká, že pro regionální kolo nemohou zpívat píseň \"Sing\". Sue se později přizná, že dopis padělala, jako jeden z dalších pokusů zničit sbor. Rachel konfrontuje Quinn ohledně jejího vztahu s Finnem a věří, že bude upřímná. Quinn ji přizná, že už jsou spolu několik týdnů a řekne Rachel, že nepatří do Limy. Quinn řekne, že si s Finnem plánuje již společnou budoucnost a Rachel ji nemůže nenávidět za to, že se jí snaží poslat na jinou cestu. Zraněná Rachel odchází domů a používá Quinnina slova jako odrazový můstek pro napsání nové písně.\n\nBrittany (Heather Morris) konfrontuje Santanu (Naya Rivera), když ji řekne, že ji chybí jejich přátelství. Nicméně Santana je nepřátelská a rozzlobeně říká, že ji Brittany \"vyhodila\", zatímco poukazuje na to, že je naštvaná, že Santana stále chodí se Samem (Chord Overstreet) i po přiznání její lásce k Brittany. Jejich rozhovor přeruší Sue a obě zjistí, že jejich skříňky naplnila špínou, což se později probírá i na zkoušce sboru při psaní původních písní.\n\nNa zkoušce vedoucí sboru Will Schuester (Matthew Morrison) rozdá sboru slovníky rýmů, aby jim pomohl s psaním vlastních písní. Když předvádí své vlastní písně, Santana zpívá \"Trouty Mouth\" jako pocta pro Samova velká ústa a Puck (Mark Salling) zpívá \"Big Ass Heart\" pro Lauren (Ashley Fink). Mercedes (Amber Riley) později zpívá \"Hell to the No\". I když Will souhlasí, že je to dobrá píseň, tak řekne, že není vhodná pro regionální kolo a také dodá, že nejlepší písně \"pocházejí z místa bolesti\". Poté, co členové klubu si mezi sebou řeknou několik nedávných bolestných anekdot, napíše \"Loser Like Me\" na tabuli a rozhodne, že to bude název jejich zatím ještě nenapsané původní písně pro regionální kolo.\n\nPorotci letošního regionálního kola soutěže sborů jsou místní moderátorská legenda Rod Remington (Bill A. Jones), kandidátka Tea Party Tammy Jean Albertson (Kathy Griffin) a bývalá klubová tanečnice Sestra Mary Constance (Loretta Devine). Aural Intensity otevírá soutěž s číslem \"Jesus Is My Friend\", písní, kterou Sue vybrala, aby podlézala konkrétnímu porotci. Úvodní číslo Slavíků je duet Kurta a Blaina \"Candles\", na které naváže \"Raise Your Glass\". Rachel vyjadřuje své pocity k Finnovi přes vystoupení s její původní písní \"Get It Right\", které vycházely z minulých selhání v jejich skalním vztahu a vyjadřuje svou hlubokou touhu dát se s Finnem zase dohromady. New Directions odpovídají na šikanu Sue jejich druhou původní písní, \"Loser Like Me\", hymnou věnovanou všem outsiderům na škole. New Directions vyhrají regionální kolo soutěže sborů. Rachel je poctěna s první cenou pro New Directions.\n\n"}
{"id": "838654", "url": "https://cs.wikipedia.org/wiki?curid=838654", "title": "Zdeněk Ziegler", "text": "Zdeněk Ziegler\n\nZdeněk Ziegler (* 27. října 1932 v Praze) je typograf, grafický designér, pedagog\n\nV letech 1955–1961 vystudoval architekturu na ČVUT v Praze.\nPrvní zakázky v oblasti grafického designu realizoval na konci padesátých let. Ještě během studia na vysoké škole vytvářel propagační plakáty, první loga a pro Československou televizi maloval a psal titulky, například pro pořad Branky, body, vteřiny.\nV roce 1963 vznikl první z řady filmových plakátů – Křik. V následujících letech spolupracoval s mnoha režiséry, mimo jiné s Jaromilem Jirešem, Františkem Vláčilem, Karlem Zemanem, Karlem Kachyňou, Jiřím Menzelem. Za plakátovou tvorbu získal například čestné uznání Typomundus v Montrealu, ceny na Mezinárodní výstavě filmového plakátu v Karlových Varech, Bienále v Brně, ocenění Zlatý a bronzový Hugo na Mezinárodním filmovém festivalu Chicago, čestné uznání v soutěži The Hollywood Reporter Aunnual Key Award, medaili na Mezinárodní soutěži filmových plakátů v Colombu.\n\nOd roku 1963 navrhuje obálky a grafické úpravy knih pro nakladatelství Československý spisovatel (edice Spirála), Státní nakladatelství krásné literatury, hudby a umění, později Odeon (nakladatelství) (edice Soudobá světová próza, Život a umění), Svoboda (nakladatelství) (edice Jiskry) a Mladou frontu (edice Máj, Váhy), později pro Avicenum (nakladatelství) (edice Rady nemocným). Po roce 1989 vytváří pro řadu nově vzniklých nakladatelství nejen podobu publikací či celých edic, například pro nakladatelství Oikoymenh či Nakladatelství Franze Kafky, ale i celý korporátní design, například pro nakladatelství Brody.\nV roce 1992 začal spolupracovat s nakladatelstvím Aulos (nakladatelství) Zdeňka Křenka. Vznikla výjimečná edice více než 40 bibliofilií, které získaly řadu ocenění v domácích i mezinárodních soutěžích; ilustrace ke knihám vytváří přední čeští výtvarníci, například Václav Boštík, Stanislav Kolíbal, Adriena Šimotová či Zdeněk Sýkora. Zieglerova knižní tvorba byla opakovaně oceněna v české soutěži Nejkrásnější kniha roku i v soutěžích v zahraničí.\n\nOd 60. let navrhuje logotypy a korporátní design pro instituce a podniky, například Art Centrum, Kartografii, Stavby silnic a železnic, po roce 1989 pro České muzeum výtvarných umění, Židovské muzeum v Praze, společnost ČEZ či značku Eko výrobek.\n\nOd 60. let spolupracuje s výstavními institucemi – navrhuje plakáty, pozvánky, katalogy, spolupracuje na grafickém řešení výstav (Uměleckoprůmyslové museum v Praze, Galerie Benedikta Rejta v Lounech, Národní galerie v Praze, Galerie hlavního města Prahy). Podílel se na grafických řešeních expozic pro Liberecké výstavní trhy nebo Muzeum skla a bižuterie v Jablonci nad Nisou. Po roce 1989 vytvořil plakáty pro Divadlo Za branou, Národní divadlo v Praze, Jihočeské divadlo České Budějovice nebo Hudební divadlo Karlín. Od roku 1993 je členem komise generálního ředitele České pošty pro výtvarné řešení poštovních známek. Od roku 1994 navrhl již 22 emisí známek.\nDokonale promýšlí volbu písma pro sazbu svých děl tak, aby odpovídala povaze textu.\n\nV letech 1990–2005 působil na Vysoké škole uměleckoprůmyslové, do roku 2003 vedl ateliér grafického designu a plakátu (v roce 1999 přejmenován na ateliér designu a vizuální komunikace). V roce 1992 byl jmenován profesorem, v letech 2000–2003 byl rektorem VŠUP. Hostoval na univerzitách v Mainzu, Stuttgartu, Paříži či Istanbulu, získal čestný doktorát Miami University. Od roku 2006 vyučuje grafický design na Ústavu umění a designu Západočeské univerzity v Plzni.\n\nJe členem prestižní mezinárodní asociace Alliance Graphique Internationale (AGI).\nV roce 2004 obdržel cenu ICOGRADA (International Council of Communication Design) za přínos oboru, v roce 2012 cenu Bienále Brno.\n\n\n\n"}
{"id": "838656", "url": "https://cs.wikipedia.org/wiki?curid=838656", "title": "Neuropsychiatrické fórum", "text": "Neuropsychiatrické fórum\n\nNeuropsychiatrické fórum, z. s. (zkráceně NPF) je nezisková odborná společnost. Jejím hlavním cílem je rozvíjet neuropsychiatrii s jejím komplexním pohledem na výzkum mozku a jeho onemocnění. Vznikla v červnu 2011.\n\nNPF usiluje o podporu komunikace a mezioborové spolupráce neurologů, neurochirurgů, psychiatrů, psychologů a vědců zapojených do základního výzkumu. Organizuje odborné konference a semináře, spravuje portál www.npforum.cz. Zasazuje se o zlepšení péče o pacienty, podporuje komunikaci odborné a laické veřejnosti a popularizaci problematiky neuropsychiatrie ve sdělovacích prostředcích.\n\nV červnu 2011 uspořádalo NPF první konferenci v Kaiserštejnském paláci v Praze. Účastnilo se jí přes 200 neurologů, psychiatrů a psychologů. V přednáškách a diskusích byla řešena neuropsychiatrická témata z různých pohledů, nejčastěji očima neurologa a psychiatra. Pozornost byla věnována například porovnání ústavní a komunitní péče nebo diagnostice a léčbě demence.\n\nProjekt Neuropsychiatrického fóra zaštítily např. Česká neurologická společnost, Česká psychiatrická společnost (obě jsou součástí ČLS JEP) a Česká neuropsychofarmakologická společnost.\n\nK popularizaci neuropsychiatrie přispělo NPF také podílem na vydání hudebního CD „Blázinec“.\n\nV České republice je NPF jedinou organizací, která se cíleně věnuje neuropsychiatrickým onemocněním.\n\n"}
{"id": "838659", "url": "https://cs.wikipedia.org/wiki?curid=838659", "title": "Kanton Bordeaux-1", "text": "Kanton Bordeaux-1\n\nKanton Bordeaux-1 (fr. \"Canton de Bordeaux-1\") je francouzský kanton v departementu Gironde v regionu Akvitánie. Tvoří ho pouze část města Bordeaux.\n"}
{"id": "838660", "url": "https://cs.wikipedia.org/wiki?curid=838660", "title": "Kanton Bordeaux-2", "text": "Kanton Bordeaux-2\n\nKanton Bordeaux-2 (fr. \"Canton de Bordeaux-2\") je francouzský kanton v departementu Gironde v regionu Akvitánie. Tvoří ho pouze část města Bordeaux.\n"}
{"id": "838661", "url": "https://cs.wikipedia.org/wiki?curid=838661", "title": "Kanton Bordeaux-3", "text": "Kanton Bordeaux-3\n\nKanton Bordeaux-3 (fr. \"Canton de Bordeaux-3\") je francouzský kanton v departementu Gironde v regionu Akvitánie. Tvoří ho pouze část města Bordeaux.\n"}
{"id": "838662", "url": "https://cs.wikipedia.org/wiki?curid=838662", "title": "Kanton Bordeaux-4", "text": "Kanton Bordeaux-4\n\nKanton Bordeaux-4 (fr. \"Canton de Bordeaux-4\") je francouzský kanton v departementu Gironde v regionu Akvitánie. Tvoří ho pouze část města Bordeaux.\n"}
{"id": "838663", "url": "https://cs.wikipedia.org/wiki?curid=838663", "title": "The Bluff", "text": "The Bluff\n\nThe Bluff (43 m n. m.) je kopec na ostrově Cayman Brac v souostroví Velké Antily v severozápadním Karibiku. Kopec je s nadmořskou výšku 43 m nejvyšším bodem britského zámořského území Kajmanské ostrovy.\n\n"}
{"id": "838664", "url": "https://cs.wikipedia.org/wiki?curid=838664", "title": "Kanton Bordeaux-5", "text": "Kanton Bordeaux-5\n\nKanton Bordeaux-5 (fr. \"Canton de Bordeaux-5\") je francouzský kanton v departementu Gironde v regionu Akvitánie. Tvoří ho pouze část města Bordeaux.\n"}
{"id": "838665", "url": "https://cs.wikipedia.org/wiki?curid=838665", "title": "Kanton Bordeaux-6", "text": "Kanton Bordeaux-6\n\nKanton Bordeaux-6 (fr. \"Canton de Bordeaux-6\") je francouzský kanton v departementu Gironde v regionu Akvitánie. Tvoří ho pouze část města Bordeaux.\n"}
{"id": "838667", "url": "https://cs.wikipedia.org/wiki?curid=838667", "title": "Kanton Bordeaux-7", "text": "Kanton Bordeaux-7\n\nKanton Bordeaux-7 (fr. \"Canton de Bordeaux-7\") je francouzský kanton v departementu Gironde v regionu Akvitánie. Tvoří ho pouze část města Bordeaux.\n"}
{"id": "838668", "url": "https://cs.wikipedia.org/wiki?curid=838668", "title": "Kanton Bordeaux-8", "text": "Kanton Bordeaux-8\n\nKanton Bordeaux-8 (fr. \"Canton de Bordeaux-8\") je francouzský kanton v departementu Gironde v regionu Akvitánie. Tvoří ho pouze část města Bordeaux.\n"}
{"id": "838669", "url": "https://cs.wikipedia.org/wiki?curid=838669", "title": "Kanton Bourg", "text": "Kanton Bourg\n\nKanton Bourg (fr. \"Canton de Bourg\") je francouzský kanton v departementu Gironde v regionu Akvitánie. Tvoří ho 15 obcí.\n\n"}
{"id": "838671", "url": "https://cs.wikipedia.org/wiki?curid=838671", "title": "José da Cruz Policarpo", "text": "José da Cruz Policarpo\n\nJosé da Cruz kardinál Policarpo (26. února 1936 Alvorinha − 12. března 2014, Lisabon) byl portugalský římskokatolický kněz, patriarcha lisabonský, kardinál.\n\nKněžské svěcení přijal 15. srpna 1961. Na Papežské univerzitě Gregoriana obhájil doktorát z dogmatické teologie. V letech 1970 až 1997 plnil funkci rektora semináře v Olivais, přednášel také na teologické fakultě Portugalské Katolické univerzity (v letech 1989 až 1996 zde byl rektorem).\n\nDne 26. května 1978 byl jmenovaný pomocným biskupem lisabonského patriarchátu, biskupské svěcení přijal 29. června téhož roku, světitelem byl lisabonský patriarcha kardinál Antonio Ribeiro. Od března 1997 byl arcibiskupem-koadjutorem Lisabonského patriarchátu. Po smrti kardinála Ribeiry se stal 24. března 1998 16. patriarchou Lisabonského patriarchátu. Při konzistoři v lednu 2001 ho papež Jan Pavel II. jmenoval kardinálem. Zemřel 12. března 2014 v Lisabonu na aneuryzmu aorty.\n\n\n"}
{"id": "838672", "url": "https://cs.wikipedia.org/wiki?curid=838672", "title": "Kanton Branne", "text": "Kanton Branne\n\nKanton Branne (fr. \"Canton de Branne\") je francouzský kanton v departementu Gironde v regionu Akvitánie. Tvoří ho 19 obcí.\n\n"}
{"id": "838674", "url": "https://cs.wikipedia.org/wiki?curid=838674", "title": "Kanton Bazas", "text": "Kanton Bazas\n\nKanton Bazas (fr. \"Canton de Bazas\") je francouzský kanton v departementu Gironde v regionu Akvitánie. Tvoří ho 13 obcí.\n\n"}
{"id": "838676", "url": "https://cs.wikipedia.org/wiki?curid=838676", "title": "Kanton Bègles", "text": "Kanton Bègles\n\nKanton Bègles (fr. \"Canton de Bègles\") je francouzský kanton v departementu Gironde v regionu Akvitánie. Tvoří ho pouze jediná obec Bègles.\n"}
{"id": "838679", "url": "https://cs.wikipedia.org/wiki?curid=838679", "title": "Kanton Belin-Béliet", "text": "Kanton Belin-Béliet\n\nKanton Belin-Béliet (fr. \"Canton de Belin-Béliet\") je francouzský kanton v departementu Gironde v regionu Akvitánie. Tvoří ho pět obcí.\n\n"}
{"id": "838681", "url": "https://cs.wikipedia.org/wiki?curid=838681", "title": "Kanton Blanquefort", "text": "Kanton Blanquefort\n\nKanton Blanquefort (fr. \"Canton de Blanquefort\") je francouzský kanton v departementu Gironde v regionu Akvitánie. Tvoří ho šest obcí.\n\n"}
{"id": "838683", "url": "https://cs.wikipedia.org/wiki?curid=838683", "title": "Kanton Blaye", "text": "Kanton Blaye\n\nKanton Blaye (fr. \"Canton de Blaye\") je francouzský kanton v departementu Gironde v regionu Akvitánie. Tvoří ho 13 obcí.\n\n"}
{"id": "838684", "url": "https://cs.wikipedia.org/wiki?curid=838684", "title": "Kanton Villandraut", "text": "Kanton Villandraut\n\nKanton Villandraut (fr. \"Canton de Villandraut\") je francouzský kanton v departementu Gironde v regionu Akvitánie. Tvoří ho osm obcí.\n\n"}
{"id": "838692", "url": "https://cs.wikipedia.org/wiki?curid=838692", "title": "Jaromír Johanes", "text": "Jaromír Johanes\n\nJaromír Johanes (* 21. srpna 1933 Dobrá nad Sázavou) je bývalý český a československý diplomat a politik KSČ, na konci normalizace a krátce po sametové revoluci ministr zahraničních věcí Československé socialistické republiky.\n\nPocházel z dělnické rodiny. Členem KSČ se stal roku 1956. Absolvoval Vysokou školu politických a hospodářských věd v Praze a pak Státní institut mezinárodních vztahů v Moskvě (MGIMO), kde studium dokončil roku 1958. Patřil do skupiny prvních tří studentů z Československa, kteří na této sovětské elitní škole vystudovali. Pak trvale působil na československém ministerstvu zahraničních věcí. Zpočátku byl referentem tiskového odboru. Postupně zastával posty v ústřední správě ministerstva i na zastupitelských úřadech ČSSR v zahraničí. Byl generálním konzulem v Austrálii, velvyslancem v USA a Kanadě, zastupoval Československo v OSN. V roce 1982 se stal náměstkem a roku 1987 prvním náměstkem ministra. Angažoval se v KSČ a působil jako lektor Ústředního výboru Komunistické strany Československa. Byl členem komise ÚV KSČ pro zahraniční politiku. Bylo mu uděleno Vyznamenání Za zásluhy o výstavbu a Vyznamenání Za vynikající práci.\n\nV říjnu 1988 se stal ministrem zahraničních věcí v československé vládě Ladislava Adamce. Na tomto postu setrval i v jen několik dnů trvající první vládě Mariána Čalfy až do 10. prosince 1989. V následující druhé vládě Mariána Čalfy (\"vláda národního porozumění\") již zastoupen nebyl. Jeho porevoluční nástupce na ministerském postu Jiří Dienstbier nástup Johanese na post ve vládě interpretoval tak, že ministr Bohuslav Chňoupek se pod vlivem sovětské perestrojky začínal profilovat jako mírný reformátor, a proto byl nahrazen Johanesem coby úřednickým typem bez větších politických ambicí.\n\nV prosinci 1989 ještě pod vlivem událostí sametové revoluce inicioval jako ministr výměnu 21 velvyslanců ČSSR. Na ministerstvu zahraničních věcí pracoval i v následujících letech. 1. srpna 1991 se stal radou vyslancem v turecké Ankaře, kde působil do srpna 1994. Pak odešel do penze. Stal se šéfem pobočky firmy Škodaexport v Ankaře. V 90. letech ho pak kurdský podnikatel Yekta Uzunoglu obvinil z podílu vykonstruovaném obvinění, jež mělo být motivováno odplatou za to, že Uzunoglu ohrožoval ekonomické zájmy Škodaexport. Johanes Uzunogluova tvrzení odmítl. Syn Jaromíra Johanese Vladimír Johanes působí jako lobbista pro firmu ČEZ a předseda dozorčí rady firmy Škoda Praha.\n"}
{"id": "838696", "url": "https://cs.wikipedia.org/wiki?curid=838696", "title": "František Kincl", "text": "František Kincl\n\nFrantišek Kincl (* 2. února 1941 Říčany u Brna) byl český a československý politik KSČ, na konci normalizace poslanec České národní rady a ministr vnitra Československé socialistické republiky.\n\nPocházel z dělnické rodiny. Vyučil se zedníkem a vystudoval střední průmyslovou školu strojní. Později absolvoval Vysoké učení technické v Brně. Členem KSČ se stal roku 1966. V roce 1965 nastoupil ke Sboru národní bezpečnosti. V období let 1979-1988 zastával funkci náčelníka krajské správy SNB v Ostravě. Před nástupem na ministerskou pozici působil na postu náměstka ministra vnitra ČSSR. Byl rovněž členem Krajského výboru KSČ pro Severomoravský kraj. Bylo mu uděleno Vyznamenání Za vynikající práci.\n\nV říjnu 1988 se stal ministrem vnitra v československé vládě Ladislava Adamce. Na tomto postu setrval do 3. prosince 1989, kdy vláda skončila, respektive prošla rekonstrukcí. Již od 29. listopadu 1989 ale s oficiálním zdůvodněním svého onemocnění úřad ministra fakticky nevykonával. Ve volbách roku 1986 se stal také poslancem České národní rady. Zasedal v ČNR za Severomoravský kraj. Po sametové revoluci se 8. ledna 1990 vzdal mandátu v rámci procesu kooptací do ČNR.\n\nV říjnu 1993 ho Vyšší vojenský soud v Táboře (předseda senátu Jiří Bernát) odsoudil spolu s dalšími předáky předlistopadových bezpečnostních složek na tři roky do vězení za zneužití pravomoci veřejného činitele. Konkrétně mělo jít o použití nezákonné „preventivní izolace“ několika stovek tehdejších opozičních aktivistů. Trest pak vykonal. Od roku 2002 byl rovněž u soudu v rámci procesu s aktéry Akce Asanace, kdy v 70. letech Státní bezpečnost měla používat tvrdé praktiky při nátlaku na disidenty, směřujícímu k jejich emigraci z ČSSR. Kincl tehdy působil jako náčelník správy StB v Brně.\n\n"}
{"id": "838698", "url": "https://cs.wikipedia.org/wiki?curid=838698", "title": "KildClient", "text": "KildClient\n\nKildClient je MUDový klient založený na knihovně GTK+, poskytovaný pod svobodnou licencí GPL. Původně byl určen pro unixové platformy využívající X Window System (Linux, BSD, Mac OS, Solaris aj.), avšak dnes k dispozici též pro Windows. Jeho autorem je Eduardo M. Kalinowski.\n\nKildClient je založen na programových knihovnách GTK+, které jsou standardně k dispozici v operačních systémech unixového typu, využívajících grafický X Window System (typicky Linux, BSD, Mac OS, Solaris). Linuxové distribuce pracující s instalačními repozitáři (Fedora, Debian, Ubuntu) do nich KildClient standardně zahrnují. K dispozici je rovněž verze pro Microsoft Windows, vyžadující instalaci knihovny ActivePerl a buď instalaci knihoven GTK+, nebo aspoň runtime modulu GTK+.\n\nKildClient umožňuje telnetové spojení s oddělenou příkazovou řádkou, ovšem na rozdíl od jednoduchých telnetových klientů dává uživatelům k dispozici širokou škálu nastavení vstupu a výstupu a řadu funkcí, které mohou usnadnit hraní MUDu, jako jsou vstupní zkratky, klávesové zkratky, triggery, načasované vykonávání příkazů, souběžné relace, obarvování výstupu, inkrementální prohledávání dosavadního výstupu či automatické sledy příkazů. Díky podpoře skriptování v Perlu a schopnosti spolupracovat s externími programy jsou možnosti programu takřka libovolně rozšiřitelné.\n\n"}
{"id": "838699", "url": "https://cs.wikipedia.org/wiki?curid=838699", "title": "Červený drak", "text": "Červený drak\n\nNázev Červený drak může znamenat:\n\nv literatuře:\n\nv kinematografii:\n\nostatní:\n"}
{"id": "838704", "url": "https://cs.wikipedia.org/wiki?curid=838704", "title": "Keňa na Letních olympijských hrách 2000", "text": "Keňa na Letních olympijských hrách 2000\n\nKeňu na Letních olympijských hrách 2000 reprezentovalo 56 sportovců (34 mužů a 22 žen).\n"}
{"id": "838705", "url": "https://cs.wikipedia.org/wiki?curid=838705", "title": "Keňa na Letních olympijských hrách 1996", "text": "Keňa na Letních olympijských hrách 1996\n\nKeňu na Letních olympijských hrách 1996 reprezentovalo 52 sportovců (42 mužů a 10 žen).\n"}
{"id": "838706", "url": "https://cs.wikipedia.org/wiki?curid=838706", "title": "Keňa na Letních olympijských hrách 1992", "text": "Keňa na Letních olympijských hrách 1992\n\nKeňu na Letních olympijských hrách 1992 reprezentovalo 49 sportovců (40 mužů a 9 žen).\n"}
{"id": "838707", "url": "https://cs.wikipedia.org/wiki?curid=838707", "title": "Ferdinand Michl", "text": "Ferdinand Michl\n\nFerdinand Michl (10. března 1826 Hořenec – 7. března 1901 Litoměřice) byl českým katolickým knězem, profesorem církevní dějin a teologie, sídelním sídelním kanovníkem litoměřické kapituly.\n\nNa kněze byl vysvěcen 25. července 1850. V roce 1879 byl jmenován sídelním kanovníkem litoměřické katedrální kapituly s kanonikátem königseggovský I. S jeho trvalým pobytem jako sídelního kanovníka v Litoměřicích souvisela i práce na biskupské konzistoři, kde se stal \"acesorem\", \"preses\" církevního soudu a \"examinatorem prosynodalis\".\n\nByl profesorem církevních dějin a teologie. Jako pedagog se stal ředitelem teologického studia litoměřické diecéze. Vzhledem ke své erudici se stal také konzultorem chlapeckého biskupského semináře v Bohosudově a biskupským censorem.\n\nRakousko-Uherský stát ocenil jeho práci řádem Železné koruny III. třídy a papež jej jmenoval tajným papežským komořím (\"něm. Päpstlicher Geheimkämmerer\").\n\n\n"}
{"id": "838708", "url": "https://cs.wikipedia.org/wiki?curid=838708", "title": "Gerold Späth", "text": "Gerold Späth\n\nGerold Späth (* 16. října 1939, Rapperswil) je švýcarský spisovatel.\n\nSpäth pochází z rodu stavitelů varhan. Po střední škole získal ekonomické vzdělání. Pobýval ve Vevey, Londýně a Freiburgu im Üechtland. Psát začal v roce 1968, ale současně až do roku 1975 pomáhal otci v podniku. Dnes žije se svou rodinou v Itálii a Irsku.\n\nJe členem švýcarského PEN klubu a korespondenčním členem Bavorské akademie krásných umění.\n\n\n\n\n\n\n"}
{"id": "838709", "url": "https://cs.wikipedia.org/wiki?curid=838709", "title": "Keňa na Letních olympijských hrách 1988", "text": "Keňa na Letních olympijských hrách 1988\n\nKeňu na Letních olympijských hrách 1988 reprezentovalo 74 sportovců (70 mužů a 4 ženy).\n"}
{"id": "838711", "url": "https://cs.wikipedia.org/wiki?curid=838711", "title": "Keňa na Letních olympijských hrách 1984", "text": "Keňa na Letních olympijských hrách 1984\n\nKeňu na Letních olympijských hrách 1984 reprezentovalo 61 sportovců (56 mužů a 5 ženy).\n"}
{"id": "838712", "url": "https://cs.wikipedia.org/wiki?curid=838712", "title": "The 2nd Law", "text": "The 2nd Law\n\nThe 2nd Law je šesté studiové album britské alternativní rockové skupiny Muse. Ve velké části Evropy album vyšlo 28. září 2012. Mimo skladby „Follow Me“ si album produkovala sama. Ve skladbě „Follow Me“ je producentem skupina Nero.\n\n"}
{"id": "838714", "url": "https://cs.wikipedia.org/wiki?curid=838714", "title": "Sounds That Can't Be Made", "text": "Sounds That Can't Be Made\n\nSounds That Can't Be Made je sedmnácté studiové album britské progresivní rockové skupiny Marillion. Album vznikalo v The Racket Clubu v Buckinghamshire a v Real World Studios v letech 2011−2012. Producenty alba byla skupina Marillion spolu s Mikem Hunterem. Album vyšlo 17. září 2012 u vydavatelství Ear Music.\n\n\n"}
{"id": "838718", "url": "https://cs.wikipedia.org/wiki?curid=838718", "title": "Kóičiró Genba", "text": "Kóičiró Genba\n\nKóičiró Genba ( , * 20. května 1964, Tamura) je japonský politik z Demokratické strany Japonska, od roku 2011 japonský ministr zahraničí.\n\nDo japonského parlamentu byl poprvé zvolen v roce 1993, jeho předchozí zkušeností byl mandát zastupitele v prefektuře Fukušima. V září 2011 si ho vybral Jošihiko Noda za ministra zahraničí.\n"}
{"id": "838722", "url": "https://cs.wikipedia.org/wiki?curid=838722", "title": "Tisový vrch", "text": "Tisový vrch\n\nTisový vrch je 540 metrů vysoký kopec v sousedství Svojkovských skal na Českolipsku, zhruba 1 km severně od obce Svojkov a 2 km na východ od Sloupu v Čechách. Patří spolu s obdobně vysokým Slavíčkem do Cvikovské pahorkatiny.\n\nČedičový vrchol je nyní zalesněn a na jeho vrchol nevede žádná z turistických tras. Asi před 100 roky sem cesta vedla a na temeni byly i lavičky. Někdejší výhled do krajiny však znesnadňují vzrostlé buky. Níže na svazích rostou lesy smíšené, přerušené suťovým polem. Část svahů je vroubena skalami.\n\nOd nedalekého (necelý 1 km vzdušnou čarou) kopce Slavíček je oddělen turisty hojně navštěvovaným Modlivým dolem, kudy vedou značené turistické trasy KČT. Ze sedla na severním konci dolu, či jednoho ze sloupských okruhů přes Svojkovské skály lze na vrchol Tisového vrchu od severovýchodu bezpečně dojít. Vůči Svojkovu (kde lze zaparkovat auto či kam jezdí autobusy) je převýšení vrcholu asi 200 metrů.)\nTisový vrch je řazen do geomorfologického okresku Cvikovská pahorkatina, která náleží pod celek Zákupská pahorkatina (a ta pod Ralskou pahorkatinu). Přímo přes vrchol je vedeno rozhraní katastrů Svitava 683 841 a Svojkov 761 214. Celá Cvikovská pahorkatina včetně Tisového vrchu je součástí okresu Česká Lípa.\n\n"}
{"id": "838725", "url": "https://cs.wikipedia.org/wiki?curid=838725", "title": "IBM DB2", "text": "IBM DB2\n\nIBM DB2 je moderní relační databázový systém vyvíjený společností IBM. Jedná se o multiplatformní databázi s pokročilými možnosti kontroly dat, jejich využívání a ochrany. V rodině DB2 existují 3 produkty, které jsou si velmi podobné, nicméně rozdílné především hardwarovým řešením, na kterém operují. Konkrétně jsou to: DB2 for LUW (Linux, Unix a Windows), DB2 for z/OS (mainframe) a DB2 for iSeries (dříve OS/400). DB2 LUW produkt běží na mnoha distribucích systému Linux a UNIX distribucí, jako je Red Hat Linux, SUSE Linux, AIX, HP / UX a Solaris, a většina systému Windows. DB2 také pohání IBM InfoSphere Warehouse, což je v podstatě DB2 LUW s DPF (Database Partitioning Feature), masivní paralelní share-nothing architektura datového skladu.\n\nVedle DB2 vlastní společnost IBM další RDBMS systém: Informix, který IBM koupila v roce 2001.\n"}
{"id": "838726", "url": "https://cs.wikipedia.org/wiki?curid=838726", "title": "Wings of War", "text": "Wings of War\n\nWings of War je česká počítačová hra z roku 2004. Vyvinula ji studia Silver Wish Games a Illusion Softworks. Jde o letecký simulátor z prostředí první světové války. Hra je pojata arkádově a tudíž jsou porušovány fyzikální zákony a je možné sbírat různá vylepšení. V kampaní se hráč ujme role britského pilota B. A. Whitlerse bojujícího ve třinácti různých misích proti německému letectvu. Hra obsahuje také mód Instant Action, v němž si je možno zabojovat proti počítačem ovládaným soupeřům, a multiplayer. Hra využívá engine LS3D.\n\n"}
{"id": "838728", "url": "https://cs.wikipedia.org/wiki?curid=838728", "title": "Jan Barner", "text": "Jan Barner\n\nJan Barner (3. února 1643 Jičín – 25. dubna 1708 Kutná Hora) byl český římskokatolický kněz, jezuita, biblista, filolog, překladatel, kazatel a náboženský spisovatel. \n\nVe dvaceti letech vstoupil do jezuitského řádu v Brně (1663), následně pět let působil jako učitel humanitních předmětů, od roku 1668 do konce života jako spisovatel, kazatel a překladatel z němčiny, francouzštiny a latiny.\nPatřil do řady velkých barokních protireformačních kazatelů-rétorů, připomínán však bývá zejména svou účastí na překladu Svatováclavské bible (spolu s Jiřím Konstancem a Matějem Václavem Šteyerem), jejíž vznik inicioval pražský arcibiskup Matouš Ferdinand Sobek z Bílenberka. Dílo představovalo úspěšné završení snahy o český katolický překlad latinské Vulgaty, překladatelé přihlédli i k textům Kralické a Benátské bible. Nový zákon vyšel v roce 1677, Starý zákon pak ve dvou dílech (1712 a 1715), tedy po Barnerově smrti. Přestože původní i přeložená Barnerova díla představuje zejména duchovní literatura (sbírky kázaní, postily, modlitby, biblické příběhy aj.), jeho překlady hospodářských příruček správce statků klementinské koleje jezuity \"Kryštofa Fischera\" (1611–1680) jsou právem považovány za významné texty barokní naukové literární tvorby.\n\n\n\n\n"}
{"id": "838733", "url": "https://cs.wikipedia.org/wiki?curid=838733", "title": "Band on the Run", "text": "Band on the Run\n\nBand on the Run je třetí studiové album skupiny Paul McCartney & Wings. Jeho nahrávání probíhalo od srpna do září 1973 v nigerijském Lagosu. Producentem alba byl Paul McCartney a vyšlo v prosinci 1973 u vydavatelství Apple Records. Jde o McCartneyho poslední album vydané u tohoto vydavatelství. Časopis Rolling Stone album zařadil na 418. příčku svého žebříčku 500 nejlepších alb všech dob. Autorem fotografie na obalu alba je Clive Arrowsmith a jsou na ni zachyceni Paul a Linda McCartneyovi, Denny Laine, Michael Parkinson, Kenny Lynch, James Coburn, Clement Freud, John Conteh a Christopher Lee.\n\n"}
{"id": "838744", "url": "https://cs.wikipedia.org/wiki?curid=838744", "title": "Open Your Eyes", "text": "Open Your Eyes\n\nOpen Your Eyes může být:\n\n"}
{"id": "838745", "url": "https://cs.wikipedia.org/wiki?curid=838745", "title": "Jakub Houfek", "text": "Jakub Houfek\n\nJakub Houfek (* 20. leden 1994, Plzeň) je český profesionální hokejista.\n\n"}
{"id": "838761", "url": "https://cs.wikipedia.org/wiki?curid=838761", "title": "Open Your Eyes (album, Yes)", "text": "Open Your Eyes (album, Yes)\n\nOpen Your Eyes je sedmnácté studiové album britské progresivní rockové skupiny Yes. Jeho nahrávání probíhalo v létě 1997 a vyšlo v listopadu téhož roku. Autorem obalu alba je Roger Dean.\n\n"}
{"id": "838764", "url": "https://cs.wikipedia.org/wiki?curid=838764", "title": "Alžběta Falcká", "text": "Alžběta Falcká\n\nAlžběta Falcká (také Alžběta Česká, Alžběta z Herfordu; 26. prosince 1618, Heidelberg – 8. února 1680, Herford) byla rodem falcká princezna a později abatyše z Herfordu.\n\nAlžběta se narodila jako nejstarší dcera/třetí dítě „zimního krále“ Fridricha Falckého (1596–1632) a jeho manželky, anglické princezny Alžběty Stuartovny (1596–1662). Jejími prarodiči byli z otcovy strany falcký kurfiřt Fridrich IV. a jeho manželka Luisa Juliana Oranžská, z matčiny pak anglický král Jakub I. Stuart a Anna Dánská.\n\nAlžbětina výchova byla v rukou její babičky, kurfiřtky Luisy Juliany Oranžské a později, od roku 1627 její matky Alžběty Stuartovny. Kolem devátého roku věku byla se svými sourozenci poslána do Leidenu, kde studovala jazyky a starou i moderní literaturu; vynikala v nich natolik, že získala přízvisko \"\"Řekyně\"\". Obzvláštní zájem projevovala o filosofii a vytvořila si vážné a hluboké životní názory. Po studiích se připojila ke svým rodičům v Haagu, kde byl jejich exilový dvůr.\n\nByla v kontaktu s Annou Marií von Schürmann (holandská vzdělankyně, přezdívaná \"holandská Minerva\" či \"hvězda z Utrechtu\") a o něco později s francouzským vědcem a filosofem René Descartesem (s nímž se setkala roku 1643 v Leidenu); byla jejich nejhorlivější žákyní a do konce jejich života s nimi vedla čilou korespondenci o filosofických otázkách. Poslední publikované Descartesovo dílo Les Passions de l'âme (\"Vášeň duše\", 1649), je výsledkem vědeckého a filosofického úsilí systematizovat odpověď na otázky nastíněné Alžbětou, přes interakci \"res cogitans\" a \"res extensa\".\n\nAlžběta, princezna Falcká z Čech (1618-1680) je nejznámější svou rozšířenou korespondencí s René Descartesem a tyto dopisy opravdu sestávají z jejích existujících filozofických spisů. V této korespondenci Alžběta přitlačuje Descarta k vztahu mezi dvěma opravdu odlišnými substancemi mysli a těla a zejména k možnosti jejich kauzální interakce a povaze jejich spojení. Korespondují také na Descartesovu fyziku, na vášně a na jejich regulaci, na povahu ctnosti a největšího dobra, na povahu lidské svobody - vůle a její slučitelnost s božským příčinným odhodláním a na politickou filozofii. Descartes věnoval Alžbětě své principy filozofie a na její žádost napsal své Vášně duše. Zatímco se toho můžeme dozvědět hodně o Descartesových perspektivách, při čtení této výměny, můj zájem v tomto příspěvku není soustředit se na jeho import pro pochopení Descartesovy filosofické pozice, ale spíše ke shrnutí vlastních filozofických názorů Alžběty. Zdá se, že Alžběta byla zapojena do vyjednávání kolem Vestfálské smlouvy a v úsilí obnovit anglickou monarchii po anglické občanské válce. Jako Abatyši z Herfordu (Německo) se jí podařilo přestavět tuto komunitu, postiženou válkou, a také poskytla útočiště marginalizovaným protestantským náboženským sektám, včetně Labadistů a Quakerů.\n\nPo uzavření vestfálského míru, když byl jejímu bratrovi Karlu Ludvíkovi navrácen falcký trůn, se vrátila na svůj rodný dvůr do Heidelbergu. Ten však záhy opustila kvůli manželským problémům svého bratra. Strávila dlouhý čas na dvoře svého bratrance, braniborského kurfiřta Fridricha Viléma a poté v Kasselu u své sestřenice Hedviky Žofie, provdané lankraběnky hessensko-kasselské. Při návštěvě jedné ze svých tet v Krosně se setkala s kalvinistickým teologem Johannesem Cocceiem, s nímž v následujících letech rovněž vedla čilou korespondenci.\n\nRoku 1661 zvolena koadjutorkou říšského kláštera v Herfordu a roku 1667 jeho abatyší. V této pozici nahradila svou sestřenici Alžbětu Luisu Julianu Falcko-Zweibrückenskou, která devět let předtím klášter opustila a odešla do Francie. Alžběta klášter vedla jako protestantský, na principech pietismu. Protože se mezitím stále více přikláněla k zapálenému mysticismu, přijala k sobě do Herfordu roku 1670 Jeana de Labadie s malou skupinou jeho přívrženců; jejich vztah byl problematický a roku 1672 Labadie klášter opustil, zanechav v něm zarmoucenou princeznu a své přívržence pod její ochranou. Roku 1677 přijala v klášteře kvakery Williama Penna a Roberta Barclayho, kteří na ni hluboce zapůsobili. O rok později 1678 navštívil klášter i Gottfried Leibnitz. Alžbětin mystický excentrismus ovšem vzbudil u luteránského obyvatelstva velké pobouření.\n\nPlánován byl její sňatek s polským králem Vladislavem IV. Vasou, který o její ruku žádal opakovaně. Vladislav ovšem zamlčel polskému senátu papežské zamítnutí tohoto sňatku (listopad 1634) a dostal k němu od senátu souhlas (březen 1635). V důsledku toho žádal (červen 1635) - ovšem marně - princezninu konverzi ke katolické víře; Alžběta, konzistentní a pevná ve svých názorech, konverzi i s královou rukou striktně odmítla.\n\nAlžběta zemřela 8. února roku 1680 v klášteře v Herfordu, kde byla i pohřbena.\n\n\n"}
{"id": "838765", "url": "https://cs.wikipedia.org/wiki?curid=838765", "title": "Cena Alfreda Döblina", "text": "Cena Alfreda Döblina\n\nCena Alfreda Döblina, německy Alfred-Döblin-Preis, je literární cena za dosud nepublikovanou prózu pojmenovaná po Alfredu Döblinovi. V roce 1979 byla založena Günterem Grassem. Literarisches Colloquium Berlin a Akademie der Künste vyhlašují soutěž každé dva roky. Od roku 2007 nominovaní spisovatelé čtou svá díla před porotou a vítěz je druhý den oceněn na slavnostním předávání.\n\n"}
{"id": "838768", "url": "https://cs.wikipedia.org/wiki?curid=838768", "title": "PSY", "text": "PSY\n\nPSY, vlastním jménem Park Jae-sang [pak čésang], (* 31. prosince 1977, Soul, Jižní Korea) je jihokorejský rapper a tanečník, představitel K-popu. Po celém světě rappera proslavil singl \"Gangnam Style\", jehož videoklip na severu YouTube jako první překonal hranici nejprve jedné miliardy, a posléze tří miliard zhlédnutí. Díky tomu byl v letech 2012–2017 nejsledovanějším videem YouTube vůbec. Do roku 2017 vydal 8 studiových alb, z čehož se jich několik nesmělo prodávat osobám mladším 18 let. Dále složil např. písně „Gentleman“, „Hangover“, „Bird“, „Daddy“ a „Napal Baji“. Jeho písně jsou zpívány v korejštině, ale používá i anglické fráze. Gangnam style, svou nejslavnější píseň, zpívá spolu se svou korejskou skupinou.\n\n\n\n"}
{"id": "838774", "url": "https://cs.wikipedia.org/wiki?curid=838774", "title": "Eva Háková", "text": "Eva Háková\n\nEva Háková (* 8. července 1969, Karlovy Vary), rozená Burešová, provdaná Jetmarová, je bývalá česká reprezentantka v biatlonu.\n\nZačínala jako běžkyně na lyžích ve Slovanu Karlovy Vary v TSM Jana Nováka. Od roku 1984 studovala na sportovním gymnáziu ve Vimperku a trénovala v SVS-M Zadov pod vedením Stanislava Frühaufa. V maturitním roce 1987 se dostala do juniorské reprezentace v běhu na lyžích, odešla do centrálního střediska v Jablonci nad Nisou, kde v roce 1988 přešla k biatlonu. Již v roce 1989 byla členkou české štafety (Burešová, Novotná, Adamičková), která vybojovala bronzovou medaili na MS ve Feistritz.\n\nV roce 1990 se jí narodila dcera Veronika a od té doby závodila pod jménem Háková. V roce 1992 získala bronz v závodě družstev v ruském Novosibirsku, v r. 1993 se stala mistryní světa ve štafetovém závodě v bulharském Borovci a v roce 1996 mistryní Evropy v italském Ridnau ve sprintu na 7,5 km. Třikrát stanula na stupních vítězů ve Světovém poháru a v roce 1992–1993 byla určitou dobu vedoucí závodnicí SP.\nByla účastnicí třech olympijských her – 1994 Lillehammer (Norsko), 1998 Nagano (Japonsko) a 2002 Salt Lake City (USA). Nejlepšími umístěními na OH v individuálních závodech bylo 9. místo ve sprintu v Lillehammeru a 6. místo ve štafetovém závodu v japonském Naganu.\nSvou sportovní kariéru ukončila na OH v roce 2002 v Salt Lake City,\n\nReprezentantem v biatlonu byl rovněž její bývalý manžel Zdeněk Hák. S manželem Tomášem Jetmarem, s nímž žije ve Vrchlabí, má tři děti: Veroniku (* 1990), Petra (* 2003) a Valentýnu (* 2005). Po skončení sportovní kariéry se věnuje relaxačním masážím.\n\n\n\n\nEva Háková startovala celkem 145× na Světovém poháru. V jednotlivcích získala 1 stříbrnou a 1 bronzovou medaili, ve štafetě 2× zlatou medaili.\n\n"}
{"id": "838775", "url": "https://cs.wikipedia.org/wiki?curid=838775", "title": "Kniha společných modliteb", "text": "Kniha společných modliteb\n\nKniha společných modliteb nebo také Kniha obecných modliteb (anglicky Book of Common Prayer) je liturgická kniha Anglikánské církve a dalších církví anglikánského společenství. První vydání z roku 1549 bylo silně ovlivněno učením Martina Luthera, její znění z roku 1552 je více pod vlivem kalvinismu. Poslední významné změny byly v knize provedeny roku 1662. \n"}
{"id": "838782", "url": "https://cs.wikipedia.org/wiki?curid=838782", "title": "Ivo Chvátil", "text": "Ivo Chvátil\n\nIvo Chvátil (* 22. ledna 1964 Kladno) je český výtvarník a fotograf. Spoluautor a ilustrátor knih \"Žádná kytka nepomůže\", \"Ve znamení motýla\", \"Hra na anděla, Křehká rovnováha.\" Má za sebou desítky výstav, ilustrací knižních titulů i reklamních projektů. Od roku 1988 pořádá samostatné autorské výstavy obrazů v ČR i zahraničí.V posledních letech se věnuje také gesignu a to jak interierů tak i předmětů nebo obalového designu pro kosmetiku.\n\nVětšina autorových obrazů je v soukromých sbírkách, některé obrazy našly místo ve veřejných institucích. Například na universitě v Bruselu, na slovenské ambasádě ve Vídni nebo na University of Fine Arts v Drážďanech. V posledních letech se Ivo Chvátil věnuje převážně vlastní tvorbě v oblasti kombinované techniky a knižním ilustracím.\n\nZpočátku kariéry maloval a kreslil, později doplnil způsob svého vyjádření o používání fotoaparátu a dospěl k vlastní metodě kombinované techniky. Její pomocí předkládá kouzelné mlhavé krajiny, občas prosvětlené paprsky zapadajícího slunce, tajemná zákoutí, prostor plný temných mraků, komnaty starých hradů, nebo síně kamenných domů.\n\nTímto fantazijním světem diváka provází tajemné bytosti. V obrazech vystupují různé postavy, ptáci i jiná zvířata, ale především ženy, z pohledu autora bytosti éterické, často víly, čarodějky, bohyně nebo královny.\n\n"}
{"id": "838783", "url": "https://cs.wikipedia.org/wiki?curid=838783", "title": "Rytířský řád svatého Václava", "text": "Rytířský řád svatého Václava\n\nRytířský řád svatého Václava, (latinsky \"Equester ordo Sancti Wenceslai\", zkratka \"EOSW\"), je mezinárodní sekulární laická organizace s křesťanským zaměřením, založená roku 1994 v Česku. Sídlem řádu je Svijanský zámek.\n\nOrganizace byla zaregistrována Ministerstvem vnitra České republiky 4. července 1994 jako občanské sdružení, od 1. ledna 1999 jako mezinárodní nevládní organizace, která je nástupcem dosavadního občanského sdružení. Sdružení není církevním řádem, nýbrž sekulární laickou mezinárodní organizací s důrazem na římskokatolické zaměření. \n\nV čele organizace stojí velmistr Milan Rýdlo, kancléřem David J. Klíma uvedený s chudenickou adresou. Organizace používá rozsáhlou symboliku čerpající z rytířských tradic, řádový plášť nosí členové jen při řádovém obřadu jednou ročně. V listopadu 2011 měl řád 58 členů.\n\nSvá obecná poslání a cíle řád vymezuje jako duchovní, charitativní a humanitární. Hlavní činností je pořádání mezinárodních táborů pro děti a výchovné pracovníky z dětských domovů. Působí v sedmi státech střední Evropy. \n\nZa své hlavní úkoly v duchovní oblasti považuje šířit kult svatého Václava v duchu národních a zemských tradic a nadnárodního pojetí demokratických hodnot, propagovat křesťanství a praktické uplatňování mravních principů a křesťanských zásad, prosazovat rytířské ctnosti a usilovat o ušlechtilost v myšlení, jednání i skutcích, pomáhat podle svých sil a možností bližním a zachovávat zákony Boží, občanské i řádové. V charitativní a humanitární oblasti si řád klade za cíl prioritně poskytovat pomoc dětem a výchovným pracovníkům v dětských domovech, dále pořádání finančních a hmotných sbírek či získávání donátorských a sponzorských příspěvků, grantů a dotací na charitativní a humanitární akce a jejich faktické vykonávání. Kromě pomoci sirotkům a opuštěným dětem uvádí mezi hlavními cíli i pomoc osamoceným seniorům.\n\nŘádní členové se člení do tří řádových tříd:\n\nVláda řádu je jeho řídícím orgánem a poradním orgánem velmistra. Jejími členy mohou být pouze muži. Členy vlády řádu jsou velmistr, kancléř, sekretář a vizitátor řádu, přizvanými členy vlády jsou zemští řádoví provinciálové, nezávislí komtuři komend, sídelní komtur svijanský a revizor řádu.\n\nRada představených je výkonným orgánem řádu a poradním orgánem kancléře řádu.\n\nNormativní aktivita řádu se vztahuje téměř výhradně k heraldickým záležitostem. Každý člen řádu povinně musí mít svůj erb a pokud tento erb porušuje heraldické zvyklosti a heraldické právo, či svým ztvárněním neodpovídá požadované kvalitě a estetickým standardům, je s ním zavedeno „správní řízení“. Zhotovení erbu je za poplatek. \n\n"}
{"id": "838787", "url": "https://cs.wikipedia.org/wiki?curid=838787", "title": "Vodní filtr", "text": "Vodní filtr\n\nVodní filtr je zařízení odstraňující nečistoty z vody pomocí jemné fyzické bariéry, chemického, nebo biologického procesu. Filtry čistí vodu v různé míře pro zavlažování, akvária a bazény, nebo k pití.\n\nBěhem 19. a 20. století lze vodní filtry pro domácí užití obecně rozdělit na pomalé a rychlé pískové filtry (takzvané mechanické filtry a americké filtry). Přestože před rokem 1800 již bylo v provozu mnoho lokálních systémů filtrace, první systém obsluhující celé město je znám z města Paisley ve Skotsku. Do provozu byl uveden roku 1804 a jednalo se o pomalý pískový filtr. Mezi roky 1800 a 1810 byly v Británii a na kontinentu postaveny stovky těchto pomalých filtrů. Pomalý pískový filtr byl vybudován roku 1893 například také ve městě Lawrence (stát Massachusetts) kvůli epidemii břišního tyfu způsobené kontaminovaným zdrojem pitné vody.\n\nPrvní nepřetržitě fungující pomalý pískový filtr byl navržen Allenem Hazenem pro město Albany ve státě New York roku 1897. Počátkem 19. století byla mechanická filtrace průmyslovým procesem závislým na přidání síranu hlinitého před začátkem filtrace. Rychlost mechanické filtrace byla oproti pomalé pískové filtraci šedesátinásobná, bylo na ní proto potřeba menší pozemky.\n\nPrvní závod s moderní mechanickou filtrací byl v USA u Little Falls v New Jersey pro společnost East Jersey Water Company. Závod, který byl uveden do provozu roku 1902, vyprojektoval George W. Fuller.\n\nProcesem reverzní osmózy vzniká voda zbavená vápníku a hořčíku i dalších prospěšných látek, která je pití nevhodná. \n"}
{"id": "838790", "url": "https://cs.wikipedia.org/wiki?curid=838790", "title": "Keňa na Letních olympijských hrách 1972", "text": "Keňa na Letních olympijských hrách 1972\n\nKeňu na Letních olympijských hrách 1972 reprezentovalo 57 sportovců (55 mužů a 2 ženy).\n"}
{"id": "838792", "url": "https://cs.wikipedia.org/wiki?curid=838792", "title": "Mistrovství světa v házené žen 1978", "text": "Mistrovství světa v házené žen 1978\n\n7. mistrovství světa v házené proběhlo ve dnech 30. listopadu – 10. prosince 1978 v Československu. Mistrovství se zúčastnilo 12 družstev, rozdělených do tří čtyřčlenných skupin, z nichž první dva týmy postoupily do finálové skupiny. Týmy, které v základní skupině skončily na třetím místě, hrály o 7. - 9. místo. Mistrem světa se stal tým NDR.\n\n NDR - Rumunsko 13:9 (7:6)\n\n30. listopadu 1978 - Gottwaldov\n\n30. listopadu 1978 - Gottwaldov\n\n1. prosince 1978 (17:00) - Gottwaldov\n\n1. prosince 1978 (18:30) - Gottwaldov\n\n3. prosince 1978 - Gottwaldov\n\n3. prosince 1978 - Gottwaldov\n ČSSR - Alžírsko 31:5 (19:1)\n\n30. listopadu 1978 - Trnava\n\n30. listopadu 1978 - Trnava\n\n1. prosince 1978 (17:00) - Trnava\n\n1. prosince 1978 (18:30) - Trnava\n\n3. prosince 1978 - Trnava\n\n3. prosince 1978 - Trnava\n\n Polsko - Kanada 28:16 (14:4)\n\n30. listopadu 1978 - Cheb\n\n30. listopadu 1978 - Cheb\n\n1. prosince 1978 (17:00) - Cheb\n\n1. prosince 1978 (18:30) - Cheb\n\n3. prosince 1978 - Cheb\n\n3. prosince 1978 - Cheb\n\n\n SSSR - Maďarsko 19:13 (9:5)\n\n5. prosince 1978 - Bratislava\n\n5. prosince 1978 - Bratislava\n\n5. prosince 1978 - Bratislava\n\n6. prosince 1978 (16:00) - Bratislava\n\n6. prosince 1978 (18:30) - Bratislava\n\n6. prosince 1978 (20:00) - Bratislava\n\n8. prosince 1978 - Bratislava\n\n8. prosince 1978 - Bratislava\n\n8. prosince 1978 - Bratislava\n\n10. prosince 1978 (10:30) - Bratislava\n\n10. prosince 1978 (15:00) - Bratislava\n\n10. prosince 1978 (16:30) - Bratislava\n Rumunsko - SRN 10:7(6:3)\n\n5. prosince 1978 - Bratislava\n\n6. prosince 1978 (14:30) - Bratislava\n\n7. prosince 1978 - Bratislava\n1. NDR\n\nTrenéři: Peter Kretzschmar, Klaus Franke\n"}
{"id": "838796", "url": "https://cs.wikipedia.org/wiki?curid=838796", "title": "Malý Bezděz", "text": "Malý Bezděz\n\nMalý Bezděz (577 m n. m.) je vrch v okrese Česká Lípa Libereckého kraje. Leží asi 1 km severozápadně od obce Bezděz na stejnojmenném katastrálním území. Vrch tvoří těsné souvrší s východně ležícím Velkým Bezdězem, jemuž vévodí kdysi královský hrad Bezděz.\n\nOba znělcové vrchy, Velký Bezděz (604 m n. m.) se středověkým královským hradem na svém vrcholu i Malý Bezděz (odděleny sedlem ve výšce 486 m n. m.) jsou výraznou dominantou Českolipska, zde častěji nazývaného Máchův kraj. Z vrcholu kopce je výhled na jihozápad (Vrátenská hora) až severozápad (Máchovo jezero), tedy především oblast Polomených hor. Z místa na jihovýchodním svahu je atraktivní výhled na sousední Velký Bezděz s hradem.\n\nNa Malém Bezdězu stávalo předsunuté opevnění hradu Bezděz, z něhož se zachovaly zbytky v nižších partiích. Jeho rozsah a vzhled není znám. Cesta k němu vedla ze sedla mezi oběma kopci. Opevnění bylo zbudováno z místních zdrojů, ze znělce a dřeva. Jihozápadní část kopce odtěžil rozsáhlý kamenolom, dnes opuštěný.\n\nSvahy Malého Bezdězu jsou chráněným územím od roku 1949. V roce 2009 byla lokalita, zahrnující i Velký Bezděz vyhlášena národní přírodní rezervací Velký a Malý Bezděz. Je ve správě AOPK ČR.\n\nSouvrší obou Bezdězů náleží do celku Ralská pahorkatina, podcelku Dokeská pahorkatina, okrsku Bezdězská vrchovina, podokrsku Slatinská pahorkatina a Bezdězské části (tato část zahrnuje právě jen Velký a Malý Bezděz).\n\nVelký Bezděz se svým hradem je přístupný po odbočce z červené turistické trasy (evropská dálková trasa E10), do obce na úpatí vede také zelená a modrá trasa a cyklostezky 0060 a 3045. Na Malý Bezděz vede jen úzká pěšina po poměrně příkrém severovýchodním svahu ze sedla souvrší. Obec je napojena na silniční síť, poblíž vede frekventovaná silnice z České Lípy na Mladou Boleslav. V obci je také železniční stanice Bezděz na trati 080 z České Lípy do Bakova nad Jizerou.\n\n"}
{"id": "838797", "url": "https://cs.wikipedia.org/wiki?curid=838797", "title": "Princezna ze mlejna 2", "text": "Princezna ze mlejna 2\n\nPrincezna ze mlejna 2 je filmová pohádka z roku 2000 režiséra Zdeňka Trošky. Jde o pokračování snímku \"Princezna ze mlejna\". Film byl v kinech premiérově uveden 3. února 2000. Televizní premiéra se odehrála na stanici ČT1 24. prosince 2001, kdy byl odvysílán jako štědrovečerní pohádka České televize.\n\nNoční scény při válce s Turkem byly natáčeny způsobem americké noci v prostoru kaolínových dolů u Kaznějova.\n\n"}
{"id": "838798", "url": "https://cs.wikipedia.org/wiki?curid=838798", "title": "Keňa na Letních olympijských hrách 1968", "text": "Keňa na Letních olympijských hrách 1968\n\nKeňu na Letních olympijských hrách 1968 reprezentovalo 39 sportovců (36 mužů a 3 ženy).\n"}
{"id": "838800", "url": "https://cs.wikipedia.org/wiki?curid=838800", "title": "Keňa na Letních olympijských hrách 1964", "text": "Keňa na Letních olympijských hrách 1964\n\nKeňu na Letních olympijských hrách 1964 reprezentovalo 37 sportovců (37 mužů a 0 žen).\n"}
{"id": "838805", "url": "https://cs.wikipedia.org/wiki?curid=838805", "title": "Big Generator", "text": "Big Generator\n\nBig Generator je dvanácté studiové album britské progresivní rockové skupiny Yes. Jeho nahrávání probíhalo v různých studiích od roku 1985 do počátku roku 1987. Album pak vyšlo v září 1987 u vydavatelství Atco Records. V žebříčku Billboard 200 se album umístilo na 15. příčce.\n\n\n"}
{"id": "838808", "url": "https://cs.wikipedia.org/wiki?curid=838808", "title": "Tuvalu na Letních olympijských hrách 2012", "text": "Tuvalu na Letních olympijských hrách 2012\n\nTuvalu se účastnil Letní olympiády 2012 ve dvou sportech a zastupovalo jej 3 sportovci (2 muži a 1 žena). Byla to druhá účast Tuvalu na LOH. Tuvalu nezískalo žádnou medaili.\n\n"}
{"id": "838809", "url": "https://cs.wikipedia.org/wiki?curid=838809", "title": "Union (album, Yes)", "text": "Union (album, Yes)\n\nUnion je třinácté studiové album britské progresivní rockové skupiny Yes. Album produkovali Jonathan Elias, Jon Anderson, Steve Howe, Trevor Rabin, Mark Mancina, Eddie Offord a Billy Sherwood a vyšlo v dubnu 1991 u vydavatelství Arista Records. Autorem obalu alba je Roger Dean.\n\n\n"}
{"id": "838817", "url": "https://cs.wikipedia.org/wiki?curid=838817", "title": "Albánie na Zimních olympijských hrách 2010", "text": "Albánie na Zimních olympijských hrách 2010\n\nAlbánie se účastnila Zimní olympiády 2010. Albánii zastupoval pouze jeden sportovec. Byla to druhá účast Albánie na ZOH. Albánie nezískala žádnou medaili.\n\n"}
{"id": "838820", "url": "https://cs.wikipedia.org/wiki?curid=838820", "title": "Albánie na Zimních olympijských hrách 2006", "text": "Albánie na Zimních olympijských hrách 2006\n\nAlbánie se účastnila poprvé zimní olympiády v roce 2006. Zastupoval ji pouze jeden sportovec. Albánie nezískala žádnou medaili.\n\n"}
{"id": "838821", "url": "https://cs.wikipedia.org/wiki?curid=838821", "title": "Manganan draselný", "text": "Manganan draselný\n\nManganan draselný je tmavě zelená krystalická látka se vzorcem KMnO. Jedná se o velice důležitý meziprodukt pro výrobu manganistanu draselného. Manganan draselný se ve vodném prostředí snadno disproporciuje za vzniku manganistanu draselného a oxidu manganičitého.\n\nTato látka se vyrábí reakcí oxidu manganičitého, hydroxidu draselného a oxidačního činidla, průmyslově kyslíku, za zvýšené teploty:<br>\n2MnO + 4KOH + O —→ 2 KMnO + 2HO\n\nLaboratorně lze vyrobit tuto látku reakcí manganistanu draselného s hydroxidem draselným, dle rovnice:<br>\n4 KMnO + 4 KOH → 4 KMnO + 2 HO + O<br>\nReakci doprovází změna barvy z vínově červené na tmavě zelenou. Musí však probíhat v nadbytku KOH, jelikož se manganan ve vodě snadno disproporciuje na manganistan draselný a oxid manganičitý. Průběh reakce lze jednoduše urychlit přidáním modré skalice jako katalyzátoru.\n\nDalší možností je zahřívání manganistanu draselného, který se rozpadá dle rovnice:<br>\n2KMnO —→ KMnO + MnO + O\n\nVe vodném prostředí pak tato reakce probíhá zpětně.\n\nTato látka se využívá na výrobu manganistanu draselného; má ve vodném prostředí silně bazický charakter, při zvýšení pH reaguje dle rovnice:<br>\nKMnO —→ KMnO + K<br>\nPoužívá se kyselina sírová v malém množství, jde však použít i hydrogenuhličitan sodný či hydrogensíran sodný.<br>\nLátka se ve vodném prostředí rozkládá samovolně podle rovnice:<br>\n3KMnO + 2HO → 2KMnO + MnO + 4KOH<br>\n"}
{"id": "838822", "url": "https://cs.wikipedia.org/wiki?curid=838822", "title": "EncFS", "text": "EncFS\n\nEncFS je svobodný systém šifrování souborů založený na FUSE. Umožňuje uživateli transparentně využívat zašifrované soubory, u kterých šifruje i názvy. Funguje na operačních systémech Linux, FreeBSD, Mac OS X a Microsoft Windows a je dostupný pod licencí GNU GPL.\n\nProtože se nešifruje celý diskový oddíl, respektive celý souborový systém, ale jen jednotlivé soubory, některé informace zůstávají veřejné. Není skryt počet souborů, jejich velikost, ani jejich oprávnění. Na druhou stranu není potřeba předem rezervovat prostor určité velikosti určený pro šifrovaná data – jsou to soubory jako každé jiné. Také je možné provádět zálohování jen nedávno změněných souborů. Případné částečné poškození jednoho souboru nijak neohrozí čitelnost ostatních souborů a chyby na úrovni souborového systému jsou nadále opravitelné nástroji typu fsck. Používáním EncFS také nejsou dotčeny některé optimalizační techniky, například TRIMování u disků typu SSD.\n\nEncFS může v závislosti na dostupných knihovnách použít různé šifry, například AES nebo Blowfish.\n\n"}
{"id": "838828", "url": "https://cs.wikipedia.org/wiki?curid=838828", "title": "Pach krve (filmová série)", "text": "Pach krve (filmová série)\n\nFilmová série Pach krve je série pěti amerických hororových filmů, kterou započal film \"Pach krve\" v roce 2003 režiséra Roba Schmidta. Další pokračování nesou název \"\" (2007), \"Pach krve 3\" (2009) a další dva filmy \"Wrong Turn 4\" (2011) a \"Wrong Turn 5\" (2012), pro které dosud český titul neexistuje.\n\n"}
{"id": "838831", "url": "https://cs.wikipedia.org/wiki?curid=838831", "title": "Válka v deltě Nigeru", "text": "Válka v deltě Nigeru\n\nVálka v deltě Nigeru je konflikt malé intenzity, ve kterém proti sobě stojí zkorumpovaná vláda Nigérie hájící smlouvy s ropnými společnostmi, které porušují lidská práva místních obyvatel (největší z nich je Shell) a povstalci znechucení naprostým nezájmem nigerijské vlády a ropných společností o obyvatele a životní prostředí. Jejich deklarovaným cílem je zajistit větší podíl zisku z ropy lidu Nigérie a obyvatelům delty Nigeru, přinutit ropné společnosti k dodržování zákonů o ochraně obyvatel a odškodnění obětí ropných havárií, které vůbec neplní. Největšími povstaleckými uskupeními jsou Hnutí za osvobození delty Nigeru (MEND) a Armáda lidových dobrovolníků delty Nigeru (MDPVF), které mají velmi úzké vztahy. Kromě nich zde také operují menší etnická hnutí, jejichž cílem je získat výnosy z ropy pouze pro určitý národ a povstalecké skupiny bez jasného cíle, které se snaží na válce obohatit. MEND a MDPVF mají širokou podporu mezi lidem delty i západními levicovými intelektuály.\n\nVálka probíhá dlouhodobě. Počátek současné podoby války lze datovat do roku 2004, kdy vzniklo Hnutí za osvobození delty Nigeru (MEND).\n"}
{"id": "838895", "url": "https://cs.wikipedia.org/wiki?curid=838895", "title": "Willy Fog na cestě za dobrodružstvím", "text": "Willy Fog na cestě za dobrodružstvím\n\nWilly Fog na cestě za dobrodružstvím (španělsky Willy Fog 2) španělský animovaný televizní seriál z roku 1994 inspirovaný romány Julesa Vernea. Jde o pokračování úspěšnější série \"Willy Fog na cestě kolem světa\". Bylo natočeno 26 dílů, v České republice často reprízováno. Série je rozdělena na dvě části korespondující s oběma zdroji inspirace, romány \"Cesta do středu Země\" a \"20 000 mil pod mořem.\"\n\nWilly Fog společně se svými přáteli úspěšně dokončí cestu kolem světa a vyhraje sázku o 20000 liber. Romy, kterou zachránil v Indii před smrtí, se mu líbí, a rozhodne se s ní oženit. Poté všichni poklidně, šťastně a spokojeně žijí ve svém domě v Londýně. O několik měsíců později přijede za Willy Fogem profesor Lidenbrock a řekne mu, že v jedné ze svých knih našel vzkaz od islandského cestovatele Arne Saknussema, který se vydal až do středu Země. Nikdo jim to nevěří, a tak se rozhodnou to dokázat. Vydávají se proto na Island a jdou v Saknussemových stopách. Sullivan, dopálen prohrou, opět posílá kumpána Chidlinga, aby jim cestu překazil. Po příjezdu na Island Willy Fog nechá Romy s Čikem u Lidenbrockova přítele a vydávají se k sopce Snaffels, kde Saknussem popisuje začátek cesty. Chidling je však se svými pomocníky unese a Fog je jde zachránit. Poté, co se zbaví Chidlinga a zachrání Romy s Čikem, pokračují spolu. Čeká je ještě spousta dobrodružství, např. nedostatek vody, padající kamení, nebo souboj prehistorických příšer, které žily v podzemním moři, než jejich cesta úspěšně skončí u italské sopky Stromboli. Šťastně se vrátí do Londýna a Willy Fog opět vyhrává sázku.\n\nO pár dní později mu přijde dopis od americké vlády, aby se připojil k expedici hledající záhadného podmořského tvora, který zničil mnoho lodí. Fog přijímá a odjíždí se svými přáteli do New Yorku. Na lodi Abraham - Lincoln se vydávají záhadného tvora hledat. Když záhadný tvor napadne jejich loď, všichni se ocitají na zvláštním plavidle. Zjistí, že to je ponorka kapitána Nema, Nautilus, a že právě on má všechny lodi na svědomí. Nemo je drží na Nautilu a odmítá je pustit na svobodu. Na Nautilu prožijí řadu dobrodružství, navštíví např. bájnou Atlantidu, uvíznou na jižním pólu, nebo jeden z členů posádky, dopálený kvůli nezdařenému plánu zničit Foga, unese Čika a odjede s dalšími na nedaleký ostrov, kde začínají chystat pomstu. Na Nautilu urazí 20000 mil, než je Nemo konečně pustí. Všichni se šťastně vrací do Londýna, kde začínají znovu spokojeně žít.\n\n\n"}
{"id": "838896", "url": "https://cs.wikipedia.org/wiki?curid=838896", "title": "Čen-cung", "text": "Čen-cung\n\nČen-cung (; 23. prosince 968 – 23. března 1022), vlastním jménem Čao Cheng () z dynastie Sung v letech 997–1022 vládl čínské říši Sung. Byl třetím synem sungského císaře Tchaj-cunga, roku 995 byl jmenován následníkem trůnu, po smrti otce se stal císařem.\n\nČen-cungova vláda přinesla konsolidaci moci a posílení říše Sung. Země prosperovala, její vojenská síla vzrostla. Nicméně trvaly problémy s kitanskou říší Liao na severovýchodě. Od roku 999 Kitané podnikali nájezdy na sungské území. Roku 1004 při rozsáhlé invazi pronikli na 160 km od sungského hlavního města Kchaj-fengu. Panovník v čele armády vyrazil proti Kitanům. Přes počáteční úspěchy roku 1005 Čen-cung uzavřel s císařem říše Liao mírovou smlouvu. Tato dohoda, Čchanjüannská mírová smlouva, přinesla více než století míru mezi oběma státy. Cena byla pro říši Sung vysoká, Čen-cung byl nucen uznat nadřazené postavení svého kitanského partnera, a zavázal se ke každoroční výplatě 100 tisíc \"liangů\" stříbra a 200 tisíc štůčků hedvábí.\n\nČen-cung roku 1004 založil slavné porcelánky v Ťing-te-čenu, tamní výrobci dodávali porcelán na císařský dvůr až do pádu říše Čching počátkem 20. století. Podporoval i rozvoj zemědělské výroby, v letech 1011–1012 přikázal dodat značné množství (přes 800 tun) rané rýže z Fu-ťienu do oblasti dolního toku Jang-c'-ťiang.\n\nCísař podporoval taoismus, za jeho vlády byly údajně objeveny takzvané „Nebeské texty“, oslavující rod Čao. Čen-cung poté provedl oficiální oběť na hoře Tchaj. V letech 1013–1015 vydal dekrety přiznávající božství Nefritovému císaři jako nejvyššímu vládci na Nebesích.\n\nHodnosti císařovny se postupně dočkalo pět manželek Čen-cunga:\n\nČen-cungovy manželky mu daly šest synů a dvě dcery:\n\n"}
{"id": "838900", "url": "https://cs.wikipedia.org/wiki?curid=838900", "title": "Fouga Magister", "text": "Fouga Magister\n\nFouga CM.170 Magister je dvoumístný cvičný proudový letoun z poloviny 50. let 20. století. Později byly používány na podporu pozemních vojsk a také bylo během studené války jedním z nejrozšířenějších cvičných letadel zemí NATO.\n\nFouga Magister vznikl na základě specifikace francouzských vzdušných sil na nové pokročilé cvičné letadlo, přičemž koncern Fouga vyrobil nejprve jen 3 prototypy CM.170 Magister. Po jejich úspěšném zavedení do služby se Fouga Magister stal prvním proudovým letounem od počátku vyvíjeným pro cvičné účely, který byl zaveden do služby; i když podobné názory jsou okolo letounu Fokker S.14 Machtrainer. Fouga byla v roce 1958 převzata firmou Potez, která v roce 1967 spojena se společností Aérospatiale. Fouga Magister je charakteristická svými motýlovitými ocasními plochami, nízko osazeným podvozkem a přídavnými palivovými nádržemi na koncích křídel.\n\n\n\n"}
{"id": "838902", "url": "https://cs.wikipedia.org/wiki?curid=838902", "title": "Silicid hořečnatý", "text": "Silicid hořečnatý\n\nSilicid hořečnatý je černá krystalická látka se vzorcem MgSi.\n\nTuto látku lze laboratorně vyrobit reakcí hořčíku a oxidu křemičitého při zahřívání do rudého žáru:<br>\n4Mg + SiO —→ 2MgO + MgSi<br>\nTato však vzniká směs, která je kontaminovaná a nečistoty nejsou oddělitelné běžnými metodami.<br>\nNa výrobu vysoce čistého produktu se používá hydrid hořečnatý a křemík, výroba pak probíhá dle rovnice:<br>\n2MgH + Si —→ MgSi + 2H<br>\nVýroba je však mnohem dražší, i když produkt pak může dosáhnout značné čistoty.<br>\n\nSilicid křemičitý reaguje s kyselinou chlorovodíkovou za vzniku silanu, SiH:<br>\nMgSi + 4HCl → 2MgCl + SiH<br>\nZa pokojových teplot nereaguje s vodou, ale za zvýšených teplot reaguje velice obdobně.<br>\nSilan pak reaguje se vzduchem a samovznítí se, je-li reakce prováděna v kádince, vznikající bubliny se vzněcují až explodují.\n\nTato látka se používá na laboratorní výrobu silanu a dá se používat i na výrobu jiných silicidů.<br>\nSilan se pak užívá na organické syntézy a na výrobu silikonů.\n"}
{"id": "838910", "url": "https://cs.wikipedia.org/wiki?curid=838910", "title": "Mrazivé peklo", "text": "Mrazivé peklo\n\nMrazivé peklo (ang. titul: Yeti: Curse of the Snow Demon) je americko-kanadský televizní hororový film z roku 2008, který režíroval Paul Ziller.\n\nFotbalový tým letící přes Himálaj sněhovou bouří spadne s letadlem v horách. Přeživším dochází zásoby a krutá zima je nutí rozhodovat se, jestli počkat na záchranu nebo najít pomoc. Ovšem neví o hladovém monstru toužícím po čerstvém mase, které je navštíví a odtáhne jedno z mrtvých těl. Nejen že teď musí v kruté zimě přetrvat, ale zároveň se nenechat ulovit.\n\n"}
{"id": "838912", "url": "https://cs.wikipedia.org/wiki?curid=838912", "title": "Kolumbie na Letních olympijských hrách 2008", "text": "Kolumbie na Letních olympijských hrách 2008\n\nKolumbie se účastnila Letní olympiády 2008. Zastupovalo ji 67 sportovců (43 mužů a 24 žen).\n\n"}
{"id": "838914", "url": "https://cs.wikipedia.org/wiki?curid=838914", "title": "Relayer", "text": "Relayer\n\nRelayer je sedmé studiové album britské progresivní rockové skupiny Yes. Jeho nahrávání probíhalo od srpna do října 1974 a vyšlo v prosinci téhož roku u Atlantic Records. Album produkoval Eddie Offord spolu se skupinou Yes. Jde o jediné studiové album této skupiny, na kterém hraje klávesista Patrick Moraz. Autorem obalu alba je Roger Dean.\n\n"}
{"id": "838917", "url": "https://cs.wikipedia.org/wiki?curid=838917", "title": "Tormato", "text": "Tormato\n\nTormato je deváté studiové album britské progresivní rockové skupiny Yes. Jeho nahrávání probíhalo v londýnském studiu Advision Studios od prosince 1977 do června 1978 a vyšlo v září 1978 u vydavatelství Atlantic Records. Album produkoval Brian Lane se skupinou Yes. Autorem obalu alba je Hipgnosis.\n\n"}
{"id": "838918", "url": "https://cs.wikipedia.org/wiki?curid=838918", "title": "Kolumbie na Letních olympijských hrách 2004", "text": "Kolumbie na Letních olympijských hrách 2004\n\nKolumbie se účastnila Letní olympiády 2004. Zastupovalo ji 53 sportovců (32 mužů a 21 žen).\n\n"}
{"id": "838919", "url": "https://cs.wikipedia.org/wiki?curid=838919", "title": "Kolumbie na Letních olympijských hrách 2000", "text": "Kolumbie na Letních olympijských hrách 2000\n\nKolumbie se účastnila Letní olympiády 2000. Zastupovalo ji 44 sportovců (25 mužů a 19 žen).\n\n"}
{"id": "838920", "url": "https://cs.wikipedia.org/wiki?curid=838920", "title": "Kolumbie na Letních olympijských hrách 1992", "text": "Kolumbie na Letních olympijských hrách 1992\n\nKolumbie se účastnila Letní olympiády 1992. Zastupovalo ji 49 sportovců (46 mužů a 3 ženy).\n\n"}
{"id": "838921", "url": "https://cs.wikipedia.org/wiki?curid=838921", "title": "Santos Abril y Castelló", "text": "Santos Abril y Castelló\n\nSantos kardinál Abril y Castelló (* 21. září 1935, Alfambra, Španělsko) je španělský římskokatolický kněz, bývalý vatikánský diplomat, vysoký úředník římské kurie a kardinál.\n\nDne 19. května 1960 byl vysvěcen na kněze a začal působit v diecézi Tereul a Albarracín. O tři roky později se začal v Papežské diplomatické akademii připravovat na službu diplomata.\nPapež Jan Pavel II. ho 29. dubna 1985 jmenoval apoštolským nunciem v Bolívii a titulárním biskupem diecéze Tamada. Biskupské svěcení přijal 16. června 1985, světitelem byl kardinál Agostino Casaroli. Následně byl představitelem Vatikánu v různých zemích: v Kamerunu (1989–1996), v Jugoslávii (1996–2000), Argentině (2000–2003) a naposledy ve Slovinsku a Makedonii.\n\nDne 22. ledna 2011 se stal vícekomořím Apoštolské Komory a 21. listopadu téhož roku byl jmenován arciknězem římské baziliky Panny Marie Sněžné, kde nahradil ve funkci Bernarda kardinála Lawa. 6. ledna 2012 byla ohlášeno jeho jmenování kardinálem, kardinálské insignie převzal na konzistoři 18. února téhož roku.\n\n\n"}
{"id": "838923", "url": "https://cs.wikipedia.org/wiki?curid=838923", "title": "Dálnice A25 (Německo)", "text": "Dálnice A25 (Německo)\n\nDálnice A25, německy Bundesautobahn 25 (zkratka BAB 25), zkráceně Autobahn 25 (zkratka A25), je dálnice na severozápadě Německa. Měří 14 km a spojuje jihozápadní část Hamburku s Geesthachtem.\n\n"}
{"id": "838924", "url": "https://cs.wikipedia.org/wiki?curid=838924", "title": "Blue Hills", "text": "Blue Hills\n\nBlue Hills (49 m n. m.) je kopec na ostrově Providenciales v západním Atlantiku. Jedná se o nejvyšší bod britského zámořského území Turks a Caicos.\n\n"}
{"id": "838927", "url": "https://cs.wikipedia.org/wiki?curid=838927", "title": "Kolumbie na Letních olympijských hrách 1988", "text": "Kolumbie na Letních olympijských hrách 1988\n\nKolumbie se účastnila Letní olympiády 1988. Zastupovalo ji 40 sportovců (34 mužů a 6 ženy).\n\n"}
{"id": "838929", "url": "https://cs.wikipedia.org/wiki?curid=838929", "title": "Kladivo (časopis)", "text": "Kladivo (časopis)\n\nKladivo byl dělnický politický časopis, jehož 5 čísel vyšlo roku 1907 v Opavě.\n\nOdpovědným redaktorem časopisu byl Petr Šrámek. Časopis vycházel jako agitační periodikum před volbami do říšské rady. Charakterizoval se jako \"„list hájící zájmy českého lidu slezského, hlavně dělnictva proti vykořisťovatelům a snahám převratným“\".\n\n"}
{"id": "838930", "url": "https://cs.wikipedia.org/wiki?curid=838930", "title": "Kolumbie na Letních olympijských hrách 1984", "text": "Kolumbie na Letních olympijských hrách 1984\n\nKolumbie se účastnila Letní olympiády 1984. Zastupovalo ji 39 sportovců (36 mužů a 3 ženy).\n\n"}
{"id": "838931", "url": "https://cs.wikipedia.org/wiki?curid=838931", "title": "Kolumbie na Letních olympijských hrách 1972", "text": "Kolumbie na Letních olympijských hrách 1972\n\nKolumbie se účastnila Letní olympiády 1972. Zastupovalo ji 59 sportovců (55 mužů a 4 ženy).\n\n"}
{"id": "838932", "url": "https://cs.wikipedia.org/wiki?curid=838932", "title": "Antonio María Rouco Varela", "text": "Antonio María Rouco Varela\n\nAntonio María kardinál Rouco Varela (24. srpna 1936 Villalba) je španělský římskokatolický kněz, emeritní arcibiskup Madridu, kardinál.\n\nStudoval v semináři v rodné diecézi Mondonedo, později na Pontifikální Univerzitě v Salamance a mnichovské univerzitě. Kněžské svěcení přijal 28. března 1959. Po studiích přednášel teologii a kanonické právo jak ve Španělsku, tak i v Německu, kde se kromě přednášek věnoval duchovní péči o španělské imigranty.\nDne 17. září 1976 byl jmenován pomocným biskupem v Santiago de Compostela, biskupské svěcení přijal 31. října téhož roku. \n\nPo přechodu sídelního arcibiskupa Ángela Suquía Goicoechey do Madridu se stal nejprve apoštolským administrátorem a poté 9. května 1994 plnoprávným arcibiskupem. Po dalších deseti letech opět vystřídal ve funkci (tentokrát již kardinála) Goicoechu a od července 1994 se stal arcibiskupem Madridu.\n\nKardinálem ho jmenoval papež Jan Pavel II. 21. února 1998. V letech 1999 až 2005 byl a od roku 2011 je opět předsedou Španělské biskupské konference.\n\nDne 28. srpna 2014 přijal papež František jeho rezignaci. Novým madridským arcibiskupem se stal dosavadní arcibiskup ve Valencii Carlos Osoro Sierra.\n\n\n"}
{"id": "838934", "url": "https://cs.wikipedia.org/wiki?curid=838934", "title": "Stadio Artemio Franchi (Florencie)", "text": "Stadio Artemio Franchi (Florencie)\n\nStadio Comunale Artemio Franchi je víceúčelový stadion v toskánské Florencii. Pojme 47 290 diváků a své domácí zápasy zde hraje tým ACF Fiorentina.\nByl postaven v roce 1931 a hrálo se na něm Mistrovství světa ve fotbale 1934. Následně byl přestavěn pro Mistrovství světa ve fotbale 1990. Hrály se zde některé zápasy fotbalového turnaje na Letních olympijských hrách 1960. Českým a slovenským fotbalovým fanouškům je znám, protože zde Československá fotbalová reprezentace porazila na Mistrovství světa 1990 reprezentaci USA 4:1 a Rakousko 1:0.\n"}
{"id": "838939", "url": "https://cs.wikipedia.org/wiki?curid=838939", "title": "Dolar Kajmanských ostrovů", "text": "Dolar Kajmanských ostrovů\n\nZákonným platidlem na Kajmanských ostrovech je místní dolar. Zdejší měna má svůj název „dolar“ společný s měnami mnoha dalších států po celém světě. Jeho ISO 4217 kód KYD, jedna setina dolaru se nazývá cent. Dolar Kajmanských ostrovů je pevně fixován na americký dolar v poměru 1 KYD = 1,20 USD. Do oběhu se dostal v roce 1972, kdy nahradil do té doby používaný jamajský dolar. \n\nCentové mince v oběhu mají nominální hodnoty 1¢, 5¢, 10¢, 25¢. Na lícové straně všech mincí je vyobrazena podobizna Alžběty II. Bankovky dolaru jsou vydávány v hodnotách $1, $5, $10, $25, $50, $100.\n"}
{"id": "838941", "url": "https://cs.wikipedia.org/wiki?curid=838941", "title": "Evropská silnice E68", "text": "Evropská silnice E68\n\nEvropská silnice E68 je evropskou silnicí 1. třídy. Začíná v maďarském Segedíně a končí v rumunském Brašově. Celá trasa měří 529 kilometrů. Z celkové trasy 529 kilometrů je 52 kilometrů vedených v Maďarsku, zbylých 477 km prochází územím Rumunska.\n\n\n\n"}
{"id": "838943", "url": "https://cs.wikipedia.org/wiki?curid=838943", "title": "AC Milán v ročníku 2012/13", "text": "AC Milán v ročníku 2012/13\n\nTento článek se podrobně zabývá událostmi ve fotbalovém klubu AC Milán v sezoně 2012/13 a jeho působení v nejvyšší lize, domácího poháru a v Liga mistrů UEFA.\n\nTabulka\n\nKonečná tabulka skupiny C\nPlay off\n"}
{"id": "838944", "url": "https://cs.wikipedia.org/wiki?curid=838944", "title": "Gianni Comandini", "text": "Gianni Comandini\n\nGianni Comandini (* 18. května 1977 Cesena, Itálie) je bývalý italský fotbalový útočník.\n\nComandini reprezentoval Itálii již v mládežnických výběrech. V roce 2000 byl členem týmu U21, jenž získal zlaté medaile na Mistrovství Evropy hráčů do 21 let konaném na Slovensku. Střelecky se prosadil v utkání 27. května proti Anglii, pomohl tak k výhře 2:0.\n\nHrál následně i na Letních olympijských hrách v Sydney, kde Itálie vypadla ve čtvrtfinále se Španělskem po výsledku 0:1.\n\n"}
{"id": "838947", "url": "https://cs.wikipedia.org/wiki?curid=838947", "title": "Júlio César Santos Correa", "text": "Júlio César Santos Correa\n\nJúlio César Santos Correa (* 18. listopad 1978, São Luís) je brazilský fotbalista, který mezi jiným v roce 2013 hrál za kanadský tým Toronto FC. Kariéru ukončil.\n"}
{"id": "838952", "url": "https://cs.wikipedia.org/wiki?curid=838952", "title": "Bruno N'Gotty", "text": "Bruno N'Gotty\n\nBruno N'Gotty je bývalý francouzský fotbalový obránce a reprezentant. Prošel angažmá ve Francii, Itálii a Anglii.\n\nV A-mužstvu Francie debutoval 17. 8. 1994 v přátelském zápase v Bordeaux proti reprezentaci České republiky (remíza 2:2). Celkem odehrál v letech 1994–1997 za francouzský národní tým 6 utkání, gól nevstřelil. Nepředstavil se na žádném významném fotbalovém šampionátu.\n\n\n"}
{"id": "838955", "url": "https://cs.wikipedia.org/wiki?curid=838955", "title": "Jaroslav Zeman (senátor)", "text": "Jaroslav Zeman (senátor)\n\nJaroslav Zeman (* 23. března 1959 Jablonec nad Nisou) je český politik, starosta obce Albrechtice v Jizerských horách, od roku 2012 senátor za obvod č. 35 – Jablonec nad Nisou a ředitel společnosti Detoa Albrechtice.\n\nJaroslav Zeman vystudoval jabloneckou Střední uměleckoprůmyslovou školu. Od dětství závodně lyžoval, roku 1977 na Mistrovství ČSSR v lyžování dorostu získal stříbrnou medaili v kombinaci, bronzovou ve slalomu a ve sjezdu se umístil čtvrtý. V roce 1978 začal pracovat jako vlekař u \"Tělovýchovné jednoty Bižuterie Jablonec\" na lyžařském areálu Špičák.\n\nRoku 1984 se stal zaměstnancem tehdejšího národního podniku TOFA, závod Albrechtice, kde pracoval jako technický kontrolor. Po roce 1991 nesouhlasil s privatizačním projektem s. p. \"TOFA Albrechtice\", který měl (podle svého vlastního tvrzení) společnost degradovat na výrobní závod německého investora, a podal konkurenční privatizační projekt zachovávající vlastní vývojové a designérské centrum a rozvíjející výrobu hraček. K 1. září 1993 byla tedy TOFA privatizována a od roku 1995 je zde Jaroslav Zeman ředitelem.\n\nV září 2009 se stal členem představenstva \"Okresní hospodářské komory\" v Jablonci nad Nisou. V roce 2011 se stal Podnikatelem roku Libereckého kraje.\n\nOd roku 2012 připravuje propojení dnešního skiareálu Špičák, budoucího střediska Desná-Křížek a obecních sjezdovek s cílem vytvořit největší lyžařské středisko v České republice.\n\nV roce 2016 dokončuje revitalizaci oblasti protržené přehrady na Bílé Desné coby významného turistického cíle v regionu.\n\nDo ODS vstoupil v roce 2002 a již v komunálních volbách v témže roce se se ziskem 59 hlasů (z počtu 189 voličů) stal členem obecního zastupitelstva Albrechtic v Jizerských horách. Během komunálních volbách 2006 získal 86 hlasů (z počtu 186 voličů) a byl zvolen starostou obce. Funkci starosty obhájil i při komunálních volbách 2010, když dostal 137 hlasů (z počtu 209 voličů). V komunálních volbách 2014 obhájil post zastupitele obce Albrechtice v Jizerských horách, když vedl kandidátku ODS. Na konci října 2014 byl pak zvolen potřetí starostou obce. V komunálních volbách 2018 byl opět zvolen zastupitelem Albrechtic, kdy jeho ODS získala 43,05 % hlasů. Obhájil také post starosty obce.\n\nV senátních volbách v roce 2012 se stal senátorem za Jablonecko, když v druhém kole porazil dosavadního hejtmana Libereckého kraje Stanislava Eichlera. Ve volbách do Senátu PČR v roce 2018 svůj mandát senátora za ODS v obvodu č. 35 – Jablonec nad Nisou obhajoval. Se ziskem 34,31 % hlasů vyhrál první kolo voleb a ve druhém kole se utkal s nestraničkou za hnutí Senátor 21 Michaelou Tejmlovou. Tu porazil poměrem hlasů 56,42 % : 43,57 % a zůstal tak senátorem.\n\nV prezidentských volbách 2018 se otevřeně postavil za Miloše Zemana. Jako důvod uvedl podobný názor na sankce vůči Rusku, vztah k Číně a kladný vztah k Donaldu Trumpovi. Na začátku roku 2019 pozastavil kvůli sporům své členství v ODS. V červnu 2019 pak podpořil nové hnutí Trikolóra.\n\nVe volbách v roce 2018 obhajuje současně post senátora i starosty Albrechtic v Jizerských horách, přičemž jeho podporovatelé připouštějí, že „Možná nepatří k lidem s největší docházkou v Senátu...“, jak uvedl hejtman Libereckého kraje Martin Půta. Podle informací dohledatelných v zápisech senátního Výboru pro zahraniční věci, obranu a bezpečnost se v 11. funkčním období (2016 – 2018) neúčastnil 6 ze 17 schůzí (4., 5., 9., 12., 15. a 17. schůze). Co se počtu jeho vystoupení v 11. funkčním období na schůzích Senátu týče, vystoupil veřejně pouze třikrát, a to navíc jako zpravodaj k senátnímu tisku – konkrétně na 5., 7. a 13. schůzi. Z celkových 2766 hlasování v období let 2012–2018 nebyl přítomen u 1145, což činí přibližně 41,4 % všech hlasování.\n\nAktivitu projevil v rámci navrhování a předkládání zákonů týkajících se novely zákona o odpadech a dvou novel týkajících se zákona o pomoci v hmotné nouzi – ve věci veřejné služby a doplatku za bydlení. Podílel se ještě na předložení dalších 5 senátních návrhů zákonů z celkového počtu 23 zákonů, které byly Senátem navrženy během funkčního období 2012–2018. \n\nDle názoru kritiků mohou ale na jeho návrh zákona o pomoci v hmotné nouzi doplatit skupiny obyvatel jako lidé starší pětapadesáti let, rodiče pečující o děti do 15 let nebo lidé s 1. stupněm invalidity a jejich pečovatelé. Tehdejší ministryně práce a sociálních věcí Michaela Marksová Tominová (ČSSD) k tomu uvedla „U nás určitě existuje diskriminace podle věku a takové lidi já chci chránit, ne jim tu situaci ještě ztěžovat“.\n\nPodle nejnovějšího zpracování dat Českého rozhlasu, který přezkoumával aktivity senátorů, kteří končí nebo obhajují v říjnových volbách 2018 svůj mandát, byl z hlediska legislativní aktivity v pořadí 13. z 27 končících senátorů. Z hlediska své účasti na hlasováních v horní komoře byl 3. nejhorší ze senátorů, kterým tento rok končí mandát a 1. nejhorší z těch, kteří jej chtějí obhájit. V případě zpravodajských zpráv k senátním tiskům obsadil z hlediska aktivity 20. příčku z 27 s celkovým počtem 7 zpravodajských zpráv za 6 let výkonu funkce.\n\nV roce 2014 byla v pořadu České televize věnována pozornost budování sjezdové lyžařské dráhy v Albrechticích, kterou budoval jako podnikatel na jedné straně, na druhé straně ale jako starosta řešil potřebnou výměnu obecních pozemků, které k výstavbě potřeboval, za jeho soukromé. On sám se proti těmto informacím ostře ohradil.\n\nČelil také obviněním ze zvyšování společenského napětí a z populismu za svoji kritiku zneužívání sociálních dávek, kdy vystupoval se sloganem „Kdo nepracuje, ať nejí“. Sám přitom ve své společnosti Detoa některým zaměstnancům vyplácí minimální mzdu.\n\nJeho společnost Detoa také patřila ke 44 solárním elektrárnám, které Státní energetická inspekce pokutovala kvůli pochybnostem o skutečném datu spuštění elektráren. Důvodem je snížení státní podpory pro elektrárny uvedené do provozu později. Detoa Albrechtice obdržela za toto pokutu 237 600 Kč, vůči které se odvolala a následný přezkum pokutu potvrdil. Rozsudek Městského soudu v Praze a Ústředního inspektorátu Státní energetické inspekce v březnu roku 2018 zrušil Nejvyšší správní soud a vrátil jej Státní energetické inspekci zpět k dalšímu řízení.\n\n"}
{"id": "838956", "url": "https://cs.wikipedia.org/wiki?curid=838956", "title": "Daniel Špinar", "text": "Daniel Špinar\n\nDaniel Špinar (* 7. července 1979, Praha) je český divadelní režisér, od září 2015 umělecký ředitel Činohry Národního divadla.\n\nNejprve vystudoval herectví činoherního divadla na pražské DAMU (1998–2004), kde absolvoval rolí Tima ve hře Marka Ravenhilla \"Polaroidy\". Následně pokračoval studiem režie činoherního divadla na téže škole (2003–2008), jež zakončil inscenací vlastní dramatizace Dostojevského \"Bratrů Karamazových\" v Divadle DISK.\n\nV roce 2002 založil a po tři roky vedl Divadlo Valmet. Během studií se zúčastnil několika zahraničních hereckých a režijních workshopů, např. Letní kurs herecké metody Jacquese Lecoqa ve Španělsku (2003) či Intenzivního kursu studia a inscenování antického dramatu v Epidauru (2005).\n\nPo studiu, v letech 2008–2010 působil jako kmenový režisér Divadla na Vinohradech, kde zinscenoval \"Vojcka\" Georga Büchnera (2009), za nějž obdržel Cenu Alfréda Radoka a Cenu Josefa Balvína, a Schillerovu \"Marii Stuartovnu\" (2010).\n\nPoté spolupracoval s mnoha pražskými i mimopražskými divadly jako režisér na volné noze, a vytvořil na tři desítky titulů, např. pro Švandovo divadlo na Smíchově (\"Heda Gablerová, \"Hamlet\"), Divadlo Reduta Brno (\"Valmont, \"Anna Karenina, \"Kabaret Kafka\" – Cena Josefa Balvína), Divadlo F. X. Šaldy Liberec (\"Figarova svatba, \"Lakomec\"), Divadlo Petra Bezruče Ostrava (\"Britney goes to heaven, \"Táňa-Táňa, \"Můj romantický příběh\"), A studio Rubín (\"Kauza Salome, \"Kauza Médeia, \"Kauza Maryša, \"Dresscode: Amis a Amil, \"Zakázané uvolnění\"), Klicperovo divadlo v Hradci Králové (\"Zimní pohádka, \"Maškaráda, \"Morgiana, \"Žebrácká opera\"), Městské divadlo Kladno (\"Portugálie, \"Racek, Miláček\", \"Marie Antoinetta\") a další.\n\nNež se stal jeho kmenovým režisérem, spolupracoval s Národním divadlem hned několikrát. Podílel se na projektu Bouda Bondy s inscenací \"Návštěva expertů\" (2007), dále zde režíroval \"Anglickou milenku\" Marguarete Durassové (2007, Divadlo Kolowrat), \"Být či nebýt\" Nicka Whitbyho (2010, Stavovské divadlo).\n\nNa začátku sezony 2014/2015 nastoupil do stálého angažmá Národního divadla jako kmenový režisér Činohry. Od té doby na první české scéně režíroval mj. \"Ze života hmyzu\" (2014, Národní divadlo), \"Othello, benátský mouřenín\" (2014, Stavovské divadlo), operu \"Z mrtvého domu\" (2015, Národní divadlo), \"Zemětřesení v Londýně\" (2015, Nová scéna), \"Spolu/Sami\" (2015, Nová scéna) a \"Manon Lescaut\" (2016, Národní divadlo), \"Sen čarovné noci\" Williama Shakespeara (2016, Národní divadlo), Čechovovy \"Tři sestry\" (2016 ve Stavovském divadle), aj.\n\nKoncem roku 2014 zvítězil s koncepcí Nová krev ve výběrovém řízení na post uměleckého ředitele Činohry Národního divadla v Praze, kde vystřídal Michala Dočekala. Do své funkce nastoupil v září 2015.\n\nCena časopisu REFLEX na festivalu Zlomvaz\n\nDivácká cena festivalu Zlomvaz\n\nCeny Evalda Schorma\n\nCena Alfréda Radoka \n\nCena Josefa Balvína\n\nCena Alfréda Radoka \n\nCena Alfréda Radoka\nCena Diva\n\nCena festivalu České divadlo\nCena Diva\nCena Josefa Balvína\nCena Marka Ravenhilla\nCena Grand festivalu smíchu\nInscenace roku 2015 dle ankety Divadelních novin\n\nJe otevřený gay. Pochází z rodiny adventistů sedmého dne, oba jeho dědové byli funkcionáři této církve a sám Špinar do ní do svých 18 let pravidelně docházel. V té době procházel coming-outem.\n\n"}
{"id": "838957", "url": "https://cs.wikipedia.org/wiki?curid=838957", "title": "Dub mongolský", "text": "Dub mongolský\n\nDub mongolský (\"Quercus mongolica\") je opadavý strom až 30 metrů vysoký. Pochází z Asie, kde je v některých oblastech široce rozšířen. V Česku je vzácně pěstován jako parkový strom.\n\nDub mongolský je opadavý strom dorůstající výšky až 30 metrů. Borka je šedá a dlouho hladká. Letorosty jsou purpurově hnědé, lysé, hranaté, s lenticelami. Pupeny jsou protáhle vejcovité, 7 až 10 mm dlouhé. Listy jsou tuhé, obvejčité až úzce obvejčité, se 7 až 19 cm dlouhou a 3 až 11 cm širokou čepelí, na okraji na každé straně se 7 až 10 hrubými tupými (výjimečně zašpičatělými) zuby, na bázi úzce zakulacené až ouškaté, na vrcholu obvykle tupé, řidčeji špičaté. Listy jsou na líci tmavě zelené a lesklé, na rubu světlejší a řídce pýřité až olysalé nebo s chlupy pouze podél žilek. Řapíky jsou jen 2 až 8 mm dlouhé, lysé. Na podzim se listy barví do žlutých odstínů. Žilnatina je tvořena 10 až 18 páry postranních žilek. Samičí květenství jsou 5 až 20 mm dlouhá a tvoří se v úžlabích při vrcholu výmladků. Žaludy jsou po 2 až 6, úzce vejcovité, vejcovité až vejcovitě eliptické, 2 až 2,4 cm dlouhé a 1,3 až 1,8 cm široké, do 1/2 až 1/3 kryté polokulovitou šedavě chlupatou tlustou číškou s krátce třásnitými šupinami.\n\nDub mongolský je rozšířen v severní Číně, Japonsku, Mongolsku, východní Sibiři, Dálném východě a Kurilských ostrovech. Je to široce rozšířený a variabilní druh, rostoucí zejména ve smíšených lesích v nadmořských výškách 200 až 2500 metrů. Preferuje kyselé půdy a často roste na suchých výslunných svazích.\n\nDub mongolský je v Česku celkem vzácně pěstován jako parková a sbírková dřevina. Je uváděn v několika exemplářích z Průhonického parku. Do Evropy byl zaveden v roce 1879.\n"}
{"id": "838959", "url": "https://cs.wikipedia.org/wiki?curid=838959", "title": "Hřib meruňkový", "text": "Hřib meruňkový\n\nHřib meruňkový (\"Xerocomellus armeniacus\" ) neboli suchohřib meruňkový (\"Xerocomus armeniacus\" ) je houba z čeledi hřibovitých. Ačkoli je jedlá, kvalitou příliš nevyniká podobně jako většina hřibů ze skupiny babek.\n\n\n\nKlobouk o průměru 35 – 60 (80) milimetrů může být zbarvený v mnoha narůžovělý, naoranžovělých nebo načervenalých odstínech – místy může dosahovat až karmínové nebo purpurové. Povrch bývá v mládí sametový, později plstnatí a políčkovitě rozpraskává.\n\nRourky i póry mají bledě až výrazně žluté zabarvení, ve stáří přechází do žlutoolivova až olivova. Otlaky modrají nebo zelenají.\n\nTřeň je obvykle bez síťky (viz variety) a krytý červenými až hnědočervenými zrníčky na žlutém až načervenalém podkladu.\n\nDužnina má světle-, místy až sytě žluté zbarvení, u báze třeně bývá naoranžovělá nebo narezavělá. Na řezu mírně modrá. Chuť mírná, vůně nenápadná.\n\nPovrch klobouk tvoří palisádoderm s hyfami širokými (6) 8 – 18 (21) μm. Výtrusy dosahují (10) 11 – 15 (17) × (4) 4,5 – 5,7 (6,3) μm, jsou hladké, elipsoidně vřetenovité.\n\n\"Xerocomellus armeniacus\" var. \"luteolus\" . Tato xanthoidní forma se vyznačuje kloboukem i třeněm zbarveným v různých odstínech žluté. Později se může na temeni klobouku objevit naoranžovělý odstín. V rámci České republiky byla tato varieta pozorována zatím (2009) na jediné lokalitě na území jižní Moravy.\n\nOproti běžné formě se liší přítomností síťky na třeni.\n\nRoste v nížinách a pahorkatinách, v listnatých lesích, někdy na hrázích rybníků. Vázaný je většinou na duby, případně borovice. Preferuje písčité půdy. Rozšíření v rámci České republiky není zcela známé, protože tento druh bývá často zaměňován za jiné příbuzné hřiby rodu \"Xerocomellus\". Objevuje se od června do konce září.\n\nBývá zaměňován se světleji zbarvenými plodnicemi červených hřibů rodu \"Xerocomellus\", rozlišení se provádí mikroskopicky podle pokožky klobouku.\n\n\n"}
{"id": "838991", "url": "https://cs.wikipedia.org/wiki?curid=838991", "title": "Zápas o titul mistryně světa v šachu 1958", "text": "Zápas o titul mistryně světa v šachu 1958\n\nČtvrtý zápas o titul mistryně světa v šachu a druhý po 2. světové válce byl zároveň prvním odvetným zápasem mistryně světa v ženském šachu. Zápas se uskutečnil od 4. února do 12. března roku 1958 v Moskvě v Sovětském svazu. Mistryně světa Olga Rubcovová se střetla se svou předchůdkyní Jelizavetou Bykovovou. Hlavním rozhodčím byl E. Heilimö z Finska, sekundantem Rubcovové Abram Poljak a sekundantem Bykovové Jefim Kogan. Po šesti partiích vedla Rubcovová 4:2. Pak přišla ojedinělá série 6 výher v řadě v podání Bykovové a zápas zcela obrátila a dotáhla do vítězného konce. Zvítězila 8,5:5,5 a jako první žena se vrátila zpět po sesazení na šachový trůn. Ze 14 partií jen tři skončily remízou.\n\n\n"}
{"id": "839017", "url": "https://cs.wikipedia.org/wiki?curid=839017", "title": "Červený drak (film, 1986)", "text": "Červený drak (film, 1986)\n\nČervený drak nebo jiným názvem Lovec lidí (anglicky \"Manhunter\") je americký kriminální thriller z roku 1986, který natočil režisér Michael Mann. Vznikl podle románové předlohy \"Červený drak\" amerického spisovatele a scenáristy Thomase Harrise.\n\nPostava soudního psychiatra / sériového vraha se jmenuje Hannibal Lecktor (mírně odlišné jméno od Hannibal Lecter z filmu z roku 2002).\n\n\nZa Willem Grahamem, který žije s rodinou (manželkou Molly a synem Kevinem) na Floridě přijíždí vyšetřovatel FBI Jack Crawford. Graham odešel z FBI poté, co byl napaden sériovým vrahem a kanibalem dr. Hannibalem Lecktorem, když mu přišel na stopu. Crawford jej žádá o pomoc při vyšetřování dalších vražd. Obětmi jsou celé rodiny včetně dětí a zvířat. Nezbývá moc času, je jisté, že vrah zaútočí opět za úplňku. Will Graham i přes nesouhlas Molly pomoc přislíbí. Své ženě se zaručí, že se bude věnovat pouze shromažďování důkazů a nebude podstupovat riziko. Graham se totiž dokázal v minulosti natolik vžít do myšlení sériového vraha, že měl poté psychické problémy a musel vyhledat odbornou pomoc. Jeho intuice však vedla k odhalení velmi rafinovaného sériového vraha Lecktora, jenž pracoval jako soudní psychiatr.\n\nOdlétá do Atlanty obhlédnout místo činu, aby se pokusil proniknout do uvažování „zubatého skřeta“ (v anglickém originále „Tooth Fairy“), jak si policisté vraha překřtili pro jeho kousance zanechané na tělech oběti. Kriminalisté díky jeho postřehu odhalí část otisku na očích jedné z obětí. Není to mnoho a Graham se rozhodne konfrontovat situaci s uvězněným Hannibalem Lecktorem. Ten je po menších ústupcích ochoten spolupracovat. Vyšetřovatel se ale musí mít na pozoru, vychytralý Lecktor si zjistil adresu jeho rodiny.\n\nPoužije ji v tajné korespondenci se „zubatým skřetem“, jemuž se podařilo jej kontaktovat a zanechat v cele vzkaz. Vyjadřuje mu obdiv a píše, že Lecktor je jediný, kdo může pochopit jeho pohnutky. Vězněný bývalý soudní psychiatr mu předá přes inzerát v novinách \"The National Tattler\" adresu Grahamovy rodiny, policii se podaří šifru rozluštit a Molly s Kevinem jsou v bezpečí.\n\nFBI se obrátí na novináře Freddieho Loundse z deníku \"The National Tattler\", s nímž nemá Graham dobré zkušenosti (bulvární novinář vnikl do nemocnice a nafotil jej, když ležel v bezvědomí po útoku Lecktora). Teď ale souhlasí, že se pokusí vraha vyprovokovat. Staví se do role cíle, v \"The National Tattleru\" vyjde článek o Grahamovi, ve kterém se o hledaném muží vyjadřuje s despektem.\n\nPlán se mine účinkem, reakce vraha je jiná. Zajme Loundse a nechá jej namluvit na pásek prohlášení o svém omylu, pak jeho hořící tělo na kolečkovém křesle pošle pro výstrahu do podzemních garáží budovy \"The National Tattleru\".\n\n„Zubatým skřetem“ je schizofrenik jménem Francis Dollarhyde, jenž zabíjí pod vlivem „Velkého červeného draka“, své alternativní osobnosti. Jeho obsesí je malba Williama Blakea „Velký červený drak a žena oděná Sluncem“ (anglicky „The Great Red Dragon and the Woman clothed with the Sun“). V reálném životě je zaměstnancem filmové laboratoře v St. Louis jako kontrolor. Dollarhyde se v zaměstnání sblíží se slepou kolegyní Rebou McClane. Reba je na něj milá a hodná a plachý Dollarhyde cítí, že ji přitahuje. Prožijí spolu večer a ráno se jí Dollarhyde starostlivě věnuje. Jednoho večera na ni čeká ve své dodávce před jejím domem a spatří ji v doprovodu jiného spolupracovníka. Špatně si to vysvětlí a kolegu na místě zabije. Zaklepe na dveře a když Reba pozná jeho hlas a osloví jej křestním jménem, odpoví: \"„Francis tu není, je pryč. Navždy.“\"\n\nWill Graham mezitím dospěje k poznatku, že „zubatý skřet“ znal interiér domů svých obětí z domácích videokazet, k nimž se mohl dostat pouze jako zaměstnanec některé laboratoře. Podle videokazet z domů zavražděných rodin identifikuje laboratoř v St. Louis. Místní policie prověří řidičské průkazy na dodávky (FBI ví, že používá dodávku) zaměstnanců firmy a z výsledných 29 Graham zachytí to správné jméno. Získá tak jeho adresu, kam se neprodleně s policií a Crawfordem vydá.\n\nDollarhyde zatím děsí Rebu. Odtáhne ji do kuchyně a přikládá jí kus střepu ke krku, ale nedokáže ji zabít. Policie už obklíčila dům a Will Graham proskočí oknem, aby mu zabránil spáchat další vraždu. Ale Francis Dollarhyde je pohotový, pořeže jej a srazí k zemi. Pak okamžitě sáhne pro pušku a zastřelí dva policisty, kteří se blíží k domu. Grahamovi se podaří jej zastřelit, než se o totéž pokusil sériový vrah.\n\nPo zdárném vyřešení případu se vrací domů za svou rodinou.\n\n\n"}
{"id": "839065", "url": "https://cs.wikipedia.org/wiki?curid=839065", "title": "Gundiovití", "text": "Gundiovití\n\nGundiovití (Ctenodactylidae) je čeleď drobných hlodavců z podřádu veverkočelistných. Zahrnuje pět druhů ve čtyřech rodech, které obývají skalní oblasti v pouštích severní Afriky.\n\nTito menší až středně velcí hlodavci vzhledově připomínají morčata. Jsou aktivní přes den, kdy se mj. s oblibou vyhřívají na skalních římsách. Živí se výhradně rostlinnou potravu.\n\nGundiové žijí v severní Africe a přilehlých oblastech: vyskytují se od Senegalu přes Mauretánii, Mali, Maroko, Alžír, Libyi a na jih k Etiopii, Eritrei a Somálsku.\n\nVyskytují se v pouštních a polopouštních skalních oblastech ve výškách od hladiny moře do 2400 m n. m.\n\nPrvní nálezy gundiovitých jsou známy z Asie ze středního eocénu. V Africe, kde žijí nyní, byly nalezeny jejich pozůstatky z miocénu a pleistocénu.\n\nJsou známy celkem čtyři rody:\n\nZatímco vnitřní uspořádání gundiovitých je relativně stabilní, jejich zařazení do vyšších taxonů prodělalo změny. Dříve byli řazeni do podřádu veverkočelistních (Scuiriognathi), ale podle genetických výzkumů se zjistilo, že podle některých znaků patří pod dikobrazočelistní (Hystriognathi). Byli proto zařazeni do samostatného podřádu, ale pak byla zjištěna jejich příbuznost s vyhynulými americkými hlodavci z čeledi \"Sciuravidae\" (rody \"Sciuravus\", \"Tillomys\", \"Taxymys\", \"Knighthomys\" a \"Prolapsus\"). Posléze byli s nimi a dalšími vyhynulými čeleděmi Chapattimyidae a Cylindrodontidae zařazeni do podřádu Sciuravida.\n\nGundiové vzhledem připomínají morčata. Mají jemnou srst. Délka těla je 160–240 mm; osrstěný ocas měří 10–50 mm. Jedinci váží obvykle 180–280 g.\n\nNa každé noze mají 4 prsty. Drápy nejsou dlouhé, ale jsou velmi ostré.\n\nJejich lebka je zploštělá a dozadu se rozšiřující. Mají celkem 20–24 zubů; jejich zubní vzorec je\n\nZvláštností této čeledi je umístění mléčných žláz. Samice mají kromě jednoho páru bradavek situovaného na přední části hrudi ještě druhý pár v krční oblasti.\n\nGundiové se vyskytují v pouštních a polopouštních oblastech. Nevyhrabávají si nory (ani neobsazují podobné stavby jiných zvířat), ale přebývají v jeskyních nebo skalních puklinách. Vyhledávají takové oblasti, kde kromě hlavního úkrytu jsou i další podobná místa, ve kterých se mohou rychle ukrýt před predátory. Důležité jsou pro ně skalní římsy, na kterých se mohou slunit. Nevytvářejí si žádná hnízda.\n\nVšechny druhy jsou denní zvířata. Není o nich známo, že by upadali do zimního nebo letního spánku. Při chladném nebo deštivém počasí snižují aktivitu nebo vůbec nevycházejí z úkrytu. Při teplém počasí vylézají při rozednění a jsou aktivní obvykle pět hodin. Střídají shánění potravy, slunění a další činnosti (hry, prohánění ostatních nebo průzkum okolí). Během poledních veder omezují aktivitu.\n\nPotrava se skládá z listí a stonků rostlin, semen a květů. Nebylo zjištěno, že by lovili hmyz. Potravu si nikam neukládají ani si nevytvářejí tukové zásoby před chladnějšími měsíci.\n\nPo březosti trvající kolem 55 dní rodí jedno až tři mláďata. Ta jsou již při porodu plně osrstěná, mají otevřené oči a umějí hned běhat.V zajetí se gundiové dožívají i pěti let.\n\nGundiové nejsou podle červeného seznamu druhů ohroženi, a jsou tedy vyhodnoceni jako málo dotčený druh. U většiny druhů však není známo, zda se jejich populace zvětšují, nebo zmenšují, a některé druhy nejsou dokonce ještě z hlediska ohrožení vyhodnoceny.\n\n"}
{"id": "839068", "url": "https://cs.wikipedia.org/wiki?curid=839068", "title": "Peer Steinbrück", "text": "Peer Steinbrück\n\nPeer Steinbrück (* 10. ledna 1947 v Hamburku) je německý politik, člen Sociálnědemokratické strany Německa. V letech 2002 až 2005 byl premiérem Severního Porýní-Vestfálska a v letech 2005 až 2009 byl spolkovým ministrem financí v první vládě Angely Merkelové. Na tiskové konferenci 28. září 2012 jej předseda strany Sigmar Gabriel oznámil jako kandidáta na kancléře pro federální parlamentní volby v roce 2013.\n\nPeer Steinbrück se narodil v Hamburku a po vojenském výcviku, kde se z něj stal důstojník v záloze německé armády, studoval ekonomii v Kielu. Pak pracoval pro vládní úřady, např. v letech 1978 až 1981 v úřadě spolkového kancléře Helmuta Schmidta. V osmdesátých létech byl předsedou úřadu premiéra Severního Porýní-Vestfálska Johannesa Raua.\n\nV roce 1993 se stal ministrem ekonomiky a infrastruktury v Šlesvicku-Holštýnsku, stejný úřad pak zastával od roku 1998 zpátky v Severním Porýní-Vestfálsku. Tam byl později od roku 2000 ministrem financí. \n\nV letech 2002 až 2005 byl premiérem Severního Porýní-Vestfálska v čele koalice sociálních demokratů a Zelených. Ve volbách 22. května 2005 ovšem sociální demokraté prohráli a do čela státu se dostali křesťanští demokraté. To mělo důsledek i na federální úrovni: Oslabený kancléř Gerhard Schröder se rozhodl vyvolat předčasné volby do Německého spolkového sněmu, ke kterým došlo v září 2005.\n\nVolby do spolkového sněmu dopadly nerozhodně a výsledkem byla velká koalice pod vedením Angely Merkelové, v jejíž vládě Peer Steinbrück získal funkci spolkového ministra financí. Ve stejné době se zároveň stal místopředsedou sociálních demokratů.\n\n"}
{"id": "839074", "url": "https://cs.wikipedia.org/wiki?curid=839074", "title": "Kostarika na Letních olympijských hrách 2000", "text": "Kostarika na Letních olympijských hrách 2000\n\nKostarika se účastnila Letní olympiády 2000. Zastupovalo ji 7 sportovců (5 mužů a 2 ženy).\n\n"}
{"id": "839075", "url": "https://cs.wikipedia.org/wiki?curid=839075", "title": "Kostarika na Letních olympijských hrách 1996", "text": "Kostarika na Letních olympijských hrách 1996\n\nKostarika se účastnila Letní olympiády 1996. Zastupovalo ji 11 sportovců (6 mužů a 5 žen).\n\n"}
{"id": "839077", "url": "https://cs.wikipedia.org/wiki?curid=839077", "title": "Didaktik 40", "text": "Didaktik 40\n\nDidaktik 40 je disketová jednotka z rodiny počítačů Didaktik vyráběná výrobním družstvem Didaktik Skalica. Disketová jednotka je vybavená 5,25\" disketovou mechanikou. Na trh byla uvedena koncem května 1991. Pozdější varianta s 3,5\" disketovou mechanikou je pojmenována jako Didaktik 80.\n\nDisketovou jednotku je možné připojit k počítačům Sinclair ZX Spectrum 48K, Didaktik Gama, Didaktik M a některým dalším. Disketová jednotka není kompatibilní s počítači Sinclair ZX Spectrum 128K+ a jeho nástupci, pro použití s těmito počítači je nutné v počítači provést úpravu. Počítač Didaktik Kompakt má disketovou jednotku Didaktik 80 vestavěnou. Pro disketové jednotky Didaktik 40, Didaktik 80 a počítač Didaktik Kompakt bylo dostupné velké množství programů, od grafických programů, přes programovací jazyky, textové editory a účetní programy po specializované programy zaměřené na oblast elektrotechniky.\n\nDisketová jednotka obsahuje kromě řadiče disketových mechanik a vlastní disketové mechaniky i napájecí zdroj a navíc ještě interface založený na obvodu 8255. Vestavěná disketová mechanika je označována jako \"a:\". K disketové jednotce je možné připojit ještě druhou disketovou mechaniku, která je pak označována jako \"b:\". K tomuto účelu existují disketové jednotky Didaktik 40B a Didaktik 80B, které obsahují pouze vlastní disketovou mechaniku a napájecí zdroj. Obecně ovšem lze připojit jakoukoliv disketovou mechaniku.\n\nProtože počítač Didaktik Gama obsahuje také vestavěný interface 8255 adresovaný stejně jako interface 8255 v disketové jednotce, je nutné interface 8255 v disketové jednotce programově povolit (díky chybě v detekci dalšího interface 8255, je ovšem interface v disketové 8255 jednotce povolen vždy).\n\nOperačním systémem disketové jednotky je M-DOS, který je odvozený ze SINDOSu. M-DOS je uložen v paměti ROM, která je v případě potřeby připojena místo paměti ROM počítače. Disketová jednotka má i vlastní paměť RAM, ve které má uloženy potřebné informace a své systémové proměnné, takže pro svoji činnost nepoužívá žádnou paměť počítače.\n\nM-DOS rozšiřuje syntaxi příkazů Sinclair BASICu. Příkazy pro ukládání a nahrávání dat mají shodnou syntaxi jako příkazy pro ukládání a nahrávání dat na magnetofon, příkazy pro práci s disketou jsou odlišeny znakem * (hvězdička) za klíčovým slovem příkazu. Disketová jednotka ale nezná příkaz VERIFY*. K některým operacím jsou používány příkazy původně určené pro ZX Microdrive, ty hvězdičku jako rozlišovač nepoužívají (viz Rozšířená syntaxe Sinclair BASICu). Přejmenování souborů a nastavování atributů je možné pomocí příkazu LET. Je možné nastavovat i systémové proměnné disketové jednotky pomocí příkazu POKE #\"adresa\",\"hodnota\", kde \"adresa\" je relativní adresa vůči počátku paměti RAM disketové jednotky (na rozdíl od standardního příkazu POKE, který používá absolutní adresu v paměťovém prostoru, tento ovšem nemůže zapisovat data do paměti disketové jednotky).\n\nNevýhodou M-DOSu je jeho složité ovládání ze strojového kódu.\n\nM-DOS používá standardně formát disket 40 stop x 9 sektorů nebo 80 stop x 9 sektorů. Je možné používat diskety s 6 až 10 sektory na stopu.\n\n\nPaměť ROM má ve skutečnosti 16 KiB, ale 2 KiB jsou překryty pamětí RAM, takže nejsou adresovatelné.\n\nPaměť ROM disketové jednotky je připojena při skoku programu na adresy 0, 8 a odpojena při skoku na adresu 5888 (šestnáctkově 1700).\n\n\n"}
{"id": "839078", "url": "https://cs.wikipedia.org/wiki?curid=839078", "title": "Kostarika na Letních olympijských hrách 1988", "text": "Kostarika na Letních olympijských hrách 1988\n\nKostarika se účastnila Letní olympiády 1988. Zastupovalo ji 16 sportovců (9 mužů a 7 žen).\n\n"}
{"id": "839079", "url": "https://cs.wikipedia.org/wiki?curid=839079", "title": "Swiftdisc II", "text": "Swiftdisc II\n\nSwiftdisc II je řadič disketových jednotek pro počítače Sinclair ZX Spectrum vyvinutý britskou společností Sixword Ltd, následník řadiče Swiftdisc. K řadiči je možné připojit čtyři disketové jednotky. Dále řadič obsahuje paralelní port, sériový port RS-232 a port pro Kempston joystick.\n\nŘadič je kompatibilní jak se ZX Spectrem 48K, tak se ZX Spectrem 128K a +2. S využitím zařízení \"Fixer\" je možné jeho použití i s počítačem ZX Spectrum +3, ovšem pouze v režimu \"48 Basic\".\n\nSyntaxe příkazů pro ovládání řadiče (viz Rozšířená syntaxe Sinclair BASICu) byla zvolena tak, aby nekolidovala s příkazy pro ZX Interface I, se kterým je Swiftdisc II kompatibilní, a obě zařízení mohou být připojena současně. Pomocí dodatečného programu je možné dokonce ZX Interface I včetně ZX Microdrive emulovat, přičemž na jednu disketu je možné uložit až čtyři virtuální pásky ZX Microdrive. Se Swiftdisc II byl dodáván i program převod obsahu Microdrive pásek na virtuální pásky.\n\nKromě ovládání z Basicu je také možné řadič ovládat z nabídky, kterou je možné vyvolat pomocí tlačítka umístěného na zařízení.\n\n"}
{"id": "839080", "url": "https://cs.wikipedia.org/wiki?curid=839080", "title": "Hermann Bahr", "text": "Hermann Bahr\n\nHermann Bahr (19. července 1863, Linec – 15. ledna 1934 Mnichov) byl rakouský spisovatel, novinář, dramatik, divadelní a literární kritik.\n\nNarodil se v rodině právníka a poslance Aloise Bahra. Navštěvoval akademické gymnázium v Linci a benediktinskou školu v Salcburku. Po přestěhování do Vídně studoval klasickou filologii, filosofii, právo a ekonomiku.\nVe Vídni vytvořil skupinu \"Mladá Vídeň\", jejímiž členy byli mladí básníci a spisovatelé. Skupina využívala k šíření svých děl a názorů Bahrův týdeník \"Die Zeit\" (vycházel od roku 1894 do roku 1904).\n\nV letech 1906–7 byl režisérem v Deutsches Theater v Berlíně. V roce 1918 působil krátce jako dramaturg v Burgtheater ve Vídni. V období 1907 až 1932 přispíval do různých německých novin a časopisů svými literárními kritikami a články o umění, mj. do \"Berliner Tageblatt\", \"Frankfurter Zeitung\", aj.\n\nBěhem života napsal téměř 40 divadelních her a řadu románů a publikací.\n\nByl dvakrát ženatý, s první manželkou Rosou Joklovou se rozvedl v roce 1909, druhou manželkou byla wagnerovská pěvkyně Anna Mildenburgová. Od roku 1912 žil v Salcburku. V roce 1922 se s manželkou přestěhovali do Mnichova, kde strávil závěr života. Je pochován v rakouském Salzburku.\n\n\n\nNa jevištích předních českých divadel se v minulosti opakovaně objevovaly jeho divadelní hry, např.:\n\n\n\n"}
{"id": "839084", "url": "https://cs.wikipedia.org/wiki?curid=839084", "title": "Jamajský dolar", "text": "Jamajský dolar\n\nZákonným platidlem na Jamajce je místní dolar. Zdejší měna má svůj název „dolar“ společný s měnami několika dalších států po celém světě. Jeho ISO 4217 kód JMD, jedna setina dolaru se nazývá cent. Jamajka používala až do roku 1969 jamajskou libru, dolar byl zaveden 8. září 1969.\n\nPoté, co se Jamajka 6. srpna 1962 stala nezávislým státem, její tehdejší dependence Turks a Caicos a Kajmanské ostrovy se staly separátními zámořskými teritorii Spojeného království, ale nadále používaly jamajské platidlo - nejprve libru, následně dolar. Ten byl v roce 1972 nahrazen dolarem Kajmanských ostrovů, na Turks a Caicos získal status oficiálního platidla americký dolar.\n\nSoučasné mince jsou raženy v hodnotách $1, $5, $10, $20. Na aversní straně všech mincí je vyobrazen státní znak Jamajky, na reversní straně jsou podobizny národních hrdinů. Bankovky dolaru jsou vydávány v hodnotách $50, $100, $500, $1000 a $5000 a mají jednotný rozměr 145 x 68 mm. Na přední straně bankovek jsou vyobrazeny významné osobnosti jamajských dějin, na zadní straně pak výjevy ze zdejší krajiny a různé přírodní památky.\n"}
{"id": "839089", "url": "https://cs.wikipedia.org/wiki?curid=839089", "title": "Raymond Carver", "text": "Raymond Carver\n\nRaymond Carver (25. května 1938, Clatskanie, Oregon – 2. srpna 1988, Port Angeles, Washington) byl americký spisovatel a básník.\n\nCarver studoval tvůrčí psaní u Johna Gardnera na \"Chico State College\". Ve studiu pokračoval na \"Humboldt State College\" a na \"University of Iowa\". Publikoval v mnoha časopisech, například The New Yorker nebo Esquire, řadu povídek o obyčejných lidech. Jeho práce se vyznačují lakonickým stylem, na kterém měl podíl jeho lektor, Gordon Lish. Lish po Carverově smrti tvrdil, že za úspěch povídek může hlavně on. Stylisticky se Carver řadil k minimalismu, ke skupině \"špinavého realismu\".\n\nJeho manželkou byla Tess Gallagherová a mezi jeho přátele patřili Tobias Wolff a Richard Ford. V roce 1988 se stal členem American Academy of Arts and Letters. Vyučoval tvůrčí psaní a mezi jeho žáky patřil i Jay McInerney.\n\nCarver byl od dob studií alkoholikem a v 50 letech zemřel na rakovinu plic.\n\n\n\n\n\n\n\n\n"}
{"id": "839093", "url": "https://cs.wikipedia.org/wiki?curid=839093", "title": "Zázračný lék", "text": "Zázračný lék\n\nZázračný Lék je česká freeware adventura z roku 2000. Hru naprogramoval ve flashi tým Enteron pro soutěž Becherovka Game 2000, kde se hra umístila na prvním místě. Děj se točí okolo Pepy Bechera, který musí najít lék na nemoc, která sužuje lidstvo. Hra byla na rozdíl od většiny freeware her nadabována.\n\n"}
{"id": "839094", "url": "https://cs.wikipedia.org/wiki?curid=839094", "title": "Dubská pahorkatina", "text": "Dubská pahorkatina\n\nDubská pahorkatina je geomorfologický podokrsek v severovýchodní části Polomených hor, ležící v okrese Česká Lípa Libereckého kraje.\n\nPahorkatina se rozkládá mezi městem Dubá na jihu a obcemi Holany na severu a Jestřebí na severovýchodě. Území taktéž ohraničuje na západě vrch Vlhošť a na východě Maršovický vrch.\n\nPodokrsek Dubská pahorkatina náleží do celku Ralská pahorkatina, podcelku Dokeská pahorkatina a okrsku Polomené hory. Dále se člení na Drchlavskou část a Švábskou část. Pahorkatina sousedí s dalšími podokrsky Polomených hor (Vlhošťská vrchovina na západě, Housecká vrchovina na jihovýchodě a Kokořínská vrchovina na jihu). Dále sousedí na severu s Jestřebskou kotlinou.\n\nNejvyšším bodem podokrsku je bezejmenná kóta 380 m n. m., patrně na úpatí Vlhoště.\n\n"}
{"id": "839098", "url": "https://cs.wikipedia.org/wiki?curid=839098", "title": "Stadio Angelo Massimino", "text": "Stadio Angelo Massimino\n\nStadio Angelo Massimino (dříve známý jako Stadio Cibali) je víceúčelový stadion v sicilské Catanii. Je nejčastěji využíván pro fotbal. Byl postaven roku 1937 a jeho kapacita činí 23 420 diváků. Své domácí zápasy zde hraje tým Calcio Catania. Je pojmenován po bývalém klubovém předsedovi Angelu Massiminovi. Od 14.2.2007 do 30.6.2007 se zde nesměly hrát žádná utkání. Důvodem bylo násilí při regionálním derby mezi Catanií a Palermem, kdy byl zabit policejní důstojník.\n"}
{"id": "839101", "url": "https://cs.wikipedia.org/wiki?curid=839101", "title": "Okouzlující slečna", "text": "Okouzlující slečna\n\nOkouzlující slečna (v německém originále ) je opereta – autor ji označuje jako „čtyři obrazy s hudbou podle staré veselohry převyprávěné od R. B.“ – o čtyřech obrazech rakouského skladatele pocházejícího z Moravy Ralpha Benatzkého z roku 1933. Libreto napsali skladatel podle komedie francouzského dramatika Paula Gavaulta \"\" z roku 1909 (v češtině byla hrána jako \"Čokoládová princezna\", mj. v Národním divadle v roce 1910). Pouze text k písni \"Was hast du schon davon, wenn ich dich liebe\" napsali Fritz Rotter a Karl Farkas.\n\n\"Okouzlující slečna\" navazuje svou formou na skladatelovu dřívější hudební veselohru \"Moje sestra a já\" (1930). Svou komorní formou, nevyžadující sbor, balet ani velký orchestr, poskytovala vkusnější alternativu soudobým revuálním operetám. Oproti \"Mojí sestře\" nabízí děj ještě více humoru a méně sentimentality, i lyrické scény jsou vždy podmalovány ironií nebo parodií. Typickou pro Benatzkého hudební komedie je plynulost, s jakou mluvené slovo přechází do melodramu, parlandováho a konečně kantabilního zpěvu. Benatzkého melodie se zakládají na rozmanitých a živých rytmech, přitom jsou zpěvně nenáročné a mohou je úspěšně interpretovat i hudebně nadaní činoherci. Vídeňská Neue Freie Presse po premiéře konstatovala, že \"Okouzlující slečna\" není „žádná opereta, nýbrž opravdová, hudební veselohra, jež ale přinese potěšení jak labužníkovi, tak operetnímu štamgastovi.“\n\nBenatzkého komedie se zprvu rozšířila i v Německu a byla tam i zfilmována, Benatzkého protinacistické postoje, emigrace a působení v Americe však posléze šíření jeho díla zabránilo. Největší popularity zde dosáhla po druhé světové válce, kdy parodickou milostnou píseň \"Ach Luise\" prosadil jako hit herec Max Hansen, a to i v rodné dánštině.\n\nV českých zemích ji poprvé hrálo německé divadlo v Brně, a to v budově Německého domu (Deutsches Haus) 16. září 1933. Podle kritiky patřila Benatzkyho komorní opereta „k tomu nejlepšímu ze všeho, co operetní trh v posledních letech nabízí“; chválila „milou veseloherní myšlenku, vkusnou a napínavou režii, příjemně důvěrnou hudbu“ a také jiskřivou hru hlavního páru v podání dr. Waltera a slečny Bauerové i práci kapelníka Lustiga. V krátkém odstupu následovala i další německá divadla: pražská Kleine Bühne (7. října), Opava (7. října), Moravská Ostrava (8. října)…\n\nV češtině ji poprvé nastudovalo Zemské divadlo v Brně (premiéra 6. června 1934); překlad zajistili František Hurych a Jaroslav Sedláček a dirigoval Rudolf Kvasnica. V čele operety brněnského divadla stál tehdy Oldřich Nový, pro kterého Benatzkého hudební komedie zvláště kongeniální a který jich uvedl ve svém brněnském působišti a později v Novém divadle v Praze několik. Brněnskou premiéru režíroval a hrál v ní roli Paula. \"Okouzlující slečna\" se pak stála hned druhou inscenací jeho Nového divadla (premiéra 30. ledna 1936). V češtině opereta dosáhla ještě sedmi dalších inscenací. Naposledy se hrála v roce 1947 v Českých Budějovicích a Opavě a o rok později v Kladně.\n\nVe Spojených státech byla hrána v úpravě Rowlanda Leigha z roku 1941 pod názvem \"Dear Sir\" („intimní muzikál ve dvou dějstvích“) nebo též jako \"Enchanting Lady\" v úpravě Rowlanda Leigha, Johna Latouche a Dawna Powella.\n\nPůvodní „jazzová“ instrumentace: klavír, dvě trubky, pozoun, tři saxofony, banjo, kytara, harmonika, bicí souprava a troje housle. Rozšířené obsazení: flétna, hoboj, dva klarinety, smyčce (obligátní housle, první housle, druhé housle, violy, violoncella, kontrabasy). Alternativně však autor předvídá, aby byla instrumentální hudba hrána pouze dvěma klavíry.\n\nPříběh se odehrává v některém městě v německy mluvícím prostoru v raných 30. letech 20. století. Při soudobých inscenacích se děj zpravidla přesouvá do současnosti.\n\nObývací pokoj Paulovy chaty\n\nMírně výstřední malíř Felix a jeho nejmilejší model Rosette jsou na návštěvě na víkendové chatě jejich přítele Paula, vysokého ministerského úředníka (úvodní ansámbl \"Abend am Land\"). Paul je příjemný, ale dosti konformní a pohodlný muž, zaměřený na svou skromnou úřední kariéru (tercet \"Es können nich alle hervorragend sein…. we groß denkt und fordert\"). Poté, co právě dohráli poslední partii bridže, chystají se odebrat ke spánku. Paul se již těší na zítřejší den. Jeho šéf poprvé oznámil, že Paula v neděli navštíví, když se dozvěděl, že se jeho dcera Luise s Paulem potají zasnoubili. I Luise má přijít s sebou (slow-fox \"Ach Louise, kein Mädchen ist wie diese!\").\n\nFelix a Rosette znají Luisu a shledávají ji dosti nudnou. Ani o jejím zevnějšku nemají valné mínění. Proto si lámou hlavu, jak by mohli docílit toho, aby Paula odvrátily od sňatku s Luisou. Tu jim uprostřed noci přijde na pomoc šťastná náhoda: Domovní zvonek ohlašuje, že se někdo dožaduje vstupu. Když Felix otevře, úplně se rozzáří při pohledu na přitažlivou mladou dámu, kterou vidí před sebou. Prý měla autonehodu a žádá o pomoc. Paul reaguje jen mrzutě, zato Felix doprovází „okouzlující slečnu“ k automobilu, kde předstírá, že jí chce pomoci. Jenže když se dívka právě nedívá a baví se se svým řidičem, propíchne jí pneumatiky a poruchu tím ještě zhorší. Nyní je jasné, že Annettě, jak se hezká dáma jmenuje, musí nabídnout, aby strávila noc v Paulově venkovském domě. Paul není pozdní návštěvou nadšen a chová se k (dle jeho názoru) drzé a rozmazlené slečně pramálo dvorně, nocleh jí však odepřít nemůže (duet \"O Louise… Ich bin fürchterlich reich\"). Řidič a Paulova hospodyně Julie se vydávají pěšky na cestu, aby zpravili Annettina otce (duet \"Eine Nacht allein\"). Všichni ostatní se ukládají ke spánku.\n\nZnovu obývací pokoj Paulovy chaty\n\nNastal nový den. Paul vynakládá veškeré úsilí, aby se Annetty zbavil, ale čím více jí domlouvá, tím větší zalíbení v něm ona nalézá (ansámbl \"Ist sie weg?\"). Zcela v klidu hodlá posnídat čekat, až si ji tatíček, náramně bohatý „čokoládový král“, vyzvedne (valčíkový duet Annetty a Rosetty \"Gut scheint die Schokolade… Das ist fabelhaft\"). Když zazvoní zvonek, doufá Paul, že tento kýžený okamžik právě nastává. Místo Annettina otce však do bytu vstupují Paulův šéf se svou dcerou Louisou (kuplet Luisy \"Ich bin so erhitzt, ich bin echauffiert). Oba jsou pohoršeni, když zde potkávají cizí dámu v negližé, a v několika minutách dům opět opouštějí. Zatímco Paul se nachází na pokraji zoufalství, je jeho přítel Felix s vývojem událostí nadmíru spokojen (rumba-sextet \"Bezauberndes Fräulein… Jas was ist denn heute los mit mir\").\n\nNetrvá dlouho a je tu konečně „čokoládový král“. Není ale sám, nýbrž má v zápatí Annettina snoubence Hektora. Od toho Annette nyní vlastně očekává výčitky, ale Hektor je zcela v klidu. Jeho rty (na Felixovu záludnou radu) nevypustí ani hněvivého slůvka. Teď je to Annette, kdo vybuchuje vztekem. Nemůže Hektorovu bohorovnost vystát a na místě jejich zasnoubení vypovídá. Mnohem více se jí zalíbí Paul, když jí nevybíravými slovy kárá za to, do jakého postavení ho dostala. Felixův plán se začíná uskutečňovat (finále \"Es gibt menschen\").\n\nKancelář na ministerstvu\n\nBlíží se polední pauza, na kterou Paulovi znudění spolupracovníci netrpělivě čekají (\"Elf Uhr und nichts passiert… Dalai Lama\"). Pal zatím sestavuje omluvný dopis panu řediteli. Felix se ale domnívá, že je třeba zakročit (kuplet Felixe \"Jetzt muss ich wieder mal eingreifen… Ih mach ein Hokuspokus fidibus\") Pomocí Annettiny fotografie vložené mezi Paulovy spisy přesvědčí Paula, že je do něj Annette zamilována, a Annette naopak o tom, že ji zbožňuje Paul. Annette totiž Felixovým řízením vyhledala Paula v kanceláři. Jako obvykle ostýchavý Paul neví, co by měl říci, a jejich hovor nejprve neprobíhá slibně (duet \"Was stehn Sie denn herum\"). Pak ale Annette najde své foto, a když se ocitne s Paulem znovu v jeho kanceláři o samotě během polední přestávky, je náhle jako med (Anettino tango \"Mein lieber Junge, ich muss Sie einmal sprechen… Sie kommen zum Tee\"). Jako obvykle ostýchavý Paul neví, co by měl říci. S takovou situací si věru neví rady. Když pak ještě návštěvnice ve vhodném okamžiku Paulovi vtiskne na ústa polibek, vstoupí Paulův šéf a je pobouřen. Co si to jeho nastávající zeť vlastně dovoluje? Svolává celý personál a dává Pavlovi výpověď pro urážku nadřízeného.\n\nPaul se dovtípí, že ho do této šlamastyky dostal jeho přítel Felix. Jestliže dříve ještě váhal, zda se nemá o Annettu přece jen ucházet, nyní je pevně rozhodnut: po téhle intrikánské hře jeho přítele musí Annette definitivně zmizet z jeho života! Bryskně odmítne nabídku Annettiny ruky i přímo od jejího papá, a i Felix je dávno jeho bývalý přítel! Ten však Rosettě klidně vysvětluje, že vše je součástí plánu: z tohoto hněvy vznikne jen větší láska (\"Mein Kind, pass auf\").\n\nNa břehu řeky\n\nAčkoli Paulovi „okouzlující slečna“ stále vězí v hlavě (píseň Paula \"Es ist sonderbar im Leben… Was hast du schon davon, wenn ich dich liebe\"), zaobírá se myšlenkou vrhnout se do řeky a ukončit tak svůj život. Tu si všimne, že k němu míří jakási žena v prostém obleku vojínky Armády spásy. Když se žena přiblíží, pozná v ní Annettu. Srdce se mu znovu rozbuší. Annette mu oznamuje, že se pro něho vzdá celého svého bohatství. Paul odkládá své šosáctví a sevře ji v náručí (píseň Paula \"Sag mir, ist Liebe Sünde?\"). Dva pánové mazaně sledují tuto scénu, aniž by si jich pár všiml: „čokoládový král“ a Felix. Opět to byl on, kdo svým způsobem tahal za drátky, aby dovedl příběh ke šťastnému konci (finále \"So, das war mein Hokuspokus fidibus\").\n\n\n\n\n\n\n\n\n"}
{"id": "839111", "url": "https://cs.wikipedia.org/wiki?curid=839111", "title": "Trojmezí (Praha)", "text": "Trojmezí (Praha)\n\nTrojmezí (také Pražské trojmezí) je nezastavěné území v hl. m. Praze, které se rozkládá kolem trojmezí městských částí Praha 10 (Záběhlice), Praha 11 (Chodov) a Praha 15 (Hostivař). Obklopeno je sídlišti Chodovec, Spořilov, Práčská, Zahradní Město, Nové Zahradní Město a Košík a čtvrtěmi a osadami Záběhlice, Práče a Hostivař. Jeho část zasahuje přírodní park Hostivař-Záběhlice, v nivě Botiče se také nalézá přírodní památka Meandry Botiče.\n\nTrojmezí a jeho případná zástavba je významným politickým tématem. Významnými vlastníky pozemků zde byly mj. firmy ORCO a PPF Real Estate. Společnost PPF však v roce 2016 pozemky prodala. Tyto pozemky jsou nyní součástí realitního portfolia skupiny Kaprain.\n\n\n"}
{"id": "839113", "url": "https://cs.wikipedia.org/wiki?curid=839113", "title": "Dub Muehlenbergův", "text": "Dub Muehlenbergův\n\nDub Muehlenbergův (\"Quercus muehlenbergii\") je opadavý strom až 30 metrů vysoký, na suchých stanovištích nezřídka jen keř. Pochází z východních oblastí Severní Ameriky, kde je to jeden z nejvíce rozšířených druhů listnatých stromů. V Česku je zřídka pěstován jako parková a sbírková dřevina.\n\nDub Muehlenbergův je opadavý strom dorůstající výšky až 30 metrů, příležitostně však roste zejména na suchých stanovištích jen jako keř asi 3 metry vysoký. Borka je tenká, šedá a odlupuje se v plátcích. Letorosty jsou hnědavé, 1,5 až 3 mm tlusté, řídce jemně chlupaté, brzy olysávající, ve druhém roce šedé. Pupeny jsou hnědé až červenohnědé, téměř kulovité až široce vejcovité, 20 až 40 mm dlouhé, na vrcholu tupé. Listy jsou kožovité, obvykle obvejčité, řidčeji kopinaté nebo obkopinaté, s 5 až 15 cm dlouhou a 74 až 8 cm širokou čepelí, na bázi uťaté až klínovité, na okraji pravidelně zvlněné, zubaté až mělce laločnaté, na vrcholu krátce zašpičatělé až špičaté. Laloky i zuby jsou zaoblené nebo zašpičatělé. Řapíky jsou 10 až 30 mm dlouhé. Žilnatina je tvořena obvykle 10 až 14 páry postranních žilek. Listy jsou na líci lysé a leskle zelené, na rubu světle zelené až nasivělé, s roztroušenými nenápadnými přitisklými hvězdovitými chlupy. Na podzim se listy barví do žlutých tónů a rychle hnědnou. Žaludy dozrávají v prvním roce, jsou jednotlivé nebo po dvou, téměř přisedlé nebo na až 8 mm dlouhé stopce, světle hnědé, protáhlé až vejcovité, 15 až 20 mm dlouhé a 10 až 13 mm široké, do 1/4 až 1/2 kryté polokulovitou až mělce pohárkovitou číškou s krátce stejnoměrně šedě chlupatými šupinami.\n\nDub Muehlenbergův je rozšířen ve východní polovině USA a v izolovaných arelách i v Mexiku. Roste ve smíšených opadavých lesích a křoviskách v nadmořských výškách do 2300 metrů. V některých oblastech je jeho výskyt omezen na severní svahy hor nebo poříční biotopy na západní straně horského masívu. Vyhledává zásadité vápenaté půdy, na jiných substrátech roste výjimečně. Je to jeden z nejrozšířenějších druhů stromů v Severní Americe.\n\nDub Muehlenbergův náleží spolu s dubem košíčkatým (\"Quercus prinus\"), dubem křovitým (\"Q. prinoides\"), dubem horním (\"Quercus montana\") a dubem Michauxovým (\"Q. michauxii\") do skupiny několika velmi podobných severoamerických dubů, které je mnohdy obtížné navzájem bezpečně rozlišit. Keřovitě rostoucí dub Muehlenbergův lze snadno zaměnit s dubem křovitým (\"Quercus prinoides\"), který však vyhledává jiné typy stanovišť a půd, klonálně se rozrůstá a je plodný již při nízkém vzrůstu.\n\nSeveroameričtí indiáni používali nálev z dubu Muehlenbergova k zastavení zvracení. Žaludy dubu Muehlenbergova jsou jedlé. V Česku je tento dub zřídka pěstován jako parková a sbírková dřevina. Je uváděn z Dendrologické zahrady v Průhonicích, Pražské botanické zahrady v Tróji a z Arboreta Žampach. Vysazen je i v Botanické zahradě a arboretu MU v Brně.\n"}
{"id": "839116", "url": "https://cs.wikipedia.org/wiki?curid=839116", "title": "JEDEC", "text": "JEDEC\n\nPůvodní organizace Joint Electron Device Engineering Council z roku 1958 sdružovala organizace: EIA = Electronic Industries Alliance (zanikla 2011) a NEMA = National Electrical Manufacturers Association (vznikla 1926)\n\n\n\n\n\nČleny JEDEC jsou nadnárodní organizace:\nABB, Alibaba, Apple Inc., Buffalo Inc., Buffalo, Canon Inc., Foxconn, Fujitsu, LG Electronics, Microsoft, NEC, Nokia, Nvidia, HP Inc., Huawei, IBM, Intel, Panasonic, Realtek, Samsung Electronics, SK Hynix, Sony, Texas Instruments, Toshiba Memory Corporation, TSMC.\n\n\n"}
{"id": "839117", "url": "https://cs.wikipedia.org/wiki?curid=839117", "title": "Zdeněk Kluzák", "text": "Zdeněk Kluzák\n\nZdeněk Kluzák (24. července 1926, Milevsko – 18. července 2003, České Budějovice) byl český pedagog, mykolog a spisovatel, který působil především v Českých Budějovicích. Během své profesní kariéry se mimo jiné od 70. let 20. století intenzivně věnoval studiu nových lokalit květnatce Archeova na území Československa, v roce 1971 publikoval v časopisu Živa vůbec první barevné fotografie této houby nalezené na území Čech. Byl objevitelem nového druhu hřibovité houby – než byl hřib platně popsán, autor zemřel a v jeho práci pokračovali mykologové Pavel Špinar a Josef Šutara, kteří tuto houbu na jeho počest pojmenovali hřib Kluzákův.\n\n"}
{"id": "839118", "url": "https://cs.wikipedia.org/wiki?curid=839118", "title": "Pojištění na dožití", "text": "Pojištění na dožití\n\nPojištění na dožití je druh životního pojištění, který zahrnuje výplatu pojistného plnění v případě, že pojištěný dosáhne věku uvedeného ve smlouvě. \n\nPojistná částka může být pro obě rizika stejná, nebo si klient volí zvlášť pojistnou částku pro případ smrti a zvlášť pro případ dožití. Sjednaná pojistná částka pro případ smrti i dožití je garantovaná, garantované je i minimální zhodnocení. Možná je i varianta s nulovou rizikovou složkou, tedy s nulovým pojistným pro případ smrti, v tomto případě se veškeré zaplacené pojistné (kromě toho, které je použito na poplatky, provize apod.) zhodnocuje ve spořící složce. Zhodnocování peněz a jejich vyplacení při dosažení sjednaného věku připomíná spoření, avšak jsou tu rozdíly. U pojištění na dožití pojišťovna ručí za vklady pojistníků ne výškou skutečného vkladu, ale v závislosti na sjednané pojistné částce, také přerušení placení běžného pojistného je spojeno s určitými sankcemi.\n"}
{"id": "839122", "url": "https://cs.wikipedia.org/wiki?curid=839122", "title": "Danny Whitten", "text": "Danny Whitten\n\nDanny Whitten (Daniel Ray Whitten), (8. května 1943 Columbus, Georgie, USA − 18. listopadu 1972 Los Angeles, Kalifornie, USA) byl americký hudebník, který je známý svým působením v kapele Crazy Horse. Mezi jeho nejznámější písně patří “I Don´t Want To Talk About It”, “Everything but the Girl”.\n\nDannyho rodiče se rozvedli, když byl malý, se svou sestrou Brendou žili s matkou, která pracovala jako servírka. V době, kdy bylo Dannymu 9 let, se jeho matka znovu provdala a celá rodina se přestěhovala do Ohia.\n\nWhitten se připojil k Billy Talbotovi a Ralphu Molinovi ve skupině Danny and the Memories. Po natočení singlu “Can´t Help Loving That Girl of Mine” se jádro\nkapely přesunulo do San Francisca a přejmenovali se na The Psyrcle, žánrově tíhnoucí k folku a psychedelickému rocku. Whitten hrál na kytaru, Molina na bicí a\nTalbot hrál na basovou kytaru a piáno.\n\nDalší změna nastala v roce 1967, kdy do kapely přichází bratři George a Leon Whitseel a také houslista Bobby Notkoff, šesti členná kapela mění název na The Rockets.\nPodepsali smlouvu s nezávislým vydavatelstvím White Whale Record a v půlce roku 1968 natočili eponymní album, které produkoval Barry Goldberg. Komerčně bylo však\nvelmi málo úspěšné.\n\nNeil, po nedávném odchodu z Buffala Springfield a po vydání své první solové desky začal s The Rockets jammovat a projevil zájem natočit desku s Whittenem,\nMolinou a Talbotem. Trio souhlasilo. Pozměnil se název nejdříve na návrh Younga - \"War Babies\" a později na Crazy Horse.\nNahrávání přineslo album s názvem Everybody Knows This Is Nowhere vydané jako Neil Young with Crazy Horse. Whitten hraje doprovodnou kytaru ve skladbách\n\"Down by the River\", \"Cowgirl in the Sand\" a ve skladbě \"Cinnamon Girl\" , kde také společně s Youngem zpívá. Právě těmto třem písním je připisován velký vliv na\nvznik hudebního žánru grunge, který se formoval na přelomu osmdesátých a devadesátch let. Neil sám tyto písně hraje i nadále na svých koncertech.\n\nWhitten začal užívat heroin a brzy se stal silně závislým. Při natáčení Youngova solového alba After the Gold Rush byla právě díky Whittenovy závislosti\nzrušena část nahrávání a deska dotočena v Youngově domácím studiu v Topanga Canyon. Whitten hraje na After the Gold Rush pouze v písních “Oh Lonesome Me”,\nI Believe in You” a “When You Dance I Can Really Love”. Během této doby Neil napsal píseň “The Needle and the Damage Done”, ve které lze nalézt odkazy na\nWhitennovu závislost.\n\nV roce 1970 Crazy Horse (bez Younga) získávají smlouvu na nahrání desky, která vychází na začátku roku 1971. Debutové album s pěti Whittenovými písněmi,\nz nichž jedna je ve spolupráci s Neilem: “(Come on Baby Let´s Go) Downtown”), později se také objevila na Youngově albu Tonight´s the Night. Balada\n“I don´t Want To Talk About It”, která je také na albu, je Whttenovou nejznámější písní.\n\nWhitten byl vyhozen pro těžkou závislost z Crazy Horse, Talbot a Molina našli za Whittena náhradu a v roce 1972 vydávají dvě alba v novém složení. V říjnu 1972 byl\nWhitten pozván Youngem jako doprovodný kytarista na nadcházející turné k albu Harvest. Během zkoušení s kapelou u Younga v San Franciscu se Whitten\nnedokázal s kapelou sehrát. 18. listopadu mu Neil dal 50 dolarů a letenku zpátky do Los Angeles. V noci, ještě téhož dne Whitten umírá na smrtící kombinaci valia\na alkoholu.\n\nYoung vzpomíná, “Zkoušeli jsme s ním, ale nešlo to. Nebyl schopen si nic zapamatovat. Byl mimo, uplně mimo. Musel jsem mu říct, aby se vrátil do L.A.\nTo neni happening tohle, potřebuješ se dát dohromady.” Řekl jen, “Nemám kam jít, a co mam komu vykládat?” a odešel. Tu noc mi volal koroner a řekl mi o Dannyho smrti.\nTo mě odrovnalo, hodně odrovnalo, citíl jsem odpovědnost, za to co se stalo. Navíc bylo přede mnou velké turné, byl jsem hodně nervozní…nejistý.\n\nO několik let později Young řekl životopisci Jimmy McDonoughovi, že dlouho dobu cítil odpovědnost za Dannyho smrt, trvalo mu několik let než se přestal obviňovat.\n“Danny byl nešťastný” řekl Young. \"Všechno se to na něj navalilo, drogy ho pohltily. To bylo dost zlý, protože Danny toho mohl ještě hodně ukázat, byl opravdu skvělej.\"\n\n"}
{"id": "839124", "url": "https://cs.wikipedia.org/wiki?curid=839124", "title": "Jim McCarty", "text": "Jim McCarty\n\nJim McCarty (* jako James Stanley McCarty; 25. července 1943 Liverpool) je britský bubeník, zpěvák a v menší míře kytarista.\n\nV roce 1963 spoluzaložil skupinu The Yardbirds, ve které, s přestávkou v letech 1968−1992, hraje dodnes. V roce 1969 se stal členem nové skupiny Renaissance, ve které hrál pouze do následujícího roku. V letech 1977−1979 byl členem progresivní rockové skupiny Illusion. V osmdesátých letech pak hrál se skupinami Stairway a Box of Frogs.\n\n"}
{"id": "839126", "url": "https://cs.wikipedia.org/wiki?curid=839126", "title": "Seznam měn Ameriky", "text": "Seznam měn Ameriky\n\nToto je seznam měn používaných v Americe platný k datu 1. 6. 2016.\n \n"}
{"id": "839127", "url": "https://cs.wikipedia.org/wiki?curid=839127", "title": "Billy Talbot", "text": "Billy Talbot\n\nBilly Talbot (* jako William Hammond Talbot; 23. října 1943, New York City, New York, USA) je americký baskytarista, zpěvák a hudební skladatel.\n\nSvou kariéru zahájil zpěvem na newyorských ulicích ve svých čtrnácti letech. Následně se s rodinou přestěhoval do New Jersey a ve svých sedmnácti letech do Los Angeles. Svou první skupinu s názvem Danny and the Memories založil s Ralphem Molinou a Danny Whittenem. Skupina se následně přejmenovala na The Psyrcle a později na The Rockets. Pod tímto názvem vydali jedno eponymní album. Od roku 1969 hraje ve skupině Crazy Horse. V roce 2004 vydal s vlastní skupinou The Billy Talbot Band album s názvem \"Alive in the Spirit World\".\n"}
{"id": "839128", "url": "https://cs.wikipedia.org/wiki?curid=839128", "title": "Sloanova velká zeď", "text": "Sloanova velká zeď\n\nSloanova velká zeď byla do roku 2013 největší objevenou strukturou ve vesmíru. (Větší je Huge-LQG dosahující velikosti až 4 miliard světelných let.) Jedná se o vlákno galaxií, ve kterém je umístěno několik nadkup galaxií (čítá několik tisíc galaxií). Délka vlákna se odhaduje na 1,4 miliardy světelných let, od Země je vzdálena asi 1 miliardu světelných let. Protože není gravitačně vázána, tak se nejedná o objekt v pravém slova smyslu. Objevena byla v roce 2003.\n\n\n"}
{"id": "839130", "url": "https://cs.wikipedia.org/wiki?curid=839130", "title": "Cruel Summer", "text": "Cruel Summer\n\nCruel Summer je kompilační studiové album americké hudební nahrávací společnosti GOOD Music, vydané 14. září 2012 u nahrávací společnosti Def Jam Recordings.\n\nLabel GOOD Music založil roku 2004 rapper a hudební producent Kanye West. Od té doby upsal umělce jako jsou Big Sean, Common, Kid Cudi, John Legend a Pusha T, kterým pomohl vydat samostatná alba.\n\nZáměr vydat kompilační album nového a společného materiálu byl oznámen v říjnu 2011. Původně mělo být album vydáno na jaře 2012, k tomu však nedošlo. V květnu 2012 byl oznámen název \"Cruel Summer\", s plánovaným vydáním 7. srpna 2012. Nakonec však bylo album vydáno až 14. září 2012.\n\nSpolečně s albem byl natočen i krátkometrážní stejnojmenný film, který měl premiéru na filmovém festivalu v Cannes.\n\nPrvním singlem byla píseň \"Mercy\" (Kanye West, Big Sean, Pusha T), na které hostoval i rapper 2 Chainz. Ten se umístil na 13. příčce žebříčku Billboard Hot 100 a na prvních pozicích žebříčků Hot R&B/Hip-Hop Songs a Hot Rap Songs. Od americké asociace RIAA obdržel certifikaci platinový singl.\n\nDruhým singlem byla určena píseň \"Cold\", kterou vytvořil pouze Kanye West s malou výpomocí DJ Khaleda. Umístil se na 86. příčce žebříčku Billboard Hot 100.\n\nTřetím singlem byla píseň \"New God Flow\" (Kanye West a Pusha T). Ten debutovala na 89. pozici Billboard Hot 100.\n\nČtvrtým singlem se stala píseň \"Clique\" (Kanye West a Big Sean) (ft. Jay-Z). Ten se vyšplhal na 12. příčku žebříčku Billboard Hot 100. Velký úspěch měl i ve Spojeném království (29. příčka) a v Kanadě (17. příčka).\n\nPo vydání alba se do amerického žebříčku Billboard Hot 100 dostala ještě píseň \"To the World\", když obsadila 70. příčku. O singl však nejde.\n\nBěhem prvního týdne prodeje se v USA prodalo 205 000 kusů, čím album debutovalo na 2. příčce žebříčku Billboard 200 a na prvních příčkách žebříčků Top R&B/Hip-Hop Albums a Top Rap Albums. V Kanadě debutovalo na 4. příčce. Celkem se v USA prodalo okolo 340 000 kusů alba.\n\n"}
{"id": "839131", "url": "https://cs.wikipedia.org/wiki?curid=839131", "title": "Hřib Kluzákův", "text": "Hřib Kluzákův\n\nHřib Kluzákův (\"Caloboletus kluzakii\" ) je velmi vzácná nejedlá houba z čeledi hřibovitých (sekce \"Calopodes\"), která byla pojmenována na počest českého mykologa Zdeňka Kluzáka.\n\n\n\nKlobouk dosahuje průměru 60 – 150 milimetrů, po dlouhou dobu si zachovává podehnutý okraj. Povrch je v mládí bílý, bělavý až našedlý. Později se prosazuje růžový odstín, vzácně na některých místech až červenopurpurový. Ve stáří může být temeno klobouku nahnědlé. Jemně plstnatá pokožka ve stáří částečně olysává, pod pokožkou je uložena vrstvička červenopurpurové dužiny. Otlaky klobouku mají tendenci silně červenat.\n\nRourky i póry jsou nejprve bledě žluté, později přecházejí do citronově žluté. Ve stáří získávají žlutoolivový a žlutookrový odstín. Při poškození modrají.\n\nTřeň je bledě až citronově žlutý, horní polovinu kryje žlutá síťka, která po otlačení tmavne. Ve stáří může být na bázi hnědě nebo hnědorezavě skvrnitý\n\nDužnina má žluté až bledě žluté zbarvení, na bázi může být špinavě červená. Na řezu modrá. Chuť je po chvíli hořká, vůně u čerstvých plodnic nenápadná, případně nakyslá, při usychání nepříjená.\n\nPokožku klobouku kryjí vláknité trichodermové hyfy (3) 4 – 7 (10) μm široké s dlouhými články. Výtrusy dosahují (10) 11,5 – 14 (16) × (4,5) 4,8 – 6 (6,5) μm, jsou hladké, elipsoidně vřetenovité, patrná je suprahilární deprese.\n\nNároky na stanoviště ani rozšíření tohoto taxonu není zatím příliš známé. Do roku 2009 byl hřib Kluzákův nalezen celkem na čtyřech lokalitách. Ve všech případech šlo o hráze a břehy rybníků, kde fruktifikoval na světlých místech pod duby. Objevuje se od července do konce září.\n\nPublikovány byly mimo jiná nálezy z následujících chráněných území České republiky:\n\nHřib Kluzákův je příbuzný s hřibem medotrpkým a podobně jako on se vyznačuje nahořklou chutí dužiny a zápachem při sušení.\nHřib Kluzákův lze zaměnit i s velmi vzácnou formou hřibu medotrpkého, která rovněž vykazuje načervenalé zbarvení klobouku. Tato forma se ale od hřibu Kluzákova v několika ohledech liší. Červený odstín se zpravidla objevuje pouze na části klobouku a je způsobený červeným zbarvením vrchní vrstvy pokožky, pod kterou je však přítomna hnědá vrstva jako u klasické formy hřibu medotrpkého. Stárnutím plodnice tato červená vrstva mizí. Naopak u hřibu Kluzákova kryje červenou vrstvu 400–800 μm silný bílý trichoderm, který stárnutím plodnice a vlivy počasí kolabuje a odhaluje červený povrch.\n\n"}
{"id": "839134", "url": "https://cs.wikipedia.org/wiki?curid=839134", "title": "KV12", "text": "KV12\n\nKV12 je označení staroegyptské hrobky nacházející se v Údolí králů. Hrobka byla postavena během 18. dynastie, avšak byla využívána i během dynastie devatenácté a dvacáté. \n\nHrobka má přímou strukturu, měří 92 m a obsahuje mnoho postranních komor. Vzhledem k tomu, že není hrobka KV12 vyzdobena a byla v minulosti kompletně vyloupena, je její přesný účel neznámý. Pravděpodobně sloužila pro pohřby členů královské rodiny. Během 20. dynastie se stavitelé královské hrobky KV9 omylem probourali do komory v zadní části této hrobky. Je proto možné, že hrobka byla vykradena již v této době.\n\n"}
{"id": "839136", "url": "https://cs.wikipedia.org/wiki?curid=839136", "title": "Manfred Rommel", "text": "Manfred Rommel\n\nManfred Rommel, CBE (24. prosince 1928 − 7. listopadu 2013) byl německý politik CDU a bývalý primátor Stuttgartu v letech 1974 - 1996. Jde o jednoho z nejpopulárnějších politiků CDU.\n\nRommel se narodil ve Stuttgartu, jako jediný syn polního maršála Erwina Rommela a Lucie Marie Mollin. Ve 14 letech vstoupil do Luftwaffe, kde sloužil u protiletecké baterie. Později uvažoval, že by vstoupil do Waffen SS, ale jeho otec s tímto nesouhlasil. Poté, co byl jeho otec přinucen spáchat sebevraždu v důsledku spoluviny na atentátu na Hitlera, opustil (dezertoval ) z Wehrmachtu a vzdal se První francouzské armádě generála de Lattre de Tassigny.\n\nRommel spolupracoval s Basil Liddell Hartem na publikaci \"The Rommel Papers\" (Romelovy listy), sbírce diářů, dopisů a poznámek, které jeho otec napsal během vojenských akcí, nebo po nich. V roce 1947 absolvoval maturitu v Biberach an der Riß a pokračoval ve studiu práva na Eberhard Karls Universität v Tübingenu. V roce 1956 začal svou kariéru když se stal vysokým úředníkem a později státním tajemníkem v spolkové vládě Bádenska-Württemberska. V roce 1959 se stal referentem ministra vnitra a v roce 1971 přešel na ministerstvo financí, kde se stal státním sekretářem. \n\nV roce 1974 nahradil Arnulfa Kletta ve funkci primátora Stuttgartu, když získal 58,5 % hlasů v druhém kole volby a porazil Petera Conradiho z SPD. Znovuzvolen byl v roce 1982 po prvním kole voleb (69,8 % hlasů) a v roce 1990 (71,7 % hlasů). Ve funkci primátora se proslavil také úsilím zajistit teroristům z Frakce Rudé armády, kteří spáchali sebevraždu v Stammheimské věznici, řádný pohřeb, navzdory tomu, že by se hroby mohly stát poutními místy pro radikální příznivce levice.\n\nV době, kdy byl primátorem, stal se přítelem amerického generála George Pattona IV., jež je synem George S. Pattona, který byl protivníkem Manfredova otce Erwina. Generál Patton byl v té době přidělen na blízké velitelství americké armády. Kromě vztahů mezi oběma otci je pojilo taktéž to, že se oba dva narodili 24. prosince. Manfred byl také téměř 30 let přítelem Davida Montgomeryho dalšího významného protivníka svého otce polního maršála Bernarda Law Montgomeryho.\n\nV roce 1996 při slavnosti ve Württemberském státním divadle Manfred Rommel obdržel nejvyšší německé civilní vyznamenání, Bundesverdienstkreuz. Ve svém projevu Helmut Kohl kladl důraz na dobré vztahy, které byly vytvořeny a udržovány mezi Francií a Německem v době, kdy byl Rommel primátorem Stuttgartu. Několik dnů poté, co Rommel obdržel Bundesverdienstkreuz, mu město Sttutgart udělilo čestné občanství.\n\nPo svém odchodu z politiky v roce 1996 je Rommel stále žádaný jako autor a dobrý řečník, navzdory tomu, že trpí Parkinsnovou chorobou. Napsal rozličné politické a zábavné knihy. Byl znám svým realistickým a mnohdy veselým vyprávněním a citacemi. Příležitostně přispíval články pro \"Stuttgarter Zeitung\". Měl dceru Catherine.\n\nPo úmrtí v listopadu 2013 navrhli místní stuttgarští politici přejmenování letiště ve Stuttgartu na jeho počest. Návrh způsobil zjitřenou veřejnou debatu i vzhledem k nacistické minulosti jeho otce. Od července 2014 pak došlo k přejmenování letiště na oficiální název „Flughafen Stuttgart – Manfred Rommel Flughafen“.\n\nManfred Rommel považoval počet svých ocenění za nekonečný a dělal si legraci, že na jeho hrobě bude muset být napsáno i \"Prosím otočte!\"). Konkrétně napsal \"Die Zahl der Titel will nicht enden. Am Grabstein stehet: bitte wenden!\"\n"}
{"id": "839137", "url": "https://cs.wikipedia.org/wiki?curid=839137", "title": "Pán Protivenství", "text": "Pán Protivenství\n\nPán Protivenství (ve španělštině: \"Señor de las Tribulaciones\") je malá socha z kukuřičné pasty, která představuje Ježíše Krista. Nachází se v kostele svatého Františka z Assisi (\"Iglesia de San Francisco de Asís\") ve městě Santa Cruz de Tenerife (Kanárské ostrovy, Španělsko).\n\nZobrazení je považováno za zázračné a je mu přičítána zázračná záchrana města Santa Cruz de Tenerife při epidemii cholery v roce 1893. \n\nSocha měří 50 palců, jde o poprsí. Představuje Ježíše bičovaného, svázaného a s trnovou korunou. Autor není znám, existuje několik verzí o původu sošky, ačkoli je pravděpodobné, že pochází z Ameriky, konkrétně z Ekvádoru.\n\nKaždý rok je nesena ulicemi města ve Svatém týdnu. Pán Protivenství je považován za ochránce města a má titul \"\"Pán Santa Cruz\"\" (\"Señor de Santa Cruz\"). Obrázek má bohatou výzdobu pláště a koruny ze zlata a stříbra.\n\nKostel Svatého Františka z Assisi je jedním z nejvýznamnějších kostelů ve městě Santa Cruz de Tenerife, jde o bývalý františkánský konvent. Mezi obrazy, které jsou zde uctívané, je také obraz Pražského Jezulátka.\n\n"}
{"id": "839143", "url": "https://cs.wikipedia.org/wiki?curid=839143", "title": "Večer přehlížených", "text": "Večer přehlížených\n\nVečer přehlížených (v americké originále A Night of Neglect) je sedmnáctá epizoda druhé série amerického hudebního televizního seriálu \"Glee\" a v celkovém pořadí třicátá devátá epizoda. Scénář k epizodě napsal jeden z tvůrců seriálu, Ian Brennan, režírovala ji Carol Banker a poprvé se vysílala na televizním kanálu Fox ve Spojených státech dne 19. dubna 2011. V této epizodě sbor na McKinleyově střední, New Directions, vybírající peníze pro několik mimoškolních akcí tím, že uspořádají benefiční koncert, zatímco trenérka roztleskávaček Sue Sylvester (Jane Lynch) se je pokouší zničit.\n\nV této epizodě se objevilo třináct hostujících hvězd, včetně Gwyneth Paltrow ve svém posledním výstupu z druhé sérii. Někteří herci se vrátili po dlouhé absenci: Jessalyn Gilsig, Cheyenne Jackson a Stephen Tobolowsky jako členové Suina anti-New Directions \"Ligy zkázy\" a Charice jako studentka Sunshine Corazon. V epizodě se objevily cover verze čtyř písní a všechny byly vydány jako singly a pátá píseň obsažená v epizodě byla taneční vystoupení.\n\nV původním vysílání epizodu sledovalo celkem 9,80 milionů amerických diváků a získala 3,8/11 Nielsenova ratingu/podílu ve věkové skupině 18-49 let. Komentáře kritiků k epizodě byly smíšené až negativní. Recenzentům se většinou nelíbila zápletka založená na \"podceňování\" studentky Mercedes Jones (Amber Riley), i když ocenili její výkon při jejím vystoupení s písní \"Ain't No Way\" od Arethy Franklin. Zábavné momenty epizody si vysloužili chválu, ačkoliv hostující hvězdy a zápletka s Ligou zkázy byly špatně přijatá, stejně jako vystřižení krátkého sóla Jenny Ushkowitz a ztvárnění Adeliných \"Turning Tables\" od Paltrow, což kritici označili jako horší než originál.\n\nSbor nemá finanční prostředky na nadcházející cestu na soutěž, a tak vedoucí Will Schuester (Matthew Morrison) navrhuje, že by měli členi sboru prodávat slané karamelky, aby vybrali peníze na cestu. Členové New Direction, Mike Chang (Harry Shum mladší), Artie Abrams (Kevin McHale) a Tina Cohen-Chang (Jenna Ushkowitz) prozrazují, že jsou v týmu akademického desetiboje, který má také problém s financemi pro soutěž. Brittany Pierce (Heather Morris) je čtvrtá členka do počtu, která má překvapivě výborné a hluboké znalosti v oblasti kočičích nemocí. Willova přítelkyně, suplující učitelka Holly Holliday (Gwyneth Paltrow), navrhuje, že by místo prodeje karamelek měli uspořádat benefiční koncert. Bývalá studentka McKinleyovy střední Sunshine Corazon (Charice), která přeběhla k rivalskému sboru Vocal Adrenaline, získá v koncertu závěrečné číslo poté, co slíbí, že na koncert přizve svých 600 sledovatelů na Twitteru.\n\nTrenérka roztleskávaček Sue Sylvester (Jane Lynch) vytváří \"Ligu zkázy\" (\"League of Doom\"), aby zničila sbor. Členové ligy jsou Sue, bývalá manželka Willa Shuestera Terri Schuester (Jessalyn Gilsig), vedoucí Vocal Adrenaline Dustin Goolsby (Cheyenne Jackson) a bývalý vedoucí sboru na McKinleyově střední Sandy Ryerson (Stephen Tobolowsky). Dustin má za úkol rozdělit Willa a Holly a provede neúspěšný pokus svést ji. Pár se nakonec ale stejně rozejde, když Will pomáhá své bývalé lásce Emmě Pillsbury (Jayma Mays) s její zhoršující se obsedantně kompulzivní poruchou. Emma mu poté prozradí, že její manžel Carl Howell požádal o zrušení jejich sňatku.\n\nBývalý člen New Directions, Kurt Hummel (Chris Colfer) navštěvuje koncert v doprovodu svého přítele Blaina Andersona (Darren Criss). Konfrontuje je homofobní tyran Dave Karofsky (Max Adler), který je ale nucen odstoupit kvůli Santaně Lopez (Naya Rivera), v odplatě za to, že jí dříve házel do obličeje ledovou tříšť. Sunshine a její následovatelé se na koncert nedostaví z Dustinovy vůle a Sandy a studenti McKinleyovy střední, Jacob Ben Israel (Josh Sussman), Azimio (James Earl) a Becky Jackson (Lauren Potter)—jediní členové v publiku-urážejí sbor. Tinu jejich vypískání uprostřed vystoupení rozpláče; Mikovo vystoupení se už povede o poznání lépe, protože výtržníkům před jeho vystoupením rozdají karamelky a ti pak mají plná ústa. Během přestávky Holly mluví se třemi studenty ohledně jejich nadávek a navrhuje, že by místo posmívání měli fandit, ti ale nakonec odejdou. Holly Willovi zpívá \"Turning Tables\" od Adele. Mercedes Jones (Amber Riley), která na radu Lauren Zizes (Ashley Fink) strávila celý čas před koncertem vymýšlením si přemrštěných a nesmyslných požadavků, aby získala od svých kolegů se sboru větší respekt, nakonec zpívá závěrečné číslo: \"Ain't No Way\" od Arethy Franklin. Ohromí a uzemní Sandyho, který se po jejím výkonu rozhodne část ze svých drogových zisků věnovat na financování cesty pro školní tým akademického desetiboje.\n\nHolly bere práci v Clevelandu a nechává Willa, aby se starat o Emmu, zatímco se Sue rozhodne přivést do hry Terri, bývalou Willovu manželku. Epizoda končí závěrečnou rozhodující otázkou na akademickém desetiboji, z kategorie \"hermafroditičtí sympatizanti nacistů\", téma, které dříve nevhodně předvedla Holly v jejich hodině dějepisu.\n\n"}
{"id": "839144", "url": "https://cs.wikipedia.org/wiki?curid=839144", "title": "Synagoga v Litni", "text": "Synagoga v Litni\n\nBývalá synagoga stojí na severovýchodě náměstí v městysu Liteň jako čp. 72.\n\nPostavena byla v roce 1880 na místě starší synagogy a k náboženským účelům sloužila do 30. let 20. století. Z důvodu klesajícího počtu členů byla místní židovská obec už ve 20. letech 20. století připojena k berounské a ze zbývajících liteňských židovských obyvatel se po deportaci do koncentračních táborů domů nikdo nevrátil. V roce 1939 synagogu odkoupila obec Liteň, která ji druhé světové válce začala využívat jako hasičskou zbrojnici a v roce 1956 proběhla kvůli další adaptaci radikální přestavba se zvýšením o další, obytné patro.\n\nNejstarší synagogu povolil spolu se školou a hřbitovem místním Židům postavit po morové epidemii v roce 1680 Jaroslav hrabě Kuňata z Bubna a Litic, tehdejší majitel liteňského panství. Nová škola pak byla vystavěna v roce 1867 (nyní čp. 66, Muzeum Liteň). Tolerance židovské obce a židovských obydlí spočívala v umístění synagogy v dostatečné vzdálenosti (po silnici cca 230 metrů) od římskokatolického kostela svatého Petra a Pavla.\n\nNejvyšší počet židů v Litni byl 195 osob.\n\n"}
{"id": "839148", "url": "https://cs.wikipedia.org/wiki?curid=839148", "title": "Dub letní Pod Cihelnou", "text": "Dub letní Pod Cihelnou\n\nDub letní Pod Cihelnou v Litni se nachází v katastru městyse Liteň v ulici Pod Babkou v zatáčce silnice 11524 ve směru na Leč a Skuhrov pod Brdy. Silnice vede kolem obory. Strom je vysoký 20 metrů s obvodem kmene 362 cm. Jeho stáří je minimálně 200 let. Údajně byl vysazen v roce 1650, tedy za vlády Ferdinanda III. Liteňský dub je od roku 1986 památným stromem. Místní lidé věří tomu, že strom produkuje jakousi energii. Od roku 2013 vede kolem stromu žlutá stezka Naučné stezky Liteň. Obora, u které strom roste, je jejím zastavením B1. Přímo u stromu je instalován informační panel projektu Památné stromy Karlštejnska (5). Dub je oblíbeným turistickým cílem Litně.\n\n"}
{"id": "839150", "url": "https://cs.wikipedia.org/wiki?curid=839150", "title": "Seznam památných stromů v okrese Liberec", "text": "Seznam památných stromů v okrese Liberec\n\nToto je seznam památných stromů v okrese Liberec, v němž jsou uvedeny památné stromy na území okresu Liberec.\n\n"}
{"id": "839153", "url": "https://cs.wikipedia.org/wiki?curid=839153", "title": "Inovátor", "text": "Inovátor\n\nInovátor nebo průkopník je první nebo jeden z prvních, kteří použijí věci či myšlenky novým způsobem nebo jinak než kdokoli předtím, a zpravidla tím otevřou novou, do té doby neznámou oblast lidského poznání. Může být proto chápán jakožto člověk, který vymýšlí a prosazuje do praxe inovace. \n\nPrůkopník se také nazývá pionýr. Slovo „pionýr“ je totiž odvozeno z francouzského \"pionnier\" (původně \"paonnier\"), pěšák, přičemž od 16. století šlo o pěšáka, který připravuje cestu armádě, sapéra čili dnešního ženistu. Odtud také přenesený význam pionýra jako průkopníka či inovátora. \n\nLidé často označovaní jako inovátoři:\n\n"}
{"id": "839154", "url": "https://cs.wikipedia.org/wiki?curid=839154", "title": "SILO", "text": "SILO\n\nSILO (zkratka z anglického ) je zavaděč používaný operačním systémem Linux na počítačích architektury SPARC, kde je ukládán do paměti PROM. Je jím také možné zavést operační systém Solaris.\n\nSILO je z uživatelského hlediska na první pohled velmi podobné zavaděči LILO, který slouží k zavedení Linuxu na jiných architekturách. Na rozdíl od něj ovšem zpracovává konfigurační soubor za běhu, takže není nutné jej po každé změně konfigurace přeinstalovat. Umí načíst jádro z několika souborových systémů: Ext2, Ext3, UFS a ISO 9660.\n\nPodporuje transparentní dekomprimaci obrazů vmlinux za pomoci gzipu.\n\nJedná se o svobodný software dostupný pod licencí GNU GPL.\n\n"}
{"id": "839159", "url": "https://cs.wikipedia.org/wiki?curid=839159", "title": "Kruh 2", "text": "Kruh 2\n\nKruh 2 (v anglickém znění \"The Ring Two\") je americký psychologický horor z roku 2005 režiséra Hideo Nakaty. Jedná se o sequel hororového snímku \"Kruh\" z roku 2002, kterého předlohou byl stejnojmenný román japonského spisovatele Kodži Suzukiho.\n\nCirka 6 měsíců po událostech z prvního dílu se Rachel Kellerová se svým synem Aidanem přestěhuje ze Seattle do pobřežního městečka Astoria v Oregonu. Tady začne pracovat v místním deníku Daily Astorian pro Maxe Rourka. Ve městě zemřou mladí lidé, Rachel vyděsí, když zjistí, že mají stejně znetvořené obličeje jako předchozí oběti vražedné videokazety. Na policii se jí podaří promluvit s dívkou, která byla u smrti chlapce, a ta jí prozradí, kde najde videokazetu. Jakmile ji Rachel získá, spálí ji.\n\nAidan má podivný sen, v němž jej Samara vtahuje do televizní obrazovky. Začíná trpět podchlazením a jeho tělo je pokryto modřinami. Na výletě na venkově jej vyleká Samara stojící v rohu na záchodcích, Aidan vyfotografuje sebe v zrcadle se Samarou stojící za ním. Při zpáteční jízdě je automobil s Rachel a Aidanem napaden jeleny. V jejich domě se začínají objevovat podivná znamení (např. silueta hořícího stromu z videokazety, poltergeist atp.). Rachel se s nemocným Aidanem nastěhuje k Maxovi.\n\nMax naléhá na umístění Aidana do nemocnice, ale Rachel si je vědoma nadpřirozené povahy jeho obtíží a obává se, že zde klasická medicína nic nezmůže. Když Rachel dává Aidanovi horkou koupel pro zahřátí, paranormální jev způsobí, že vidí Samaru. Max Rourke vstoupí do koupelny a spatří Rachel, jak se pokouší Aidana utopit. Přes její protesty ho zaveze do nemocnice.\n\nModřiny na chlapcově těle vzbudí pozornost nemocničního personálu, zejména psychiatričky dr. Emmy Temple, která Rachel podezírá z šikany dítěte. Zakáže jí dočasně se stýkat s Aidanem. Zoufalá Rachel se vydává na farmu Morganových, aby poodkryla více z minulosti Samary. Ví, že nebyla jejich biologickou dcerou, a nalezne její skutečnou matku Evelyn. Evelyn žije v psychiatrickém zařízení, a když se jí Samara narodila, pokusila se ji utopit. Mezitím se Samara zmocní v nemocnici Aidanova těla a psychickým působením donutí doktorku Temple spáchat sebevraždu. Poté opustí nemocnici a vrátí se do Maxova domu.\n\nRachel žádá o radu, co dělat se Samarou, Evelyn jí doporučí, aby vždy poslouchala své dítě. Max se vrátí domů a nalezne tady Aidana (respektive Samaru v jeho těle). Když dorazí i Rachel, najde v autě mrtvého a znetvořeného Maxe. Ví, co to znamená, ale neví, jak se má zachovat.\n\nNakonec Aidanovi/Samaře nachystá jídlo, do kterého přidá uspávací prostředek. Když dítě usne, vezme jej do koupelny, kde jej topí ve vaně. Duch Samary opouští jeho tělo a Rachel je schopna Aidana vzkřísit. Samara se pokouší vrátit zpět přes televizní obrazovku. Vtáhne Rachel do studny ve světě na videokazetě. Rachel se přesvědčí, že poklop od studny je stále pootevřený a začne se škrábat nahoru. Když se nachází zhruba v půli cesty, z vody se vynoří Samara a začne ji pronásledovat. Jde jí to snadno, pohybuje se zvláštním způsobem, jak by to člověk nedokázal. Chytne Rachel za nohu, ta ji setřese a Samara spadne dolů. To ji neodradí a opět leze nahoru, přičemž zakřičí \"„mami!“\". Rachel odpoví, že není její matka, přisune poklop a odřízne Samaře cestu ze studny.\n\nPak se v černobílém světě videokazety vydává k útesu, kde slyší Aidanovo volání zespod. Stejně jako Anna Morganová na snímku vrhne se i Rachel dolů. Probere se v pokoji s Aidanem, kde ji syn obejme a řekne jí \"„mami“\". Rachel jej požádá, aby ji oslovoval jen křestním jménem, jako to dělal doposud. \n\n"}
{"id": "839161", "url": "https://cs.wikipedia.org/wiki?curid=839161", "title": "28 týdnů poté", "text": "28 týdnů poté\n\n28 týdnů poté je britsko-španělský hororový sci-fi film z roku 2007, který režíroval Juan Carlos Fresnadillo. Jedná se o pokračování filmu \"28 dní poté\".\n\nPo šesti měsících vyhladil virus všechny obyvatele Velké Británie, většina ze zombií vyhladověla a nezbylo živáčka. S vyhlášením vítězství armády nad virem začali všichni uprchlíci obydlovat části Londýna. Don Harris se svými dvěma dětmi také přežil, ovšem netuší, že přežila i jeho, nyní nakažená, manželka Alice, kterou najdou Donovy děti, když si chtějí tajně vzít věci ze svého bývalého bydliště. Když se s ní Don setká, netuší, že i slinami se lze nakazit, a jediný polibek způsobí znovurozšíření epidemie po Londýně.\n\n\n"}
{"id": "839172", "url": "https://cs.wikipedia.org/wiki?curid=839172", "title": "Pfaffenweiler", "text": "Pfaffenweiler\n\nPfaffenweiler je obec v Německu ve spolkové zemi Bádensko-Württembersko v zemském okrese Breisgau-Hochschwarzwald. Je položena 6 km jihozápadně od Freiburgu im Breisgau.\n\nPrvní písemná zmínka o obci pochází zřejmě z doby franského krále Chilpericha II., jenž vládl v letech 715–721. Je možné že se lokalita \"Openwilare\", darovaná králem klášteru v St. Gallen, vztahuje na dnešní Pfaffenweiler. Hlavními ekonomickými odvětvími v obci byly kamenolomy, zemědělství a vinařství. Zdejší kameník Jörg Kempf vytesal roku 1561 do freiberského dómu z pfaffenweilerského pískovce kazatelnu. V polovině 19. století se některé pfaffenweilerské rodiny vystěhovaly do USA, konkrétně do města Jasper ve státě Indiana. Obě obce dnes spojuje partnerský vztah. Expozici o historii města představuje městské muzeum, dějinám kamenolomů v okolí je věnováno samostatné muzeum pod širým nebem.\n\n\nPfaffenweiler leží v údolí nazvaném Schneckental (Šnečí údolí). Od tohoto pojmenování je odvozený název Šnečí slavnost, která se každoročně pořádá první víkend v září. V místní části Oberdorf je možné konzumovat místní gastronomické speciality a víno, svoji činnost představují jednotlivé spolky a předvádějí se tradiční zvyky. Šnečí slavnost má nadregionální význam a je navštěvována krajany z Evropy a USA.\n\nPoslední červnová neděle je zasvěcena slavnosti kamenického řemesla, která se pořádá v muzeu pod širým nebem.\n\nVinohradnictví má v obci tisíciletou tradici. V současné době je Pfaffenweiler ze všech stran obklopen vinohrady. Pěstují se zde následující odrůdy:\n\n\n"}
{"id": "839173", "url": "https://cs.wikipedia.org/wiki?curid=839173", "title": "Daubkové", "text": "Daubkové\n\nDaubkové nebo také Doubkové byl mezi léty 1887 až 1918 rytířský rod, jehož členové v letech 1850–1950 sídlili na zámku a velkostatku v Litni na Berounsku. Současným představitelem je Jiří (George) Daubek, jehož matka byla česká sopranistka Jarmila Novotná, manželka Jiřího Daubka. Jeho děd Josef František Daubek byl jedním ze sedmi spoluzakladatelů Národního divadla v Praze.\n\nRytířský titul spojený s erbem byl udělen dvěma členům (bratrům) rodu (po 28. říjnu 1918 bylo užívání šlechtických predikátů nepřípustné).\n\n\nOd roku 1847 v Litni hospodařil Josef František Daubek (1806-1882), statkář, podnikatel a významný obrozenecký činitel. Liteňské panství (deskový statek) koupil v roce 1850 a rozšířil jeho výrobu o pivovar, sladovnu a lihovar v zámeckém areálu v části nazývané Statek Liteň. Vytvořil tak moderní zemědělský podnik. Josef František Daubek se také zasloužil o rozvoj Litně, například o rozšíření a opravy chátrajícího kostela sv. Petra a Pavla v Litni. Zámek v Litni se již za prvního z Daubků stal místem setkání řady významných osobností. Angažoval se jako jeden z iniciátorů a zakladatelů Národního divadla v Praze. U Josefa Františka Daubka působil jako správce liteňského panství František Jaroslav Čech, otec básníka a spisovatele Svatopluka Čecha.\n\nPo jeho smrti zdědil panství Josef Šebestián Daubek (24. 12. 1842 Polička – 15. 7. 1922 Liteň), statkář, podnikatel, průkopník moderního lihovarnictví. Svými progresívními formami podnikání se řadí do první generace významných českých průmyslníků přelomu 19. a 20. století. Vlastnil velké parní mlýny v Brněnci na Svitavsku. Po převzetí rodinných velkostatků v Litni a Vlencích v roce 1882 se zaměřil na modernizaci liteňského velkostatku a zvláště na rozvoj na zdokonalování lihovarnické výroby. Společně s prof. Karlem Kruisem založil v Litni v prostorách hospodářského dvora zámku první lihovarnickou školu v Čechách i Předlitavsku. S jeho jménem je spojena řada významných změn v Litni. Podporoval výstavbu železniční trati Zadní Třebaň – Liteň – Lochovice a železniční stanice v Litni (1901). Finančně podpořil opravy kostela sv. Petra a Pavla, výstavbu jeho věže (1892), vybavení novými lavicemi a rozšíření varhan (1893). Za zásluhy o potravinářský průmysl se stal členem Národohospodářského ústavu při ČAVU v Praze.\n\nVýznam prvních dvou Daubků pro Liteň zhodnotil na základě faktografie liteňský farář Josef Kreisinger ve své práci o historii Litně.\n\nPůvodně se jmenovali Doubkové-kupci z Poličky (odkud pocházel otec obou bratrů). Jejich jméno Doubkové bylo německé a počeštěním vznikli Daubkové.\n\nDaubkové měli v erbu dubovou ratolest s pěti lístky. Podrobně i s rodovým heslem „\"Susciperet finire\"“ (\"omezit závazky\") je daubkovský erb vyobrazen nad vchodem do kostela v Litni. Erb Daubků tvoří též výzdobu interiéru pohřební kaple a hrobky, kterou nechal Josef Šebestinán Daubek postavit podle návrhu významného českého architekta Antonína Wiehla (1888) se sochařskou výzdobu od Josefa Václava Myslbeka.\n\n\n"}
{"id": "839192", "url": "https://cs.wikipedia.org/wiki?curid=839192", "title": "Recoil", "text": "Recoil\n\nRecoil může být:\n\n"}
{"id": "839193", "url": "https://cs.wikipedia.org/wiki?curid=839193", "title": "Recoil (film, 2012)", "text": "Recoil (film, 2012)\n\nRecoil je kanadský akční film z roku 2012. Film režíroval Terry Miles podle scénáře Johna Sullivana. V hlavních rolích se ve filmu představili Danny Trejo, Steve Austin a Serinda Swan.\n\nRyan Varrett byl dříve policistou, nyní se snaží dopadnou vrahy jeho rodiny. Dostane se do města, kterému vládne motorkářský gang vedený Draykem Salgadoem.\n"}
{"id": "839194", "url": "https://cs.wikipedia.org/wiki?curid=839194", "title": "TEDOM C 18", "text": "TEDOM C 18\n\nTEDOM C 18 je český nízkopodlažní kloubový autobus, jehož prototyp vyrobila v roce 2010 třebíčská společnost TEDOM. Je odvozen ze standardního typu TEDOM C 12.\n\nJediný postavený vůz C 18 byl vyroben ve variantě s pohonem na CNG, má tedy označení C 18 G. Zkušební provoz absolvoval na linkách městské dopravy ve Znojmě (únor–březen 2011), ve Zvolenu (březen 2011), v Ústí nad Labem (duben 2011) a v Bratislavě (říjen 2011). V prosinci 2011 ho za částku 7,6 milionů Kč bez DPH zakoupil Dopravní podnik města Ústí nad Labem, který jej do pravidelného provozu MHD poprvé vypravil s evidenčním číslem 801 dne 5. ledna 2012. Dne 22. ledna 2020 měl vůz dopravní nehodu s nákladním automobilem a nyní prochází opravou.\n\n"}
{"id": "839196", "url": "https://cs.wikipedia.org/wiki?curid=839196", "title": "Boris Pahor", "text": "Boris Pahor\n\nBoris Pahor ([boris pachor]; * 26. srpna 1913, Terst) je slovinský spisovatel. Je považován za jednoho z nejvýznamnějších žijících spisovatelů píšících ve slovinštině a je také nejvíce překládaným slovinským autorem: do francouzštiny, němčiny, srbštiny, chorvatštiny, maďarštiny, angličtiny, španělštiny, italštiny, katalánštiny, finštiny a esperanta. Nejvíce překládanou knihou je \"Nekropola (Nekropole)\", román o spisovatelově životě v koncentračním táboře Natzweiler-Struthof.\n\nNěkolikrát se uvažovalo o autorově navržení na Nobelovu cenu za literaturu. Pahor je deklarovaný antifašista a svědek fašistického násilí na Slovincích v Itálii a utrpení v německých koncentračních táborech za druhé světové války. Je vytrvalým zastáncem nacionálnosti jako primární sociální identity.\n\nPahor se narodil ve slovinské rodině v Terstu, v tehdejším Rakousko-Uhersku. Jeho otec Franc se do města přestěhoval z Kostanjevice na Krasu a byl zaměstnán jako úředník rakouské správy; roku 1919 jej nová italská vláda propustila, začal tedy pracovat jako pouliční prodavač. Matka Marija Ambrožič byla z Malé Pristavy u Šentpetra (dnes Pivka), narodila se v Materiji.\n\nV dětství a mládí byl Boris Pahor svědkem růstu nacionalistické ideologie, roku 1920 např. zapálení slovinského Národního domu v Terstu italskými fašisty. Vzpomínky na tuto událost jsou popsány ve sbírce \"Kres v pristanu (Oheň v přístavu)\" a v románu \"Trg Oberdan (Náměstí Oberdan)\" (na tomto náměstí, pojmenovaném po Guglielmu Oberdanu, italském iredentistovi z 19. století, stál Národní dům). O násilí na slovinštině názorně píše v črtě \"Metulj na obešalniku (Motýl na věšáku)\" ze sbírky \"Grmada v pristanu (Hranice v přístavu)\", ve které fašistický učitel pověsí malou Julku za copy na háček věšáku, protože mluvila slovinsky.\n\nRoku 1919 začal Pahor chodit na slovinskou základní školu v Terstu. Roku 1923 byly Gentileho školskou reformou zrušeny všechny slovinské a chorvatské školy v Julském Benátsku a Pahorovo vzdělávání pokračovalo v italštině. 1930 se zapsal na klasické gymnázium v biskupském semináři v Koperu, kde roku 1935 maturoval. Poté studoval v Gorici teologii, roku 1938 však studia zanechal. Během studia jej silně šokovalo brutální napadení slovinského dirigenta Lojzeho Bratuže, který byl na Štědrý večer roku 1936 unesen a mučen fašisty a na následky mučení v gorické nemocnici zemřel.\n\nBěhem studia se začal zajímat o slovinský spisovný jazyk. V té době bylo v Julském Benátsku zakázáno jakékoli veřejné i soukromé používání slovinštiny. Z toho důvodu Pahor uveřejnil svou první prózu v celjském časopise \"Mladika\" pod pseudonymem Jožko Ambrožič. Roku 1939 navázal písemný styk s básníkem Edvardem Kocbekem. Ten jej seznámil se současnými literárními směry a pomáhal mu se spisovným jazykem. V Terstu byl v blízkém styku se slovinskými antifašistickými intelektuály a tigrovci, kteří fungovali undergroundově, např. s básníkem Stankem Vukem. V této době byl také redaktorem časopisů \"Malajda\" (1939) a \"Dvignjeni iz nedelje strmimo v zemeljski krog\" (1940), jehož název byl vypůjčen z Kocbekovy básně Slovenska zemlja ze sbírky \"Zemlja\".\n\nRoku 1940 byl Pahor povolán do italské armády a 1941 poslán do Libye (Gars Garabulli, Gharján, Tripolis, Kyrenaika, Benghází, Derna). O libyjské zkušenosti a osobní proměně, kterou způsobila setkání s arabským světem a istrijskými vojáky spolutrpiteli, podává svědectví v románu \"Nomadi brez oaze (Nomádi bez oázy)\". Před návratem do Itálie v Benghází znovu maturoval, protože mu nebyla uznána maturita z koperského ústavu. Roku 1941 byl jako vojenský překladatel s hodností šikovatele přemístěn do tábora pro zajaté důstojníky jihoslovanské armády v Bogliacu u Gardského jezera. Na Padovské univerzitě se zapsal na studium italské literatury.\n\nPo zhroucení Mussoliniho Itálie a její kapitulaci se v září 1943 vrátil do Terstu, který byl již pod německou okupací, a připojil se k Osvobozenecké frontě. Roku 1955 toto období popsal v románu \"Mesto v zalivu (Město v zálivu)\". 21. ledna 1944 byl zatčen domobranci a předán gestapu, kterým byl uvězněn ve vězení Coroneo v Terstu a 28. února 1944 spolu s 600 dalšími deportovanými poslán do nacistických koncentračních táborů (Natzweiler-Struthof, Markirch, Dachau, Mittelbau-Dora, Harzungen a Bergen-Belsen, který byl osvobozen 15. dubna 1945). Zkušenosti z koncentračních táborů se staly tématem Pahorových děl (např. \"Nekropola\"); na základě toho byl srovnáván s Primem Levim, Imrem Kerteszem a Jorgem Semprúnem. Mezi dubnem 1945 a prosincem 1946 byl kvůli tuberkulóze (hemoptýza na pravé polovině plic) převezen do sanatoria Červeného kříže Calmette par Charly ve francouzských lázních ve Villers-sur-Marne, region Île-de-France (píše o tom v románu \"Onkraj pekla so ljudje (Na druhé straně pekla jsou lidé))\".\n\nDo Terstu se Pahor vrátil koncem roku 1946, když bylo území pod správou spojenců. Roku 1947 odpromoval na Padovské univerzitě u profesora Artura Cronia s tématem \"Expresionismus a neorealismus v lyrice Edvarda Kocbeka\" a téhož roku se s básníkem setkal. Navázal s ním blízké přátelství, které trvalo až do Kocbekovy smrti. Několik let žil jako svobodný spisovatel. Získal spisovatelské stipendium a publikoval v Bevkově časopise \"Razgledi\". Koncem roku 1951 se zastal v \"Primorskem dnevniku\" Kocbekovy sbírky \"Strah in pogum (Strach a odvaha)\", která zažívala kritický pogrom. Následkem toho byl rozkol terstského levicového kruhu, ve kterém Pahor působil od roku 1946, a konec Pahorovy spolupráce s \"Primorskim dnevnikem\". Roku 1953, když přestal vycházet časopis \"Razgledi\", zkusil vydávat vlastní časopis \"Sidro\" (spolu s Pavlem Merku a Alojzem Rebulou) a poté \"Tokovi\"; jejich vydávání však nemělo dlouhého trvání. Sblížil se s liberálními demokraty a roku 1966 založil časopis \"Zaliv\" (jeho odpovědným redaktorem byl až do konce spisovatel Milan Lipovec), ve kterém hájil tradicionální demokratickou politiku proti jednostranickému systému tehdejší socialistické Jugoslávie. Až do konce svého vydávání roku 1990 byl časopis prostorem pro polemické příspěvky slovinských odpůrců režimu.\n\nMezi lety 1953 a 1975 Pahor pracoval jako učitel italské literatury na slovinské střední škole v Terstu. Byl aktivním členem a čestným místopředsedou Mezinárodního sdružení na ochranu ohrožených jazyků a kultur AIDLCM (Association internationale pour la défense des langues et cultures menacées). V této funkci procestoval Evropu a objevoval její kulturní pestrost. Vedle slovinštiny a italštiny plynně hovoří také francouzsky. Politicky podpořil stranu Slovenska skupnost a ve volbách kandidoval na její kandidátce.\n\nRoku 1952 se oženil s Radoslavou Premrl (zemřela roku 2010), sestrou slovinského antifašistického odbojového hrdiny Janka Premrla-Vojka.\n\nRoku 1975 vydali Boris Pahor s Alojzem Rebulou v Terstu brožuru \"Edvard Kocbek: pričevalec našega časa (Edvard Kocbek: svědek našeho času)\" s rozhovorem s tímto slovinským básníkem a myslitelem, který v něm odsoudil povraždění 11 000 slovinských domobranců, kteří byli po svém útěku do Korutan vráceni Brity do Jugoslávie. Kniha v Jugoslávii vzbudila silné reakce, Kocbek byl zavrhován a vyloučen z veřejného života. \"Zaliv\", který knihu vydal, byl v Jugoslávii zakázán a Pahorovi byl na dva roky (do roku 1979) zakázán vstup do země. Hranici znovu překročil roku 1981, když se zúčastnil Kocbekova pohřbu. Roku 1989 vydal Pahor ve Slovinské matici v knize \"Ta ocean strašno odprt (Ten oceán strašně otevřený)\" vzpomínky na Kocbeka, čímž napomohl básníkově rehabilitaci.\n\nV lednu 2008 byla v novinách \"La Repubblica\" v článku s názvem Il caso Pahor (Případ Pahor) vyjádřena lítost nad tím, že byl autor v Itálii kvůli italské nacionalistické atmosféře v Terstu tak dlouho neznámý:\n\n40 let bylo pro takto významného autora potřeba, aby se stal známým ve své vlasti… Příliš dlouho byl zájem na tom, aby se zakrylo, že v \"absolutně italském\" Terstu někdo tvoří velké, vynikající věci v jiném jazyce než italském.\n\nV únoru 2008 byl Pahor hostem populární sobotní talk show Che tempo che fa na veřejnoprávní televizi RAI, ve které upozornil na zločiny, jež spáchal italský fašismus na Slovincích v Terstu i jinde. Rozhovor vzbudil velký zájem a mnohým Italům odhalil události, o kterých dosud mnoho nevěděli. V březnu 2010 byl o Pahorově životě natočen dokumentární film Trmasti spomin.\n\nRoku 2009 Pahor kandidoval do Evropského parlamentu za Jihotyrolskou lidovou stranu.\n\nPahorův styl je označován jako nacionálně a humanisticky angažovaný realismus s ideálními hodnotami erosu a etosu. Autor zdůrazňuje, že láska je jediná hodnota, která může člověka v osobním a lidstvo v sociálním smyslu zachránit od zla. Jože Pogačnik (slovinský literární historik) jej považuje za dědice nového romantismu, symbolismu, expresionismu a sociálního realismu. Jeho próza je výrazně lyrická. Pod francouzským vlivem rozvinul slohový postup asociativního proudu vědomí. Ze světonázorového hlediska je agnostik, vitalista, aktivista a pluralista. Zdůrazňuje národní vědomí, které je nutné pro přežití Slovinců v Itálii a člověka a lidstva ve světě.\n\n\nV srpnu 2009 nabídl Pahorovi terstský starosta Roberto Dipiazza cenu za jeho roli v oblasti kultury, utrpení za nacistické okupace a odpor proti jihoslovanskému komunistickému režimu. Pahor ocenění odmítl, protože v odůvodnění nebyl zmíněn jeho odpor proti italskému fašismu. Italští levicoví intelektuálové Pahorovo rozhodnutí podpořili.\n\nV březnu 2010 byl Pahor navržen na udělení čestného občanství města Lublaně, návrh však nebyl poslán městským radním, protože se Pahor vyjádřil, že si tuto čest nepřeje z důvodu, že se Lublaň po první světové válce chovala k slovinskému Přímoří macešsky.\n\n\n\n\n\n"}
{"id": "839201", "url": "https://cs.wikipedia.org/wiki?curid=839201", "title": "Mistrovství světa v házené žen 1982", "text": "Mistrovství světa v házené žen 1982\n\n8. mistrovství světa v házené proběhlo ve dnech 2. – 12. prosince 1982 v Maďarsku. Mistrovství se zúčastnilo 12 družstev, rozdělených do tří čtyřčlenných skupin, z nichž první dva týmy postoupily do finálové skupiny. Týmy, které v základní skupině skončily na třetím a čtvrtém místě, hrály ve skupině o 7. – 12. místo. Mistrem světa se stal tým Sovětského svazu.\n\n NDR – Norsko 16:14 (8:6)\n\n2. prosince 1982 – Budapešť\n\n2. prosince 1982 – Budapešť\n\n3. prosince 1982 – Budapešť\n\n3. prosince 1982 – Budapešť\n\n5. prosince 1982 – Budapešť\n\n5. prosince 1982 – Budapešť\n SSSR – Bulharsko 22:12 (13:5)\n\n2. prosince 1982 – Miškolc\n\n2. prosince 1982 – Miškolc\n\n3. prosince 1982 – Debrecín\n\n3. prosince 1982 – Debrecín\n\n5. prosince 1982 – Miškolc\n\n5. prosince 1982 – Miškolc\n Jugoslávie – SRN 21:16 (12:8)\n\n2. prosince 1982 – Zalaegerszeg\n\n2. prosince 1982 – Zalaegerszeg\n\n3. prosince 1982 – Pécs\n\n3. prosince 1982 – Pécs\n\n5. prosince 1982 – Zalaegerszeg\n\n5. prosince 1982 – Zalaegerszeg\n\n\n Československo – NDR 15:14 (6:8)\n\n7. prosince 1982 (17:00) – Budapešť\n\n7. prosince 1982 (18:30) – Budapešť\n\n7. prosince 1982 (20:00) – Budapešť\n\n8. prosince 1982 (17:00) – Budapešť\n\n8. prosince 1982 (18:30) – Budapešť\n\n8. prosince 1982 (20:00) – Budapešť\n\n10. prosince 1982 – Budapešť\n\n10. prosince 1982 (18:30) – Budapešť\n\n10. prosince 1982 (20:00) – Budapešť\n\n12. prosince 1982 (14:30) – Budapešť\n\n12. prosince 1982 (16:00) – Budapešť\n\n12. prosince 1982 (17:30) – Budapešť\n\n\n Norsko – Kongo 28:14 (13:7)\n\n7. prosince 1982 – Szolnok\n\n7. prosince 1982 – Szolnok\n\n7. prosince 1982 – Szolnok\n\n8. prosince 1982 – Eger\n\n8. prosince 1982 – Eger\n\n8. prosince 1982 – Győr\n\n10. prosince 1982 – Veszprém\n\n10. prosince 1982 – Veszprém\n\n10. prosince 1982 – Veszprém\n\n11. prosince 1982 – Budapešť\n\n11. prosince 1982 – Budapešť\n\n11. prosince 1982 – Budapešť\n1. SSSR\n\n"}
{"id": "839209", "url": "https://cs.wikipedia.org/wiki?curid=839209", "title": "Královská svatyně Cristo de La Laguna", "text": "Královská svatyně Cristo de La Laguna\n\nKrálovská Svatyně Cristo de La Laguna (\"Real Santuario del Santísimo Cristo de La Laguna\") je kostel, který se nachází ve městě San Cristóbal de La Laguna na ostrově Tenerife (Kanárské ostrovy, Španělsko).\n\nJe to jedna z nejdůležitějších svatyní na Kanárských ostrovech, protože uvnitř je uctívaný obraz \"Cristo de La Laguna\" (obraz ukřižovaného Ježíše Krista, který je uctíván po celém souostroví). Stavba současné svatyně a kláštera byla zahájena rozhodnutím dobyvatele Tenerife Alonso Fernándeze de Lugo v roce 1506, dokončena byla v roce 1580.\n\nSvatyně dostala královský titul v roce 1906 od krále Alfonse XIII., Titul papežský bratrství Krista jí udělil v roce 1908 papež Pius X.. Obraz Cristo de La Laguna je na oltáři a byl vyřezán ve Vlámsku v šestnáctém století.\n\nHlavní poutní den je zde 14. září, ve svátek Povýšení svatého Kříže. Tento den sem přicházejí poutníci ze všech míst Kanárských ostrovů.\n\n"}
{"id": "839211", "url": "https://cs.wikipedia.org/wiki?curid=839211", "title": "Pierre Mondy", "text": "Pierre Mondy\n\nPierre Mondy (* jako Pierre Cuq; 10. února 1925 Neuilly-sur-Seine − 15. září 2012, Paříž) byl francouzský filmový a divadelní herec a režisér.\n\nSvou první filmovou roli získal v roce 1949, kdy si zahrál ve filmu \"Rendez-vous de juillet\" Jacques Beckera. Za celou svou kariéru hrál v přibližně 140 filmech. Mezinárodního uznání se mu dostalo v roce 1960 po filmu \"Napoleon\", kde si zahrál hlavní roli. V sedmdesátých letech slavil úspěchy se sérií \"Kam se poděla sedmá rota?\" (1973), \"Návrat sedmé roty\" (1975) a \"Sedmá rota za úplňku\" (1977). V letech 1992−2005 hrál ve francouzském seriálu \"Les Cordier, juge et flic\".\n\nV roce 1985 propůjčil svůj hlas filmu \"Asterix a překvapení pro Cézara\" a o rok později pak \"Asterix v Británii\". Byl rovněž režisérem, natočil celkem čtyři filmy a třináct televizních epizod. Napsal dva scénáře. Rovněž režíroval kolem 60 divadelních her, většinu z nich v divadle Théâtre du Palais-Royal.\n\nByl čtyřikrát ženatý s herečkami: Claude Gensac, Pascale Roberts, Annie Fournier a Catherine Allary. Zemřel na lymfom ve věku 87 let.\n"}
{"id": "839213", "url": "https://cs.wikipedia.org/wiki?curid=839213", "title": "Pure Food &amp; Drug Act", "text": "Pure Food &amp; Drug Act\n\nPure Food and Drug Act byla americká rocková skupina, působící v sedmdesátých letech dvacátého století. Frontmanem skupiny byl zpěvák a houslista Don „Sugarcane“ Harris. Na postu bubeníka byl Paul Lagos, na baskytaru původně hrál Larry Taylor, toho však později nahradil Victor Conte. Sestavu doplňovali kytaristé Harvey Mandel a Randy Resnick. Skupina nahrála jedno koncertní album s názvem \"Choice Cuts\" a následně se skupina rozpadla.\n"}
{"id": "839216", "url": "https://cs.wikipedia.org/wiki?curid=839216", "title": "Triáda (organizace)", "text": "Triáda (organizace)\n\nTriády ( 三合會 / 三合会 - Společnost triád / Společnost tří harmonií) je obecný název pro čínské zločinecké organizace. V médiích jsou často nazývány „čínskou mafií“. Působí zejména v Číně, na Tchaj-wanu, v Hongkongu, Macau a ve Vietnamu, ale působí i daleko od své původní oblasti, například již od 30. let 20. století ve Spojeném království. V samotné Číně působí asi 5 000 jednotlivých triád. Symbol triád je drak, který v čínské kultuře symbolizuje sílu a moudrost. Členové jednotlivých Triád mají smluvená poznávací znamení, jako například různá gesta.\n\nVelké triády jsou například:\n\n\nTriády odvozují svůj původ od povstaleckých skupin loajálním k dynastii Ming, které od poloviny 17. století bojovaly proti nové dynastii Čching (ta nastoupila roku 1644). Je však otázkou, zda dnešní triády mají s těmito historickými skupinami nějaké spojení, nebo zda jde pouze o legendu, která má mimo jiné za účel získat podporu nacionalisticky laděných skupin jako IRA nebo ETA.\n\nJe však jisté, že rozmach triád nastal po roce 1772, kdy začali Britové pod vedení guvernéra Warrena Hastingse dovážet do Číny z Indie opium, které bylo v Číně už od roku 1729 zakázané. Z toho důvodů obchodovali Britové se zločineckými organizacemi, krytými zkorumpovanými čínskými úředníky. Mafiáni ho pak distribuovali až do čínských opiových pekel. Hlavním dovozním centrem byl přístav Kanton, který byl jako jediný otevřen pro Evropany. Když čínský císař roku 1800 zákaz ještě zpřísnil, předávalo se opium už na moři. Radikální nárůst konzumace opia (z ročního průměru 340 tun mezi lety 1811 až 1820 na 1 841 mezi roky 1829 až 1839) vedl čínskou vládu k pokusu účinně příliv opia zastavit. Toto protiopiové tažení vedlo k první opiové válce mezi Spojeným královstvím a Čínou, po níž museli Číňané odstoupit Hongkong a dalších pět přístavních měst, mezi nimi Šanghaj, otevřít pro cizince. Oficiálně však bylo opium dále zakázáno, protože si Britové chtěli ponechat zaběhnutou síť kupců z triád. V roce 1880 už se do Číny dováželo 6 500 tun opia, na nichž bylo závislých 20 miliónů lidí. Na konci 19. století však význam dovozu opia začal slábnout – jednak proto, že císař nařídil vyrábět opium v Číně (vlastní produkce tak byla asi 22 000 tun ročně, kdežto dováželo se už jen 3 500 tun), za druhé proto, že začaly přicházet do Číny nové drogy, například morfin a heroin. Triády se tak začaly specializovat na nová odvětví zločinu.\n\nV Šanghaji působily především dvě triády – Červený gang, který obchodoval s Brity, a Zelený gang, který obchodoval s Francouzi. Jejich typickým prodejním artiklem byly tzv. protiopiové tablety – skládaly se z dvou uncí heroinu, půl unce strychninu, unce chininu, pěti uncí kofeinu, 48 uncí laktózy a deseti uncí cukru. Materiál na jejich výrobu dodávala i německá firma IG Farben, později neslavně proslulá výrobou Zyklonu B. V roce 1925, když zemřel šéf Zeleného gangu Sunjatsen, spojily se tři největší šanghajské triády v organizace Kuomintang a zvolily za svého vůdce Čankajška.\n\nV únoru 1926 zorganizovala Komunistická strana Číny generální stávku v Šanghaji, aby tak protestovala proti vlivu zahraničních mocností v Číně. Zahraniční podporovatelé čekali, že Čankajšek zasáhne, ten se však přímého útoku zdráhal. Přitáhl tak s vojskem pouze před Šanghaj a otevřel svoje sklady zbraní příslušníkům triád. Ty rozpoutali ve městě masakr a během několika týdnů komunisty v podstatě vyhubili. Bez soudu bylo popraveno na 5 000 lidí. Čankajšek město obsadil a změnil zákaz opia ve státní monopol. Státu přinášel 40 miliónů dolarů ročně, ovšem již v roce 1928 byl na nátlak zahraničních mocností zrušen. Po druhé světové válce, během níž byla Šanghaj okupována Japonci, ovládli město komunisté a Čankajškova vláda nebyla obnovena. Triády byly nuceny přesunout výrobu drog do Zlatého trojúhelníku, především do Bangkoku.\n\nNa začátku 20. století byly triády tak mocné, že byly schopné šířit svůj vliv do Evropy. Když byla v roce 1935 zavřena továrna na luxol (v níž se také tajně vyráběl heroin) v německém Elberfeldu (dnes součást Wuppertalu) a ve Vídni byl rozprášen gang židovských dealerů, začal zločinec Meyer Lansky dovážet heroin od triád, a to pro Evropu i Spojené státy americké. Hlavním distribučním přístavem byl Amsterdam.\n\nPo nuceném přesunu do jihovýchodní Asie se zde triády soustředily nejen na výrobci drog, ale na provozování a vývoz prostituce. Oporu měli i ve vietnamském císaři Bảo Đạiovi. Toho však stála podpora Francouzů ve Vietnamu trůn. Američané podporovali proticísařské síly v čele s premiérem Ngô Ðình Diệmem. Ve indočínské válce byl císař poražen a Francouzi se museli stáhnout. Švagr Diema, generál Nhu, se orientoval na Červený gang. Ten v Saigonu ovládl většinu výroben opia a nevěstinců a přesunul do Saigonu své centrum. Mimořádně silná korupce a vliv triád nicméně dále posilovaly komunistický Vietcong. Američané, kteří již dříve nechali Diema a Nhua popravit, se nyní neměli v zemi o koho opřít a sháněli nové protikomunistické vůdce. Volba padla na velitele letectva Nguyễna Cao Kỳa a jeho výkonného generála Nguyễna Ngọc Loana (ten během vietnamské války neslavně proslul zavražděním vojáka, podezřelého ze spolupráce s Vietcongem, přímo před kamerou). Loan ovládl čtyři ze šesti velkých saigonských triád. Heroin se poté pašoval za pomoci vietnamských vzdušných sil, podporovaných CIA. Během vietnamské války masivně prodávaly triády drogu americkým vojákům – v roce 1972 ji užívalo z 500 000 Američanů ve Vietnamu 100 000 pravidelně. 30. dubna 1975 Saigon padl a triády musely z Vietnamu uprchnout zpět do Thajska.\n"}
{"id": "839218", "url": "https://cs.wikipedia.org/wiki?curid=839218", "title": "Zápas o titul mistryně světa v šachu 1959–1960", "text": "Zápas o titul mistryně světa v šachu 1959–1960\n\nPátý zápas o titul mistryně světa v šachu byl prvním po 2. světové válce, ve kterém mistryně světa titul obhájila. Zápas se uskutečnil od 4. prosince 1959 do 4. ledna 1960 v Moskvě v Sovětském svazu. Mistryně světa Jelizaveta Bykovová se střetla s vyzyvatelkou Kirou Zvorykinovou. Hlavní rozhodčí byla Vera Čudovová, sekundantem Bykovové Michail Judovič a sekundantem Zvorykinové Aleksej Suetin. Po devíti partiích vedla Bykovová jen o jediný bod. Pak přišla série 3 výher v řadě v podání Bykovové a zápas zakončila remízou ve 13. partii. Zvítězila 8,5:4,5, když ze 13 partií pět skončilo remízou.\n\n\n"}
{"id": "839220", "url": "https://cs.wikipedia.org/wiki?curid=839220", "title": "Úhel pohledu (Asimov)", "text": "Úhel pohledu (Asimov)\n\nÚhel pohledu je český název dvou povídek amerického spisovatele Isaaca Asimova. V angličtině jsou to:\n\nPovídka vyšla poprvé v časopise Boys' Life v červenci 1975. Následně byla přetištěna ve sbírce \"The Complete Robot\" (1982). Je to jedna ze série povídek s tématem fiktivního počítače zvaného „Multivac“.\n\nRogerův otec pracuje se superpočítačem Multivacem, který začíná dělat chyby, přichází s různými řešeními. Když jej spolupracovníci pobídnou, aby si dal pauzu, otec bere Rogera na oběd. Poví mu o Multivacu a Roger usoudí, že počítač také potřebuje pauzu od neustálé práce, čímž otci pomůže s problémem.\nPovídka, v níž se objevuje démonek Azazel.\n\n\nGeorge vypráví na lavičce svému příteli příběh o jednom manželském páru. Maggie, nepříliš pohledná dcera jeho zesnulého přítele, která však má dobré srdce se seznámí s Octaviem Ottem, mladým elektroinženýrem v elektrárenské společnosti. Ani Octavius zrovna neoplývá fyzickou krásou, ale oba mladí lidé se do sebe zamilují a vezmou se. George se přestěhuje a s bezdětným párem se setká až po 11 letech. Maggie se mu svěří se svým pocitem, že se Octaviovi nelíbí a přeje si být hezčí. George si nemyslí, že by se Octaviovi nelíbila, natolik ho zná, ale povolá dvoucentimetrového démona Azazela, aby během 60 dní zařídil její proměnu. Ta musí být pozvolná, aby nevyvolala nežádoucí pozornost. Tak se stane. O několik týdnů později potká George Octavia, jenž nevypadá, že by překypoval dobrou náladou. Postěžuje si, že se mu Maggie odcizila. George s ní promluví a zjistí, že její plány jsou jiné než zůstat s Octaviem. Už jí překáží. Rozvede se s ním a vzápětí si najde muže povrchního vzhledu a nízkého charakteru. George potká Octavia po roce od rozvodu, je na něm vidět, že se tím stále trápí. George se ho snaží povzbudit a řekne mu, že se Maggie k němu možná vrátí. Octavius ví, že i kdyby se tak stalo, už ji nemůže přijmout.\n\nGeorge skončí s vyprávěním a promptně požádá svého přítele o půjčku 5 dolarů. Jeho přítel tuší, že jde spíše o dar a tak mu bankovku věnuje. George však nemá dost a vyptá si dalších 5 dolarů. \n"}
{"id": "839222", "url": "https://cs.wikipedia.org/wiki?curid=839222", "title": "Hřib Fechtnerův", "text": "Hřib Fechtnerův\n\nHřib Fechtnerův (\"Butyriboletus fechtneri\" ) je velmi vzácná a zákonem chráněná houba z čeledi hřibovitých. Patří mezi barevné hřiby, donedávna byla řazena do sekce \"Appendiculati\" rodu \"Boletus\", od roku 2014 spadá do samostatného rodu \"Butyriboletus\".\n\n\nHřib Fechtnerův popsal mykolog Josef Velenovský v roce 1922. Nazval jej po houbaři Františku Fechtnerovi, který mu jej pravidelně nosil z teplých vápenitých hájů u Roblína. V roce 2014 provedli američtí mykologové David Arora a Jonathan L. Frank vydělení rodu \"Butyriboletus\" (zhruba odpovídá původnímu pojetí sekce Appendiculati) z rodu \"Boletus\" a převedení řady druhů včetně hřibu Fechtnerova do nového rodu.\n\nKlobouk dosahuje 50 - 90 (150) milimetrů, povrch je nejdříve jemně plstnatý, později téměř holý. Barva zprvu bělavá, šedostříbrná, později šedohnědá, na otlacích růžovohnědá až hnědavá.\n\nRourky i póry mají živě žluté až zlatožluté zabarvení, ve stáří přechází do žlutoolivova. Po poškození modrají nebo modrozelenají.\n\nTřeň je citronově žlutý, především horní polovinu kryje žlutá síťka. Spodní část může být zabarvena růžově.\n\nDužnina má světle citronově žluté zbarvení, sytější odstín má v oblasti klobouku (nad rourkami) a v povrchové vrstvě třeně. Ve spodní části třeně je karmínově načervenalá. Na řezu poměrně výrazně modrá. Chuť i vůně jsou nenápadné, slabě houbové.\n\nPovrch klobouku kryjí trichodermové vláknité 3 (4) - (7) 9 μm široké hyfy, které při stárnutí kolabují. Výtrusy dosahují (10) 11 - 14 (17) × (4,6) 5 - 6 (6,5) μm, jsou hladké, boletoidního tvaru, téměř vřetenovité až vřetenovitě elipsoidní, patrná je mělká suprahilární deprese.\n\nHřib Fechtnerův je teplomilný druh nižších poloh. Vyskytuje se na vápencových a jiných bazických půdách v oblastech teplomilné květeny. Zpravidla roste jednotlivě nebo v malých skupinkách pod duby, buky nebo výjimečně pod lipami či jinými listnáči. Pilát jej řadil mezi druhy xerotermních dubo-habrových hájů na vápenci. Objevuje se od počátku června do poloviny září.\n\nHřib Fechtnerův roste především v Evropě a částečně v severní Africe (Maroko). Zprávy o výskytu v Izraeli (Asie) z roku 1975 nejsou zcela přesvědčivé a minimálně část nálezů patří ve skutečnosti k jinému druhu, kterým je hřib narůžovělý (\"Rubroboletus pulchrotinctus\" ). Výskyt hřibu Fechtnerova je známý z následujících evropských zemí: Belgie, Bulharsko, Černá Hora, Česko, Dánsko, Estonsko, Finsko, Francie, Chorvatsko, Itálie, Litva, Lucembursko, Maďarsko, Severní Makedonie, Německo, Nizozemsko, Polsko, Rakousko, Rumunsko, Řecko, Slovensko, Slovinsko, Spojené království, Španělsko, Švédsko, Švýcarsko a Ukrajina.\n\nV České republice se vyskytuje roztroušeně, většina původních lokalit zanikla. V rámci chráněných území České republiky byl výskyt hřibu Fechtnerova v minulosti popsán mimo jiné na následujících lokalitách:\n\nK nejbližším příbuzným hřibu Fechtnerova patří hřib růžovník, hřib přívěskatý a hřib královský. Od podobných hřibů se liší především světlým, jakoby ojíněným kloboukem a často i přítomností červeného pásku na třeni.\n\n\nI když je hřib Fechtnerův jedlý, je jeho sběr zákonem zakázaný (navíc hrozí záměna za jedovatý hřib satan hlohový). Podle vyhlášky č. 395/92 Sb. se řadí mezi zvláště chráněné druhy, což znamená, že je chráněný a za utržení či poškození hrozí pokuta ve výši až 100 tisíc Kč. V Červeném seznamu hub České republiky je zařazen jako ohrožený druh (EN). Ohrožený je likvidací biotopů (těžba vápence), necitlivými lesnickými zásahy a nepřímo vysbíráváním plodnic houbaři i v oblastech s nejvyšším stupněm ochrany. O jeho nálezech je vhodné informovat mykologická pracoviště.\n\n"}
{"id": "839223", "url": "https://cs.wikipedia.org/wiki?curid=839223", "title": "Bermudský dolar", "text": "Bermudský dolar\n\nZákonným platidlem na Bermudách je místní dolar. Zdejší měna má svůj název \"dolar\" společný s měnami několika dalších států po celém světě. Jeho ISO 4217 kód BMD, jedna setina dolaru se nazývá \"cent\". Bermudský dolar není běžně obchodovatelný v zahraničí, směnu z cizích měn lze provést pouze na ostrovech.\n\nPřed zavedením dolaru se na Bermudách používala bermudská libra, a to už od roku 1848. Dolar byl zaveden v roce 1970 a vycházel z libry v poměru £1 = $2,40. Od roku 1972 je bermudský dolar pevně navázán na americký dolar v paritním poměru 1:1. Americký dolar je zároveň na ostrovech běžně používán jako druhá měna souběžně s bermudským dolarem.\n\n"}
{"id": "839227", "url": "https://cs.wikipedia.org/wiki?curid=839227", "title": "Masajoši Jošida", "text": "Masajoši Jošida\n\nMasajoši Jošida ( , \"Jošida Masajoši\"; před 1904 – ?) byl důstojníkem japonského císařského námořnictva za druhé světové války. Absolvoval japonské císařské námořní akademie (, \"Kaigun heigakkó\"), který ukončil v roce 1922. Během své kariéry u císařského námořnictva dosáhl hodnosti \"daisa\" ( ~ námořní kapitán).\n\nMasajoši Jošida byl jedním z 272 absolventů 50. běhu \"Kaigun heigakkó\" z roku 1922. Dne 22. října 1934 se ujal svého prvního samostatného velení a to na torpédoborci 2. třídy \"Fujó\", kterému velel až do 15. listopadu 1935. Od 25. září 1939 do 20. září 1941 velel torpédoborci 1. třídy \"Arašio\".\n\nod 20. ledna 1942 zastával Jošida funkci vrchního dozorce dokončovacích prací ( \"gisó inčó\") na novém torpédoborci \"Kazagumo\", který byl dokončován v Jokosuce. Dne 28. března 1942 byl \"Kazagumo\" přijat do služby a Jošida se stal jeho prvním kapitánem. S \"Kazagumo\" se nejprve zúčastnil bitvy u Midway – při snaze o záchranu těžce poškozené \"Hirjú\" se se svým torpédoborcem přiblížil příliš blízko k naklánějící se letadlové lodi a její ochozy poškodily stožár torpédoborce. Jošida se dále s \"Kazagumo\" zúčastnil bitev u východních Šalomounů, u Santa Cruz, u Guadalcanalu a nakonec i evakuace Guadalcanalu v rámci operace \"Ke\".\n\nV lednu 1945 se stal velitelem 43. \"kučikutai\" ( ~ divize torpédoborců) složené z torpédoborců tříd \"Macu\" a \"Tačibana\".\n\nDne 1. března 1945 se Jošida stal velitelem 41. \"kučikutai\" složené z torpédoborců \"Suzucuki\" a \"Fujuzuki\". V poledne 5. dubna 1945 se Jošida zúčastnil porady velitelů \"kučikutai\" a doprovodných plavidel před nadcházející operací \"Ten-gó\", které se měla jeho 41. \"kučikutai\" rovněž zúčastnit. Porada se konala na palubě lehkého křižníku \"Jahagi\" a podle vzpomínek tehdejšího velitele \"Jahagi\" \"daisa\" Tameiči Hary se i Jošida přidal ke kritikům plánované operace, přičemž tvrdil, že jeho dva protiletadlové torpédoborce by byly mnohem lépe využity, kdyby se vydaly na samostatnou misi. \"Suidžó tokkó butai\" ( ~ Speciální útočný hladinový svaz), sestavená kolem bitevní lodě \"Jamato\", vyplula 6. dubna z Tokujamy a zamířila k Okinawě. Následující den se svaz stal terčem útoku amerických palubních letounů a když se ve 14:23 \"Jamato\" převrátila a explodovala, převzal Jošida velení nad zbytkem \"Suidžó tokkó butai\". Vzhledem k tomu, že Jošidovi z celého svazu zůstaly prakticky jen tři bojeschopné torpédoborce (\"Fujuzuki\", \"Jukikaze\" a \"Hacušimo\"), rozhodl se nepokračovat k Okinawě, ale věnovat se záchraně trosečníků a návratu do Saseba. Jošidova 41. \"kučikutai\" byla jedinou \"kučikutai\", jejíž všechny torpédoborce se vrátily zpět do Japonska (\"Suzucuki\" byl ale těžce poškozen).\n"}
{"id": "839228", "url": "https://cs.wikipedia.org/wiki?curid=839228", "title": "Karel Ambrož Rakouský-Este", "text": "Karel Ambrož Rakouský-Este\n\nKarel Ambrož Josef Jan Křtitel Rakouský-Este (: \"Habsburg–Estei Károly Ambrus főherceg\", : \"Karl Ambrosius Joseph Johann Baptist von Österreich\"; (2. listopadu 1785 Milán, Itálie – 2. září 1809, Tata, Uhersko) byl rakouský arcivévoda, arcibiskup ostřihomský a uherský primas. Pocházel z vedlejší linie Habsbursko-Lotrinské dynastie, rodu Rakouských-d'Este.\n\nNarodil se jako deváté dítě a pátý syn arcivévody Ferdinandu Karlovi a dědičky rodu d'Este, Marii Beatrici. Protože byl v dětství často nemocný, byla Karlu Ambrožovi vybrána církevní dráha. Věnoval se studiu teologie, které v roce 1805 dokončil. Poté se stal administrátorem ve vácovském biskupství.\n\nV roce 1806 se stal biskupem diecéze Vác. V roce 1808 byl papežem jmenován arcibiskupem ostřihomským a primasem uherským. Zemřel o rok později ve věku 23 let na tyfus, kterým se nakazil při jedné ze svých návštěv lazaretu. Jeho tělo je uloženo v ostřihomské katedrále, kde se také nachází Karlův pomník od italského sochaře Antonia Canovy.\n\n"}
{"id": "839229", "url": "https://cs.wikipedia.org/wiki?curid=839229", "title": "Speciální čarodějnický díl XV", "text": "Speciální čarodějnický díl XV\n\nSpeciální čarodějnický díl (neoficiálně \"Speciální čarodějnický díl XV\") (anglicky \"Treehouse of Horror XV\") je 1. díl 16. řady amerického animovaného seriálu \"Simpsonovi\". Premiéru v USA měl 7. listopadu 2004. Scénář napsal Bill Odenkirk.\n\nDíl je rozdělen na tři části: Nedova zóna (\"The Ned Zone\"), Čtyři popravy a jeden pohřeb (\"Four Beheadings and a Funeral\") a Šéfovi v břiše (\"In the Belly of the Boss\").\nKang a Kodos účinkují v sitcomu \"Vždycky Kodos\". Oba připravují večeři pro svého šéfa. Hlavním chodem jsou Simpsonovi. Homer se peče a zároveň sám ze sebe ujídá, Líza je v polévce, Marge a Maggie jsou v koláči a Bart, který si jediný stěžuje, se smaží na pánvi. Jejich šéfovi večeře chutná. Po dojedení mu praskne břicho a vyzvrací tak Barta. Kang a Kodos dostávají za večeři mezigalaktické povýšení. Bart si stěžuje, že je z něj teď sirotek, ale mimozemšťané se ho ujmou.\n\nHomer se snaží ze střechy sundat talíř svou bowlingovou koulí. Ta se ale odrazí od komínu a trefí Neda Flanderse. Ten skončí v nemocnici. Tam vyjde najevo, že ta bowlingová koule mu z hlavy vyrazila nádor, který by ho jinak zabil. Doktor Dlaha mu podá ruku, a v tom Ned uvidí doktorův hrůzyplný konec pádem z okna. Doktor pak otevře okno, aby do místnosti pustil trochu vzduchu. Homer po něm chce, aby mu podal jeho talíř, který mu spadl na římsu. On se natáhne a začne padat dolů. Cestou dolů si píchne morfium, aby ho pád nebolel. Je mrtvý.\n\nPo propuštění z nemocnice se Ned prochází po městě a snaží se uklidnit, že to byla pouze náhoda. Cestou narazí na Hanse Krtka, který visí z drátů elektrického vedení. Ned ho chytí a uvidí jeho smrt. Sežerou ho krokodýli. To Neda vyděsí a Hanse upustí. Ten spadne do kanálu, kde ho sežerou krokodýli. Nedovi se vyplnila další předtucha. Potká Homera a ten chce vědět, jak zemře on. Ned uvidí, jak ho osobně zastřelí, ale řekne mu, že se udáví obřím sandwichem. Ned se rozhodne prodat svůj dům, aby Homera nemusel zastřelit. Ten ho přitom provokuje, že ho nedokáže zastřelit. Jede kolem šerif Wiggum, Homer si od něj vezme pistoli a dá ji Nedovi, aby ho s ní zastřelil. Ned odolá a nezastřelí ho. Změnil osud. Samou radostí obejme Homera a uvidí jeho „novou“ smrt. Zemře výbuchem jaderné elektrárny a s ním i všichni ostatní ve městě. Ned mu řekne, aby se držel od elektrárny raději dál. Homer ale do ní stejně jede. Ned jede za ním a hledá ho tam. Homer sedí v místnosti s tlačítkem pro destrukci jádra. Ned mu přes mikrofon říká, aby ho nemačkal, ale není mu moc dobře rozumět. Místo „Nemačkej knoflík destrukce“ Homer slyší „Mačkej knoflík destrukce“ a tak se ho rozhodne jít ho tedy zmáčknout. Ned se ho snaží zastavit: \"„Nedělej to, všechny zabiješ“\", ale Homer slyší \"„Dělej, všechny zabiješ“\". Ned rychle běží k ochrance, vezme si od ní pistoli a Homera na poslední chvíli třemi ranami zastřelí. Ten ale začne padat na tlačítko. Naštěstí spadne vedle, pak se ale v křeči obrátí a je těsně vedle něj. Ned si oddychne, ale Homer vyplázne jazyk, který tlačítko zmáčkne. V nebi je Marge na Homera naštvaná. Bůh mu tam přinese jeho talíř.\n\nPíše se rok 1890 a v Londýně řádí sériový vrah. Šerif Wiggum se snaží „vraha Kotletku“, jak se vrahovi říká, vypátrat. Na pomoc mu přijdou Eliška Simpsonová a její partner doktor Bartley. Šerif za vraha označí Apua, ten se ho snaží uplatit úhoří paštikou, kterou má šerif rád, ale nepomůže mu to. Marge, místní květinářka, jim přinese meč od krve, která prý patří vrahovi. Líza se plně ujímá vyšetřování. U Komiksáka se snaží zjistit, kdo si něj meč koupil. Během hledání ho ale vrah Kotletka zabije. Líza ze záznamu zjistí, že si meč koupil pan Burns. Vydají se ho hledat do opiové čtvrti. Najdou ho ve Vočkově podniku, jak kouří dýmku. Prý mu meč patřil, ale prodal ho za opium tlusťochovi s licousy (Homer), který je také v podniku. Líza a Bart ho začnou pronásledovat po obchodě, až ho šerif chytí. Líza se diví, co dělá v opiovém doupěti. Podezřelý je chycen, ale ve městě se objeví další oběť. Skutečný vrah je stále na svobodě.\n\nNa náměstí se koná Homerova poprava. Šerif u toho znovu jí úhoří paštiku. Popravu přeruší Líza. Homer je prý nevinný. Čepel vrahova meče je pokryta pachem úhoří paštiky. To by ještě moc neznamenalo, ale Lou pak sundá šerifovi čepici, pod kterou nosí kotlety. Wiggum začne utíkat, nasedne do balónu a vzlétne. Ve vzduchu mu ale balón propíchnou svou lodí Kang a Kodos.\n\nNa výstavě vynálezů předvádí profesor Frink svůj redukční paprsek, který dokáže zmenšit předměty. Chystá se zmenšit velkou kapsli obsahující dávku zdraví na celý život. Maggie se dostane z kočárku a je spolu s kapslí zmenšena. Pak se objeví pan Burns, který si kapsli se zdravím na celý život vezme a sní. Marge uslyší dudlík Maggie uvnitř pana Burnse. Profesor dostane nápad, že by ji mohli zachránit zmenšenou ponorkou. Mají ale jen 30 minut, než žaludeční šťávy rozpustí kapsli. Po zmenšení je profesor vpíchne jehlou do krve. Homer se přestane řídit jeho radami a vrazí lodí do srdce. Musí vylézt ven a vyndat ji. Homer si na to vezme jedno žebro. Aby to teď k Maggie stihli, musí se svézt nervovým impulsem. Poté, co ji zachrání, Homer nemůže nastartovat, nemají dost energie na návrat. Jeden z nich tam musí zůstat. Zůstane tam Homer, který se zvětší uvnitř těla pana Burnse.\n"}
{"id": "839238", "url": "https://cs.wikipedia.org/wiki?curid=839238", "title": "Stadio Dino Manuzzi", "text": "Stadio Dino Manuzzi\n\nStadio Dino Manuzzi je víceúčelový stadion v italské Ceseně. Je nejčastěji používán pro fotbal. Jeho kapacita činí 23 860 diváků a své domácí zápasy zde hraje tým AC Cesena. Na začátku sezony 2011/2012 byl změněn povrch hřiště z přírodní trávy na trávu umělou.\n"}
{"id": "839242", "url": "https://cs.wikipedia.org/wiki?curid=839242", "title": "Dub černomořský", "text": "Dub černomořský\n\nDub černomořský (\"Quercus pontica\") je opadavý keř nebo nízký strom, pocházející z oblasti Kavkazu a jihozápadní Asie. V Česku je občas pěstován jako okrasná dřevina. Roste velmi pomalu.\n\nDub černomořský je opadavý keř dorůstající výšky až 4 metry, řidčeji strom s krátkým kmenem a až 8 metrů vysoký. Borka je šedá až purpurově hnědá, šupinovitá, později brázditá. Letorosty jsou silné, hnědé, lysé, poněkud hranaté, s drobnými světlými lenticelami. Koncové pupeny jsou až 15 mm dlouhé, žlutohnědé, s tmavě lemovanými šupinami. Listy jsou tuhé, proměnlivého tvaru, nejčastěji eliptické až úzce obvejčité, 10 až 15, výjimečně až 25 cm dlouhé, na okraji s 15 až 30 páry ostrých zubů. Listy jsou na líci tmavě zelené a lesklé, na rubu šedozelené, lysé. Žilnatina je tvořena 16 až 17 páry postranních žilek. Řapíky jsou 6 až 15 mm dlouhé. Na podzim se listy barví do žlutých odstínů. Žaludy jsou po 1 až 5 na krátkých tlustých stopkách, 2 až 3 cm dlouhé, do 1/4 až 1/3 kryté miskovitou chlupatou číškou se ztlustlými šupinami.\n\nDub černomořský je rozšířen na Kavkazu, v Arménii, na pobřeží Černého moře a v severním Turecku. Roste v horských lesích a v subalpínských křovinách v nadmořských výškách od 1200 do 2300 metrů. Je to velmi pomalu rostoucí dřevina, vyhledávající půdy bez vápníku. V oblastech společného výskytu se kříží s dubem letním (\"Quercus robur\"), kříženec se jmenuje dub Hickelův (\"Q. x hickelii\").\n\nDub černomořský je v Česku zřídka pěstován jako okrasná dřevina. Je uváděn z Průhonického parku, kde je vysazen v prostoru Alpína, z Arboreta Žampach a z Arboreta Kostelec nad Černými lesy.\n\n"}
{"id": "839245", "url": "https://cs.wikipedia.org/wiki?curid=839245", "title": "Mount Alvernia", "text": "Mount Alvernia\n\nMount Alvernia (dříve \"Como Hill\", 63 m n. m.) je kopec na ostrově Cat Island v západním Atlantiku. Jedná se o nejvyšší bod Baham.\n\nKopec se původně jmenoval Como Hill, ale později byl přejmenován podle hory La Verna v Toskánsku, což je místo, kde se sv. Františku z Assisi objevila stigmata na těle. Kopec přejmenoval římskokatolický kněz Mons. John Hawes (též známý jako bratr Jerome), který na vrcholu vystavěl poustevnu. Hawes pocházel z Anglie, ale posledních 17 let života strávil na Bahamách. Jako architekt vykonal mnoho práce pro bahamskou církev. Zemřel v roce 1956 ve věku téměř 80 let a byl pohřben v hrobce, kterou si sám vybudoval v jeskyni pod poustevnou.\n\n"}
{"id": "839247", "url": "https://cs.wikipedia.org/wiki?curid=839247", "title": "Žen-cung", "text": "Žen-cung\n\nŽen-cung (; 30. května 1010 – 30. dubna 1063), vlastním jménem Čao Čen () z dynastie Sung v letech 1022–1063 vládl čínské říši Sung. Byl synem a nástupcem císaře Čen-cunga.\n\nZa vlády Žen-cunga dosáhla říše Sung maxima moci a vlivu, ze kterého poté už jenom klesala. Zahraniční politika císaře byla mírumilovná, během dlouhého období bez válek síla sungských armád poklesla. Tangutský stát Západní Sia toho využil k drobným útokům podél hranic. Když Žen-cung nastoupil, posílil ozbrojené síly. Klid na hranicích zajišťovalo pravidelné placení tributu říši Liao, protivníkovi Tangutů. Císař významně zvýšil daně, rolníci za jeho vlády žili ve stavu trvalé chudoby. To nakonec vyvolalo vzpoury a povstání po celé zemi i rozpory uvnitř vlády.\n\nŽen-cung zemřel roku 1063 bez dědice, protože jeho synové zemřeli v dětství. Posmrtně obdržel chrámové jméno Žen-cung, „Laskavý předek“. Na trůn po něm nastoupil synovec Jing-cung, kterého adoptoval a roku 1062 jmenoval následníkem trůnu.\n\nHodnosti císařovny se postupně dočkali dvě manželky Čen-cunga, císařovna Kuo (1012–1035) a císařovna Cchao (1016–1079). Další dvě manželky obdržely hodnost císařovny posmrtně. Navíc měl císař ještě dvanáct žen.\n\nČen-cungovy manželky mu daly tři syny, žádný nepřežil třetí rok života, a třináct dcer, devět v nich zemřelo v dětství:\n\n"}
{"id": "839250", "url": "https://cs.wikipedia.org/wiki?curid=839250", "title": "KT88", "text": "KT88\n\nKT88 je výkonová elektronka – svazková tetroda pro použití v audiotechnice.\n\nMá standardní oktalovou patici se stejným zapojením jako elektronky EL34, nebo 6L6. Byla navržena speciálně pro použití v audiotechnice. Má stejné hodnoty jako americká 6550. Harmonické zkreslení dosahuje jen 2,5%, jediná elektronka je schopná poskytnout anodový výkon 42W.\n\nPředstavena byla v roce 1956 jako výkonnější verze KT66 společností GEC. Historicky byla oblíbenější mezi konstruktéry Hi-Fi zesilovačů, než mezi konstruktéry kytarových zesilovačů, to díky jejímu malému zkreslení.\n\n\n"}
{"id": "839252", "url": "https://cs.wikipedia.org/wiki?curid=839252", "title": "Kód signalizačního bodu", "text": "Kód signalizačního bodu\n\nKód signalizačního bodu (Point Code (PC), Signalling Point Code (SPC)), je adresa signalizačního bodu používaná protokolem Message Transfer Part level 3 (MTP-3) v síti SS7.\n\nPC může být použit i v adresách protokolu Signalling Connection Control Part (SCCP).\n\nČísla PC slouží ke směrování zpráv v signalizační síti – mají v SS7 sítích podobnou funkci jako IP adresy v Internetu. Na rozdíl od IP adres nejsou PC celosvětově unikátní a dokonce mohou mít v různých zemích a sítích různou délku. Proto umožňují směrování zpráv pouze v rámci jedné sítě. Pro mezinárodní směrování zpráv se používají adresy Global Title protokolu Signalling Connection Control Part (SCCP).\n\nSignalizační bod, který propojuje dvě sítě, má dvě čísla PC – každé přitom může mít jiný formát (například u signalizačního bodu, který propojuje ANSI síť s mezinárodní sítí). Druh sítě se rozlišuje pomocí dvou nejvýznamnějších bitů prvního bytu v MSU, tak zvaného Service Information Octet; tyto bity se označují Network Indicator (NI).\n\nZprávy protokolu MTP-3 (message signal unit – MSU) obsahují tak zvaný routing label, jehož součástí je DPC (Destination Point Code) – PC příjemce (kód cílového bodu místa určení) a OPC (Originating Point Code) – PC odesilatele (kód bodu vzniku signalizační zprávy).\n\nAdresa volaného (Called Party Address – CdPA) a volajícího (Calling Party Address – CgPA) v protokolu SCCP mohou kromě Global Title obsahovat i Point Code. Jeho přítomnosti v každé z adres indikuje příznak Signalling Point Code Indicator v poli Address Indicator.\n\nPodle standardů platných v jednotlivých zemích existují následující délky PC:\n\n14 bitové PC se zapisují jako jedno desítkové číslo, jedno šestnáctkové číslo nebo po složkách. Tyto složky mají v různých sítích různé počty bitů. Mezinárodní PC (International Signaling Point Code – ISPC) používají formát 3-8-3 (3 nejvýznamnější bity, 8 středních bitů a 3 nejméně významné bity).\n\nV České republice se používají 14 bitové PC podle ITU-T standardů. Způsob jejich zápisu ale závisí na konkrétní síti.\n\nU protokolu MTP-3 jsou oba ITU PC uloženy spolu se 4bitovým SLS/SLC (Signalling Link Selection / Signalling Link Code) ve 4 oktetech (14 + 14 + 4 = 32 bitů); u protokolu SCCP zabírá každý PC dva oktety (pokud je přítomen).\n\n24 bitové PC mohou být zapsány jako jedno desítkové číslo, jedno šestnáctkové číslo nebo ve formátu 8-8-8 (číslo sítě-číslo podsítě-číslo signalizačního bodu). Jak u protokolu MTP-3, tak u SCCP je každý ANSI Point Code uložen ve třech po sobě jdoucích oktetech; v prvním je číslo signalizačního bodu, ve druhé číslo podsítě, ve třetím číslo sítě.\n\nProtokol M3UA má pro každý PC (tj. OPC a DPC) vyhrazeny 4 byty, z nichž první 1 až 2 byty jsou nevyužity a hodnota PC je uložena ve 3 (ANSI, Čína) nebo 2 (ITU, Japonsko) zbývajících bytech.\n\n\n\n"}
{"id": "839253", "url": "https://cs.wikipedia.org/wiki?curid=839253", "title": "EL34", "text": "EL34\n\nEL34 je výkonová elektronka, pentoda, používaná zejména v audiotechnice.\n\nEL34 má standardní oktalovou patici se shodným zapojením jako KT88, nebo 6L6.\n\n\n"}
{"id": "839259", "url": "https://cs.wikipedia.org/wiki?curid=839259", "title": "Dějiny Saskatchewanu", "text": "Dějiny Saskatchewanu\n\nDějiny Saskatchewanu pokrývají veškerá studia o lidských činnostech v minulosti a událostí s nimi spojených na území provincie Saskatchewan, prostřední ze tří kanadských prérijních provincií. Archeologické práce poskytují některé indicie k dějinám a životnímu stylu Paleoindiánů, kultuře Taltheilei a archaické kultuře kanadského štítu (\"Shield Archaic Traditions\"), což byli první lidé obývající tuto zeměpisnou oblast v prehistorickém období. Jejich minulost se vyvíjela postupně až do okamžiku, kdy se změnila v dějiny Prvních národů, lidí, kteří uchovali některá fakta ze své minulosti pomocí ústní tradice. Mezi kmeny Prvních národů, které alespoň částí životního prostoru svých příslušníků zasahovali do oblasti Saskatchewanu, byli Čipevajané, Kríové, Saulteaux, Assiniboinové, kmen Gros Ventre či Siouxové.\n\nHenry Kelsey (1667–1724) byl první Evropan, který stanul na půdě Saskatchewanu. Do oblasti Saskatchewanu dorazil roku 1690. Další evropští průzkumníci do oblasti zamířili brzy nato, následováni obchodníky s kožešinami jako například obchodní společnost The Governor and Company of Adventurers of England trading into Hudson's Bay (Společnost Hudsonova zálivu) a jim konkurující Severozápadní společnost. Clifford Sifton, ministr vnitra odpovědný za problematiku imigrace, (1896–1905) přesvědčil a přiměl rozmanitou škálu k zemědělství inklinujících evropských emigrantů do Kanady, aby osídlili a obdělali prérijní půdy na území kolem transkontinentální železnice. Politické hranice oblasti budoucího Saskatchewanu se několikrát měnily, vyvíjely se od vymezení Ruprechtovy země, přes prozatímní distrikty Severozápadních teritorií až po hranice provincie. Saskatchewan má status kanadské provincie od roku 1905.\n\nHistorie zdejší oblasti planin vlastně začala zhruba před 2 000–2 100 milióny lety, v kteréžto době se tu nacházely dvě pevniny oddělené oceánem. Pevnina nazývaná \"„Churchill Continent“\", která se později stala Manitobou a Saskatchewanem, a pevnina nazvaná \"„Superior Continent“\", která dnes tvoří oblasti Manitoby a Ontaria. Tyto dvě zemské hmoty se před 1 830 – 1 800 milióny let srazily. Oblast severského štítu a západu Skalnatých po srážce vytvořily výše položená území.\n\nNížinná území současné oblasti remízkovité lesostepi byla pokryta mělkým mořem dokonce i v období paleozoika. Toto vnitřní moře se nezačalo vysoušet až do období křídy před 144 – 65 milióny lety. Nyní je zde možno nalézat paleontologické artefakty z pozůstatků různých druhů dinosaurů. Doba ledová v období čtvrtohor opět naprosto přetvářela a přeměňovala krajinu, počínaje asi obdobím před 2 milióny lety.\n\nPoté, co geologické změny napomohly dotvořit tuto oblast a ukončit utváření severoamerického světadílu do podoby, jakou dnes známe, začínáme hovořit o začátku prehistorického období v oblasti Saskatchewanu.\n\nArcheologové rozdělují časový rámec pro studium starobylých nálezů na současnou archeologii, to jest od začátku 20. století dodnes, protohistorickou archeologii zhruba od roku 1620 po současnou a prehistorickou archeologii, která studuje nálezy před raným obdobím prozkoumávání oblasti.\n\nPrehistorická archeologie se zabývá studiem nálezů a jejich další klasifikací podle pravěkých kultur.\n\nPalaeoindiánská kultura nížiny Agate se datuje až asi k roku 6000 př.n.l., kultura Taltheilei je kladena zhruba po roce 500 př.n.l. a archaická kultura Kanadského štítu asi k roku 4000 př.n.l.\n\nPrvní národy Athabaskové, Dené či Čipevajané žily v oblasti Kanadského štítu a byli to lovci karibu. Jejich raně archeologická historie je zdokumentovaná zhruba až do období kolem roku 1615.\n\nJedním z prvních průzkumníků, kteří přišli do styku s indiány jazykové skupiny Dené byl Samuel Hearne. Různé algonkinské kmeny jako Lesní Kríové (Kristinaux) žily severně od jižní stromové hranice, zatímco Kríové z planin žili v otevřené krajině remízkovité lesostepi. Prérijní lovci bizonů převažovali v jižním Saskatchewanu a byli z velké části členy siouxského kmenového svazu či stranou stojícího siouxského národa Assiniboinů (Nakota). Na nejzazších jižních okrajích dnešního Saskatchewanu žil kmen Atsina či do těchto oblastí pronikali Dakotové.\n\nMezi nejranějšími průzkumníky, kteří zasáhli do průzkumu Saskatchewanu a měli vliv na objevování oblasti směrem na západ, byli:\n\nV květnu 1670 věnovala Británie země v úmoří Hudsonova zálivu společnosti tehdy zvané “the Governor and Company of Adventurers of England trading into Hudson's Bay”, z níž se později vyvinula Společnost Hudsonova zálivu. První saskatchewanská obchodní stanice Společnosti, \"Cumberland House\", byla vztyčena roku 1774.\n\nDo vnitrozemí ale pronikali převážně Travelling inland were the frankokanadští dobrodruzi cestovatelé Voyageurs ze Severozápadní společnosti, kteří přicházeli z Východní Kanady.\n\nEvropští a američtí kožešinoví obchodníci zakládali pevnůstky a obchodní stanice a zaváděli obchodování s lidmi Prvních národů, American fur traders set up forts and trading posts and established commerce with the First Nations people. Členové Prvních národů pomohli raným příchozím přizpůsobit se zdejším podmínkám a dodávali jim kožešiny výměnou za nejrůznější zboží First Nations people helped the early visitor adapt to the land, and supplied furs in exchange for goods.\n\nRaný rozvoj a prvotní osídlení Saskatchewanu se orientovalo na jeho severní část, neboť se v této době největším surovinovým bohatstvím nejbohatším přírodním zdrojem oblasti ukázal být lov kožešinové zvěře a obchod s kožešinami The richest resource for this area appeared to be the fur trade industry, early development and settlement was in the northern areas. Nejprvnějším hlavním městem Severozápadních teritorií bylo vyhlášeno Fort Garry na území dnešního Winnipegu (1870–1876). Kasárna Severozápadní jízdní policie posunula svá stanoviště dále na západ a hlavním městem Severozápadních teritorií bylo vyhlášeno Fort Livingstone (1876–1877), ale jen na krátkou dobu. Začínalo jako kasárna NWMP, ale however, it was not fit for living in due to hasty construction and a severe winter setting in. On October 7, 1876, the North-West Territories Act was approved by Lieutenant Governor Laird. Odjel z Fort Livingstonu v létě 1877 a za nové hlavní město Severozápadních teritorií prohlásil Battleford (1877–1883). Pro vládní účely bylo obrovské území Severozápadních teritorií 8. května 1882 rozděleno na prozatímní distrikty. Severské obce spojila telegrafní linka.\n\nMezi roky 1871 a 1899 byly podepsány smlouvy 1 až 8 mezi lidmi Prvních národů a vládou Severozápadních teritorií.\n\n\n\n"}
{"id": "839263", "url": "https://cs.wikipedia.org/wiki?curid=839263", "title": "Hřib horský", "text": "Hřib horský\n\nHřib horský (\"Butyriboletus subappendiculatus\" ) je vzácná houba z čeledi hřibovitých, která roste převážně v horských smrčinách.\n\n\nV roce 2014 provedli američtí mykologové David Arora a Jonathan L. Frank na základě biomolekulárních analýz přesunutí řady druhů z rodu \"Boletus\" včetně hřibu horského do nově vzniklého rodu \"Butyriboletus\" (zhruba odpovídá původnímu pojetí sekce Appendiculati).\n\nKlobouk dosahuje 60 – 120 milimetrů, povrch je matný, plstnatý, stářím olysává, může být i šupinkatý. V mládí je zbarvený žluookrově až okrově, později hnědookrově, obvykle však ve světlých odstínech.\n\nRourky i póry mají žluté až živě žluté zabarvení, na otlacích maximálně lehce (modro)zelenají.\n\nTřeň je světle až živě žlutý, směrem k bázi někdy narezavělý až nahnědlý, krytý je síťkou zbarvenou v podobných odstínech\n\nDužnina je bělavá, v oblasti klobouku a povrchu třeně až světle žlutá. Po rozkrojení nemodrá, výjimečně se objevují slabší namodralé skvrny. Zhruba hodinu po rozkrojení se dužina v dolní polovině třeně barví dorůžova s načervenalým až purpurovým odstínem. Podobně se barví i chodbičky od larev hmyzu.\n\nVýtrusy dosahují (11,5) 12 – 17 × (3,5) 4 – 5 μm, jsou hladké, protáhle elipsoidně vřetenovité. Při bočním pohledu je patrná suprahilární deprese. 3 – 7 μm široké trichodermové hyfy, které kryjí povrch klobouku, mají ve stáří tendenci kolabovat.\n\nHřib horský preferuje vyšší polohy, v pahorkatinách se objevuje výjimečně. Roste v jehličnatých (méně často smíšených) lesích pod smrky, případně pod jedlemi. Předpokládá se, že upřednostňuje nevápnité půdy.\n\nRoste v Evropě, potvrzený je v České republice, Bulharsku a na Slovensku, holotyp sbíral Aurel Dermek 17. srpna 1974 ve Vysokých Tatrách v oblasti Račkova dolina. Dále je uváděn v Černé Hoře, Francii, Itálii, Německu, Norsku, Polsku, Rakousku, Řecku, Slovinsku, Srbsku, Španělsku, Švýcarsku a Velké Británii – některé údaje o výskytu v některých z těchto zemí ale vyžadují vyjasnění.\n\nV rámci chráněných území České republiky byl v minulosti publikován výskyt hřibu horského mimo jiné na následujících lokalitách:\n\nHřib horský se nejvíce podobá hřibu přívěskatému, který ale preferuje teplé nížiny a roste pod listnáči. Dále je příbuzný s hřibem královským, hřibem Fechtnerovým a hřibem růžovníkem.\n\n\nAčkoli je jedlý, neměl by se pro svoji vzácnost sbírat ke kuchyňskému upotřebení – jde o ohrožený druh (EN) vedený v Červeném seznamu hub České republiky. Nález je vhodné oznámit příslušnému mykologickému pracovišti.\n\n"}
{"id": "839264", "url": "https://cs.wikipedia.org/wiki?curid=839264", "title": "Acetanilid", "text": "Acetanilid\n\nAcetanilid (též \"N\"-fenylacetamid, acetanil; dříve též pod obchodním názvem Antifebrin) je bezbarvá tuhá látka bez zápachu. Má podobu lístků nebo vloček.\n\nAcetanilid lze připravovat reakcí acetanhydridu (anhydridu kyseliny octové) s anilinem:\nTato reakce bývala tradičním experimentem v laboratorních cvičeních základů organické chemie, byla však nahrazena přípravou paracetamolu nebo kyseliny acetylsalicylové, protože se na obou lze naučit stejným praktickým technikám (hlavně rekrystalizaci produktu), ale není potřeba používat anilin podezřelý z karcinogenity.\n\nAcetanilid je mírně rozpustný ve vodě a je v ní ve většině situací stabilní. Čisté krystaly mají tvar placiček a jsou bezbarvé až bílé.\n\nAcetanilid se používá jako inhibitor v peroxidu vodíku a ke stabilizaci laků na bázi esterů celulózy. Nachází využití i při syntéze gumy, barviv a surovin pro jejich výrobu, též při syntéze kafru. Používá se také pro výrobu 4-acetamidbenzensulfonylchloridu, klíčové suroviny pro výrobu sulfonamidů. Je též prekurzorem v syntéze penicilinu a dalších léčiv.\n\nV 19. století acetanilid patřil mezi jednu z mnoha sloučenin experimentálně využívaných ve fotografických vývojkách.\n"}
{"id": "839265", "url": "https://cs.wikipedia.org/wiki?curid=839265", "title": "Vršovický hřbitov", "text": "Vršovický hřbitov\n\nVršovický hřbitov je veřejné pohřebiště v Praze 10-Vršovicích, které je umístěno mezi ulicemi U Vršovického hřbitova a Moskevská pod vrchem Bohdalec. Má rozlohu 4,16 hektaru. Na hřbitově jsou mimo jiné pohřbeni majitel cirkusu Jindřich Kludský, bratr prezidenta Edvarda Beneše Václav Beneš, spisovatel Rudolf Černý, malíř Zdeněk Gluckselig, herečka dětských pořadů Štěpánka Haničincová, scenárista a písničkář Jarka Mottl, hudební skladatel Bedřich Nikodém nebo rodina Zdeňka Svěráka.\n\nPůvodní vršovický hřbitov byl umístěn u románské kapličky sv. Máří Magdaleny na Vršovickém náměstí, kde stojí kostel sv. Mikuláše. Později byl zřízen hřbitov v místech kostela sv. Václava na Náměstí Svatopluka Čecha. Na počátku 20. století byl založen hřbitov pod Bohdalcem na pozemcích, které zakoupila obec roku 1899 od manželů Černých a Čekanových z Michle. Roku 1906 zde byla postavena hřbitovní kaple.\n\n\n"}
{"id": "839267", "url": "https://cs.wikipedia.org/wiki?curid=839267", "title": "Takoví jsme se narodili", "text": "Takoví jsme se narodili\n\nTakoví jsme se narodili (v americkém originále Born This Way) je osmnáctá epizoda druhé série amerického televizního seriálu \"Glee\" a v celkovém pořadí čtyřicátá epizoda. Původně se vysílala na televizním kanálu Fox ve Spojených státech dne 26. dubna 2011. Scénář k ní napsal Brad Falchuk a režíroval ji Alfonso Gomez-Rejon. Jedná se o epizodu vzdávající poctu Lady Gaga, tedy o druhou takovou v historii seriálu, první byla v epizodě Teatrálnost. Většina z hlavních zápletek epizody se točí okolo tématu homosexualita, když Kurt (Chris Colfer) určuje podklady pro svého dávného tyrana Dava Karofskeho (Max Adler), aby si přiznal svou sexualitu a Santana (Naya Rivera) se začne stažit vyhrát titul Královna plesu, protože věří, že ji to přinese zpět svou přítelkyni Brittany (Heather Morris) od Artieho (Kevin McHale).\n\nEpizoda většinou shledala pozitivní ohlas od kritiků seriálu a mnoho z nich cítilo, že se jednalo o jednu z lepších epizod této série. Nicméně několik konzervativních mediálních kritiků epizodu kritizovalo seriál za zobrazení homosexuality. Epizoda obsahuje cover verze sedmi písní, včetně \"Born This Way\" od Lady Gaga. Mezi další hudební díla v epizodě patří cover verze Keanovy písně \"Somewhere Only We Know\" a \"I've Gotta Be Me\" z broadwayského muzikálu \"Golden Rainbow\". Hudební cover verze a vystoupení se setkaly s pozitivními ohlasy od recenzentů a několik z nich poznamenalo, že obsahovala zatím nejlepší výběr písní. S výjimkou skladby \"Barbra Streisand\" byly všechny ostatní cover verze vydány jako singly a dostupné ke stažení.\n\nV den původního vysílání epizodu sledovalo 8,62 milionů amerických diváků a získala 3,4/11 Nielsenova ratingu/podílu ve věkové skupině 18-49 let, čímž se stala nejméně sledovanou epizodou celé série. Rating epizody a celková sledovanost výrazně klesly od předchozí epizody Večer přehlížených, která i předtím zaznamenala pokles ve sledovanosti.\n\nBěhem tanečních zkoušek na nadcházející národní kolo, hlavní zpěvák sboru Finn Hudson (Cory Monteith) nedopatřením zlomí nos Rachel Berry (Lea Michele). Její lékař (George Wyner) ji doporučí septoplastiku a elektivní rhinoplastiku; Rachel zvažuje modelování svého nosu podle Finnovy současné přítelkyně Quinn Fabray (Dianna Agron) a obě dvě zpívají duet, mashup \"I Feel Pretty/Unpretty\". Finn a Puck (Mark Salling) jsou proti Rachelině operaci nosu. Puck se snaží pomoci ji akceptovat její nos jako část svého židovského dědictví a získává Kurta Hummela (Chris Colfer), který ji přesvědčí, aby se podívala na svůj idol Barbru Streisand, která odmítla podlehnout tlaku na změnu svého nosu. Nakonec se Rachel rozhodne na operaci nejít.\n\nČlenka sboru Santana Lopez (Naya Rivera) použije Rachelin zlomený nos jako odrazový bod pro zvýraznění dalších fyzických nedostatků dalších členů sboru. Vedoucí sboru Will Schuester (Matthew Morrison) se jim snaží pomoci přijmout sám sebe a naléhá na ně tím, aby přijali své největší nedostatky, tím, že jim je vytiskne na tričko, které budou mít na sobě během čísla od Lady Gaga, \"Born This Way\". Také povzbuzuje školní výchovnou poradkyni Emmu Pillsbury (Jayma Mays), aby začala jednat se svou obsedantně kompulzivní poruchou, a ta tedy začne léčbu s psychiatričkou doktorkou Shane (Kathleen Quinlan).\n\nSantana, která je skrytá lesbička, se rozhodne usilovat u titul školní královny plesu, ve víře, že tak vyhraje lásku své nejlepší přítelkyně Brittany Pierce (Heather Morris), která chodí s Artiem (Kevin McHale). Zjistí, že populární sportovec Dave Karofsky (Max Adler) je také skrytý homosexuál, poté, co si ho všimne při okukování Sama (Chord Overstreet). Přinutí Karofskeho ke spolupráci, jinak vyzradí jeho tajemství. Vyhrožuje mu, dokud neslíbí, že přestane se šikanováním, které odvedlo Kurta ze školy a ze sboru. Vytvoří spolu \"anti-šikanovací\" klub, aby bylo ve škole bezpečněji a mohli dostat Kurta zpět do školy, což by zvýšilo šance sboru na národním kole a hlavně zvedlo Santaninu popularitu před školním plesem. Santana a Dave spolu také začnou naoko chodit, aby posílili svou \"heterosexuální image\".\n\nKarofsky se Kurtovi omluví ve skupině, kde je kromě nich ještě Will, ředitel Figgins (Iqbal Theba) a jejich otcové. Ačkoliv Kurt chce přestoupit zpět na McKinley z Daltonovy akademie, tak váhá, dokud mu Karofsky v soukromí nepřizná, že Santaninou strategií na výhru titulu královna plesu je zřídit klub proti šikanování. Kurt souhlasí, že se na školu vrátí, ale pod podmínkou, že Karofsky s ním na škole založí klub PFLAG (zkratka Rodiče, Rodiny a přátelé lesbiček a gayů). Když se Kurt vrací zpátky na McKinley, sbor Daltonovy akademie Stehlíci, kam se připojil, když přestoupil, mu v čele s jeho přítelem Blainem Andersonem (Darren Criss) zpívají na rozloučenou skladbu \"Somewhere Only We Know\" od Keana. Kurt se znovu přihlašuje do New Directions se sólovým vystoupením \"As If We Never Said Goodbye\" z muzikálu \"Sunset Boulevard\".\n\nVzhledem k tomu, že se boj o titul královny plesu je stále více intenzivní, tak Lauren Zizes (Ashley Fink) začíná kampaň proti Quinn. Objeví, že Quinnino první jméno je Lucy, byla vyvržencem z kolektivu s nadváhou a před sebe nalezením a přestupem na McKinleyovu střední také prodělala plastickou operaci nosu. Lauren se snaží sabotovat Quinninu kampaň tím, že odhalí její bývalý vzhled ostatním studentům, ale to se ji vymstí, protože právě naopak začne Quinnina popularita ještě více stoupat a zvláště u takových dívek jako Lauren. Lauren se Quinn omlouvá, ta ji ale řekne, že ji obdivuje za její odvahu a hrdost. Brittany ukazuje své tričko pro vystoupení Santaně a dává Santaně tričko s nápisem \"Lebanese\" (\"Libanonka\"), protože si myslela, že se to čte \"Lesbian\" (\"Lesbička\"). Santana si tričko na sebe vzít nechce a ty dvě se pohádají. Brittany nakonec hádku uzavře ze slovy, že kdyby Santana milovala sama sebe tak moc jako Brittany miluje ji, tak by si na sebe to tričko vzala a zatancovala by si s ní. Epizoda končí, když celý sbor kromě Santany, se smiřují se svou identitou a vystupují s písní \"Born This Way\". Během písně přijde Emma, která má na sobě tričko s nápisem značící její vlastní problém- \" OCD\"- a spolu s Willem se přidává k vystoupení sboru. Karofsky a Santana je sledují z publika a Santana má na sobě své \"Lebanese\" tričko.\n\n"}
{"id": "839268", "url": "https://cs.wikipedia.org/wiki?curid=839268", "title": "Přenos (telekomunikace)", "text": "Přenos (telekomunikace)\n\nPřenos v telekomunikacích je proces vysílání a šíření analogové nebo digitální informace pomocí fyzického dvoubodového nebo vícebodového přenosového média, kterým může být metalický kabel, optický kabel nebo bezdrátový přenos. Přenos zahrnuje \"vysílání\" (zkratka \"Tx\") a \"příjem\" (zkratka \"Rx\"). Přenosové technologie a metody se vztahují k fyzickým vlastnostem protokolů jako je modulace, demodulace, linkový kód, ekvalizace, detekce a oprava chyb, bitová synchronizace a multiplexování. Přenos však zahrnuje i úlohy realizované vyššími vrstvami, např. digitalizace analogového signálu a komprese.\n\nPřenos digitálních zpráv nebo digitalizovaného analogového signálu se nazývá přenos dat nebo digitální komunikace.\n\nDalším významem slova \"přenos\" je konečný časový interval použitý k odeslání signálu omezené délky, na příklad blok dat, datový paket, telefonní hovor nebo zpráva v elektronické poště.\n\n"}
{"id": "839281", "url": "https://cs.wikipedia.org/wiki?curid=839281", "title": "Jiří Máška", "text": "Jiří Máška\n\nJiří Máška (* 2. listopadu 1955, Ražice) je český malíř, který žije na honduraském ostrově Roatan. V roce 1983 emigroval do USA, když uměleckou avantgardní skupinu výtvarníků, k níž patřil, zdecimovalo kulturní oddělení ÚV KSČ.\n\nVyrostl v Ražicích, učil se malovat u ak. malíře Jiřího Režka ve Strakonicích, vystudoval střední grafickou školu v Praze, kde se v malbě zdokonaloval u profesora Janocha. Působil v propagaci Parku kultury a oddechu v Českých Budějovicích, maloval, ale výstavy jeho obrazů byly shledávány jako nepřijatelné, nevyjadřovaly dostatečně úsilí pracujícího lidu při budování socialismu. Po odchodu do Rakouska a USA studoval na Everett Community College ve Washingtonu u prof. Hansona.\n\nV roce 1991 se vrátil do jižních Čech, ale vývoj v Československu a v České republice mu přivodil značné zklamání, takže v roce 1994 opět odešel za oceán. Do Česka se vrací většinou jen o Vánocích. Je potřetí ženatý a má tři syny. Od roku 1999 žije na ostrově Roatan, který je ve správě Honduraské republiky. Na ostrově postavil vlastní pivovar, věnuje se obchodu a také stavbě replik starých plachetnic. Postavil např. Černou perlu, s níž loupil slavný pirát Henry Morgan, nebo Santa Mariu, hlavní loď flotily objevitele Kryštofa Kolumba. Úspěch v umělecké tvorbě a obchodu mu umožňuje naprostou svobodu počínání.\n\nJiří Máška před svou emigrací nemohl svobodně vystavovat, protože jeho tvorba odporovala konvencím, které určovalo kulturní oddělení ÚV KSČ a jeho jihočeská „agentura“.\n\nJeho malířská tvorba byla kontroverzní. Obrazy s názvy \"Slučovací sjezd ČSSD a KSČM\", \"Marťani hledají Paroubka / Chtějí jej odvést do psychiatrické léčebny\" nebo \"Prezident Klaus bojuje s Evropskou Unií\" mohou být důvodem k tomu, proč je v ČR téměř neznámý a málo zviditelňovaný, zatímco obrazy jako \"Sergei Jesenin - Moskva, Sen mladého řeznického učně, Vzpomínky na Karibik, Brouk Pytlík se učí masturbovat, Obr Koloděj se učí kouřit, Obama Bin Barak dostal Nobelovku, Komunista na kole\" atd. mu zaručují obdiv, respekt a prodeje v prestižních galeriích např. v New Yorku.\n\nVystavoval v Los Angeles, Seattle, Paříži, New Yorku, Vancouveru, Hongkongu atd. Bývá řazen do skupiny abstraktních expresionistů, o jeho tvorbě píší prestižní magazíny.\n"}
{"id": "839285", "url": "https://cs.wikipedia.org/wiki?curid=839285", "title": "Hubbleovo extrémně hluboké pole", "text": "Hubbleovo extrémně hluboké pole\n\nHublleovo extrémně hluboké pole, anglicky Hubble Extreme Deep Field, zkráceně XDF, je umělý obraz malé části nejstaršího vesmíru v souhvězdí Pece, který byl sestaven z více jak 2000 snímků Hubbleova teleskopu pořízených ve dnech od 24. září 2003 až 16. ledna 2004, expozice trvala 2 milióny sekund, tedy přibližně 23 dní. Snímek je výřezem z Hubbleova ultrahlubokého pole\n\nSnímky byly pořízeny dvěma HST kamerami a kombinovanou širokoúhlou kamerou WFC3. Tato speciální kamera je schopna pořizovat snímky nejen v běžně viditelném světelném spektru, ale i v normálně neviditelné oblasti infračervených a ultrafialových vlnových délek, což jí umožňuje pohled i na velmi staré části vesmíru. Vůbec nejstarším a tudíž i nejvzdálenějším pozorovaným vesmírným objektem všech dob se na tomto snímku stala galaxie vzdálená od Země přibližně 13,2 miliardy světelných let.\n\nSnímek, mimo jiné, odhalil tisíce doposud zcela neznámých galaxií z rané fáze vývoje vesmíru (odhadem nejméně 5500 galaxií), zhruba 400 až 800 miliónů let od jeho vzniku v době velkého třesku.\n\n\n"}
{"id": "839286", "url": "https://cs.wikipedia.org/wiki?curid=839286", "title": "We Can't Dance", "text": "We Can't Dance\n\nWe Can't Dance je čtrnácté studiové album britské skupiny Genesis. Jeho nahrávání probíhalo od března do září 1991 ve studiu The Farm v Surrey v Anglii. Album produkovali členové skupiny Genesis spolu s Nickem Davisem. Album vyšlo v listopadu 1991 u vydavatelství Atlantic Records v USA a Virgin Records v Evropě. Vyšlo jako CD, audiokazeta nebo dvojité LP. Jde o poslední studiové album skupiny, na kterém se podílel Phil Collins.\n\nAutory všech skladeb jsou Tony Banks, Phil Collins a Mike Rutherford.\n"}
{"id": "839288", "url": "https://cs.wikipedia.org/wiki?curid=839288", "title": "Invisible Touch", "text": "Invisible Touch\n\nInvisible Touch je třinácté studiové album britské skupiny Genesis. Jeho nahrávání probíhalo od října 1985 do března následujícího roku ve studiu The Farm v Surrey v Anglii. Album produkoval Hugh Padgham se členy skupiny Genesis a vyšlo v červnu 1986 u vydavatelství Charisma/Virgin Records (UK) a Atlantic Records (US).\n\nAutory všech skladeb jsou Tony Banks, Phil Collins a Mike Rutherford.\n"}
{"id": "839289", "url": "https://cs.wikipedia.org/wiki?curid=839289", "title": "Abacab", "text": "Abacab\n\nAbacab je jedenácté studiové album britské skupiny Genesis. Jeho nahrávání probíhalo od května do června 1981 ve studiu The Farm v Surrey v Anglii. Album produkovali členové skupiny Genesis a vyšlo v září 1981 u vydavatelství Charisma Records (UK), Atlantic (USA) a Vertigo (Jižní Amerika). V britském žebříčku UK Albums Chart se album umístilo na prvním místě a vydrželo zde 27 týdnů.\n\n"}
{"id": "839296", "url": "https://cs.wikipedia.org/wiki?curid=839296", "title": "Kuvajt na Letních olympijských hrách 2000", "text": "Kuvajt na Letních olympijských hrách 2000\n\nKuvajt na Letních olympijských hrách v roce 2000 reprezentovala výprava 29 soutěžících sportovců .\n\n"}
{"id": "839298", "url": "https://cs.wikipedia.org/wiki?curid=839298", "title": "Kyrgyzstán na Letních olympijských hrách 2008", "text": "Kyrgyzstán na Letních olympijských hrách 2008\n\nKyrgyzstán na Letních olympijských hrách v roce 2008 reprezentovala výprava 8 sportovců (8 mužů a 0 žen).\n\n"}
{"id": "839300", "url": "https://cs.wikipedia.org/wiki?curid=839300", "title": "Kyrgyzstán na Letních olympijských hrách 2000", "text": "Kyrgyzstán na Letních olympijských hrách 2000\n\nKyrgyzstán na Letních olympijských hrách v roce 2000 reprezentovala výprava 8 sportovců (8 mužů a žen 0).\n\n"}
{"id": "839306", "url": "https://cs.wikipedia.org/wiki?curid=839306", "title": "Ray Wilson", "text": "Ray Wilson\n\nRay Wilson může být:\n\n"}
{"id": "839307", "url": "https://cs.wikipedia.org/wiki?curid=839307", "title": "Dub křovitý", "text": "Dub křovitý\n\nDub křovitý (\"Quercus prinoides\") je keřovitý druh dubu vyskytující se ve východních oblastech USA. Má jedlé žaludy.\n\nDub křovitý je opadavý keř dorůstající výšky 1 až 3 metry. Nezřídka se rozrůstá pomocí kořenových výběžků. Borka je šedá, tenká, plátkovitě odlupčivá. Letorosty jsou hnědavé, hranaté, 1,5 až 3 mm tlusté, zprvu roztroušeně jemně chlupaté, později olysávající. Pupeny jsou hnědé nebo červenohnědé, téměř kulovité až široce vejcovité, velmi řídce chlupaté, na vrcholu zaoblené, jen 1 až 3 mm dlouhé. Listy jsou kožovité, obvejčité, kopinaté až obkopinaté, na bázi uťaté až klínovité, na vrcholu špičaté nebo zašpičatělé, na okraji pravidelně zvlněné, zubaté až mělce laločnaté. Zuby bývají špičaté, řidčeji jsou zaoblené. Žilnatina je tvořena 5 až 9 páry postranních žilek. Listy jsou na líci leskle tmavě zelené a lysé, na rubu světle zelené nebo nasivělé, s roztroušenými až nahloučenými drobnými hvězdovitými chlupy. Řapíky bývají 8 až 15 mm dlouhé. Na podzim se listy barví do žlutých odstínů. Žaludy jsou jednotlivé, přisedlé nebo krátce stopkaté, světle hnědé, podlouhlé až vejcovité, 15 až 20 mm dlouhé a 10 až 13 mm široké, do 1/4 až 1/3 kryté hluboce až mělce kalíškovitou, stejnoměrně šedě chlupatou číškou.\n\nDub křovitý je rozšířen ve východních oblastech USA. Roste v borovicových lesích, křovinách, na okrajích lesů, prériích a exponovaných svazích v nadmořských výškách do 500 metrů. Vyhledává kyselé písčité půdy na suchých stanovištích. Nesnáší vápenaté půdy.\n\nDub křovitý může být snadno zaměněn s keřovitými formami dubu Muehlenbergova (\"Quercus muehlenbergii\"). Tyto druhy mají překrývající se areály, velmi zřídka však rostou pospolu, neboť dub křovitý preferuje kyselé písčité půdy, zatímco dub Muehlenbergův roste na vápenatých půdách. Mimo to je dub křovitý plodný v nízkém věku (již ve 3 až 5 letech jako sotva půl metru vysoký keř) a často se klonálně rozrůstá, zatímco dub Muehlenbergův začíná plodit až při výšce kolem 3 metrů a netvoří klony.\n\nŽaludy dubu křovitého jsou jedlé. Do Evropy byl zaveden v roce 1823. O jeho pěstování v Česku není v dostupných zdrojích žádný konkrétní údaj.\n"}
{"id": "839308", "url": "https://cs.wikipedia.org/wiki?curid=839308", "title": "Ray Wilson (hudebník)", "text": "Ray Wilson (hudebník)\n\nRay Wilson (* 8. září 1968 Dumfries, Skotsko) je skotský zpěvák a kytarista.\n\nSvou kariéru zahájil v roce 1990 ve skupině Guaranteed Pure. Se skupinou vydal jedno album pojmenované \"Swing Your Bag\". V letech 1996−1998 zastával místo zpěváka ve skupině Genesis, kde nahradil dlouholetého člena Phila Collinse. Se skupinou vydal album \"Calling All Stations\". V roce 1999 vytvořil vlastní projekt s názvem „Cut_“, se kterým vydal jedno album \"Millionairhead\". Rovněž spolupracoval se skupinou Stiltskin.\n\n"}
{"id": "839329", "url": "https://cs.wikipedia.org/wiki?curid=839329", "title": "Briand", "text": "Briand\n\nSlovo Briand má několik významů.\n"}
{"id": "839337", "url": "https://cs.wikipedia.org/wiki?curid=839337", "title": "Manuel Monteiro de Castro", "text": "Manuel Monteiro de Castro\n\nManuel kardinál Monteiro de Castro (29. března 1938 Santa Eufémia de Prazins, Guimarães, Portugalsko) je portugalský římskokatolický kněz, vatikánský diplomat a úředník římské kurie, kardinál.\n\nKněžské svěcení přijal 9. července 1961 v arcidiecézi Braga v Portugalsku. V roce 1985 se stal pronunciem v zemích souostroví Malých Antil a byl jmenován tituálním arcibiskupem. Biskupské svěcení mu 13. března 1985 udělil kardinál Agostino Casaroli.\nV roce 1990 byl jmenován apoštolským nunciem v Salvadoru, od roku 1998 se stal nunciem v Jihoafrické republice, Namibii a Lesothu. Roku 2000 ho papež Jan Pavel II. jmenoval apoštolským nunciem ve Španělsku. V souvislostí s přípravou apoštolské návštěvy Jana Pavla II. v květnu 2003 obdržel jedno z nejprestižnějších vyznamenání této země, Velký kříž Izabely Katolické. V letech 2007 až 2009 současně s funkcí nuncia byl stálým pozorovatelem Apoštolského stolce u Světové organizace turistiky.\n\nDne 3. července 2009 ho papež Benedikt XVI. jmenoval sekretářem Kongregace pro biskupy. 5. ledna 2012 byl jmenován vatikánským vrchním penitenciářem. O den později bylo oznámeno jeho kardinálské jmenování, které bylo oficiálně završeno při konsistoři 18. února 2012.\nNa funkci vrchního penitenciáře Svatého stolce rezignoval vzhledem k dovršení kanonického věku 21. září 2013. Jeho nástupcem se stal kardinál Mauro Piacenza.\n\n\n"}
{"id": "839341", "url": "https://cs.wikipedia.org/wiki?curid=839341", "title": "Dalešice (zámek)", "text": "Dalešice (zámek)\n\nZámek Dalešice se nachází v areálu bývalého kláštera v městyse Dalešice. Je chráněn jako kulturní památka České republiky. U zámku stojí kostel sv. Petra a Pavla.\n\nNa místě zámku původně stál klášter, poprvé zmiňovaný v roce 1303. Někdy okolo roku 1540 došlo k zániku kláštera a majetek získali Kraličtí z Kralic. Ti zároveň provedli přestavbu objektu na panské sídlo. V pobělohorské době patřilo dalešické panství hrabatům z Náchoda, nakrátko jej drželi svobodní páni z Hodic a od sedmdesátých let 17. století Odkolkové z Újezdce. Roku 1712 koupil statek Valeč a roku 1713 Dalešice Jan Antonín Pachta z Rájova, který velmi záhy Valeč odprodal.\n\nDalešice koupil v roce 1724 od jeho syna Antonina Karla Pachty hrabě Jindřich Josef Daun. Za něho došlo k přestavbě jedné z budov bývalého kláštera na barokní zámek. Autorem přestavby byl Josef Fischer z Erlachu a v roce 1736 k definitivnímu připojení statku Slavětice k Dalešicím. Maxmilián Daun oba velkostatky v roce 1762 postoupil Heřmanu Vavřinci z Kannengiesseru. Sňatkem dcery nového majitele Kateřiny přešlo dalešické panství na barona Jáchyma Alberta Hessa. V rukou Hessů se panství, zvětšené v roce 1778 připojením statku Valče, udrželo déle než sedm desítek let. V roce 1850 Heřman Hess prodal panství Šimonu Jiřímu II. baronu Sinovi. Hned příštího roku došlo ke sloučením s Hrotovicemi, které již v roce 1826 odkoupil od hraběte Huberta Harnoncourta. Za Sinů došlo k úpravám pro kanceláře a ubytování úředníků.\n\nOd dcery a dědičky Jiřího Šimona III. (Georg Simon von Sina) Ifigenie de Castries koupil celé sloučené hrotovické panství roku 1882 rakouský velkoobchodník A. Dreher. Alodiální panství Hrotovice mělo rozlohu 7862 ha 82 arů, z toho na lesy připadalo 4730 ha, na pole přes 2000 ha, na rybníky 52 ha, zbytek tvořily louky, zahrady, stavební parcely a jiná půda. Panství disponovalo 3 zámky (Hrotovice, Dalešice a Myslibořice), dále 12 dvory, u každého dvora 12 lihovary, parní pilou nedaleko Hrotovic, kamennými lomy, 6 myslivnami, 13 hájenkami, 4 domy (dva v Hrotovicích a dva v Myslibořicích).\n\nHned v počátku pozemkové reformy odkoupila alodiální panství Hrotovice s Krhovem, Myslibořicemi a Dalešicemi a se statky Slavěticemi a Valčí v roce 1921 za 18 milionů Kč pro účely parcelace Moravská agrární a průmyslová banka. V roce 1923 zahájil Státní pozemkový úřad parcelaci, vypracovanou přídělovým komisařem v Myslibořicích. Zbytkový statek Dalešice se zámkem o rozloze 137 ha odkoupil při pozemkové reformě statkář Vladislav Tkaný, kterému bylo v lednu 1948 během revize pozemkové reformy konfiskováno 77 ha. Ve 2. polovině 20. století jej dále využíval národní podnik Průmstav Brno. Od 2. poloviny 70. let zde mělo své sídlo vedení výstavby jaderné elektrárny Dukovany.\n\nV roce 1973 celý areál koupil národní podnik Průmstav Brno. V souvislosti s výstavbou jaderné elektrárny v Dukovanech začali s postupnou přeměnou na kanceláře, sklady a rekreační zázemí s lázněmi. Rekonstrukční práce probíhaly až do roku 1989, kdy byly přerušeny v podstatě ze dne na den z důvodu politicko-společenských změn. Tyto rozdělané práce jsou dodnes viditelné v krovu severního křídla.\n\nBěhem 90. let stihl zámek obdobný osud jako řadu v restitucích navrácených objektů. Objekty a pozemky byly vráceny potomkům rodiny Tkaných, původně hospodařící na zámku, ti je však na základě nevýhodné smlouvy převedli na firmu Integral s.r.o., následovala zástava majetku u banky, zpronevěra těchto prostředků jednateli firmy, na movitý majetek byla uvalena konkurzní správa. V té době ze zámku zmizelo veškeré zařízení a objekty byly v podstatě vybydleny. Došlo k požáru skladu LTO a kotelny umístěné na 1.np v hlavní zámecké budově.\n\nV roce 2007 získal objekt zámku s předzámčím, přilehlým parkem a dalšími pozemky ve veřejné dražbě z důvodu konkurzu uvaleného na společnost Integral spol. s.r.o. současný majitel – společnost Wessels s.r.o. Vzápětí po převodu do vlastnictví zajistil nový vlastník základní udržovací práce, jako byla oprava střechy a okapů.\n\nJedná se o čtyřkřídlou stavbu s rizalitem uprostřed a čestným dvorem. Portál zámku má bohatou barokní výzdobu, která přechází i do přízemních křídel. Bohatou štukovou výzdobu mají také stěny a stropy interiérů. Kolem zámku se rozkládá park.\n\nZámek se nachází při silnici II/399 (od křižovatky se silnicí II/351 směrem na Stropešín), po které vede cyklostezka 5107 (od Stropešína na hráz VN Dalešice) a Pivovarská cyklostezka od dalešického pivovaru následující cyklotrasu 5107 směrem na hráz VN Dalešice.\n\n\n"}
{"id": "839342", "url": "https://cs.wikipedia.org/wiki?curid=839342", "title": "Mistrovství světa v házené žen 1986", "text": "Mistrovství světa v házené žen 1986\n\n9. mistrovství světa v házené proběhlo ve dnech 4. – 14. prosince 1986 v Nizozemsku. Mistrovství se zúčastnilo 16 družstev, rozdělených do čtyř čtyřčlenných skupin, z nichž první tři týmy postoupily do semifinálových skupin. Vítězové skupin hráli finále o titul, druzí o třetí místo, ostatní o další umístění.\nTýmy, které v základní skupině skončily na čtvrtém místě, hrály ve skupině 13.–16. místo. Mistrem světa se stal tým Sovětského svazu.\n\n\n SSSR – ČSSR 30:22 (15:12)\n\n Norsko – NDR 23:19 (14:8)\n\n Rumunsko – Jugoslávie 28:26 (22:22, 10:13)\n\n SRN – Maďarsko 18:17 (9:8)\n\n Čína – Nizozemsko 22:17 (11:10)\n\n Korejská republika – Rakousko 31:30pp (25:23, 23:23 - 13:12)\n\n1. SSSR\nTrenér: Igor Turčin.\n\n"}
{"id": "839343", "url": "https://cs.wikipedia.org/wiki?curid=839343", "title": "Chrome Dreams II", "text": "Chrome Dreams II\n\nChrome Dreams II dvacátédeváté studiové album kanadského hudebníka Neila Younga. Album vyšlo v říjnu 2007 a jeho producenty byli Neil Young a Niko Bolas uvedeni jako The Volume Dealers. Jde o sequel nevydaného alba \"Chrome Dreams\" z roku 1977.\n\n"}
{"id": "839344", "url": "https://cs.wikipedia.org/wiki?curid=839344", "title": "Libanon na Letních olympijských hrách 1980", "text": "Libanon na Letních olympijských hrách 1980\n\nLibanon na Letních olympijských hrách 1980 reprezentovalo 15 sportovců.\n\n"}
{"id": "839346", "url": "https://cs.wikipedia.org/wiki?curid=839346", "title": "Bitva u Ajn Džálút", "text": "Bitva u Ajn Džálút\n\nBitva u Ajn Džálútu se odehrála 3. září 1260. Také ji můžeme znát pod názvem bitva u Goliášových pramenů. V této bitvě se utkali Mongolové a Mamlúci. Generál Mongolů Ketbuga měl pod svým vedením až 12 000 jezdců (Mongoly i křesťany), zatímco Kutuz a Bajbars veleli až 20 000 mamlúkům a muslimům z Egypta a Sýrie.\n"}
{"id": "839348", "url": "https://cs.wikipedia.org/wiki?curid=839348", "title": "Libanon na Letních olympijských hrách 1952", "text": "Libanon na Letních olympijských hrách 1952\n\nLibanon na Letních olympijských hrách 1952 reprezentovalo 9 sportovců, z toho 9 muži.\n\n"}
{"id": "839349", "url": "https://cs.wikipedia.org/wiki?curid=839349", "title": "Zdeněk Okál", "text": "Zdeněk Okál\n\nZdeněk Okál (* 8. července 1990 v Zlín) je český hokejový útočník.\n\nS hokejem začínal ve Zlíně, kde hrával v mládežnických kategoriích do roku 2008. V létě 2008 byl draftován klubem z WHL Medicine Hat Tigers. Po draftu se připojil k týmu, kde se potkal s krajanem Tomášem Kundrátkem, se kterým bydlel. Po dvou sezónách strávených v juniorském týmu se vrátil zpět do Zlína. Vedení klubu ho poslalo na zkoušku do prvoligového týmu SK Horácká Slavia Třebíč, díky svým výkonům byl zařazen do kádru a byl dopsán na soupisku . V Třebíčském klubu vydržel celou sezónu, Zlínu pak vypomohl jedním zápasem v playoff. Po skončení ročníku se vrátil zpět do Zlína. Ročník 2011/12 strávil v juniorském týmu PSG Zlín. Od následující sezóny se připojil k A-týmu Zlínu. 21. září 2012 vstřelil první gól v české nejvyšší soutěži, v zápase proti Energii Karlových Varů zdolal brankáře Tomáše Závorku ve druhé třetině v čase 49:35. Se Zlínem v nadcházející sezoně získal stříbro a byl vyhlášen nováčkem roku v Extralize. V ročníku 2013/14 se radoval se Zlínem s titulem mistra české extraligy, v playoff zaznamenal jednu branku. Začátek sezony 2015/16 nezačal dobře, po 14 zápasech zaznamenal dva kanadské body a byl přeřazen do prvoligového týmu HC AZ Havířov 2010 na střídavé hostování na neurčito. Na jeho místo byl zařazen Jan Maruna z Havířova .\n\nJeho otec Zdeněk Okál je bývalý profesionální hokejista, který hrál za Zlín. Někdejším profesionálním hokejistou je i jeho strýc Miroslav Okál, který odehrál za klub řadu sezón a stal se ikonou klubu až do konce své kariéry.\n\n\n\n"}
{"id": "839352", "url": "https://cs.wikipedia.org/wiki?curid=839352", "title": "Libanon na Letních olympijských hrách 1972", "text": "Libanon na Letních olympijských hrách 1972\n\nLibanon na Letních olympijských hrách 1972 reprezentovalo 19 sportovců (17 mužů a 2 ženy) .\n\n"}
{"id": "839353", "url": "https://cs.wikipedia.org/wiki?curid=839353", "title": "AeroPress", "text": "AeroPress\n\nAeroPress je přístroj pro přípravu kávy či obecně filtrování tekutin. Byl vyvinut v roce 2005 prezidentem společnosti Aerobie Alanem Adlerem. Káva zamíchaná v horké vodě je po 10 až 60 sekundách extrakce (záleží na síle kávy, jaké chceme dosáhnout) protlačena skrz papírové nebo kovové sítko. Pro přípravu v AeroPressu se používá střední hrubost mletí kávy.\nPřístroj sestává z dvou plastových válců. Jeden je zakončen gumovým pístem, který přesně zapadá do většího válce a může v něm vytvořit tlak podobně jako v injekční stříkačce.\n\nV závislosti na poloze AeroPressu při přípravě rozlišujeme tradiční a obrácenou (převrácenou) metodu přípravy kávy. Obě začínají vymytím papírového filtru horkou vodou, aby se odplavila papírová chuť. Teplota vody pro přípravu kávy je velice variabilní a pohybuje mezi 75 a 95 °C.\n\nAeroPress umístíme filtrem dolů na hrnek. Na filtr nasypeme kávu, zalijeme horkou vodou a zamícháme. Gravitační silou se káva začne okamžitě filtrovat a překapávat do hrnku. Zasunutím pístu a tlakem docílíme dodatečné filtrace pod větším tlakem.\nPři obrácené metodě zasuneme píst do většího válce a na něj nasypeme kávu. Tu zalijeme horkou vodou, zamícháme a necháme extrahovat podle preferované síly kávy. Poté přístroj zašroubujeme filtrem, otočíme a ihned tlačíme pístem proti filtru. \nTato metoda má výhodu v tom, že kávové esence vyplouvají na hladinu a při této metodě je jejich značná část protlačena jako první skrz filtr. Při tradiční metodě jsou protlačeny až nakonec skrze filtr i nahromaděnou kávovou sedlinu.\n\nNejdříve je třeba namlít 15 g kávy, při čemž hrubost mletí by měla být mezi espresso a dipper. Vložte papírový filtr, postavte AeroPress na šálek a vsypte do něj kávu. Nalijte vodu o teplotě 80 °C do AeroPressu cca po stupeň 2, pro 1 šálek. Kávu je třeba míchat po dobu 10 sekund a pak 40–50 sekund jemně a pomalu kávu stiskněte.\n\nRozdíl v přípravě podle vynálezce Alana je, že kávu zalévá 80°C vodou a to způsobí, že káva bude sladší.\n\nDíky krátké době extrakce obsahuje výsledná káva méně kyselin.\n\n"}
{"id": "839354", "url": "https://cs.wikipedia.org/wiki?curid=839354", "title": "Byzantologie", "text": "Byzantologie\n\nByzantologie (méně často byzantistika) je interdisciplinární vědní obor, zabývající se historií, kulturou, náboženstvím, uměním, vědou, ekonomikou a politikou Byzantské říše. Zakladatelem byzantských studií byl německý renesanční humanista a filolog Hieronymus Wolf.\n\n\n\n\n"}
{"id": "839355", "url": "https://cs.wikipedia.org/wiki?curid=839355", "title": "Lichtenštejnsko na Zimních olympijských hrách 1976", "text": "Lichtenštejnsko na Zimních olympijských hrách 1976\n\nLichtenštejnsko na Zimních olympijských hrách 1976 reprezentovalo 9 sportovců, z toho 6 mužů a 3 ženy.\n\n"}
{"id": "839358", "url": "https://cs.wikipedia.org/wiki?curid=839358", "title": "Lichtenštejnsko na Zimních olympijských hrách 1984", "text": "Lichtenštejnsko na Zimních olympijských hrách 1984\n\nLichtenštejnsko na Zimních olympijských hrách 1984 reprezentovalo 10 sportovců, z toho 7 mužů a 3 ženy.\n\n"}
{"id": "839359", "url": "https://cs.wikipedia.org/wiki?curid=839359", "title": "The Who by Numbers", "text": "The Who by Numbers\n\nThe Who by Numbers je sedmé studiové album britské rockové skupiny The Who. Ve Spojeném království album vyšlo 3. října 1975 u vydavatelství Polydor Records a v USA pak 25. října 1975 u MCA Records.\n\n"}
{"id": "839361", "url": "https://cs.wikipedia.org/wiki?curid=839361", "title": "Lichtenštejnsko na Zimních olympijských hrách 1988", "text": "Lichtenštejnsko na Zimních olympijských hrách 1988\n\nLichtenštejnsko na Zimních olympijských hrách 1988 reprezentovalo 13 sportovců, z toho 11 mužů a 2 ženy.\n\n"}
{"id": "839362", "url": "https://cs.wikipedia.org/wiki?curid=839362", "title": "Golčův Jeníkov (nový zámek)", "text": "Golčův Jeníkov (nový zámek)\n\nNový zámek stojí ve městě Golčův Jeníkov, nedaleko starého zámku a tvrze. Jedná se o nejmladší část tzv. zámeckého komplexu v Golčově Jeníkově. Je chráněn jako kulturní památka České republiky.\n\nZámek byl vystavěn v duchu pozdního baroka v letech 1768-1769 hrabětem Filipem Krakovským z Kolovrat. V letech 1774-1775 prošla úpravou pro potřeby tabákové továrny, za jejíhož zakladatele bývá považován Filip Krakovský nebo jeho syn Leopold Krakovský z Kolovrat, který panství převzal po Filipově smrti v roce 1773. Po smrti Leopolda dochází mezi dalšími členy rodu Krakovských z Kolovrat ke sporům o dědictví a panství v této době řídila administrace. Poté, co továrna přesídlila do Sedlce, sloužil jako vojenský lazaret. \n\nV roce 1817 komplex odkoupila hraběnka Louisa Herbersteinová z Kolovrat, Leopoldova dcera. V letech 1827-1828 jej hrabě Otta z Herbersteinu nechal přestavět v duchu empíru. Otto jej sice vlastnil, ale protože byl nezletilý, tak jej spravoval jeho poručník Hugo von Eger. V této době byl založen také zámecký park. Následně sloužil pro správu panství. Roku 1830 se novou majitelkou stala hraběnka Terezie z Trautmannsdorfu. V 1. polovině 20. století jej vlastnili Milnerové. \n\nPo převzetí moci komunisty přešel zámek v roce 1951 do vlastnictví místního národního výboru.\n\n\n"}
{"id": "839363", "url": "https://cs.wikipedia.org/wiki?curid=839363", "title": "Going for the One", "text": "Going for the One\n\nGoing for the One je osmé studiové album britské progresivní rockové skupiny Yes. Jeho nahrávání probíhalo od konce roku 1976 do jara následujícího roku v Mountain Studios ve švýcarském Montreux. Album pak vyšlo v červenci 1977 u vydavatelství Atlantic Records. Autorem obalu alba je Hipgnosis.\n\n"}
{"id": "839366", "url": "https://cs.wikipedia.org/wiki?curid=839366", "title": "Selling England by the Pound", "text": "Selling England by the Pound\n\nSelling England by the Pound je páté studiové album britské progresivní rockové skupiny Genesis. Jeho nahrávání probíhalo v srpnu 1973 v londýnském studiu Island Studios a vyšlo v říjnu téhož roku u vydavatelství Charisma (UK, kód CAS 1074) a Atlantic (US). V britském žebříčku UK Singles Charts se album umístilo nejlépe na třetím místě, v žebříčku se však udrželo 21 týdnů.\n\nAutory všech skladeb jsou Tony Banks, Phil Collins, Peter Gabriel, Steve Hackett a Mike Rutherford.\n"}
{"id": "839372", "url": "https://cs.wikipedia.org/wiki?curid=839372", "title": "SSK Vítkovice", "text": "SSK Vítkovice\n\nNázev SSK Vítkovice může mít několik významů:\n\n"}
{"id": "839377", "url": "https://cs.wikipedia.org/wiki?curid=839377", "title": "Calling All Stations", "text": "Calling All Stations\n\nCalling All Stations je patnácté a poslední studiové album britské skupiny Genesis. Jeho nahrávání probíhalo od ledna do června 1997 ve studiu The Farm v Surrey v Anglii. Album vyšlo v září 1997 u vydavatelství Virgin (UK) a Atlantic (US). V žebříčku UK Albums Chart se umístilo nejlépe na druhém místě a vydrželo zde sedm týdnů. V žebříčku Billboard 200 se pak dostalo nejlépe na 54. místo. Jde o první a jediné studiové album vydané po odchodu Phila Collinse a jediné, na kterém zpívá Ray Wilson.\n\n"}
{"id": "839384", "url": "https://cs.wikipedia.org/wiki?curid=839384", "title": "Cidlina (nástroj)", "text": "Cidlina (nástroj)\n\nCidlina (původně z němčiny \"Ziehklinge\"), také známá jako truhlářská škrabka, je dřevoobráběcí tvarovací a dokončovací nástroj. Používá se pro ruční odstranění malého množství materiálu a je užitečná v místech nepravidelného rozložení letokruhů dřeva, kde by ruční hoblíky mohly způsobit vytrhnutí vláken. Cidliny jsou nejvhodnější pro práci s tvrdým dřevem, a můžou být použity místo brusného papíru. Škrábání cidlinou vytváří čistší povrch, než broušení, neucpává póry dřeva prachem a nezanechává „chlupy“ z roztrhaných vláken, i přestože jsou použita ta nejjemnější brusiva.\n\nCidliny jsou k dispozici v celé řadě tvarů a velikostí, z nichž nejčastější je obdélníkového tvaru, velikosti pohlednice. Další běžný tvar je tzv. \"Gooseneck\" (anglicky) nebo \"Schwanenhals\" (německy), doslova husí krk, který má tvar připomínající křivítko a je vhodný pro škrábání zakřivených povrchů. Pro škrábání konvexních tvarů, jako jsou hmatníky houslí, se používají malé, pružné, obdélníkovité cidliny.\nCidliny jsou obvykle vyrobeny z oceli s vysokým obsahem uhlíku. Existuje mnoho výrobců, kteří dodávají cidliny v široké paletě stylů. Avšak mnoho řemeslníků dává přednost své vlastní cidlině vyrobené z použitých listů ručních pil.\nCidliny jsou někdy používány v práci s keramikou, kde mohou být náhradou za tradiční dřevěnou stěrku. Cidlina je také užitečná pro ořezávání vlhkého nebo suchého jílu.\n\nHlavní část cidliny, která řeže, je otřep na hraně. Otřep na cidlině je ostrá hrana, v profilu připomínající tvar háku, která je zkroucena na okraji cidliny pomocí hladké a tvrdé ocílky tyčovitého tvaru. Pilník nebo brusný kámen se používá ke srovnání okraje cidliny před samotným ohnutím otřepu. Truhláři obvykle zbrousí hranu a plochu hrany pod pravým úhlem, což umožňuje vytvoření ostří na obou stranách. Houslaři často používají zkosené hrany, které pak vytvoří agresivnější ostří, ale pouze na jedné straně.\nExistuje celá řada způsobů ostření cidliny, která se různí podle vlastní potřeby řemeslníka. Nicméně základní koncept je, že je cidlina zbroušena, tak aby hrana byla přesně hranatá, poté se ocílkou přejíždí po hraně cidliny pod mírným úhlem, dokud se nevytvoří otřep. Jiný způsob spočívá v držení ocílky na ploše cidliny, kdy se při prvním přejetí otřep nasměřuje od okraje (rovnoběžně s plochou), a ten se pak vrátí zpět tahem ocílky podél, kolmo k cidlině nebo pod mírným úhlem k ploše cidliny.\nPokud je otřep správně natočený, bude cidlina vytvářet malé hobliny podobně jako u hoblíku. Jestliže cidlina vytváří pouze prach, není dost ostrá nebo není správně používána.\n\nPři používání je karta cidlina uchopena prsty, jednou rukou na každé straně, nakloněná ve směru škrabání. Stupeň náklonu je závislý na efektivním úhlu břitu, což je otřep. V praxi je nutné najít správný úhel. Kromě sklonu, řemeslník obvykle cidlinu mírně prohne, kdy ji drží na okrajích prsty a palci stlačuje ve středu. Mírným prohnutím se docílí nadzvednutí rohů cidliny, díky čemuž se zabrání vytvoření rýh na materiálu.\nCidlinou může být škrabáno k sobě nebo od sebe, ačkoli někteří truhláři tvrdí, že taháním škrabky k sobě může způsobit, že se zpomalí, což vede k vytvoření nerovností na povrchu.\nHlavní nevýhoda cidliny je to, že její používání je závislé na dovednosti. Je potřeba zkušeností k vytvoření správného ostří. Také vzhledem k velkému tření při používání, může cidlina popálit prsty.\nTento problém odstraňuje hoblík cidlinový, tzv. \"škrabák\", který se skládá z těla hoblíku, ve kterém je vsazena cidlina.\n\n"}
{"id": "839388", "url": "https://cs.wikipedia.org/wiki?curid=839388", "title": "Emotion &amp; Commotion", "text": "Emotion &amp; Commotion\n\nEmotion & Commotion je desáté sólové studiové album kytaristy Jeffa Becka, vydané v dubnu 2010 u vydavatelství Atco Records. Album produkovali Steve Lipson a Trevor Horn.\n\n"}
{"id": "839396", "url": "https://cs.wikipedia.org/wiki?curid=839396", "title": "Seznam dílů seriálu Prolhané krásky", "text": "Seznam dílů seriálu Prolhané krásky\n\nToto je seznam dílů seriálu \"Prolhané krásky\". Americký dramatický seriál \"Prolhané krásky\" vysílá kabelová televize ABC Family od června 2010. V Česku jej vysílá stanice Prima Love od podzimu 2012.\n\n<onlyinclude></onlyinclude>\nBěhem dvouměsíční pauzy roku 2012 se každý týden na oficiálních stránkách seriálu objevovaly krátkometrážní mini-díly.\n\n"}
{"id": "839398", "url": "https://cs.wikipedia.org/wiki?curid=839398", "title": "Ingelheim", "text": "Ingelheim\n\nIngelheim je historické město v Německu, asi 10 km západně od Mohuče. Leží na levém břehu Rýna a na jeho soutoku s řekou Selz, uprostřed vinařského kraje. V polovině 8. století zde vznikl hrad, později falc německých císařů. Ve městě sídlí významná farmaceutická firma Boehringer Ingelheim.\n\nMísto bylo osídleno už v paleolitu, v římské době tvořilo zázemí města Mohuče a od 5. století bylo osídleno Franky. Po roce 800 rozšířil císař Karel Veliký zdejší hrad a vybudoval zde mohutnou falc, jejíž zbytky se dodnes zachovaly. Jeho nástupci zde konali až do 12. století sněmy a synody, ve 13. století bylo i město opevněno, jeho význam ale upadal. Roku 1354 založil Karel IV. v Dolním Ingelheimu proboštství k poctě Karla Velikého a sv. Václava pro 4 české řeholníky z Karlovského kláštera v Praze, které trvalo až do reformace. Roku 1356 zastavil císař Ingelheim městu Mohuči a později Ruprechtovi Falckému. Roku 1488 se zde narodil historik a geograf Sebastian Münster, autor slavné Kosmografie. Heidelberští kurfiřtové zavedli v Ingelheimu 1556 luterskou a 1565 kalvinistickou reformaci a v následujících letech si reformovaní a katolíci rozdělili místní kostely. Po míru v Campo-Formio 1797 připadl Ingelheim Francii a 1816 Hessensku. Po roce 1860 byl napojen na železnici a zažil období industrializace. Při pogromu roku 1938 byla zničena synagoga a 75 židovských občanů bylo odvlečeno do koncentračních táborů. Za druhé světové války bylo město ušetřeno a roku 1945 téměř bez boje obsazeno americkou armádou. Po válce bylo součástí francouzské okupační zóny, prošlo vlnou industrializace a od roku 1996 je sídlem okresu.\n\n\nMěsto má přímé železniční spojení do Mohuče a Frankfurtu, do Koblence a Saarbrücken. Leží při dálnici A 60 a letiště Frankfurt je vzdáleno asi 30 min. jízdy.\n\n\n"}
{"id": "839400", "url": "https://cs.wikipedia.org/wiki?curid=839400", "title": "Lykke Li", "text": "Lykke Li\n\nLykke Li celým jménem Li Lykke Timotej Svensson Zachrisson (* 18. března 1986 Ystad) je švédská zpěvačka, skladatelka a modelka. Její písně se zaměřují na žánry pop, rock, indie ale také elektronickou hudbu. V jejích písních se také objevují v tomto hudebním žánru neobvyklé hudební nástroje, jako jsou violoncello, syntezátory, tamburína, trubka, saxofon a housle. Její debutové album Youth Novels vyšlo v roce 2008. V roce 2011 to pak bylo album s názvem Wounded Rhymes, které bylo v roce 2014 následované albem I Never Learn. Čtvrté album vyšlo 8. června 2018, nese název \"So Sad So Sexy\".\n\nLi Lykke Timotej Zachrisson se narodila v Ystadu. Její matka Kärsti Stiege je fotografka a její otec Johan Zachrisson (vystupuje pod jménem Zilverzurfarm) je členem švédské skupiny Dag Vag. Když byla Zachrisson batole, přestěhovali se do Stockholmu. V jejích šesti letech se opět přestěhovali, a to do hor v Portugalsku, kde žili pět let. Rodina také strávila nějaký čas v Lisabonu a Maroku, zimy trávila v Nepálu a Indii. Když jí bylo 19 let, na 3 měsíce se přestěhovala do Bushwicku v newyorské části Brooklyn. Vrátila se sem v jednadvaceti letech, aby nahrála desku.\n\n\n"}
{"id": "839401", "url": "https://cs.wikipedia.org/wiki?curid=839401", "title": "Seznam kulturních památek v Mostě", "text": "Seznam kulturních památek v Mostě\n\n\nMístní část Most (nový Most, katastrální území Most II).\n\n"}
{"id": "839405", "url": "https://cs.wikipedia.org/wiki?curid=839405", "title": "Seznam kulturních památek v Litvínově", "text": "Seznam kulturních památek v Litvínově\n\n\n"}
{"id": "839410", "url": "https://cs.wikipedia.org/wiki?curid=839410", "title": "Čerstvá Voda", "text": "Čerstvá Voda\n\nČerstvá Voda (též Čistá Voda) je luční enkláva Labské, přesněji Krausových Bud. Nachází se v jihovýchodním úbočí Šeřína, ve vzdálenosti 6 km na jih od Špindlerova Mlýna. V jejím středu stojí dřevěná zvonice a nedaleko ní kříž. Na jih od Čerstvé Vody se nachází cvičný horolezecký terén zvaný Emina skála.\n\nV roklině v lese nad enklávou byl dne 18. února 1865 lavinou zabit lesní adjunkt Vincenc Berger. V místě neštěstí se dnes nachází tzv. Bergerova mohyla. V roce 2013 se zde událo neštěstí na lanové dráze Bumbálka, při kterém došlo k jednomu úmrtí a několika dalším vážným zraněním.\n\nHorní část Čerstvé Vody není pro silniční vozidla dostupná ze silnice vedoucí údolím Labe, ale pouze z neveřejné komunikace Benecko - Špindlerův Mlýn procházející přes sedlo Rovinku. K chatě Bumbálka byl z toho důvodu zřízena krátká nákladní lanová dráha.\n\nPěší přístup je možný po turistických trasách:\n\n"}
{"id": "839412", "url": "https://cs.wikipedia.org/wiki?curid=839412", "title": "Miroslav Mlynář", "text": "Miroslav Mlynář\n\nMiroslav Mlynář (* 10. října 1938, Lhotka, místní část Klášterce nad Orlicí) je akademický sochař, malíř, medailer a šperkař.\n\nMiroslav Mlynář vystudoval Střední uměleckoprůmyslovou školu sklářskou v Železném Brodě a Vysokou školu uměleckoprůmyslovou v Praze v ateliéru prof. Stanislava Libenského.\nVe své sochařské tvorbě se realizuje ponejprv v plastice a medaili. Po smrti své ženy (1985), šperkařky a akademické sochařky Marie Mlynářové dokončil nejprve její rozpracované návrhy šperků a pokračoval tvorbou vlastních návrhů a realizací. Po roce 2000 se vrátil také k malířské tvorbě.\n\n"}
{"id": "839414", "url": "https://cs.wikipedia.org/wiki?curid=839414", "title": "Marie Mlynářová", "text": "Marie Mlynářová\n\nMarie Mlynářová (25. července 1943, Jaroměř – 11. ledna 1985, Praha) byla akademická sochařka a šperkařka.\n\nVystudovala Sklářskou školu v Železném Brodě pod vedením profesorů S. Libenského a profesora Syrovátky a následně Vysokou školu uměleckoprůmyslovou v Praze u profesora J. Nušla.\n\n\n\n\nUměleckoprůmyslové muzeum v Praze, Moravská galerie v Brně, Muzeum skla a bižuterie v Jablonci nad Nisou.\n\n\n"}
{"id": "839418", "url": "https://cs.wikipedia.org/wiki?curid=839418", "title": "Kunětická hora", "text": "Kunětická hora\n\nKunětická hora je osamocený výrazný vrch (307 m n. m.) ležící pět kilometrů na severoseverovýchod od centra Pardubic, v katastrálním území obce Ráby. Tvoří dominantu Polabí. Hora je z jedné strany poznamenána těžbou kamene, která zde skončila v roce 1920. Z vrcholu hory je výhled do okolí, a za příznivých podmínek je možné vidět i vrcholky Krkonoš. Je to nejvyšší bod Kunětické kotliny.\n\nV okolí osamělé zvonovité hory vulkanického původu, převyšující úrodnou nížinu o cca 80 m, se podle četných archeologických nálezů usazoval člověk od neolitu. Kámen, který se zde nacházel, byl v období laténské kultury používán k výrobě rotačních mlýnků. Na přelomu třináctého a čtrnáctého století byl na vrcholu vybudován hrad, který brzy zanikl. Na jeho místě nechal v roce 1421 Diviš Bořek z Miletínka postavit hrad Kunětická hora.\n\nGeomorfologicky Kunětická hora náleží do subprovincie Česká tabule, oblasti Východočeská tabule, celku Východolabská tabule, podcelku Pardubická kotlina, okrsku Kunětická kotlina a podokrsku Sršská plošina, jejíž je samostatnou geomorfologickou částí.\n"}
{"id": "839419", "url": "https://cs.wikipedia.org/wiki?curid=839419", "title": "Kunětická hora (hrad)", "text": "Kunětická hora (hrad)\n\nKunětická Hora () je zřícenina hradu z patnáctého století stojící na osamoceném výrazném stejnojmenném vrchu v České tabuli nedaleko Pardubic. Tvoří dominantu Polabí. Zřícenina je chráněna jako kulturní památka a v roce 2001 byl zapsán na seznam národních kulturních památek ČR. Je ve vlastnictví státu (správu zajišťuje Národní památkový ústav) a je přístupný veřejnosti.\n\nVrchol kopce a jeho okolí byly osídlené již v pravěku. Stopy pravěkého opevnění se nedochovaly, ale na vrcholu bývalo výšinné sídliště, a předpokládá se že i opevněné hradiště již v závěru neolitu. Podobně se zde nacházelo osídlení lužické a slezskoplatěnické kultury v době bronzové a halštatské. Z pozdní doby laténské je na jižním úpatí vrchu doložena výroba rotačních mlýnků, a uvažuje se o soudobém opevnění vrcholové části kopce, ale podle poznatků o laténských fortifikacích je tato možnost považována za nepravděpodobnou.\n\nK pojmenování vrchu se vztahuje pověst z kroniky Václava Hájka z Libočan o Křesomyslově dvořanu Kunakovi, který prý horu pojmenoval svým jménem okolo roku 838.\n\nPodle výsledků archeologického výzkumu byl hrad založen na přelomu třináctého a čtrnáctého století. Vzhledem k rozsahu byl zakladatelem pravděpodobně král Václav II. Není však jisté, že byla stavba dokončena, a nejspíše zanikla již na počátku čtrnáctého století.\n\nNa počátku husitských válek svolali Aleš Vřešťovský z Rýzmburka, Beneš z Mokrovous a Jiří ze Chvalkovic ke Kunětické hoře tábor lidu. Uskutečnil se 25. června 1420. Kázání vedl kněz Ambrož z Hradce a v noci se shromáždění husité vydali na pochod k Hradci Králové, který vzápětí snadno dobyli. V dubnu 1421 se orebité vedení Divišem Bořkem z Miletínka zmocnili Opatovického kláštera. Diviš Bořek z Miletínka s využitím zřícenin nechal založit nový hrad, ze kterého učinil své sídlo a centrum bývalého klášterního panství. Sám se na hrad uchýlil již v roce 1423 poté, co prohrál střet o Hradec Králové s Janem Žižkou.\n\nDiviš Bořek z Miletínka se přiklonil na stranu umírněných husitů a v roce 1434 stál v čele vítězné panské jednoty v bitvě u Lipan. Za své služby získal Kunětickou horu s rozsáhlým panstvím od císaře Zikmunda do zástavy. Po Divišově smrti v roce 1437 Kunětickou horu krátkou dobu spravoval jeho bratr Jetřich, který hrad předal Divišovu nejstaršímu synovi Soběslavovi. Král Jiří z Poděbrad mu potvrdil vlastnictví hradu až do konce života, ale přestože Soběslav zemřel roku 1468, přenechal hrad králi, který jej v roce 1456 převedl své syny Viktorína, Jindřicha, Hynka a Bočka. Po smrti krále Jiřího v roce 1471 se synové roku 1472 rozdělili o majetek, a Kunětická hora připadla Jindřichovi. Koncem osmdesátých let patnáctého století se o správu hradu starali purkrabí Duchoň z Rybitví a hejtman Kryštof Návoj ze Starohlivic. Zadlužený kníže v té době již zastavil řadu vesnic z kunětického panství, ale splácet dluhy se mu nedařilo. Když se dluhy staly neudržitelnými, přistoupil k prodeji celého panství za tři tisíce kop grošů. Kupcem se roku 1491 stal Vilém z Pernštejna.\n\nVilém z Perštejna zahájil rozsáhlou přestavbu, která z hradu učinila reprezentativní rezidenci s kvalitním dělostřeleckým opevněním. První část přestavby byla podle letopočtu nad branou hradního jádra ukončena v roce 1509, ale na hradě se stavělo ještě za Jana z Perštejna v letech 1521–1548. Úředníkem, který měl na starosti správu hradu s 21 čeledíny, byl od roku 1496 Ctibor z Bukovky. Samotní majitelé sídlili v Pardubicích. Posledním majitelem z rodu Pernštejnů byl Jaroslav z Pernštejna, který na hradě stavěl po požáru, způsobeném zásahem blesku v roce 1556. Zadlužený šlechtic však musel roku 1560 Kunětickou horu i s celým pardubickým panstvím prodat Maxmiliánovi Habsburskému.\n\nS novým majitelem význam hradu naprosto upadl, a po roce 1560 na něm byly prováděny pouze nejnutnější opravy. Podle zpráv z dvacátých let sedmnáctého století byla Čertova věž ve špatném stavu a krovy nad dvorskou světnicí potřebovaly celkovou opravu. Během třicetileté války měl hrad jen velmi slabou posádku, která ho nedokázala efektivně bránit, a proto jej švédský generál Torstenson v roce 1645 snadno dobyl. Zpustošený hrad nebyl obnoven a Bohuslav Balbín jej roku 1681 označil jako pustý. V dalších obdobích docházelo jen k drobným zásahům. Po návštěvě biskupa Jana Františka z Talmberka v roce 1697 byla na náklady české královské komory opravena kaple svaté Kateřiny a někdy v letech 1698–1719 byla postavena kaplička svaté Barbory. Naopak v devatenáctém století část areálu poškodila těžba kamene. Mimo jiné v jejím důsledku zanikla Čertova věž, která stávala na západní straně hradu.\n\nO opravách zříceniny se jednalo již od roku 1820, ale po celé devatenácté století hrad chátral a byl poškozován lámáním kamene. Po velkých destrukcích v letech 1884 a 1885 začala nová jednání Klubu českých turistů se svobodným pánem Richardem Draschem z Wartinberka, která se protáhla až do začátku roku 1920, kdy Kunětickou horu koupil pardubický Muzejní spolek. Hned další rok začala rekonstrukce sklípkové klenby ve velké čtvercové síni podle projektu Antonína Žabky. V letech 1923–1928 vypracovali architekti Dušan Jurkovič a J. Pacl projekt, podle kterého byla opravena část hradu. Jednalo se o úpravu páté a šesté brány, u které vznikla restaurace, zastřešen byl palác, ale řešení horního patra vyhlídkové věže už proběhlo podle jiného projektu.\n\nPo druhé světové válce pokračovala devastace hradu. Na severní straně kopce se plánovala stavba lyžařského skokanského můstku, kvůli které byla roku 1950 poškozena severní bašta, a v letech 1954–1956 byla zničena část hradby mezi první a druhou bránou. V roce 1953 se stal majitelem hradu stát, ale chátrání pokračovalo, a v sedmdesátých letech dvacátého století musely být některé části hradu uzavřeny. Teprve poté proběhly opravy, po kterých byl hrad v roce 1993 znovu zpřístupněn.\n\nNejstarší stavební fáze z přelomu třináctého a čtrnáctého století měla pravděpodobně podobu dvouvěžové dispozice, která zaujímala celý vrchol kopce. Areál byl možná rozdělen do dvou částí mohutnou zdí, jejíž zbytky byly odhaleny v suterénu východní části jižní zástavby předhradí. V dochovaném hradním jádře, v místech sálu se sklípkovou klenbou, stávala čtverhranná obytná věž. Druhá, okrouhlá, obytná věž stávala v západní části hradu. Pozůstatkem této první stavební fáze je s výjimkou jihovýchodního nároží také severní a jižní hradba hradního jádra i předhradí.\n\nSkromné jádro novostavby Diviše Bořka z Miletínka se svou podobou blížilo spíše starším tvrzím. Mělo však rozsáhlé předhradí, které mohlo sloužit k ubytování početného vojska. K Divišovým stavbám by mohla patřit věžovitá šestá brána s předsunutým opevněním vybaveným menší branskou věží a snad také zaniklá štíhlá čtverhranná věž známá z kresby Jana Willenberga. Ve skále byl vyhlouben příkop mezi předhradím a jádrem, ale je možné, že existoval už ve starší stavební fázi.\n\nDochovaná podoba hradního jádra je výsledkem pernštejnské přestavby, při které byl vybudován nový palác s půdorysem písmene L, takže ústřední nádvoří bylo obestavěno ze tří stran. Protilehlé severní a jižní křídlo spojil obloukem podklenutý přechod podél východní hradby. Paláce měly dvě patra, nad kterými se nacházelo ještě obranné hrázděné polopatro. Na okraji příkopu v předhradí vznikla kaple svaté Kateřiny.\n\nPernštejnové věnovali velkou pozornost opevnění složenému ze dvou hradebních okruhů. Jejich základem se staly tři rondely, jejichž tělesa tvořil zemní násep, který na své koruně nesl hradbu s dělostřeleckými střílnami a hrázděným ochozem pro střelce z ručních palných zbraní. Patu náspu obepínala další hradba se štěrbinovými střílnami. Samotné jádro na severní, východní a jižní straně obklopil široký parkán, jehož hradba byla na severní přístupové straně zdvojená.\n\nDo hradního jádra se vstupovalo systémem sedmi bran. Za první kulisovou bránou začínal koridor k předbraní druhé brány. Ta se nacházela v sousedství severovýchodního rondelu. Podle archeologického výzkumu ji tvořil obdélníkový průjezd s velkým portálem a malou brankou pro pěší. Oba vstupy byly vybavené padacími mosty, které dosedaly k opevněnému předbraní. Před ním býval ještě příkop, přes který vedl most podepřený zděným pilířem a barbakánovitý objekt. Hradbu mezi rondely zpevnily dvě dovnitř otevřené polookrouhlé bašty a drobné čtverhranné věže.\n\nMezi třetí a čtvrtou bránou se nacházelo první předhradí opevněné hradbou a čtverhrannou věží uprostřed jihovýchodní strany. Nachází se zde studna, u které archeologický výzkum zaznamenal dvě stavební etapy jejího přístřešku. Její původní roubenou konstrukci nahradila při novodobé opravě konstrukce zděná a studna byla po výzkumu zasypána.\n\n\n\n"}
{"id": "839422", "url": "https://cs.wikipedia.org/wiki?curid=839422", "title": "Čertův důl (Krkonoše)", "text": "Čertův důl (Krkonoše)\n\nČertův důl je údolí v Krkonoších, které svírají svahy Malého Šišáku, Stříbrného hřbetu a Čertova návrší. Protéká jím Čertova strouha, jeden z pravostranných přítoků Bílého Labe, jejíž tok je přehrazen několika desítkami kamenných stupňů. V letech 1901-1902 se údolí dostalo do programu hrazení bystřin, v jehož rámci byly podél toku Čertovy strouhy vybudovány podélné hráze a další stavby, které mají za účel bránit povodním způsobit značné škody. Celý tento systém byl vybudován bez využití železa a betonu. Dno údolí pak bývá často postiženo tzv. intraskeletovou erozí.\n\nJelikož je Čertův důl součástí I. i II. zóny KRNAPu, je do něj přístup možný pouze po naučné stezce Správy KRNAP od boudy u Bílého Labe.\n\n"}
{"id": "839423", "url": "https://cs.wikipedia.org/wiki?curid=839423", "title": "Rhynchostreon suborbiculatum", "text": "Rhynchostreon suborbiculatum\n\nRhynchostreon suborbiculatum (Lamarck, 1801) je vyhynulá ústřice svrchnokřídového moře. Druh byl popsán Lamarckem v roce 1801. Ústřice byla nalezena ve Francii poblíž Loiry, v Čechách u Červených Peček či na pobřeží Namibie.\n"}
{"id": "839426", "url": "https://cs.wikipedia.org/wiki?curid=839426", "title": "Speciální čarodějnický díl XVI", "text": "Speciální čarodějnický díl XVI\n\nSpeciální čarodějnický díl (neoficiálně \"Speciální čarodějnický díl XVI\") (anglicky \"Treehouse of Horror XVI\") je 4. epizoda 17. série amerického animovaného seriálu \"Simpsonovi\". Premiéru v Americe měla 6. listopadu 2005. Scénář napsal Marc Wilmore.\n\nEpizoda je rozdělena na tři části: Bart robot (\"B.I.: Bartificial Intelligence\"), Přežijí jen ti nejtlustší (\"Survival of the Fattest\") a Kostým jako ulitý (\"I've Grown a Costume on Your Face\").\nKang a Kodos sledují ve své vesmírné lodi baseball v televizi. Hra jim přijde velmi nudná a hráči na steroidech jako monstra. Rozhodnou se hru zrychlit. Jeden z nich vystřelí zrychlující paprsek. Stále jim to ale přijde jako nuda. Zrychlí ještě více. Vesmír se začne hroutit. Veškerá existence je zničena.\n\nBart se rozhodne skočit z okna. Skončí v nemocnici v hlubokém kómatu. Doktor Dlaha dá Marge a Homerovi leták, podle kterého si mohou pořídit robotického syna. Marge i Homerovi se zalíbí a pojmenují ho David. Pouze Líza je z něj trochu nervózní.\n\nV nemocnici se Bart probudí a vydá se domů. Tam najde rodinu jak si vychvalují nového syna. David Bartovi nabídne, že by mohli být kamarádi. Bart odmítá. Ve škole spolu soupeří, ale David je oblíbenější. Homer tedy odveze Barta do lesa, kde ho nechá. V lese narazí na další odhozené roboty. Roboti se na noc vypínají. Ráno se probudí a chybí jim součástky. Bart jim je ukradl a stal se z něj kyborg. Vrátí se domů a rozřízne Davida podélně napůl a Homera v pase.\n\nSmithers doručí do domu Simpsonových dopis. V něm stojí, že pan Burns zve Homera na lov na své panství. Homer pozvání přijme. V domě pana Burnse sedí u dlouhého stolu ještě společně s Lennym, Carlem, Barneym, Vočkem, Melem, Seymourem, Williem, Ottem, Apuem, šerifem, Dewey Largem, profesorem, Kirkem, Komiksákem, Kentem a dalšími. Do dveří vejde pan Burns a vysvětlí jim, proč je sezval. Všichni se účastní lovu v té nejnebezpečnější hře na světě. Všichni budou lovnou zvěří, ale protože je laskavý, dá jim 5 minut náskok. Komiksák odmítne 5 minut běžet a pan Burns ho na místě zastřelí, aby se prolomily ledy. Kdo se dožije zítřejšího poledne vyhrává svobodu. Všichni se dávají na útěk a za nimi ve svém autě jede pan Burns. Prvním mrtvým je Apu. Pak pronásleduje Homera, ale nemůže ho trefit. Doma to ve své televizi sledují Marge s Lízou. Dalším mrtvým je Šáša Krusty. Homer běží lesem a schová se za kmenem. Ze stromu mu Vočko řekne, ať se schová s ostatními v koruně. Když se ale pokusí vylézt nahoru, strom se ohne a pak katapultuje všechny pryč. Když letí nad Burnsem, všech 6 kromě Vočka postupně zastřelí. Vočko se napíchne na hromosvod na střeše. Posledním přeživším je Homer. Schovává se před ním na stromě, ale spadne z něj přímo před Burnse. Ten na něj míří zbraní, ale Marge ho bouchne pánví přes hlavu a zachrání tak na poslední chvíli Homera.\n\nNa radnici se vyhlašuje vítěz soutěže o nejlepší kostým. Vyhrává čarodějnice. Obyvatelé chtějí vědět, kdo se pod kostýmem schovává, ale vyjde najevo, že to není kostým. Obyvatelé ji obviní z podvodu a starosta anuluje její výhru. Ona je za trest všechny promění v jejich kostýmy. Z Marge je kostlivec, Homer nemá hlavu, Bart je vlkodlak, Líza je Einstein a Maggie je čarodějka. Líza si všimne, že Maggie umí kouzlit. Jedna část obyvatel ale nic měnit nechce. Maggie váhá a pak je všechny promění v dudlíky. Nakonec se objeví Dennis Rodman.\n"}
{"id": "839434", "url": "https://cs.wikipedia.org/wiki?curid=839434", "title": "Litva na Letních olympijských hrách 2008", "text": "Litva na Letních olympijských hrách 2008\n\nLitva se účastnila Letní olympiády 2008. Zastupovalo ji 71 sportovců (44 mužů a 27 žen) v 16 sportech.\n\n"}
{"id": "839437", "url": "https://cs.wikipedia.org/wiki?curid=839437", "title": "Litva na Letních olympijských hrách 2004", "text": "Litva na Letních olympijských hrách 2004\n\nLitva se účastnila Letní olympiády 2004. Zastupovalo ji 59 sportovců (47 mužů a 12 žen) v 13 sportech.\n\n"}
{"id": "839446", "url": "https://cs.wikipedia.org/wiki?curid=839446", "title": "Mistrovství světa v házené žen 1990", "text": "Mistrovství světa v házené žen 1990\n\n10. mistrovství světa v házené proběhlo ve dnech 24. listopadu – 4. prosince 1990 v Korejské republice. Mistrovství se zúčastnilo 16 družstev, rozdělených do čtyř čtyřčlenných skupin, z nichž první tři týmy postoupily do semifinálových skupin. Vítězové skupin hráli finále o titul, druzí o třetí místo, ostatní o další umístění. Týmy, které v základní skupině skončily na čtvrtém místě, hrály ve skupině 13. - 16. místo. Mistrem světa se stal tým Sovětského svazu.\n\n\n SSSR - Jugoslávie 24:22\n\n NDR - SRN 25:19\n\n Rakousko - Norsko 23:19 (16:9)\n\n Rumunsko - Čína 25:19 (13:10)\n\n Polsko - Dánsko 27:26\n\n Korejská republika - Bulharsko 36:23\n\n"}
{"id": "839449", "url": "https://cs.wikipedia.org/wiki?curid=839449", "title": "Litva na Letních olympijských hrách 2000", "text": "Litva na Letních olympijských hrách 2000\n\nLitva se účastnila Letní olympiády 2000. Zastupovalo ji 61 sportovců (40 mužů a 21 žen) v 15 sportech.\n\n"}
{"id": "839450", "url": "https://cs.wikipedia.org/wiki?curid=839450", "title": "Drby", "text": "Drby\n\nDrby (v americkém originále Rumours) je devatenáctá epizoda druhé série amerického hudebního televizního seriálu \"Glee\" a v celkovém pořadí čtyřicátá první epizoda. Epizodu napsal jeden z tvůrců seriálu, Ryan Murphy, režíroval ji Tim Hunter a poprvé se vysílala dne 3. května 2011 na televizním kanálu Fox ve Spojených státech a obsahovala návrat hostující hvězdy Kristin Chenoweth. V této epizodě je sbor zmítán pomluvami, které ohrožují přátelství a vztahy a tak jim vedoucí sboru Will Schuester (Matthew Morrison) dá za úkol předvést písně z alba \"Rumours\" (Drby) od skupiny Fleetwood Mac. Epizoda je poctou pro toto album a všechny epizodě přezpívané do epizody jsou z tohoto alba. To vyvolalo velký zájem o album: týden po odvysílání epizody album znovu vstoupilo do žebříčku Billboard 200 a v Austrálii se v hitparádách album objevilo dva dny po odvysílání epizody.\n\nEpizoda většinou získala smíšené až kladné ohlasy, byť ty kladné byly s výhradami. Kritička Amy Reiter z \"Los Angeles Times\" napsala, že \"epizoda měla své momenty, které dělají milované Glee zábavným\", ale nazvala zápetku se Sue Sylvester \"unavující\". Mnoho kritiků bylo ohromeno tím, jak dobře byla hudba přenesena z alba do epizody. Erica Futterman z magazínu \"Rolling Stone\" napsala, že \"písně z alba Rumours sedí dramatům v New Directions organickým způsobem\". Segmenty \"Fondue for Two\" (Fondue pro dva) byly kritiky oblíbené a byly vyvinuty z nápadu jednoho z fanoušků seriálu.\n\nHudební vystoupení většinou přitáhly chválu, zvláště \"Never Going Back Again\" a \"Go Your Own Way\". Pět ze šesti coverů z alba Rumours se umístily v žebříčku Billboard Hot 100 a čtyři z nich se objevily na následujícím soundtrackovém albu \"\". V původním vysílání epizodu sledovalo 8,85 milionů amerických diváků a získala 3,7/11 Nielsenova ratingu/podílu na trhu ve věkovém okruhu od 18 do 45 let. Celková sledovanost a ratingy pro tuto epizodu lehce vzrostly oproti předchozí epizodě Takoví jsme se narodili.\n\nTrenérka roztleskávaček Sue Sylvester (Jane Lynch) opět přivádí k životu studentské noviny The Muckraker. Chce zveřejnit pomluvy ohledně členů školního sboru, aby způsobila konflikty mezi jednotlivými členy a způsobila tak jeho zánik zevnitř. Brittanina (Heather Morris) nová internetová talk show—\"Fondue for Two\" (Fondue pro dva)—přináší novinám nové náměty na pomluvy, když se jí téměř podaří přesvědčit Santanu (Naya Rivera) k účasti. Santana nadává Brittany pro její špatně zvolená slova a Finn (Cory Monteith) se téměř popere se Samem (Chord Overstreet) kvůli další věci, která spojuje Sama a Finnovu přítelkyni Quinn (Dianna Agron). Ačkoliv Sam i Quinn popírají, že by spolu chodili, Finn si to plánuje s Rachelinou pomocí ověřit. Tajně sledují okolí zchátralého motelu, kde místo toho najdou Sama a Kurta (Chris Colfer) jak opouštějí pokoj a poté jde zase Sam zpět dovnitř.\nApril Rhodes (Kristin Chenoweth) navštěvuje Willa, aby ho požádala o pomoc s jejím novým broadwayským projektem: one-woman show nazvanou \"CrossRhodes\". Will ji řekne o aktuálním napětí ve sboru, což April přirovná ke skupině Fleetwood Mac, když vytvářeli své album Rumours. Will a April zpívají pro sbor skladbu \"Dreams\" a dá jim za úkol předvést píseň z alba a soustředit se na hudbu a text.\n\nArtie Abrams (Kevin McHale) konfrontuje Brittany: naštve se, že Brittany nepozná, že ho podvádí se Santanou a nazve ji hloupou. Brittany odchází v slzách a on zpívá \"Never Going Back Again\". Santana se později otvírá Brittany ohledně jejích pravých citů, pomocí písně \"Songbird\". Souhlasí, že půjde do Brittaniny online talk show, aby se ji Brittany mohla zeptat na ples, ale nakonec na poslední chvíli vycouvá a nepřijde. Brittany později Santanu, která lže v rozhovoru pro The Muckraker, když říká, že je zamilovaná do Dava Karofskeho (Max Adler), jejího parťáka v hlasování pro krále a královnu plesu.\n\nVětšina z New Directions, kromě Kurta a Sama, se setkají u kávy a spekulují ohledně chybějícího páru. Quinn tvrdí, že by Kurt nikdy nepodvedl svého přítele Blaina (Darren Criss) a trvá na tom, že Sam není gay. Když si Finn a Rachel chtějí ověřit to, co viděli minulou noc, uvidí Quinn, která odchází ze stejného motelového pokoje a Sama, který ji před odchodem objímá.\n\nNásledující den jsou hlavním tématem novin, kteří byli spatřeni spolu při sledování. Quinn je z Finna rozzuřená, který je na ní také naštvaný za to, že se vídá se Samem. Konfrontují se navzájem a zpívají společně duet \"I Don't Want to Know\" jako úkol do sboru. Quinn mu poté dá ultimátum: pokud chce Finn, aby jejich vztah pokračoval, už nesmí zpívat duety s Rachel. Rachel má o tom jiné představy a později zpívá Finnovi \"Go Your Own Way\", který ji doprovodí na bicí. Následované obviňování skončí odhalením, že Sam byl v motelu, protože jeho rodiče jsou nezaměstnaní a jeho rodina tu teď žije, protože jejich dům byl exekučně zabaven. Kurt mu přinesl některé oblečení a Quinn mu pomáhala s hlídáním jeho mladšího bratra a sestry. Když sbor od Quinn zjistí, že Sam dal do zastavárny svou kytaru, koupí ji zpět pro něj a nabízejí jejich podporu. Sam přivádí své sourozence na zkoušku sboru a všichni zpívají \"Don't Stop\".\n\n"}
{"id": "839461", "url": "https://cs.wikipedia.org/wiki?curid=839461", "title": "Obytná buňka", "text": "Obytná buňka\n\nObytný kontejner bývá součástí modulárního systému výstavby, lze tedy použít k bydlení jeden samostatný kontejner, nebo jednotlivé buňky skládat k sobě a vytvářet tak modulární stavby. Nejznámější a nejzákladnější příklady těchto sestav lze vidět na stavbách jako dočasné zázemí dělníků – tzv. stavební buňky. \nPro stavbu takového obytného kontejneru není ve většině případů nutné stavební povolení, ale postačí ohlášení stavebnímu úřadu. Neboť dle stavebního zákona ohlášení stavebnímu úřadu vyžadují stavby pro bydlení a pro rekreaci do 150 m2 zastavěné plochy, s jedním podzemním podlažím do hloubky 3 m a nejvýše dvěma nadzemními podlažími a podkrovím. \n\nRozměry obytné buňky vycházejí ze standardních rozměrů přepravních ISO kontejnerů. Pohybují se tedy okolo 2400 mm na šířku a 6050 mm na délku. Vnitřní světlá výška obytné buňky je 2500 mm.\n\nKostra obytného kontejneru je zpravidla tvořena svařovaným rámem z pozinkované oceli se zvýšenou životností. Vnější plášť je zateplená sendvičová výplň. Vnítřní stranu tvoří například laminovaná dřevotříska, zvenčí pozinkovaný plech opatřený snadno omyvatelným nátěrem. Střecha je obyčejně také z trapézového plechu. Podlahu tvoří opět překližka nebo dřevotříska krytá například PVC linoleem. Kontejnery lze plně vybavit sanitárním zařízením, topením a osvětlením. Vzhledem k postupnému vývoji v oboru modulární architektury se dnes můžeme setkat i s luxusnějšími variantami materiálového řešení fasády i vnitřních obkladů.\n\nObytné buňky jsou prefabrikáty, vyráběnými ve specializovaných závodech. Odtud se na pozemek přemisťují buď ve formě hotového kontejneru připraveného k osazení na pozemek, nebo ve skladnějším rozloženém stavu a sestavují se až na místě. Manipulace s kontejnery probíhá pomocí jeřábu, nejčastěji se s výhodou využívá automobilových jeřábů. Dnes už se vlivem rozvoje počítačových systémů během výroby modulárních kontejnerů užívá i výhod moderních CNC strojů, tedy počítačově řízených soustruhů.\n\nZásadními výhodami jsou samozřejmě finanční nenáročnost a rychlost výstavby, respektive rychlost instalace na pozemek. Především díky těmto vastnostem se obytné buňky uplatňují na poli humanitární výstavby jako zateplené přístřešky nad hlavou, do kterých nezatéká. Ale kontejnery jsou schopné uspokojit i náročnější požadavky jak na zateplení, tak na vybavení a design. Výhodou je prefabrikace – výroba v suchém prostředí, která by měla zajistit technickou přesnost a kvalitu výrobků. Další devízou je i to, že buňky jsou poměrně snadno demontovatelné a přemístitelné.\n\nNevýhodou je možná právě modularita, která neumožňuje přílišnou kreativitu, co se prostorového uspořádání týče. Také stísněnost daná nízkou konstrukční výškou a částečně uniformní prostředí evokující dočasnost a neoblíbené až nevzhledné stavební buňky obytným kontejnerům nepřidávají na přitažlivosti. \n\n\n"}
{"id": "839462", "url": "https://cs.wikipedia.org/wiki?curid=839462", "title": "Kulturní dům Barikádníků", "text": "Kulturní dům Barikádníků\n\nKulturní dům Barikádníků (lidově zvaný Barča) je legendární kulturní zařízení v Praze 10-Strašnicích.\n\nByl postaven v letech 1945–6 svépomocí účastníků pražského povstání z Prahy 10. Zejména před rokem 1989 se zde konala řada koncertů kapel mimo okruh oficiální kultury.\n\nV současné době se zde konají veřejné koncerty i uzavřené kulturní, společenské či politické akce.\n\nSvou domovskou zkušebnu zde má Pražský komorní orchestr.\n\n"}
{"id": "839463", "url": "https://cs.wikipedia.org/wiki?curid=839463", "title": "Václav Špale", "text": "Václav Špale\n\nVáclav Špale (18. března 1950 v Mladé Boleslavi) je český akademický malíř, který se ve volné tvorbě věnuje malbě, kresbě, ilustraci, scénografii, tvorbě objektů a instalací. Restauruje nástěnné malby a sgrafita. Žije v Praze. Restaurátorsky působí zejména v Jižních Čechách.\nV letech 2010 a 2011 působil v Ústavu umění a designu Západočeské univerzity v Plzni.\n\n\nOd počátku 80. let restauruje nástěnné malby a sgrafita. Zejména v této době, ale i později spolupracuje s restaurátorem Ak.mal. Jiřím Čechem. Od roku 1991 má licenci Ministerstva kultury na „restaurování uměleckořemeslných dekorativních maleb“, od roku 1996 má licenci Ministerstva kultury na „restaurování nástěnných maleb a sgrafita“. Zejména v letech 1996 – 2002 vede tým i spolupracuje s kolektivem restaurátorek – absolventů Litomyšlské restaurátorské školy. Mezi lety 1996 a 2008, během prací na sgrafitových fasádách na zámku Kratochvíle, v Prachaticích a zejména ve Slavonicích se formuje jeho kritický postoj k předchozím restaurátorským zásahům na sgrafitech (viz publikace).\n\n\n\n\n\nOd roku 1981 realizuje celkem 30 titulů ilustrací pro nakladatelství Československý spisovatel, Profil, Albatros, Lidové nakladatelství, Blok, Mladé letá, Mladá fronta a Odeon.\n\n\n\nV roce 1990 se podílí na vzniku Umělecké společnosti Praha a jejích dalších aktivitách.\n\nV roce 1990 spoluzakládá volné sdružení malířů, sochařů a grafiků Lipany, pro které postupně organizuje výstavní projekty: 1991- “Lipany poprvé”, Galerie Fronta, Praha; 1992 – “Lipany poprvé naposled”, Mánes, Praha a “Na vlkovském poli”, Galerie Sýpka Vlkov a Art galerie, Žďár nad Sázavou; 1993 – “Lipany opět poprvé”, Turčianská galerie, Martin a Galerie Trenčín a “Od Lipan”, Městské muzeum a galerie, Semily.\nV roce 1993 iniciuje zpřístupnění objektu bývalé synagogy v Praze na Palmovce pro výtvarné akce a expozice. Společně s Radkem Horáčkem organizuje a sám se účastní série projektů – “Zastavený čas”, Synagoga na Palmovce, pracovní setkání devíti pražských a moravských umělců; 1994 – pokračování projektu “Zastavený čas II”, židovské ghetto a synagoga v Třebíči; výběr „Zastavený čas II - z Třebíče na Palmovku“, Synagoga na Palmovce.\n\nV roce 1995 spoluzakládá Sdružení Serpens, které, nejprve s Divadlem Ensemble, později samostatně, pokračuje v aktivitách v libeňské Synagoze, rozšířených i na oblast divadla a hudby. Je dramaturgem akcí, spoluautorem a scénografem divadelních projektů, které Sdružení SERPENS realizuje a od roku 1998 kurátorem výstavních projektů.\nV roce 2000 je autorem námětu, spoluautorem a producentem akce „ARCHA divadlo v pohybu“, společného projektu Sdružení SERPENS, Divadla Husa na Provázku – CED a Divadla ARCHA v rámci projektu Praha – Evropské město kultury roku 2000, projekt byl reprizován v Brně.\n\nV letech 2001-2002 se Sdružením SERPENS rozšiřuje na jednu sezónu své aktivity do objektu Löwitova mlýna v Libni, kde se podílí na představení „Básníci a periferie“ a organizuje výstavní projekty.\n\nV roce 2004 je spoluautorem a spoluproducentem oslav nedožitých devadesátin Bohumila Hrabala v Libni pod názvem „Hrabalova devadesátka“.\n\nOd roku 1994 je spoluautorem a spolukurátorem některých výstavních projektů S.V.U.Mánes: 1994 – „Mánes Mánesu“, Výstavní síň Mánes v Praze; 2001 „Možná první a zatím poslední“, Výstavní síň Mánes v Praze; 2002 „Mánes ve mlýnici“ – Löwitův mlýn v Libni; 2004 „Umění se kterým žiju – obraz a socha v bytě“, Galerie S.V.U.Mámes Diamant v Praze; 2007 „Mánes Mánesu - členové spolku k 120. výročí založení S.V.U. Mánes, Galerie S.V.U.Mánes Diamant; 2009 „Spolek výtvarných umělců Mánes (1887-2009)“, Berlín; 2009 „Spolek výtvarných umělců Mánes“, Bratislava; 2011 \"68 až 80\", Galerie S.V.U.Mánes Diamant v Praze.\n\nArchiv Václava Špale.\n\n"}
{"id": "839469", "url": "https://cs.wikipedia.org/wiki?curid=839469", "title": "Menachem Golan", "text": "Menachem Golan\n\nMenachem Golan (: מנחם גולן, 31. května 1929, Tiberias – 8. srpna 2014, Tel Aviv) byl izraelský režisér a filmový producent. Produkoval na 200 filmů a 44 filmů režíroval (mimo jiné například \"Delta Force\", \"Do útoku\" či \"Masters of the Universe\"). Je nositelem Izraelské ceny a Ofirovy ceny za celoživotní dílo. V letech 1974 a 1978 byly jeho filmy nominovány na Oscara v kategorii nejlepší cizojazyčný film. Zemřel v roce 2014 ve věku 85 let.\n\n"}
{"id": "839474", "url": "https://cs.wikipedia.org/wiki?curid=839474", "title": "Učební a výcvikové středisko Hluboká nad Vltavou-Poněšice", "text": "Učební a výcvikové středisko Hluboká nad Vltavou-Poněšice\n\nUčební a výcvikové středisko Hluboká nad Vltavou-Poněšice je učební zařízení Akademie múzických umění, které se nachází v obci Poněšice nedaleko Hluboké nad Vltavou. Středisko vzniklo v roce 1960. Kapacita je 60 osob, které přespávají v nově zrekonstruovaných dřevěných chatách.\n\n"}
{"id": "839476", "url": "https://cs.wikipedia.org/wiki?curid=839476", "title": "Raduan Nwelati", "text": "Raduan Nwelati\n\nRaduan Nwelati (* 26. července 1966 Praha) je český politik a lékař, od roku 2018 senátor za obvod č. 38 – Mladá Boleslav, v letech 2004 až 2016 zastupitel Středočeského kraje, od roku 2006 primátor města Mladá Boleslav, člen ODS.\n\nPo otci je syrského původu. Na Univerzitě Karlově v Praze vystudoval všeobecné lékařství. Následně získal atestaci v oboru ortopedie. Je ženatý a má dvě děti.\n\nJe členem ODS, od roku 2006 je primátorem Mladé Boleslavi (v roce 2010 byl zvolen na druhé volební období, v roce 2014 na třetí). Dále byl zastupitelem Středočeského kraje, místopředsedou regionálního sdružení a předsedou oblastního sdružení strany. Byl kandidátem ODS na hejtmana Středočeského kraje ve volbách do zastupitelstev krajů 2012, po kterých v kraji třetí ODS skončila v opozici. Ve volbách v roce 2016 již do krajského zastupitelstva nekandidoval.\n\nV komunálních volbách v roce 2014 byl již počtvrté zvolen za ODS zastupitelem města Mladé Boleslavi. Vzhledem k tomu, že ODS volby ve městě vyhrála, byl jako lídr kandidátky dne 31. října 2014 po třetí zvolen primátorem.\n\nVe volbách do Senátu PČR v roce 2018 kandidoval za ODS v obvodu č. 38 – Mladá Boleslav. Se ziskem 33,86 % hlasů vyhrál první kolo voleb a ve druhém kole se utkal se členem hnutí ANO 2011 Jiřím Müllerem. Toho porazil poměrem hlasů 61,96 % : 38,03 % a stal se senátorem.\n\nV komunálních volbách v roce 2018 byl lídrem kandidátky ODS do Zastupitelstva města Mladá Boleslav, mandát zastupitele obhájil. Vítězná ODS uzavřela koalici s druhým uskupením \"ANO 2011 + Volba pro Mladou Boleslav\", třetím hnutím STAN a čtvrtou ČSSD. Nwelati byl dne 1. listopadu 2018 po čtvrté zvolen primátorem.\n\n"}
{"id": "839477", "url": "https://cs.wikipedia.org/wiki?curid=839477", "title": "Letiště Hradec Králové", "text": "Letiště Hradec Králové\n\nLetiště Hradec Králové je regionální letiště s civilním provozem. Leží na severním okraji Hradce Králové mezi jeho místními částmi Věkoše a Rusek. Letiště zasahuje do katastrálních území Piletice, Pouchov a Věkoše. V roce 2016 odbavilo cestujících, což byl nárůst 22 procent oproti roku 2015.\n\nV roce 1926 byla v Hradci Králové založena Masarykova letecká liga za přímé podpory starosty města JUDr. Františka Ulricha. Starosta Ulrich jednal s armádou o vybudování letiště se smíšeným vojenským a civilním provozem. Dne 15. září 1927 byla výstavba letiště schválena. První vojenskou leteckou jednotkou dislokovanou na letišti byl Letecký pluk č. 4. Od roku 1929 se na letišti pořádaly letecké dny.\n\nZpevněnou přistávací plochu letiště získalo až za dob německé okupace, kdy letiště sloužilo pro výcvik německé Luftwaffe. Další modernizace se uskutečnila v 50. letech 20. století.\n\nProvozovatelem letiště je společnost Letecké služby Hradec Králové a.s. Letiště je zařazeno v kategoriích veřejné vnitrostátní a neveřejné mezinárodní kategorie 2B. Letiště disponuje dvěma vzletovými a přistávacími drahami, betonovou 33R/15L o délce 2400 a šířce 60 metrů a travnatou 33L/15R o délce 800 a šířce 25 metrů. Letiště je schopno provozovat lety VFR a VFR-noc. Hangarování či odstavení letadla je možné na vyžádání. V případě krátkodobého stání je připravena stojánka.\n\nLetiště Hradec Králové má ambice stát se dalším českým regionálním letištěm pro mezinárodní přepravu. Letiště je plně uzpůsobeno pro noční lety, v říjnu 2010 zde byl testován provoz dopravního letounu Boeing 737-300, který poskytla již zaniklá společnost Czech Connect Airlines.\n\nStatisitka pohybů od roku 2006 do roku 2017:\n\n\"ACFT = pohyby letadel\"\n\n\"ULL = pohyby ultralehkých letadel\"\n\n\"INLT = mezinárodní\"\n\n\n"}
{"id": "839478", "url": "https://cs.wikipedia.org/wiki?curid=839478", "title": "Waltner", "text": "Waltner\n\nPříjmení Waltner nosilo více lidí:\n\n"}
{"id": "839481", "url": "https://cs.wikipedia.org/wiki?curid=839481", "title": "European Gay Porn Awards", "text": "European Gay Porn Awards\n\nEuropean Gay Porn Awards (EGPA) byly evropské ceny v oblasti gay pornografie, které vznikly jako evropská obdoba amerických ocenění GayVN Awards. Oproti nim však byl výběr oceněných založen na hlasování veřejnosti na webových stránkách pořadatele. Poprvé byly ceny EGPA vyhlášeny v roce 2007.\nUdílela je společnost EGPA Ltd s Marcem Cramem v čele, která také zřídila server \"Euro Gay Porn News\" a vydala katalog evropské gay pornografie (\"Euro Gay Porn Directory\"). V roce 2008 vytvořila i samostatná ocenění pro gay pornografické a komunitní webové stránky \"EGPA Web Awards\".\n\nV době vzniku cen EGPA vyvolala kontroverze samostatná kategorie oceňující nejlepší \"bareback\" film vyobrazující nechráněný anální styk. Později byla tato kategorie organizátory vypuštěna, avšak stále bylo kritizováno zahrnutí \"bareback\" produkce mezi nominované a oceněné. Obdobná ocenění v USA totiž byla od určité doby udílena jen těm studiím a filmům, které zobrazovaly anální styk výhradně s použitím kondomu nebo zahrnovala i samostatné kategorie oceňující zvláštní přínos na poli boje proti AIDS (např. GayVN Awards v prvních letech 21. století). Některá zavedená americká studia, která přijala politiku bezpečnějšího sexu ceny EGPA bojkotovala. Další výhradou bylo podezření, že ceny byly iniciovány jedním z producentů \"bareback\" pornografie, aby mohl být sám oceněn. Producenti však toto nařčení popřeli.\n\nVyhlášení cen se uskutečnilo 5. května 2007 v Amsterdamu a uváděla je britská drag queen Jonny Woo. Bylo předáno 20 cen:\n\nCeny za produkt:\n\nCeny za výkon:\n\nCeny za produkci:\n\nZvláštní ceny:\n----\nVyhlášení cen se uskutečnilo 17. května 2008 v mezinárodním centru ufaFabrik v Berlíně. Ceremoniál opět uváděla Jonny Woo. V kategoriích přibyly ceny pro bisexuální film a pro jednotlivé scény. Oceněni byli:\n\nCeny za produkt:\n\nCeny za výkon:\n\nCeny za produkci:\n\nZvláštní ceny:\n\nOcenění v 26 kategoriích získali:\n\n\n"}
{"id": "839483", "url": "https://cs.wikipedia.org/wiki?curid=839483", "title": "Jaroslav Mikloško", "text": "Jaroslav Mikloško\n\nJaroslav Mikloško (* 17. května 1962, Šarišské Michaľany) je bývalý slovenský fotbalista.\n\nRodák ze Šarišských Michaľan. Hrál za LB Spišská Nová Ves a v československé lize za Lokomotivu Košice. V československé lize nastoupil v 54 utkáních a dal 4 góly.\n\n"}
{"id": "839489", "url": "https://cs.wikipedia.org/wiki?curid=839489", "title": "Štefan Tóth", "text": "Štefan Tóth\n\nŠtefan Tóth (* 16. srpna 1964) v Sečovcích je bývalý slovenský fotbalista, záložník.\n\nHrál za Lokomotivu Košice, Tatran Prešov a islandský FH Hafnarfjördur. V československé lize nastoupil v 97 utkáních, odehrál 7.229 minut a dal 7 gólů, ve slovenské lize nastoupil ve 44 utkáních a dal 5 gólů a v islandské lize nastoupil v 11 utkáních a dal 2 góly.\n\n"}
{"id": "839491", "url": "https://cs.wikipedia.org/wiki?curid=839491", "title": "Petr Matějů", "text": "Petr Matějů\n\nPetr Matějů (22. července 1950 Praha – 16. červen 2017 Praha) byl český sociolog a politik, na přelomu 20. a 21. století poslanec Poslanecké sněmovny PČR za Unii svobody (ve straně zastával i post místopředsedy), v letech 2006 až 2007 náměstek ministryně školství a od roku 2008 do roku 2014 předseda Grantové agentury České republiky.\n\nVystudoval sociologii a teorii kultury na filosofické fakultě Univerzity Karlovy (PhDr. 1972). V letech 1976–1998 pracoval v Sociologickém ústavu AV ČR (dříve Československá akademie věd). Počátkem 90. let měl spory s vedením AV ČR.\n\nV roce 1987 na základě pozvání R.M.Hausera absolvoval stáž na Department of Sociology University of Wisconsin-Madison v Madisonu. V letech 1994–2003 působil jako hostující profesor na Department of Sociology UCLA v Los Angeles, Northwestern University v Evanstonu a na dalších zahraničních univerzitách. Habilitoval se na fakultě sociálních studií Masarykovy univerzity v roce 1999, roku 2005 byl jmenován profesorem. Působil jako prorektor pro výzkum na Anglo-Americké vysoké škole v Praze (2003-05), byl zakládajícím členem a do 2006 předsedou think-tanku Institut pro sociálně ekonomické analýzy (ISEA). Od roku 2011 byl členem vědecké rady na Vysoké škole finanční a správní. Podle databáze Web of Science byly jeho práce (bez sebecitací) citovány 158krát.\n\nOd konce 80. let se orientuje na problémy sociální mobility a stratifikace, zejména pak na vzdělanostní nerovnosti a roli vzdělání v životních šancích. Výrazně ovlivněn generací amerických sociologů kriticky rozvíjejících klasický Blau-Duncanův model procesu sociální stratifikace (Sewell, Haller, Portes, Hauser) se již na počátku své dráhy stal stoupencem „sociálně-psychologického modelu sociální stratifikace“, v jehož centru stojí jak sociálně-ekonomické, tak zejména sociálně-psychologické faktory „predikující“ dosažení vyššího vzdělání, jež je pak dominantním prvkem modelu vysvětlujícím sociálně-ekonomický status. Právě snaha aplikovat tento teoretický koncept úzce spjatý s rozvojem strukturního modelování jej již na konci 80. let přivedla k analýze stratifikačních procesů české společnosti, a to zejména v transformačním období. Do tohoto období lze zasadit i kritiku (zejména metodologickou) aplikace klasického Blau-Duncanova stratifikačního modelu na analýzu sociálního rozvrstvení české společnosti v pozdně komunistickém období.\nOrientaci na sociální nerovnosti na počátku 90. let rozšířil o subjektivní dimenzi sociální stratifikace a analýzu transformace a reprodukce elit v období post-komunistické transformace. V analýze společenských změn v transformačním období pak projevila jeho teoretická inspirace v teorii různých forem kapitálu Pierra Bourdieu. O tuto teorii opřel zejména analýzy cirkulace a reprodukce ekonomických, politických a kulturních elit provedené zejména na datech z projektu „Social Stratification in Eastern Europe after 1989 and Circulation of Elites“, na jehož přípravě a realizaci se společně s D. Treimanem a I. Szelényim a dalšími výrazně podílel.\nV této době, právě ve vazbě na koncepci více forem kapitálu, též formuluje a testuje tezi o konverzi sociálního a politického kapitálu na kapitál ekonomický jako dominantní strategie úspěchu v období post-komunistické transformace, a to zejména v oblasti reprodukce elit. V tomto období a ve stejném kontextu Matějů vnáší do mobilitní analýzy koncept subjektivní sociální mobility, jejíž analýzou se snaží přispět k pochopení proměn v životních šancích sociálních skupin a tříd, v jejichž objektivních charakteristikách v období transformace k žádným velkým změnám nedošlo. Zde lze vysledovat inspiraci v Darhrendorfově konceptu životních šancí, k níž se též otevřeně hlásí.\n\nTřetí teoretická inspirace, na níž dodnes staví analýzy vývoje v subjektivní dimenzi sociální stratifikace české společnosti, spadá do oblasti krystalizace norem distributivní spravedlnosti. Tato opět spíše sociálně-psychologická inspirace, kterou společně s americkým sociologem J. Klugelem “přeložili” do sociologického pojmosloví a zejména pak do testovatelné podoby (byl vyvinut model měření pro ideologie distributivní spravedlnosti), Matějů umožnila přispět k poznání vývoje představ o distributivní spravedlnosti v období postkomunistické transformace a peripetií přechodu od dominantní rovnostářské ideologie k ideologii zásluhové.\n\nJiž na počátku 90. let inicioval zapojení České republiky do významných programů mezinárodních komparativních výzkumů širokého zaměření jako je International Social Survey Programme (ISSP) a Sociální spravedlnost, v oblasti vzdělání a dovedností pak EUROSTUDENT, International Adult Literacy Survey (IALS) a Programme for International Assessment of Adult Competencies (PIAAC). Spolu s Jiřím Večerníkem inicioval projekt Sociální trendy: výzkum – archivace – publikace – vzdělávání, v jehož rámci byl mimo jiné založen Sociologický datový archiv (dnes Český sociálněvědní datový archiv při Sociologickém ústavu AV ČR) a který vyústil v syntetizující „zprávu o české společnosti“ vydanou česky a anglicky.\n\nNa počátku roku 1998 se stal členem nově vzniklé Unie svobody. Patřil ke skupině politiků Unie svobody, kteří do ní nepřestoupili z ODS, ale přišli do ní jako dosavadní nestraníci. Již v době před formálním ustavením Unie svobody byl spolu s dalším sociologem Jiřím Večerníkem autorem programových tezí, které pak US přijala na svém 1. republikovém shromáždění v únoru 1998. Byl rovněž místopředsedou Unie svobody.\n\nVe volbách v roce 1998 byl zvolen do poslanecké sněmovny za Unii svobody (volební obvod Východočeský kraj). Byl členem sněmovního výboru pro vědu, vzdělání, kulturu, mládež a tělovýchovu a předsedou podvýboru pro vědu a vysoké školy. V parlamentu setrval do voleb v roce 2002. Soustředil se zejména na reformy vzdělávacího systému (v roce 2002 předložil návrh zákona o školném a finanční pomoci studentům (Zákon o změně ve financování studia na vysoké škole).\n\nSe svou stranou se ale později rozešel. 21. června 2002 oznámil odchod z Unie svobody-DEU, přičemž ale vedení strany reagovalo s tím, že nezaplacením členských příspěvků beztak od 1. dubna 2002 již nebyl formálně jejím členem. Matějů odchod ze strany, kterou zakládal, odůvodnil ztrátou její původní identity.\n\nZa vlády Mirka Topolánka a vlády Jana Fischera působil od prosince 2008 jako předseda Grantové agentury České republiky a v letech 2007–2010 byl členem Rady pro výzkum, vývoj a inovace. Zároveň působil v první vládě Mirka Topolánka jako náměstek ministryně školství Miroslavy Kopicové, později jako pracovník ministerského odboru koncepcí a analýz a garant projektu Reforma terciárního vzdělávání. Z funkcí na ministerstvu ho stáhl později ministr Ondřej Liška, který ho popsal následovně:„\"jako odborníka si ho vážím, ale arogantní způsoby, kterými prosazuje své myšlenky, jsou až kontraproduktivní\".“ Kromě toho v této době byl vedoucím oddělení sociologie vzdělání a stratifikace v Sociologickém ústavu Akademie věd, vlastníkem soukromé výzkumné agentury ISEA a členem vedení vzdělávacích institucí jako Škoda Auto Vysoká škola. Týdeník Ekonom ho pro tyto četné funkce označil v roce 2009 za \"šedou eminenci českého školství a vědy\".\n\nV letech 2006-11 zastupoval ČR ve Výboru pro vzdělávací politiku OECD. V období 2007-08 byl členem mezinárodního týmu Fulbright New Century Scholars: Higher Education in the 21st Century – Access and Equity.\n\nV červnu 2014 oznámil, že s účinností od 1. října 2014 rezignuje na post předsedy Grantové agentury ČR. Zdůvodnil to tlakem ze strany vědecké obce. Požadavek na odstoupení Matějů z funkce předsedy Grantové agentury ČR vznesla akademická obec v reakci na problematická rozhodnutí předsednictva GA ČR v grantové soutěži o pětileté projekty tzv. center excelence.\n\nV roce 1969 spolu s Miki Jelínkem a Zdenkem Potužilem založil amatérské Divadlo na okraji. Působil zde jako recitátor a herec. Divadlo se po roce 1974 profesionalizovalo. Ukončilo činnost v roce 1987.\n\n\n\n"}
{"id": "839493", "url": "https://cs.wikipedia.org/wiki?curid=839493", "title": "Marián Vraštiak", "text": "Marián Vraštiak\n\nMarián Vraštiak (* 13. června 1959) je bývalý slovenský fotbalista, brankář.\n\nV československé lize hrál za Lokomotivu Košice a ZVL Žilina. V československé lize nastoupil v 55 utkáních.\n\n"}
{"id": "839496", "url": "https://cs.wikipedia.org/wiki?curid=839496", "title": "Jozef Ferenc", "text": "Jozef Ferenc\n\nJozef Ferenc (* 2. října 1958) je bývalý slovenský fotbalista, útočník.\n\nV československé lize hrál za Tatran Prešov a Lokomotivu Košice. V československé lize nastoupil v 18 utkáních. V maďarské lize nastoupil za Videoton Székesfehérvár ve 12 ligových utkáních.\n\n\n"}
{"id": "839500", "url": "https://cs.wikipedia.org/wiki?curid=839500", "title": "Světelný verš", "text": "Světelný verš\n\nSvětelný verš (jinými názvy též Světelné verše nebo Světelná poezie, \"Light Verse\") je sci-fi povídka spisovatele Isaaca Asimova, která vyšla poprvé v roce 1973 (vydání září/říjen) v časopise \"The Saturday Evening Post\". Byla následně zařazena do sbírek \"Buy Jupiter and Other Stories\" (1975), \"The Complete Robot\" (1982) a \"Robot Dreams\" (1986). Česky vyšla např. ve sbírce \"Robohistorie I.\" (2004).\n\n\nPaní Lardnerová, vdova po astronautu Williamu L. Lardnerovi žije se svými roboty a ve svém domě má bohatou sbírku cenných věcí vykládaných drahokamy - hodinky, dýky, brýle aj. Pořádá výstavy, je považována za skvělou hostitelku a skromného a milého člověka. Velký zájem vzbuzují zejména její světelné skulptury, které mají nádech geniality. Těmito „světelnými verši“, jak je sama nazývá ohromuje i profesionální umělce. Odmítá je však tvořit pro jiné účely než pro své večírky.\n\nSlužebnictvo paní Lardnerové zahrnuje několik robotů, k nimž se chová stejně jako k lidem, přestože ji za to káral jistý vládní úředník. Ten tvrdil, že zdvořilost k robotům oslabuje jejich efektivitu. Ale paní Lardnerová trvá na svém. Nehodlá ani nechat seřídit Maxe, jednoho z robotů, který špatně chápe. Paní Lardnerová tvrdí, že má svou osobnost.\n\nJednoho dne se na její večírek dostaví John Semper Travis, hlavní inženýr Americké korporace robotů a mechanických lidí (AKRaML), aby viděl naživo vyhlášené světelné skulptury hostitelky. Travis je tichý introvert a sám se amatérsky věnuje světelným skulpturám. Když mu Max během uvítání odebere klobouk a kabát, Travis ihned zaregistruje, že Max nefunguje, jak má. Protože je hlavním inženýrem v AKRaML, není pro něj žádný problém jej na místě vyladit. Když se později setká s paní Lardnerovou a řekne jí o tomto úkonu v dobré víře, že ji potěší, Avis bere do ruky dýku z vystavené sbírky a Travise zavraždí. Jen ona totiž věděla, že originální „světelné verše“ vytvářel Max díky tomu, že byl nesprávně seřízen.\nČesky vyšla povídka v následujících sbírkách nebo antologiích:\n\nPod názvem Světelný verš:\nPod názvem Světelné verše:\nPod názvem Světelná poezie:\n\n"}
{"id": "839501", "url": "https://cs.wikipedia.org/wiki?curid=839501", "title": "J. C. Bamford", "text": "J. C. Bamford\n\nJCB (dříve J C Bamford Excavators Limited) je britská společnost vyrábějící těžkou stavební a manipulační techniku, se sídlem ve městě Rocester, Spojené království. V oboru Výroby stavebních strojů se jedná o třetí největší firmu na světě, která produkuje více než 300 typů strojů, zahrnující bagry, kloubové dampry, rýpadla, rýpadlo-nakladače, traktory nebo např. elektrocentrály. Provozuje 18 továren v Asii, Evropě, Severní Americe a Jižní Americe, a její produkty se prodávají ve více než 150 zemích světa.\n\n"}
{"id": "839502", "url": "https://cs.wikipedia.org/wiki?curid=839502", "title": "Jarošův mlýn", "text": "Jarošův mlýn\n\nJarošův mlýn je mlýn a muzeum mlynářského řemesla ve Veverské Bítýšce. Od roku 2002 je chráněn jako kulturní památka České republiky.\n\nPrvní písemná zmínka o mlýně pochází z roku 1635. V této době se jednalo o jeden z mnoha mlýnů na toku Bílého potoka, kde byl vystavěn jako jeden z posledních. Mlel pro obyvatele Veverské Bítýšky a okolí. V roce 1937 mlýn a pozemky koupili Blanka a Maxmilián Jarošovi, potomci mlynářských rodů Pippalů a Jarošů. Ti nechali v letech 1937-1938 mlýn přestavět do současné podoby. Došlo ke zboření objektů chátrajícího a nefunkčního mlýna a vystavěna nová čtyřpatrová budova s nejmodernějším zařízením, které dodala firma Josef Prokop a synové z Pardubic. Voda je z potoka svedena náhonem do vodní nádrže a odtud pouštěna na lopatky Francisových turbín. Ty pohánějí mlýnské stroje. Na podzim 1938 došlo k obnovení provozu. Dne 1. července 1951 přešlo právo provozovat Jarošův mlýn na Hospodářské družstvo v Brně a dne 1. ledna 1953 na národní podnik Středomoravské mlýny Brno. Po následujících 40 let nebyla prováděna údržba mlýna. Do rodiny Jarošů se vrátil v roce 1991 a v provozu zůstal do roku 2002, kdy byl prohlášen za kulturní památku. Ve stejném roce byl formou muzea zpřístupněn veřejnosti.\n\nPřístup ke mlýnu je umožněn modrou turistickou značkou buď z centra Veverské Bítýšky, nebo údolím Bílého potoka od Šmelcovny. Před mlýnem se také nachází parkoviště.\n\n"}
{"id": "839505", "url": "https://cs.wikipedia.org/wiki?curid=839505", "title": "František Podlena", "text": "František Podlena\n\nFrantišek Podlena (* 30. října 1940 Županovice) byl český a československý politik KSČ, na konci normalizace a krátce po sametové revoluci ministr dopravy a spojů Československé socialistické republiky.\n\nPocházel z rodiny učitele. Členem KSČ se stal roku 1959. Vyučil se lodníkem a potom pracoval v podniku Československá plavba labsko-oderská. Později vystudoval VŠE Praha a po studiu se vrátil do Československé plavby labsko-oderské jako vedoucí oddělení a vedoucí zahraničního zastoupení. V roce 1971 se stal politickým pracovníkem Okresního výboru KSČ v Děčíně, kde se později stal tajemníkem. Zastával post vedoucího oddělení pro stranickou práci na Krajském výboru KSČ pro Severočeský kraj. V letech 1983-1985 působil jako místopředseda severočeského KNV. V letech 1985-1988 pracoval na Ústředním výboru Komunistické strany Československa na postu zástupce vedoucího oddělení. Bylo mu uděleno Vyznamenání Za vynikající práci.\n\nV říjnu 1988 se stal ministrem dopravy a spojů v československé vládě Ladislava Adamce. Na tomto postu setrval i po sametové revoluci v krátce existující první vládě Mariána Čalfy i druhé vládě Mariána Čalfy (vláda národního porozumění) až do června 1990.\n\n"}
{"id": "839506", "url": "https://cs.wikipedia.org/wiki?curid=839506", "title": "Jantra (hinduismus)", "text": "Jantra (hinduismus)\n\nJantra je forma mandaly, ve které se potkává kruh a čtverec. Dochází tak ke sjednocení protikladů – kruh, jako symbol toho co nás převyšuje, se setkává se čtvercem, který znázorňuje pozemské materiální snažení. Někdy jsou tyto tvary považovány také za symbol ženské a mužské energie. Tento typ mandal se pak jako symbol hledání rovnováhy vyskytuje coby sedmá fáze velkého kruhu mandaly, tzv. \"Kvadratura\".\n\nJantry jsou dodnes používány pro náboženské rituály (v lámaismu nebo tantrické józe) v Indii, Tibetu a Nepálu. Tyto mandaly (na rozdíl od těch, které si tvoříme doma coby antistresové omalovánky nebo obrazy duše) obsahují tradičně stanovené tvary, které jsou nejenom kresleny či malovány, ale bývají při zvláštních příležitostech znázorňovány také trojrozměrně z předem daných materiálů. Hotové jantry jsou potírány vonnými oleji a za odříkávání manter je do nich zván bůh či bohyně, jehož symboly jsou v jantře obsaženy.\n\nJantry se vytvářejí jak v malém (např. jako namalované meditační pomůcky), tak ve velkém (např. jako půdorys chrámů) a tvoří spojení mezi božským (kruh) a polárním (čtverec). Pravá jantra však vzniká jako duchovní obraz, vytvořený imaginací učeným lámou. Dvojrozměrné mandaly jsou pouhým vnějším znázorněním bez významu. Mají však nezaměnitelný styl a tradiční strukturu.\n\nMandala znamená manušja anda, kruhová záře kolem člověka a okolo mýtického vesmírného obra puruši. Puruša byl dle Rgvédu rozdělen na díly a z nich vznikli bohové, lidé a světy, kasty indické společnosti. Nejstarší půdorysy mandaly objevili archeologové v středoasijské kultuře BMAC, před 4000 lety (Daschli). Půdorysy svatyně ohně jsou čtvercové se čtyřmi klasickými branami dle modelu jantry. Později se za védské civilizace rozvinul model vesmíru jako času vetknutého do obětiště (védi) a védský obětní rok byl svázán paleoastronomickými obřady. Rok, dny a noci se opakují (Šatapathabráhmana) a proto kruh je země a čtverec nebe. Čtverec ohraničovaly body rovnodenností a slunovratů. Jedna polovina roku náležela bohům, druhá předkům. Tyto a mnohé jiné parametry sloužily za podklad védského božiště, předlohy mandaly. Do základů božiště se vkládaly obřadní předměty a z toho za buddhismu povstal obyčej mandaly jako stavby dágoby, která ukrývá zářiče drahokamů, ochrany bohů před zlými silami. Převod védského obětiště do mahájánového buddhismu nejlépe dokumentuje mandala velkého času, Kálačakra mandala mudrce Asangy.\n\n\n"}
{"id": "839507", "url": "https://cs.wikipedia.org/wiki?curid=839507", "title": "Jan Stejskal (politik)", "text": "Jan Stejskal (politik)\n\nJan Stejskal (7. listopadu 1933 Mokrosuky – 12. července 2013) byl český a československý ekonom, bankéř a politik KSČ, v 80. letech předseda Státní banky československé, na konci normalizace ministr financí Československé socialistické republiky.\n\nPocházel z rodiny zemědělce. Členem KSČ se stal roku 1953. Vystudoval střední ekonomickou školu a pak VŠE Praha. Nastoupil do Státní banky československé na postu úvěrového ekonoma v pražské centrále banky. Později se v tomto finančním ústavu stal ředitelem pobočky v Ostrově nad Ohří a Chebu. V letech 1971–1975 působil v Mezinárodní bance pro hospodářskou spolupráci v Moskvě. V období let 1975–1979 byl politickým pracovníkem Ústředního výboru Komunistické strany Československa. Následně se vrátil do Státní banky československé, v níž působil jako jeden z jejích generálních ředitelů a od roku 1981 i jako její předseda. K roku 1988 se uvádí jako člen národohospodářské komise ÚV KSČ. V roce 1983 mu byl udělen Řád práce.\n\nV říjnu 1988 se stal ministrem financí v československé vládě Ladislava Adamce. Na tomto postu setrval i po sametové revoluci v krátce existující první vládě Mariána Čalfy. V následné druhé vládě Mariána Čalfy (vláda národního porozumění) již nebyl.\n\n"}
{"id": "839508", "url": "https://cs.wikipedia.org/wiki?curid=839508", "title": "Fars", "text": "Fars\n\nFars může být:\n\n"}
{"id": "839516", "url": "https://cs.wikipedia.org/wiki?curid=839516", "title": "Hráz rybníka Kunžvartu", "text": "Hráz rybníka Kunžvartu\n\nHráz rybníka Kunžvartu je protržená hráz průtočného rybníka z 16. století, který byl vybudován na říčce Řasnici nedaleko jihočeského městyse Strážný. Hráz se nachází na území Národního parku Šumava.\n\nHráz se nachází v údolí Řasnice (Travné Vltavy) v lokalitě U Splavského Mlýna, pod soutokem Řasnice s potokem Častá, na okraji katastrálního území Hliniště. Říčka Řasnice hrází protéká od jihu na sever, návodní strana hráze je orientována k jihu a nedaleké státní hranici, vzdušná strana k severu. Západní konec hráze leží přibližně 1,4 km vjv. od Strážného, na jihovýchodním úpatí návrší kóty 832,7 m, v minulosti označovaného jako \"Kuschwarta\". Východní konec hráze leží na západním úpatí vrchu Hamerský les a je vzdálen přibližně 900 metrů jjz. od osady Hliniště. Hráz je dlouhá přibližně 529 metrů, široká až 51 metrů, v koruně až 23 metrů. Pata hráze rybníka leží v nejnižším bodě v 800 m n. m., nejvyšší místa koruny hráze jsou v nadmořské výšce 807–808 metrů. Nadmořská výška rybníka by jej dnes řadila mezi nejvýše položené v Česku, např. Křišťanovický rybník leží jen v 785 m n.m.\n\nHráz je často uváděna jako pozůstatek vodní nádrže vystavěné pravděpodobně ve 14. století za vlády Karla IV. Na základě tohoto časového určení byla považována za nejstarší přehradu v Čechách a označována za unikátní důkaz o výstavbě vodních nádrží na území středověkých Čech. Předpokládalo se také, že jde o součást budované vodní cesty, která měla propojit Černé a Severní moře.\n\nSypaná hráz rybníka byla postavena vladykou Petrem Malovcem z Chýnova a na Vimperku nejspíše v letech 1543–1547. Na probíhající výstavbu rybníka si stěžoval Petr z Rožmberka, majitel prachatického panství, a to u úředníků menších desek zemských v Praze. Stížnost vyjadřovala obavy o majetek vlastní i majetek poddaných, protože Petr z Rožmberka neměl důvěru v odolnost hráze rybníka. Ve stížnosti uváděl, že rybník na Kunžvartě bude hluboký a veliký, zbudovaný na velkých vodách s hrází založenou nevhodně na \"kruntu\". Protesty pro výstavbě nebyly úspěšné, rybník byl dokončen a napuštěn, nejstarší známá zmínka o již zbudovaném rybníku pochází z roku 1553. Rybník musel být dokončen před rokem 1547, protože v tomto roce bylo Petrovi Malovcovi vimperské panství včetně rybníka konfiskováno pro účast na neúspěšném povstání českých stavů proti českému králi Ferdinand I. Habsburský.\n\nRybník o uváděné rozloze 150 ha byl označován názvem \"\", což v překladu znamená prosté „rybník“. Pokud je v současnosti uváděn jiný název rybníka, tak \"Kunžvart\". Rudolf Tischler uvádí, že nádrž měla sloužit k usnadnění plavení dřeva a k chovu ryb. \n\nObavy Rožmberka o odolnost hráze nebyly liché, ještě v 16. století se hráz protrhla: většina zdrojů uvádí rok protržení 1587, některé uvádějí rybník jako pustý již k roku 1581. Novodobý průzkum Stavební geologie v Praze prokázal, že hráz byla založena na nevhodném místě. Pod vrstvou slatinných zemin byl propustný, nezpevněný nivní sediment tvořený hlínou, pískem a štěrkem naplavenými v průběhu holocénu. V rybníku zadržovaná voda díky tomu snáze protrhla hráz založenou na nestabilním podloží.\n\nV 19. století chtěl hráz opravit a rybník obnovit Ing. Josef Fischer, knížecí lesní.\n\nZáměr opravy hráze a obnovy rybníka na Strážném a jeho vliv na životní prostředí byl posuzován od roku 2015 v rámci většího souboru záměrů (EIA MZP457). Hodnocen byl vliv záměru na předměty ochrany a celistvost především evropsky významné lokality Šumava a ptačí oblasti Šumava.\n\nObnovený rybník by zatopil část vrchoviště Stráženská slatina. Zatopena by byla také část toku Řasnice a Časté, ve kterých se vyskytují vranka obecná a mihule potoční, druhy vázané na čisté proudící vody. Rybník by pro tyto druhy představoval podstatnou migrační překážku a znamenal by fragmentaci vodního toku a populací obou druhů. V rybníku by se ukládal vodou nesený materiál, což by mohlo změnit přirozené podmínky populaci kriticky ohrožené perlorodky říční v toku Teplé Vltavy (do které Řasnice ústí). Perlorodka se živí organogenním detritem, tj. drobnými částicemi rostlinného původu, které by rybník pravděpodobně zadržoval. Okolí rybníka je pro svůj charakter významnou lokalitou chřástala polního a tetřívka obecného, oba tyto druhy by byly obnovou rybníka dotčené.\n\nU záměru byl shledán významně negativní vliv na PO a EVL Šumava. Ministerstvo životního prostředí proto k záměru obnovy rybníka vydalo nesouhlasné závazné stanovisko.\n\nHráz je památkově chráněna od 31. prosince 1963. Evidenční list z roku 1963 je veden pod názvem \"Hráz údolní přehrady\" a ve zdůvodnění ochrany je uvedeno \"nejstarší česká údolní přehrada\". V současnosti je hráz chráněna jako nemovitá kulturní památka.\n\nV blízkosti západního konce hráze vyrostl později Splavský mlýn (', ', česky \"Hrázský mlýn\"). Zachycen je např. v první polovině 19. století na mapách Stabilním katastru. Mlýn nevyužíval vody z vodnatější Řasnice, ale přiváděl si vodu dlouhým náhonem z Časté tekoucí od Strážného. Do tohoto náhonu ústil i Kořenský potok, který průtok přilepšoval. Po skončení druhé světové války byl mlýn Československem konfiskován jako nepřátelský majetek na základě prezidentského dekretu č. 108/145 a od roku 1949 je majetkem dnešního městyse Strážný. Splavský mlýn byl i s okolní zástavbou zbořen, od té doby u hráze nestojí žádná stavba.\n\nRozlehlé údolní rašeliniště Stráženská slatina bylo dříve nazýváno jako ', popř. ', což vzniklo z názvu \"\" znamenajícího v překladu „rybniční slať“. Název odkazuje na rybník, který v době svého napuštění zatopil severovýchodní část slatě.\n\nPo hrázi zaniklého rybníka vede zeleně značená turistická trasa 3331 vedoucí od rozcestí Pod Lískovým vrchem přes Strážný, Soumarský most, Volary k Brixovu dvoru.\n"}
{"id": "839519", "url": "https://cs.wikipedia.org/wiki?curid=839519", "title": "Antonín Krumnikl", "text": "Antonín Krumnikl\n\nAntonín Krumnikl (* 11. února 1941 Plzeň) byl český a československý politik KSČ, na konci normalizace ministr paliv a energetiky Československé socialistické republiky.\n\nPocházel z rodiny hutního inženýra. Členem KSČ se stal roku 1959. Vystudoval střední školu a pracoval jako horník na Dole Hlubina. Zde se později stal vedoucím těžebního úseku, vedoucím pole a zástupcem vedoucího závodu. Dálkově absolvoval Vysokou školu báňskou v Ostravě. V roce 1972 byl jmenován ředitelem Dolu Antonín Zápotocký a investičním a výrobním ředitelem generálního ředitelství Ostravsko-karvinských dolů, kde později byl ředitelem pro techniku. Zasedal v Ústředním výboru SSM. Bylo mu uděleno Vyznamenání Za zásluhy o výstavbu.\n\nV říjnu 1988 se stal ministrem paliv a energetiky v československé vládě Ladislava Adamce. Na tomto postu setrval i po sametové revoluci v krátce existující první vládě Mariána Čalfy. V následné druhé vládě Mariána Čalfy (vláda národního porozumění) již nebyl.\n\nPozději působil jako podnikatel a manažer společnosti \"Kovohutě Břidličná\". Byl obžalován z trestného činu zneužívání informací v obchodním styku, ale roku 2008 ho soud osvobodil.\n\n"}
{"id": "839527", "url": "https://cs.wikipedia.org/wiki?curid=839527", "title": "Program Information File", "text": "Program Information File\n\nPif nebo Program Information File je malý nastavovací soubor, který oznámí operačnímu systému Windows, kde má najít a jak má spustit newindowsovské aplikace.\n"}
{"id": "839529", "url": "https://cs.wikipedia.org/wiki?curid=839529", "title": "Naruhiko Higašikuni", "text": "Naruhiko Higašikuni\n\nNaruhiko Higašikuni (3. prosince 1887 – 20. ledna 1990) byl japonský politik a voják. \nRoku 1945 byl prvním premiérem Japonska po druhé světové válce, byť pouhých 54 dní. Ve stejném roce byl krátce ministrem armády. Byl strýcem japonského císaře Hirohita, s titulem prince. Byl jediným členem císařské rodiny, který kdy stanul v čele vlády.\n\nPřestože zastával vysoké vojenské pozice, byl před válkou i během ní v jisté opozici vůči militaristické klice. Na konci války částečně spolupracoval s Američany při vydávání Saipanu do jejich rukou. Tím si získal jejich důvěru. Američané měli navíc informace, že po válce se chystá svrhnout císaře Hirohita, dosadit na trůn nezletilého Akihitu a sám zemi vládnout jako regent.\n\nTento plán se však nerealizoval, možná i proto, že Hirohito poměrně nečekaně svěřil Higašikuniovi post premiéra s úkolem demobilizovat japonskou armádu a projednat s Američany podobu okupačního režimu. To druhé však Higašikuni nedokázal, když se s Američany neshodl. Po rezignaci pokračoval v zákulisní politice namířené proti Hirohitovi. Ta nebyla nakonec úspěšná a tak roku 1946 Higašikuni požádal císaře, aby mohl opustit císařskou rodinu a stát se prostým občanem. Dostal svolení, ovšem prosadit se v běžném životě pro něj bylo velmi obtížné. Zažil značné obchodní neúspěchy (mimo jiné i se second-handovým obchodem). Pokusil se poté založit vlastní zen-buddhistickou sektu, kterou však zakázala americká okupační správa. Lepší časy pro něj přišly až na konci 50. let, kdy zažil úspěch jeho knižně vydaný deník z válečných časů (\"Ichi Kozoku no Senso Nikki\"). Po úspěchu deníku vydal roku 1968 ještě paměti. Zemřel až v roce 1990, dožil se 102 let.\n\n"}
{"id": "839531", "url": "https://cs.wikipedia.org/wiki?curid=839531", "title": "Kidžúró Šidehara", "text": "Kidžúró Šidehara\n\nKidžúró Šidehara (13. září 1872 – 10. března 1951) byl japonský politik a diplomat. Po porážce Japonska ve druhé světové válce se stal jako všeobecně známý pacifista a obdivovatel USA premiérem Japonska a byl jím v letech 1945–1946. V letech 1924–1927 a 1929–1931 byl ministrem zahraničních věcí, v letech 1930–1931 byl pověřen řízením úřadu premiéra, roku 1947 byl místopředsedou vlády.\nPřed druhou světovou válkou se jako ministr zahraničních věcí snažil navzdory převládajícímu militarismu a anekcionismu vlády udržet dobré vztahy s Čínou, Británií i USA. Byl též japonským velvyslancem v Nizozemsku a Spojených státech, pracoval i na ambasádách v Londýně a Atnverpách. Pojem \"šideharovská diplomacie\" se v Japonsku stal synonymem pro liberální zahraniční politiku.\n\nV letech 1930–1931 zastupoval premiéra Osači Hamagučiho, který byl vážně zraněn při atentátu. Jeho pozice na ministerstvu i v kabinetu však byla ztracena právě v roce 1931, kdy militaristické síly, bez souhlasu vlády, vtrhly do Mandžuska. Jeho vliv poklesl a angažoval se pouze ve sněmovně lordů (měl šlechtický titul). Jeho čas přišel opět až na konci války. Díky dobré pověsti u Američanů a brilantní znalosti angličtiny, byl jmenován druhým poválečným premiérem (jeho předchůdce však sloužil jen 54 dní, klíčová práce složité diplomacie poraženého státu byla na něm). Dle McArthurových direktiv jeho kabinet připravil novou ústavu, do níž vkomponoval proslulý článek 9, který omezuje japonskou suverenitu a nedovoluje mu plně rozvíjet vojenské operace.\n\nPokoušel se stát přijatelným vůdcem i na domácí scéně. Stal se předsedou Pokrokové strany (\"Šinpo-tó\"). Avšak nenapomohlo mu, že jeho žena Masako byla dcerou zakladatele automobilky Mitsubishi Iwasaki Jataróa. Sílící politická levice a liberálové měli dojem, že Šideharova konzervativní ekonomická politika je diktována právě z lůna firmy Mitsubishi a on rychle ztrácel popularitu. Po neúspěchu své strany a naopak triumfu Liberální strany ve volbách roku 1946, Šidehara odstoupil. Poté, co roku 1947 Tecu Katajama zformoval socialistický kabinet, Šidehara vstoupil do Liberální strany, aby mohl účinně levici oponovat a posunul Liberální stranu doprava.\n\n"}
{"id": "839535", "url": "https://cs.wikipedia.org/wiki?curid=839535", "title": "Tecu Katajama", "text": "Tecu Katajama\n\nTecu Katajama (28. července 1887 – 30. května 1978) byl japonský politik. V letech 1947–1948 byl premiérem Japonska, třetím po druhé světové válce a prvním socialistickým v historii Japonska.\n\nVystudoval práva na tokijské univerzitě. Byl křesťanem a velmi ho ovlivnil křesťanský socialismus, jak ho učil abé Isó. Ve 30. letech vstoupil do Japonské socialistické strany. Do parlamentu byl za ni prvně zvolen roku 1930. Ve straně pak reprezentoval umírněnější křídlo, \"sociálně demokratické\". Roku 1945 se stal generálním tajemníkem strany. Po volbách roku 1947, v nichž socialistická strana zvítězila, se stal premiérem, když sestavil koaliční kabinet spolu s Demokratickou stranou a Občanskou stranou spolupráce.\nPřestože kabinet neměl dlouhý život, prosadil řadu klíčových sociálních reforem a zákonů, které změnily japonský stát. Založil například ministerstvo práce či podporu v nezaměstnanosti. Odstranil též řadu archaických prvků z japonského občanského práva, například výhody prvorozených synů. Pokusil se též rozbít monopoly v ekonomice.\n\nRezignovat na pozici premiéra musel pod tlakem levicovější části strany (již vedl Suzuki Mosaburó), která si žádala ještě evropštější model státu a důraznější reformy. Katajama pak ze strany vystoupil a stal se členem Demokratické socialistické strany, sociálnědemokratické síly se silně pacifistickými tendencemi, usilující především o volební reformu. V premiérském křesle a v čele koalice ho nahradil předseda Demokratické strany Hitoši Ašida.\n\n"}
{"id": "839536", "url": "https://cs.wikipedia.org/wiki?curid=839536", "title": "Jaromír Algayer", "text": "Jaromír Algayer\n\nJaromír Algayer (24. března 1935 Pusté Úľany – 17. ledna 2013 Svätý Jur u Bratislavy) byl slovenský a československý politik KSČ, na konci normalizace poslanec Slovenské národní rady a ministr zemědělství a výživy Československé socialistické republiky.\n\nPocházel z malozemědělské rodiny. Členem KSČ se stal roku 1959. Vystudoval střední zemědělskou školu a pracoval jako zootechnik. Pak absolvoval Vysokou školu zemědělskou v Nitře. Stal se hlavním inženýrem Okresní zemědělské správy Dunajská Streda. V období let 1975–1986 působil na postu ředitele Krajské zemědělské správy v Bratislavě. Roku 1986 se stal předsedou KNV pro Západoslovenský kraj. V letech 1986–1989 se uvádí jako účastník zasedání Ústředního výboru Komunistické strany Slovenska, byl členem ÚV KSS. Ve volbách roku 1986 se stal poslancem Slovenské národní rady. V roce 1973 mu bylo uděleno Vyznamenání Za vynikající práci a roku 1983 Řád práce.\n\nV říjnu 1988 se stal ministrem zemědělství a výživy v československé vládě Ladislava Adamce. Na tomto postu setrval i po sametové revoluci v krátce existující první vládě Mariána Čalfy. V následné druhé vládě Mariána Čalfy (vláda národního porozumění) již zastoupen nebyl.\n\nJaromír Algayer zemřel náhle 17. ledna 2013, poslední rozloučení proběhlo 24. ledna 2013 v bratislavském krematoriu.\n"}
{"id": "839542", "url": "https://cs.wikipedia.org/wiki?curid=839542", "title": "Segregacionista", "text": "Segregacionista\n\nSegregacionista (jiným názvem též Rasista, \"Segregationist\") je sci-fi povídka spisovatele Isaaca Asimova. Autor ji napsal v dubnu 1967 a poprvé vyšla v prosinci 1967 v časopise \"Abbottempo\". Byla následně zařazena do sbírek \"Nightfall and Other Stories\" (1969), \"The Complete Robot\" (1982) a \"Robot Visions\" (1990). Česky vyšla např. ve sbírce \"Robohistorie I.\" (2004).\n\nPříběh se odehrává v budoucnosti, kde se běžně transplantují lidem robotické protézy a robotům (známým jako Metalové, kteří mají stejná práva jako lidé) zase implantáty organického původu.\n\nNa operačním sále se připravuje operace jistého senátora. Chirurg s ním probíhá jeho volbu, senátor si vybral kovové kybersrdce a chirurg mu nabízí alternativu - polymerové srdce s komplexní bílkovinnou strukturou, které by dle jeho názoru bylo nejvhodnější. Senátor však tvrdošíjně lpí na kybersrdci z titanové slitiny.\n\nKdyž pak chirurg probírá senátorovu volbu s přítomným „lék-inžem“, vyjádří přesvědčení, že lidé by neměli přijímat kovové implantáty a roboti zase organické. Dle něj by nemělo docházet ke křížení, každý by měl být hrdý na svou podstatu. Poté strčí své robotické ruce do pece, aby je před operací důkladně sterilizoval, čímž je naznačeno, že se jedná o robota.\nČesky vyšla povídka v následujících sbírkách nebo antologiích:\n\nPod názvem Segregacionista:\nPod názvem Rasista:\n\n"}
{"id": "839543", "url": "https://cs.wikipedia.org/wiki?curid=839543", "title": "Arnon Milchan", "text": "Arnon Milchan\n\nArnon Milchan (: ארנון מילצ'ן; narozen 6. prosince 1944) je izraelský filmový producent a miliardář. Řadí se mezi hlavní hollywoodské producenty a na svém kontě má více než 120 celovečerních filmů, mimo jiné například \"Pretty Woman\", \"Zachraňte Willyho!\", \"L. A. - Přísně tajné\" či \"Ďáblův advokát\". V 60. až 80. letech pracoval pro izraelskou zpravodajskou službu Lakam, kde měl na starost získávání komponent pro údajný izraelský jaderný program. Podle časopisu Forbes se Milchanův majetek v březnu 2012 odhadoval na 3,8 miliardy dolarů a je tak 6. nejbohatším Izraelcem.\n"}
{"id": "839546", "url": "https://cs.wikipedia.org/wiki?curid=839546", "title": "Thin provisioning", "text": "Thin provisioning\n\nThin provisioning je způsob využívání virtualizační technologie, které má zajistit dojem, že existuje více fyzických prostředků, než je ve skutečnosti k dispozici. K aplikaci této technologie dochází v případě, že nemáme dostatek volných prostředků typu úložného prostoru například, ale je možné ji použít v souvislosti s libovolným prostředkem. Zřetelným příkladem může být také využití v prostředí, kdy organizace provozuje jeden fyzický server a na něm např. čtyři virtuální servery. I když má fyzický server limitovanou velikost operační paměti (např. 8 GB), mohu nadefinovat na virtuálních serverech v součtu více operační paměti, než kolik je fyzicky dostupné (např. každý virtuální server bude pracovat se 4 GB RAM). Pokročilými systémovými technikami (know-how výrobců virtualizačních technologií) je pak možné sdílet RAM fyzického serveru tak, že opravdu vzniká dojem nezávislých virtuálních serverů s definovanou virtuální velikostí RAM - tyto techniky např. umožňují sdílet podobné bloky dat, využívat nevyužitou paměť jednoho virtuální serveru jiným apod.\n\nVýznamným důvodem pro použití technologie \"thin provisioning\" je zjevně úspora při investicích do infrastruktury. Mohu nastavit využití zdrojů v dostatečné (nikoliv tedy maximální) kapacitě pro konkrétní časové období. Při neexistenci \"thin provisioning\" (tedy stav nazývaný \"fat-\" nebo \"thick provisioning\") technologie je kladen vyšší nárok na plánování zdrojů v průběhu času a fyzické technologie jsou pořizovány v naddimenzované hodnotě pro daný časový úsek. Jde tedy o pořízení prostředků \"do rezervy\" pro budoucí růst. \"Thin provisioning\" naopak umožňuje nakoupit fyzické prostředky pro právě konkrétní potřeby služeb, přičemž je v průběhu času možné dokupovat požadovanou kapacitu opět podle aktuální potřeby.\n\n"}
{"id": "839548", "url": "https://cs.wikipedia.org/wiki?curid=839548", "title": "Hitoši Ašida", "text": "Hitoši Ašida\n\nHitoši Ašida (jap. 芦田 均, 15. listopadu 1887 – 20. června 1959) byl japonský politik. V roce 1948 byl několik měsíců premiérem Japonska. Na funkci musel rezignovat po korupčním skandálu ministrů své vlády. V letech 1947–1948 ministr zahraničních věcí, 1947–1948 státní ministr a místopředseda vlády, 1945–1946 ministr zdravotnictví. Před válkou byl člen strany \"Seijúkai\" (立憲政友会 [Rikken seijúkai]). Po válce vstoupil do Liberální strany, která se po sloučení s Progresivní stranou transformovala do Demokratické strany. Jejím předsedou byl Ašida v letech 1947–1948.\n\n"}
{"id": "839549", "url": "https://cs.wikipedia.org/wiki?curid=839549", "title": "Ičiró Hatojama", "text": "Ičiró Hatojama\n\nIčiró Hatojama (jap. 鳩山 一郎, 1. ledna 1883 – 7. března 1959) byl japonský politik pocházející z tradiční politické rodiny. V letech 1954–1956 byl premiérem Japonska. V letech 1931–1934 ministrem školství.\nPo druhé světové válce měl zákaz činnosti ve veřejné správě, pro svou spolupráci s autoritativním militaristickým předválečným režimem. Do politického života se směl vrátit roku 1951. \n\nVe funkci premiéra obnovil diplomatické vztahy se Sovětským svazem.\n\nDokumenty americké tajné služby CIA, odtajněné roku 2005 a zveřejněné roku 2007, ukázaly, že roku 1952 skupina japonských nacionalistů připravovala atentát na premiéra Šigeru Jošidu a chtěla do čela ultrapravicového kabinetu postavit právě Hatojamu. Není však jasné, zda o tom Hatojama věděl.\n\nByl baptistický křesťan. Jeho syn Ičiró byl ministrem zahraničí v letech 1976–1977, jeho vnuk Jukio premiérem Japonska od roku 2009.\n\n"}
{"id": "839551", "url": "https://cs.wikipedia.org/wiki?curid=839551", "title": "František Pinc", "text": "František Pinc\n\nFrantišek Pinc (* 23. května 1944 Praha) byl český a československý politik KSČ, po sametové revoluci krátce ministr vnitra a ministr paliv a energetiky Československé socialistické republiky.\n\nČlenem KSČ se stal roku 1975. Vystudoval fakultu strojního inženýrství ČVUT Praha. Po studiích nastoupil do podniku \"ČKD Kompresory\". Od roku 1971 pracoval v Elektrárně Tušimice I, kde působil na technických pozicích jako vedoucí dvojbloku a směnový inženýr. V roce 1977 se stal ředitelem závodu a od roku 1983 ředitelem této elektrárny. Na této pozici se uvádí i k roku 1989.\n\nV prosinci 1989 se stal ministrem vnitra v československé krátce existující první vládě Mariána Čalfy. V následné druhé vládě Mariána Čalfy (vláda národního porozumění) zastával post ministra paliv a energetiky. Ve vládě setrval do února 1990.\n\nV živnostenském rejstříku se uvádí bytem Klášterec nad Ohří.\n\n"}
{"id": "839552", "url": "https://cs.wikipedia.org/wiki?curid=839552", "title": "Tanzan Išibaši", "text": "Tanzan Išibaši\n\nTanzan Išibaši, rodným jménem Seizó Išibaši (25. září 1884 – 25. dubna 1973) byl japonský politik a novinář. V letech 1956–1957 byl premiérem Japonska. V letech 1946-1947 ministrem financí.\n\nPřed válkou pracoval v deníku \"Tojo Keizai Šimpo\" (Východní ekonomický deník). Po válce se zapojil do politického života. Zpočátku spolupracoval s Japonskou socialistickou stranou, v jejímž poválečném kabinetu seděl. Později vstoupil do Liberální demokratické strany, jejímž se stal roku 1956 předsedou, a za niž se stal i premiérem. Musel však velmi brzy odstoupit kvůli zdravotním potížím. Potom ve straně oponoval svému silně konzervativnímu nástupci Nobusuke Kišimu.\n\n"}
{"id": "839553", "url": "https://cs.wikipedia.org/wiki?curid=839553", "title": "Nobusuke Kiši", "text": "Nobusuke Kiši\n\nNobusuke Kiši, rodným jménem Nobusuke Sató (13. listopadu 1896 – 7. srpna 1987) byl japonský politik. V letech 1957–1960 byl premiérem Japonska. 1956–1957 ministrem zahraničních věcí, 1941–1943 ministrem obchodu a průmyslu. Byl představitelem Liberální demokratické strany, dominantní síly japonského politického systému ve 2. polovině 20. století. Kiši byl jednou z klíčových figur při formování této strany i celého politického systému zvaného někdy \"1955\" (dle vzniku strany), jehož cílem bylo vytlačit levici dlouhodobě z vlády.\n\nByl významným představitelem japonské politiky již před druhou světovou válkou. V okupovaném Mandžusku se podílel na brutálním zacházení s místní pracovní silou. Po válce byl zatčen a umístěn do věznice Sugamo, s dalšími prominenty starého režimu. Byl podezřelý ze spáchání válečných zločinů třídy A. Roku 1948 byl však propuštěn, byla mu pouze zakázána činnost ve veřejné správě.\n\nKdyž roku 1952 skončila okupační správa, založil politickou stranu Japonská federace obnovy (\"Nippon Saiken Renmei\"), jejíž jádro tvořili bývalí členové strany \"Minseito\", jedné ze dvou povolených konzervativních stran před válkou. Saiken Renmei byl silně antikomunistická, oslovovala zejména malé obchodníky a živnostníky a usilovala o revizi poválečné ústavy. Ve volbách roku 1952 však zcela propadla.\n\nKiši poté roku 1953 vstoupil do Liberální strany, aby v ní vytvořil konzervativní křídlo a posunul ji doprava, a to navzdory tomu, že předseda strany Šigeru Jošida byl jeho osobním nepřítelem, který po válce bojoval za odstranění Kišiho z veřejného života. Nikoli nevýznamným faktorem však bylo, že Kiši přinesl do strany značné množství finančních prostředků a jeho pozice tak byla rychle stabilní. Roku 1955 se Liberální strana sloučila s Demokratickou stranou a vytvořila klíčový subjekt japonské poválečné politiky – Liberální demokratickou stranu. Za ní se Kiši, po pádu několika vlivnějších předchůdců, nakonec stal premiérem.\n\nVe funkci velmi usiloval především o upevnění vztahů s USA a za tím účelem podepsal roku 1960 japonsko-americkou bezpečnostní smlouvu, která posilovala americkou pozici v Japonsku. Ta se stala velmi nepopulární u japonské veřejnosti a vyvolala masové protesty, během nichž byl mimo jiné napaden tiskový sekretář Bílého domu James Hagerty, jehož musela z místa protestu evakuovat dokonce vojenská helikoptéra. Protesty a stávky neutichaly, a tak se Kiši rozhodl nakonec podat demisi.\n\nV mládí opustil rodinu a přidal se k mnohem vlivnější rodině Kiši, přičemž přijal i její jméno. Jeho biologický bratr Eisaku Sató se stal rovněž japonským premiérem.\n\n"}
{"id": "839554", "url": "https://cs.wikipedia.org/wiki?curid=839554", "title": "Hajato Ikeda", "text": "Hajato Ikeda\n\nHajato Ikeda (japonsky: 池田 勇人, 3. prosince 1899 – 13. srpna 1965) byl japonský politik a ekonom. V letech 1960–1964 byl premiérem Japonska. V poválečných kabinetech byl též ministrem mezinárodního obchodu a průmyslu. Byl představitelem Liberální demokratické strany, dominantní politické síly japonského politického systému ve 2. polovině 20. století. \n\nEkonomický historik Takafusa Nakamura (中村隆英) Ikedu označil za osobu, která má největší podíl na poválečném růstu japonské ekonomiky. Do funkce přišel s ambiciózním plánem sedmiprocentního růstu HDP, na konci jeho vlády však činil růst japonské ekonomiky dokonce 11,6 procent HDP ročně. Byl znám jako zastánce společenského konsensu. Usiloval o ekonomický růst bez sociálních konfliktů.\n\nČasto je připomínán výrok Charlese de Gaulla, který Ikedu nazval „obchodníkem s tranzistory“.\n\n"}
{"id": "839557", "url": "https://cs.wikipedia.org/wiki?curid=839557", "title": "Kakuei Tanaka", "text": "Kakuei Tanaka\n\nKakuei Tanaka (4. května 1918 – 16. prosince 1993) byl japonský politik. V letech 1972–1974 byl premiérem Japonska. Byl představitelem Liberální demokratické strany, dominantní politické síly japonského politického systému ve 2. polovině 20. století.\nZačínal jako obchodník. Do politiky vstoupil v roce 1945, kdy finančně podporoval Japonskou umírněnou pokrokovou stranu (\"Nihon Šinpoto\"). Roku 1947 vstoupil do Demokratické strany (\"Minšuto\"), za niž se dostal do parlamentu (Dietu). Tam se sblížil s Demokratickou liberální stranou a vstoupil do ní. Stal se díky tomu úředníkem ve vládě. Roku 1955 se stal členem Liberální demokratické strany, jejíž se stala Demokratická liberální strana součástí.\n\nJiž v počátcích jeho kariéry ho poškodil korupční skandál, když byl uvězněn za přijetí úplatku, přesto se rozhodl znovu kandidovat a u voličů uspěl. K jeho voličskému zázemí až do pozdní kariéry patřili zejména železničáři (to poté, co zachránil před úpadkem železniční společnost Nagaoka), milionář Kendži Osano a skupina \"Etsuzankai\" (越山会), sdružující 100 000 zemědělců oblasti Niigata. Tanaka podporoval řadu projektů Etsuzankai, jako byla hydroelektrárna na řece Tadami či rychlodráha Joecu Šinkansen. Pozici uvnitř strany posílil přátelstvím s premiérem Eisaku Satóem a příbuzenstvím s dalším premiérem Hajato Ikedou. Tyto vazby mu přinesly pozice ministra pošt a komunikací, ministra financí a ministra mezinárodního obchodu a průmyslu. Roku 1971 se stal předsedou strany, za rok pak i premiérem. Připravil velkorysý program rozvoje infrastruktury, nestihl ho však realizovat a neměl k tomu ani dost prostředků. Pokusil se zlepšit vztahy s Indonésií, ale během jeho jednání s prezidentem Suhartem propukly v Indonésii mohutné protijaponské nepokoje, při nichž zahynulo 11 lidí.\n\nPoté, co parlamentní komise začala vyšetřovat podezření, která se kolem Tanaky nahromadila, raději odstoupil, aby vyšetřování zastavil. Velký skandál ho však přece jen dostihl, to když roku 1976 viceprezident americké firmy Lockheed vypověděl před výborem amerického Senátu, že Tanakovi dal 1,8 milionu dolarů jako úplatek. Tanaka byl postaven před soud. Rozsudek byl vynesen roku 1983, Tanaka byl odsouzen ke 4 letům vězení. Byl však stále členem parlamentu a ten se měsíc nemohl shodnout, zda Tanaku vydat. Premiér Nakasone raději parlament rozpustil. V následujících volbách Tanaka svůj mandát obhájil, dostal dokonce nejvíc hlasů ze všech kandidátů. Parlament opustil až roku 1989, jeho zdravotní stav byl však již tak špatný, že do vězení nešel. Zemřel roku 1993.\n\n"}
{"id": "839559", "url": "https://cs.wikipedia.org/wiki?curid=839559", "title": "Takeo Miki", "text": "Takeo Miki\n\nTakeo Miki (17. března 1907 – 4. listopadu 1988) byl japonský politik. V letech 1974–1976 byl premiérem Japonska. V letech 1966–1968 byl ministrem zahraničních věcí, 1972–1974 místopředsedou vlády. Byl představitelem Liberální demokratické strany, dominantní politické síly japonského politického systému ve 2. polovině 20. století. Poslancem japonského parlamentu byl nepřetržitě 51 let, v letech 1937–1988. Zvolen byl celkem 19 krát.\n\nDo čela vlády ho vynesla aféra Lockheed, ač jako příslušník slabší frakce ve straně neměl dlouho na nejvyšší funkci naději. Pokusil se udělat ve straně značné změny, což proti němu poštvalo vůdce řady vlivných frakcí (tzv. kampaň \"Miki oroši\" – Pryč s Mikim). S funkcí se musel rozloučit po volbách 1976, kdy se mu navzdory osobní popularitě nepodařilo u veřejnosti získat očekávanou míru důvěry pro celou stranu.\n\n"}
{"id": "839560", "url": "https://cs.wikipedia.org/wiki?curid=839560", "title": "Takeo Fukuda", "text": "Takeo Fukuda\n\nTakeo Fukuda (jap. 福田 赳夫, 14. ledna 1905 – 5. července 1995) byl japonský politik. V letech 1976–1978 byl premiérem Japonska. 1959–1969 ministrem zemědělství, lesnictví a rybolovu, 1969–1971 ministrem financí, 1971–1972 ministrem zahraničních věcí, 1974–1976 místopředsedou vlády a ředitelem Státní plánovací agentury. Byl představitelem Liberální demokratické strany, dominantní politické síly japonského politického systému ve 2. polovině 20. století. V letech 1976–1978 byl jejím předsedou. Neúspěšně se pokusil rozbít tradiční systém vlivných frakcí v této straně. Z politiky odešel roku 1990. Jeho starší syn Jasuo Fukuda se stal roku 2007 rovněž japonským premiérem.\n\n"}
{"id": "839561", "url": "https://cs.wikipedia.org/wiki?curid=839561", "title": "Masajoši Óhira", "text": "Masajoši Óhira\n\nMasajoši Óhira (12. března 1910 – 12. června 1980) byl japonský politik. V letech 1978–1980 byl premiérem Japonska. V letech 1962–1964 a 1972–1974 ministrem zahraničních věcí. Byl představitelem Liberální demokratické strany, dominantní síly japonského politického systému ve 2. polovině 20. století. V letech 1978–1980 byl jejím předsedou.\n\nZemřel ve funkci premiéra, na srdeční infarkt (byť v té době již s nedůvěrou parlamentu, ale Óhira se rezignaci vyhnul vyhlášením nových voleb).\n\nByl šestým křesťanem, který získal post japonského premiéra.\n\n"}
{"id": "839564", "url": "https://cs.wikipedia.org/wiki?curid=839564", "title": "Zenkó Suzuki", "text": "Zenkó Suzuki\n\nZenkó Suzuki (11. ledna 1911 – 19. července 2004) byl japonský politik. V letech 1980–1982 byl premiérem Japonska. Byl představitelem Liberální demokratické strany, dominantní síly japonského politického systému ve 2. polovině 20. století, kterou roku 1955 pomáhal zakládat.\nPremiérem byl jmenován po náhlém úmrtí Masajoši Óhiry, který zemřel na srdeční infarkt během předvolební kampaně. Óhirova smrt zajistila mimořádnou přízeň voličů, takže po volbách Suzuki disponoval v parlamentu nejsilnější většinou za řadu let. Mnoho výhod mu to však nepřineslo, neboť v té době docházelo v japonských politických stranách ke štěpení a zvratům, což ho nutilo k častým obměnám kabinetu. Roku 1982 se navíc rozhodl nekandidovat znovu na předsedu strany, a tím ztratil i křeslo premiéra.\n\n"}
{"id": "839565", "url": "https://cs.wikipedia.org/wiki?curid=839565", "title": "Scaldasole", "text": "Scaldasole\n\nScaldasole je italská obec v provincii Pavia v oblasti Lombardie.\n\nK 31. prosinci 2010 zde žilo 980 obyvatel.\n\nDorno, Ferrera Erbognone, Sannazzaro de' Burgondi, Valeggio\n"}
{"id": "839566", "url": "https://cs.wikipedia.org/wiki?curid=839566", "title": "Jasuhiro Nakasone", "text": "Jasuhiro Nakasone\n\nJasuhiro Nakasone (27. května 1918 Takasaki – 29. listopadu 2019 Tokio) byl japonský politik. V letech 1982–1987 byl premiérem Japonska. V letech 1959–1960, 1970–1972 a 1980–1982 tzv. státním ministrem (s pověřením řídit různé státní agentury), 1972–1974 ministrem mezinárodního obchodu a průmyslu, 1967–1968 ministrem dopravy. Byl představitelem Liberální demokratické strany, dominantní síly japonského politického systému ve druhé polovině 20. století, v letech 1982–1987 byl jejím předsedou.\n\nJasuhiro Nakasone patřil k silně pravicovému křídlu strany. V pozici premiéra nejvíce proslul rozsáhlou privatizací státních korporací (zejména proslulých japonských železnic), zlepšením vztahů se Sovětským svazem, Čínou a Filipínami, či obnovením japonského nacionalismu, který byl dlouho tabu – proslul například vyjádřením, že Japonsko uspělo tím, že na svém území netrpělo národnostní menšiny jako Spojené státy; po kritice svůj výrok „opravil“ tak, že prý chtěl pogratulovat USA k ekonomickému úspěchu, jehož dosáhly navzdory tomu, že mají na svém území řadu „problematických menšin“. Byl blízkým přítelem amerického prezidenta Ronalda Reagana, s nímž sdílel i řadu politických a ekonomických vizí. \n\nRok po odchodu z funkce premiéra ho dostihl, podobně jako řadu dalších politiků Liberální demokratické strany, tzv. odvodový skandál. Poté jeho vliv ve straně rychle klesal, zejména Džuničiró Koizumi se snažil jeho a celou starou gardu vytlačit z politického života.\n\nZemřel 29. listopadu 2019 v tokijské nemocnici ve věku 101 let.\n\n"}
{"id": "839568", "url": "https://cs.wikipedia.org/wiki?curid=839568", "title": "Noboru Takešita", "text": "Noboru Takešita\n\nNoboru Takešita (26. února 1924 – 19. června 2000) byl japonský politik. V letech 1987–1989 byl premiérem Japonska. Roku 1976 byl ministrem výstavby. V letech 1979–1980 a 1982–1986 ministrem financí. Byl představitelem Liberální demokratické strany, dominantní síly japonského politického systému ve 2. polovině 20. století.\n\nRoku 1958 byl prvně zvolen do parlamentu (tzv. Dietu). Ve své straně se stal členem vlivné frakce Kakuei Tanaky (frakce v japonských politických stranách hrají mnohem větší roli než v jiných politických systémech). Ve funkci ministra financí prosadil volný kurz japonského jenu vůči dolaru (tzv. dohoda Plaza). To vedlo k silnému posilování jenu vůči všem světovým měnám a učinilo z jenu jednu z nejdůležitějších měn světové ekonomiky. Roku 1986 vládu opustil, aby posiloval své pozice uvnitř strany. To se mu rychle podařilo a roku 1987 se stal jejím předsedou, a tím pádem záhy premiérem, když vystřídal v čele kabinetu Jasuhiro Nakasoneho, svého velkého rivala uvnitř strany. Poměrně brzy ho však k rezignaci přinutil tzv. odvodový skandál. I poté však byl významnou zákulisní figurou Liberální demokratické strany, silně ovlivňoval politiku svých nástupců Sósuke Una, Tošiki Kaifa i Keizó Obučiho.\n\n\n"}
{"id": "839572", "url": "https://cs.wikipedia.org/wiki?curid=839572", "title": "František Reichel", "text": "František Reichel\n\nFrantišek Reichel (* 27. ledna 1938 Praha) je veterinář a bývalý český a československý politik Československé strany lidové, po sametové revoluci krátce ministr bez portfeje a místopředseda československé vlády.\n\nVystudoval Vysokou školu veterinární v Brně a nastoupil jako veterinář v Tachově, kde byl později vedoucím veterinárního střediska. Od roku 1967 pracoval na generálním ředitelství Spofa. Od roku 1973 byl zaměstnán ve Výzkumném ústavu pro biofaktory a veterinární léčiva v Jílovém u Prahy. Zde vedl odbor klinického výzkumu a vědeckých informací. V roce 1975 obhájil dizertaci na Vysoké škole veterinární v Košicích a absolvoval také VŠE v Praze. Od roku 1989 působil na postu ředitele Výzkumného ústavu pro biofaktory a veterinární léčiva. Politicky se angažoval v Československé straně lidové, od roku 1974 jako člen jejího ústředního výboru. Po sametové revoluci se stal jejím druhým místopředsedou.\n\nV prosinci 1989 se stal ministrem bez portfeje v krátce existující československé první vládě Mariána Čalfy. V následné druhé vládě Mariána Čalfy (vláda národního porozumění) zastával do dubna 1990 post jejího místopředsedy a zároveň ministra – předsedy Státní komise pro vědeckotechnický a investiční rozvoj. Ve vládě skončil, protože byl zmíněn jako informátor vojenské kontrarozvědky (krycí jméno PETR) z dob komunistického režimu (roky 1962–1969). V roce 2008 se uvádí coby předseda správní rady \"Olivovy nadace\", předtím působil coby předseda představenstva \"a. s. CHRISTIANA\" . Bytem se uvádí ve vesnici Chotouň.\n\nJe aktivní v komunální politice. V komunálních volbách roku 2002 byl zvolen do zastupitelstva obce Pohoří za KDU-ČSL. O zvolení se neúspěšně pokoušel v komunálních volbách roku 2006. Opětovně byl do zastupitelstva zvolen v komunálních volbách roku 2010. Profesně se uvádí jako důchodce.\n\n"}
{"id": "839573", "url": "https://cs.wikipedia.org/wiki?curid=839573", "title": "Sósuke Uno", "text": "Sósuke Uno\n\nSósuke Uno (27. srpna 1922 – 19. května 1998) byl japonský politik. Roku 1989 byl krátce premiérem Japonska. V letech 1987–1989 byl ministrem zahraničních věcí. Byl představitelem Liberální demokratické strany, dominantní síly japonského politického systému ve 2. polovině 20. století. Za jeho vlády však strana prožívala mnoho problémů (např. doznívající odvodový skandál z roku 1988) a ztrácela svou výsadní pozici.\nVystudoval obchodní univerzitu v Kobe. Bojoval ve druhé světové válce. Do parlamentu (japonského Dietu) vstoupil roku 1960. Ve funkci premiéra zavedl první spotřební daň v japonské historii, čímž ztratil řadu voličů. Provázel ho rovněž sexuální skandál, který rozpoutal deník Washington Post.\n\n"}
{"id": "839575", "url": "https://cs.wikipedia.org/wiki?curid=839575", "title": "Tošiki Kaifu", "text": "Tošiki Kaifu\n\nTošiki Kaifu (* 2. ledna 1931, Nagoja) je japonský politik. V letech 1989–1991 byl premiérem Japonska. Byl představitelem Liberální demokratické strany, dominantní síly japonského politického systému ve 2. polovině 20. století. Jeho vláda byla slabá a navíc čelila neutuchajícím korupčním skandálům, které Liberální demokratickou stranu na konci 80. a začátku 90. let postihly (odvodový skandál, Sagawa expres skandál). Po skončení premiérského mandátu stranu opustil a roku 1994 vstoupil do nově založené strany \"Šinšinto\" (Nová fronta). Roku 1998 z ní ovšem vystoupil a roku 2003 se vrátil do Liberální demokratické strany.\n\n\n"}
{"id": "839577", "url": "https://cs.wikipedia.org/wiki?curid=839577", "title": "Kenzó Tange", "text": "Kenzó Tange\n\nKenzó Tange (japonsky 丹下 健三, 4. září 1913 Ósaka - 22. března 2005 Tokio) byl japonský architekt. \nPatřil k předním moderním architektům 20. století, spojoval tradiční japonskou architekturu s moderními principy. Jeho velkým vzorem byl Le Corbusier. Během svých studií na Tokijské univerzitě se soustřeďoval především na urbanismus, což z něho učinilo vhodného kandidáta pro projekty rozsáhlých přestaveb celých měst. Jeho projekty byly realizovány například v Hirošimě (přestavba města po zničení během atomového výbuchu), Tokiu (sportovní zařízení pro Letní olympijské hry 1964), v Ósace (budovy pro Expo 70), či Skopji (přestavba centra města v brutalistickém stylu po ničivém zemětřesení v roce 1963). V USA postavil Muzeum umění v Minneapolisu. Kenzó Tange získal v roce 1987 Pritzkerovu cenu za návrh budovy sídla Americké lékařské asociace. Od roku 1949 byl profesorem Tokijské univerzity.\n\n\n"}
{"id": "839579", "url": "https://cs.wikipedia.org/wiki?curid=839579", "title": "Morihiro Hosokawa", "text": "Morihiro Hosokawa\n\nMorihiro Hosokawa (* 14. ledna 1938) je japonský politik, pocházející ze starého samurajského klanu. V letech 1993–1994 byl premiérem Japonska.\nJeho koaliční vláda byla první od roku 1955, kterou nekontrolovala Liberální demokratická strana. Z ní Hosokawa vystoupil roku 1992 s tím, že již nemůže dál snést korupci ve straně. Založil poté vlastní Japonskou novou stranu. Záhy na to, roku 1993 ztratila Liberální demokratická strana po osmatřiceti letech většinu v parlamentu a Hosokawa sestavil koaliční kabinet složený z osmi stran (Japonská nová strana, Japonská socialistická strana, Šinseito, Komeito, Demokratická socialistická strana, Socialistická demokratická federace, RENGO a Sakigake). Po dlouhých letech otevřel bolavou otázku japonských zločinů za druhé světové války. Tím také zlepšil vztahy se sousedními státy, s Čínou a Jižní Koreou. Jeho hlavního cíle v domácí politice - změnit japonský volební systém - se mu však nepodařilo dosáhnout. Rezignoval již po osmi měsících ve funkci, po obviněních, že v 80. letech zpronevěřil veřejné peníze. Na jeho místo nastoupil předseda strany Šinseito Cutomu Hata.\n\n"}
{"id": "839581", "url": "https://cs.wikipedia.org/wiki?curid=839581", "title": "Cutomu Hata", "text": "Cutomu Hata\n\nCutomu Hata (jap. 羽田 孜, * 24. srpna 1935, Tokio, Japonsko – 28. srpna 2017, Tokio, Japonsko) byl japonský politik a roku 1994 byl krátce premiérem Japonska. Roku 1991 byl ministr financí, v letech 1993–1994 ministr zahraničí, ve stejné době byl též místopředsou vlády. Od roku 2012 byl ministrem dopravy a turismu. Byl představitelem strany \"Šinseito\". \n\nDo čela široké koaliční vlády tvořené osmi stranami, jež oponovaly Liberální demokratické straně, dlouholetému hegemonovi japonského politického systému, nastoupil poté, co kvůli korupčním obviněním musel rezignovat premiér Morihiro Hosokawa. I Hata musel ovšem brzy předat funkci, předsedovi další koaliční strany – Japonské sociálnědemokratické strany Tomiiči Murajamovi.\n\n\n"}
{"id": "839583", "url": "https://cs.wikipedia.org/wiki?curid=839583", "title": "Tomiiči Murajama", "text": "Tomiiči Murajama\n\nTomiiči Murajama (* 3. března 1924) je japonský politik. V letech 1994–1996 byl premiérem Japonska. Byl prvním sociálnědemokratickým premiérem v poválečné historii země.\n\nVe funkci premiéra, roku 1995, musel čelit rozsáhlému zemětřesení v Kobe i kritice, že jeho kabinet na neštěstí nezareagoval dostatečně rychle. Krátce na to zaútočila sekta Óm šinrikjó sarinem v tokijském metru. U příležitosti padesátého výročí druhé světové války pronesl dosud nejzásadnější omluvu Japonska za zločiny v této válce. Z politiky odešel roku 2000.\n\n"}
{"id": "839584", "url": "https://cs.wikipedia.org/wiki?curid=839584", "title": "Rjútaró Hašimoto", "text": "Rjútaró Hašimoto\n\nRjútaró Hašimoto (29. července 1937 – 1. července 2006) byl japonský politik. Byl premiérem Japonska v letech 1996–1998. V letech 1995–1996 byl místopředsedou vlády. Byl též ministrem zdravotnictví, financí a obchodu a průmyslu. Z politiky odešel roku 2004 po korupčním skandálu, když vyšlo najevo, že přijal 100 milionů jenů od japonské zubařské asociace.\n\nVystudoval politické vědy na univerzitě v Keio. Věnoval se též bojovému umění kendo.\n\n"}
{"id": "839585", "url": "https://cs.wikipedia.org/wiki?curid=839585", "title": "Rudolf Němec (architekt)", "text": "Rudolf Němec (architekt)\n\nRudolf Němec (12. prosince 1871, Slaný – 26. ledna 1914, Hradec Králové) byl český architekt počátku 20. století.\n\nRudolf Němec se narodil ve Slaném. Byl žákem Friedricha Ohmanna na Uměleckoprůmyslové škole v Praze. \n\nV roce 1903 se stal učitelem na odborné škole zámečnické v Hradci Králové, kde byl od roku 1910 i ředitelem.\n\nZemřel v 42 letech na srdeční mrtvici.\n\n16. srpna 1898 se ve Slaném oženil. S manželkou Bertou (1876 nebo 1875-??) měl dvě děti (Rudolf 1898-?? a Božena 1900-??). Rodina žila v letech 1897-1903 v Praze, jako povolání udával Rudolf Němec „architekt“. \n\nJe autorem nebo spoluautorem řady budov v Hradci Králové, v Praze, či Plzni, např.:\n\n"}
{"id": "839586", "url": "https://cs.wikipedia.org/wiki?curid=839586", "title": "Rudolf Němec", "text": "Rudolf Němec\n\nJméno a příjmení Rudolf Němec nese více osob:\n"}
{"id": "839598", "url": "https://cs.wikipedia.org/wiki?curid=839598", "title": "Viliam Roth", "text": "Viliam Roth\n\nViliam Roth (* 2. října 1941 Poprad) je slovenský a československý novinář a politik, po sametové revoluci krátce ministr bez portfeje československé vlády.\n\nDálkově vystudoval Vysokou školu ekonomickou. Od roku 1963 pracoval jako novinář, zpočátku v redakci listu \"Podtatranské noviny\". Od roku 1967 byl zaměstnancem Československého rozhlasu, kde působil coby zahraničněpolitický komentátor. Byl členem předsednictva Československého svazu novinářů.\n\nV prosinci 1989 se stal ministrem bez portfeje v krátce existující československé první vládě Mariána Čalfy. V následné druhé vládě Mariána Čalfy (vláda národního porozumění) již nezasedal. V roce 1990 působil na postu ředitele Československého rozhlasu na Slovensku.\n\n"}
{"id": "839602", "url": "https://cs.wikipedia.org/wiki?curid=839602", "title": "Barča", "text": "Barča\n\nVýraz Barča může být\n"}
{"id": "839603", "url": "https://cs.wikipedia.org/wiki?curid=839603", "title": "Lešek I. Bílý", "text": "Lešek I. Bílý\n\nLešek I. zvaný Bílý (polsky \"Leszek Biały\", asi 1186 – 24. listopadu 1227) byl polský kníže-senior vládnoucí v letech 1194–1198, 1199, 1206–1210 a 1211–1227, kníže sandoměřský, kujavský, mazovský a krakovský z rodu Piastovců. Byl synem polského knížete Kazimíra II. a jeho ženy Heleny Znojemské.\n\nKdyž v roce 1194 zemřel jeho otec, bylo Leškovi maximálně deset let. Společně s mladším bratrem Konrádem si po otci nárokovali Sandoměř a Mazovsko, přičemž regentkou se stala jejich matka. Jeho strýc Měšek III. Starý se opět pokoušel získat titul knížete seniora, tento pokus však skončil v roce 1195 bitvou u Mozgawy, kde byl sám Měšek zraněn. V roce 1198 se Měšek III. konečně mohl vrátit Malopolska jako kníže senior, ale byl nucen vzdát Kujavy ve prospěch synů Kazimíra II. V roce 1199 byl Měšek opět sesazen a nahrazen Leškem Bílým, avšak jen krátce. Měšek III. pak zemřel 13. března 1202.\n\nMěškovým nástupcem se stal jeho syn Vladislav III. Tenkonohý. Na jeho úkor pak Lešek získal trůn v roce 1206. Někteří historici kladou Leškovo ovládnutí Krakova do o něco dřívějšího období (několika měsíců po smrti Měška III.), vzhledem k nedostatku zdrojů se dá tento fakt jen obtížně dokázat.\n\nNa přelomu let 1210 až 1211 ovládl sídlo polských knížat Měšek I. Křivonohý. Využít této situace se mu nepodařilo, neboť již 16. května roku 1211 umírá. Polským knížetem se tak znovu stal Lešek.\n\nLešek Bílý bojoval s Uherskem o ovládnutí Haliče, avšak neúspěšně. Podle dohody o východní expanzi se měl uherský princ oženit s Leškovou dcerou a měl sloužit jako vazal Uherska, přičemž z tohoto uspořádání by těžilo i Polsko. Toto území však nakonec ovládl Daniel Haličský.\n\nDne 24. listopadu 1227 byl Lešek I. zavražděn na sjezdu Piastovských knížat, zřejmě na rozkaz vévody Svatopluka II. Pomořského, jehož se snažil Lešek dostat pod svůj vliv. Svatopluk se po smrti Leška prohlásil za osvobozeného od vazalského poměru k Polsku.\n\nV roce 1207 se Lešek oženil s Grzymisławou Kyjevskou, se kterou měl tři děti:\n"}
{"id": "839606", "url": "https://cs.wikipedia.org/wiki?curid=839606", "title": "Jiří Dunaj", "text": "Jiří Dunaj\n\nJiří Dunaj (* 26. prosince 1938) je český fotbalový trenér.\n\nFotbal hrál za Tatran Ostrava, ale zranění mu ukončila aktivní činnost. V roce 1971 získal s dorostem Vítkovic československý titul. V československé a české lize trénoval TJ Vítkovice a SK Sigma Olomouc.\n\n"}
{"id": "839609", "url": "https://cs.wikipedia.org/wiki?curid=839609", "title": "Andrej Barčák mladší", "text": "Andrej Barčák mladší\n\nAndrej Barčák (* 26. října 1946 Baia Mare) je slovenský manažer v automobilovém průmyslu a bývalý československý politik KSČ, po sametové revoluci ministr zahraničního obchodu československé vlády.\n\nVystudoval Vysokou školu technickou v Košicích a České vysoké učení technické v Praze. Od roku 1970 pracoval jako technik v Ústavu pro výzkum motorových vozidel. Od roku 1973 byl zaměstnancem PZO Motokov. Dlouhodobě působil ve Velké Británii a USA. Koncem roku 1987 se stal generálním ředitelem PZO Motokov. Členem KSČ se stal roku 1976.\n\nV prosinci 1989 se stal ministrem zahraničního obchodu v krátce existující československé první vládě Mariána Čalfy. V následné druhé vládě Mariána Čalfy (vláda národního porozumění) si post udržel a zastával ho do června 1990.\n\nOd roku 1990 pracoval pro firmu General Motors. Zakládal její pobočku GM Czechoslovakia. Byl členem jejího evropského vedení a v letech 1992–2000 zastával pozici jejího regionálního ředitele pro střední a východní Evropu. V letech 2000–2001 byl členem představenstva firmy \"Adam Opel AG\" a v období let 2000–2005 výkonným ředitelem pro prodej vozů značek Opel, Saab, Daewoo a Chevrolet velkým odběratelům. Hovoří osmi jazyky, je ženatý a má dvě děti.\n\nJeho otec Andrej Barčák (1920–1984) byl politikem KSČ a ministrem zahraničního obchodu ČSSR v 70. letech.\n\n"}
{"id": "839614", "url": "https://cs.wikipedia.org/wiki?curid=839614", "title": "Zajd bin Sultán Ál Nahján", "text": "Zajd bin Sultán Ál Nahján\n\nZajd bin Sultán Ál Nahján (3. listopadu 1918 – 2. listopadu 2004) byl arabským politikem. V letech 1971–2004 byl prezidentem Spojených arabských emirátů, v letech 1966–2004 byl emírem emirátu Abú Zabí.\n\nByl prvním prezidentem v historii země. V kontextu oblasti Perského zálivu býval hodnocen jako poměrně liberální vůdce, umožňující s jistými omezeními svobodu tisku, ženská práva či svobodu vyznání. Za to si také vysloužil často kritiku radikálnějších islamistických sil. Byl ovšem propagátorem archaických forem společenského života. Byl považován za jednoho z nejbohatších mužů světa, časopis Forbes hodnotu jeho majetku odhadl na 20 miliard amerických dolarů.\n\n"}
{"id": "839619", "url": "https://cs.wikipedia.org/wiki?curid=839619", "title": "Hostašovice (železniční stanice)", "text": "Hostašovice (železniční stanice)\n\nHostašovice (dříve, nejméně ještě v roce 1988, Hodslavice-Hostašovice) je železniční stanice na železniční trati číslo 323 spojující hlavní nádraží v Ostravě a Valašské Meziříčí. Sousedními stanicemi je Valašské Meziříčí a zastávka Mořkov hlavní trať. Stanice je situována jihovýchodním směrem ve vzdálenosti asi 2 kilometry od středu obce Hostašovice v objektu číslo popisné 80.\n\nStanice byla odbočnou stanicí, ale po poškození povodní 24. června 2009 nebyla trať Hostašovice – Nový Jičín horní nádraží obnovena a později byla zrušena.\n\nJihozápadním směrem je ve vzdálenosti 200 m rozcestník značených turistických cest:\n\n\n"}
{"id": "839621", "url": "https://cs.wikipedia.org/wiki?curid=839621", "title": "Jaroslav Kabeš", "text": "Jaroslav Kabeš\n\nJaroslav Kabeš [\"uváděno též Josef Kabeš\"] (18. června 1896 Tábor – 15. srpna 1964 Praha) byl český a československý ekonom, bankéř a politik KSČ, v poúnorovém období ministr financí, v 50. letech generální ředitel Národní banky Československé.\n\nV letech 1907–1914 vystudoval reálné gymnázium a pak abiturientský kurz při Obchodní akademii v Chrudimi. Od roku 1920 pracoval na pozici účetního v Agrární bance československé a v jejích dceřiných společnostech Centrocarbon a Agrocarbon v uhelném průmyslu. Členem KSČ byl již od jejího založení roku 1921. V září 1945 byl jmenován ředitelem Zemědělské banky (nástupkyně Agrární banky), v září 1946 se stal prvním náměstkem vrchního ředitele Živnobanky. Působil i v Národní bance Československé jako člen její dočasné správy a pak i člen bankovní rady.\n\nV dubnu 1949 se stal ministrem financí v československé vládě Antonína Zápotockého. Na postu setrval do září 1953. Za jeho ministerského období byla provedena československá měnová reforma.\n\nV letech 1954 - 1957 byl generálním ředitelem Národní banky Československé. Zastával i významné stranické funkace. VIII. sjezd KSČ a IX. sjezd KSČ ho zvolil členem Ústředního výboru Komunistické strany Československa. X. sjezd KSČ a XI. sjezd KSČ ho pak zvolil za člena Ústřední kontrolní a revizní komise KSČ. V roce 1961 mu byl udělen Řád republiky.\n\nKromě politických aktivit se věnoval též poezii. Vydal několik básnických sbírek.\n\n"}
{"id": "839622", "url": "https://cs.wikipedia.org/wiki?curid=839622", "title": "Maktúm ibn Rašíd Al Maktúm", "text": "Maktúm ibn Rašíd Al Maktúm\n\nŠejch Maktúm ibn Rašíd Al Maktúm (1943 – 4. ledna 2006) byl arabský politik.\n\nV letech 1971–1979 a 1990–2006 byl premiérem Spojených arabských emirátů, v letech 1979–1990 byl viceprezident Spojených arabských emirátu, v letech 1990-2006 byl emírem emirátu Dubaj. 2.–3. listopadu 2004 byl přechodně pověřen řízením úřadu prezidenta.\n\nByl spolumajitelem jezdecké závodní stáje Godolphin Stables.\n\nJe po něm pojmenováno mezinárodní letiště Al-Maktúma postavené u Džabal Alí jižně od centra Dubaje a uvedené do provozu v roce 2010.\n\n"}
{"id": "839635", "url": "https://cs.wikipedia.org/wiki?curid=839635", "title": "Rašíd ibn Saíd Al Maktúm", "text": "Rašíd ibn Saíd Al Maktúm\n\nŠejk Rašíd ibn Saíd Al Maktúm (1912 – 7. října 1990) byl arabský politik. V letech 1979–1990 byl premiérem Spojených arabských emirátů, 1971–1990 viceprezident Spojených arabských emirátů. V letech 1958–1990 byl emírem emirátu Dubaj , k jehož rozvoji zásadním způsem přispěl (přístav Rašíd z roku 1972, tunel Šindaga z roku 1975, přístav Jebel Ali z roku 1977, Dubaj World Trade Centre z roku 1978 ..\n\nŠeik Rashid bin Saeed Al Maktoum byl zodpovědný za transformaci Dubaje z malého shluku osad v blízkosti Dubai Creek na moderní přístavní město a obchodní centrum. Jeho slavná linka \"Můj dědeček jezdil na velbloudu, otec jezdil na velbloudu, já řídím Mercedes, můj syn řídí Land Rover, jeho syn bude řídit Land Rover, ale jeho syn bude jezdit na velbloudu \" vyjadřovala jeho obavy, že Dubaj , kde je nafta, která byla objevena v roce 1966 a která zahájila těžbu v roce 1969, se vyčerpá během několika generací. Proto pracoval pro rozvoj ekonomiky Dubaje, aby mohla přežít po ukončení těžby ropy a byl hnací silou celé řadě významných infrastrukturních projektů, které podporují Dubaj jako regionální centrum pro obchod:\n\nDubaj zůstal v zablokované situaci vztahů s Abu Dhabi v době kdy Šeich Rashid , vládce Dubaje, měl pohraničním ozbrojeném sporu mezi oběma emiráty v roce 1946, ale utvořil blízký vztah s Katarem . Dcera Šejka Rashida Maryam se provdala za emíra Kataru v roce 1961. V roce 1966, Indie měla devalvaci rupie, a Katar a Dubaj přijaly jako platidlo rupii golfského zálivu jako společnou měnu , zatímco Abu Dhabi přijala měnu Bahreinu dinar.\n\nEmir Kuvajtu pomohl Emirátu Dubaj s financování bagrování kanálu \"Creek\" , toto pomohlo velmi zlepšit obchod v oblasti. Projekt vyústil v dubajské rostoucí obchodní činnosti i výstavbou přístavu Port Rashid, která začala v roce 1969.\n\nŠejk Rashid se podílel na spojení se Dubaje k Abu Dhabi a k dalším severním Emiratům a v roce 1971 byly vyhlášeny Spojené arabské emiráty , a v roce 1973, Dubaj přijala jednotnou měnu UAE dirham .\n\nJebel Ali Port byl založen v roce 1979, a bylo vytvořeno v roce 1985 svobodné celní pásmo kolem přístavu Jebel Ali - Free Zone (JAFZ) . Na konci roku 1990 JAFZ se vyvinul do obchodního svobodného pásma.\n\nŠejk Rashid Al Maktoum jednou ženatý, s Šejkou Latifa bint Hamdan Al Nahyan , dcerou Sheikh Hamdan bin Zayed Al Nahyan . Al Nayhan a Al Maktoum měl čtyři syny a čtyři dcery:\nMohammed a Latifa 1996\nOba jeho předchůdci byli předsedy vlády SAE a jeho nástupcem byl jeho syn, Šejk Maktoum bin Rashid Al Maktoum , Šejk Maktoum bin Rashid byl předseda vlády Spojených arabských emirátech od roku 1971 do roku 1979, a postoupil na místo jako vládce Dubaje po otcově smrti dne 7. října 1990 a byl na něm až do své smrti dne 4 . ledna 2006. Po Maktoum smrti v roce 2006, další z Šejk Rashid je synové, Mohammed bin Rashid Al Maktoum postoupil na tyto pozice a je aktuální Vice President a předseda vlády Spojených arabských emirátů a vládce Dubaje.\n\nŠejk Rashid byl bratr Šejk Ahmed bin Saeed Al Maktoum , který je v současné době předsedou Emirates letecké společnosti.\n\nJeho dcera Maryam bint Rashid Al Makoum se provdala za katarského emíra, Ahmad bin Ali Al Thani .\n\n"}
{"id": "839638", "url": "https://cs.wikipedia.org/wiki?curid=839638", "title": "Seznam dílů seriálu Bylo, nebylo", "text": "Seznam dílů seriálu Bylo, nebylo\n\nToto je seznam dílů seriálu \"Bylo, nebylo\". Americký seriál \"Bylo, nebylo\" vysílala v letech 2011–2018 televize ABC, v Česku je uváděn od roku 2015 televizí Prima Cool. Celkově vzniklo 156 dílů v sedmi řadách.\n\n<onlyinclude></onlyinclude>\n\n"}
{"id": "839640", "url": "https://cs.wikipedia.org/wiki?curid=839640", "title": "Skopje 2014", "text": "Skopje 2014\n\nSkopje 2014 (makedonsky Скопје 2014) je projekt vlády Severní Makedonie, jehož cílem je modernizace centra města Skopje. Centrální část makedonské metropole, která byla v druhé polovině 60. a první polovině 70. let 20. století rekonstruována po ničivém zemětřesení v brutalistickém stylu má získat klasičtější ráz. Jedná se o největší stavební projekt v zemi po vyhlášení nezávislosti samostatné Makedonie v roce 1991. V centru metropole Skopje bylo přestavěno okolo 1 km plochy v samotném centru města.\n\nProjekt byl iniciován v roce 2010 a měl trvat 4 roky. Byl ohlášen pouze prostřednictvím videa, které představilo vizualizaci centra města po přestavbě; nebyla vydána rozsáhlejší tisková vyjádření ani konference. Příprava projektu nebyla konzultována s makedonskými odborníky, urbanisty ani s Makedonským sdružením architektů.\n\nProjekt financuje makedonská vláda. Tvoří jej několik nových vládních budov, muzeí, památníků a soch věnovaných významným osobnostem makedonských dějin. Celkem má být v jeho rámci vybudováno okolo 20 budov a přes 40 památníků, či soch. Mnohé z nich jsou nové, některé odkazují na původní historické stavby, které byly zničeny během zemětřesení v roce 1963 (např. Národní divadlo, či Dům důstojníků). \n\nCelkově bylo reorganizováno rovněž i Náměstí Makedonie, které doplnily četné sochy osob makedonských dějin – v čele se sochou Bojovníka na koni (neoficiálně Alexandra Velikého). V blízkosti kamenného mostu přibyla řada soch makedonských osobností 20. století. Výstavba nových objektů znamenala také zmenšení plochy veřejné zeleně, (z 75 649 m na 34 994 m) zastavěny však byly plochy, které byly po zemětřesení v roce 1963 nechány prázdné a neměly z hlediska urbanistického členění města Skopje význam jako parky.\n\nHistorizující budovy doplňují makety lodí na řece Vardar a nové mosty, např. Most umění apod. V blízkosti náměstí byl také vybudován vítězný oblouk Porta Makedonija, obložený bílým mramorem.\n\nPředmětem sporu se rovněž stala přestavba městského obchodního centra GTC, které bylo vybudováno v 70. letech 20. století a proti čemuž protestovali občané města. Vznikla snaha prohlásit objekt za kulturní památku, ale nakonec neúspěšná. Architekt původního obchodního domu, který byl dokončen v roce 1973, rovněž nesouhlasil s celkovou transformací objektu. Přestavbou obchodního domu se potom zabývala opět makedonská vláda. V roce 2015 se uskutečnilo referendum ohledně přestavby komplexu, nicméně účast voličů nepřesáhla povinných 50 % pro platnost hlasování. V roce 2016 bylo nakonec rozhodnuto o finální přestavbě kdysi unikátního obchodního domu v celé bývalé Jugoslávii.\n\nPůvodní náklady na přebudování centra města měly činit 80 milionů eur, nicméně ve výsledku dosáhly sumy 560 milionů eur. Makedonské úřady připustily celkovou cenu ve výši 280 milionů €. Řadu objektů se nepodařilo dokončit do roku 2014 a jejich realizace byla buď odložena, nebo dokončena později. Jednalo se např. o budovu trestního soudu, sídlo státní energetické společnosti ELEM apod. Některé objekty byly renovovány pouze tím způsobem, že původní brutalistická stavba byla pouze obložena historizující fasádou.\n\nPředmětem diskuze bylo rovněž využití budov; u některých z nich nebyl jasně vymezen účel využití, jiné se ukázaly být samoúčelné a náklady na jejich výstavbu až přehnaně vysoké. Výběrová řízení na stavbu většiny objektů, které vypsala makedonská vláda, vyhrála většinou jedna společnost, a to firma \"Бетон\", která na zakázkách vydělala 163 mil. EUR. \n\nStyl budov byl kritizován poměrně často jak doma, tak i v zahraničí jako přehnaně kýčovitý s odkazy na podobné urbanistické projekty v metropolích zemí Střední Asie (např. vybudování nového kazašského hlavního města Astany. Za kontroverzní se považují i náklady tohoto projektu, které se pohybují ve výši 80 až 500 milionů eur.\n\n"}
{"id": "839644", "url": "https://cs.wikipedia.org/wiki?curid=839644", "title": "San Giorgio di Lomellina", "text": "San Giorgio di Lomellina\n\nSan Giorgio di Lomellina je italská obec v provincii Pavia v oblasti Lombardie.\n\nK 31. prosinci 2010 zde žilo 1 171 obyvatel.\n\nCergnago, Lomello, Ottobiano, Tromello, Velezzo Lomellina\n"}
{"id": "839645", "url": "https://cs.wikipedia.org/wiki?curid=839645", "title": "Štefan Rais", "text": "Štefan Rais\n\nŠtefan Rais (8. srpna 1909 Gápel – 25. dubna 1975 Bratislava) byl slovenský a československý novinář a politik KSČ, v poúnorovém období ministr spravedlnosti.\n\nVystudoval Právnickou fakultu Univerzity Karlovy. Členem KSČ se stal roku 1933. Za druhé světové války žil v exilu v Sovětském svazu a angažoval se jako redaktor rozhlasového vysílání a Československých listů. Byl aktivní v aparátu Kominterny. Po válce se vrátil do Československa. V období let 1945–1948 byl šéfredaktorem pražské redakce slovenského listu Pravda. Byl autorem propagandistických publikací. Do roku 1950 byl přednostou vnitropolitického odboru Kanceláře prezidenta republiky.\n\nV dubnu 1950 se stal ministrem spravedlnosti v československé vládě Antonína Zápotockého. Na postu setrval do září 1953. V květnu 1953 zasedl ve zvláštní komisi ÚV KSS, která posuzovala vrcholící proces s buržoazními nacionalisty.\n\nPo odchodu z vlády pracoval v Československé tiskové kanceláři. V letech 1946–1966 se uvádí jako účastník zasedání Ústředního výboru Komunistické strany Slovenska.\n"}
{"id": "839647", "url": "https://cs.wikipedia.org/wiki?curid=839647", "title": "Jan Bílek", "text": "Jan Bílek\n\nJan Bílek (8. března 1905 — ???) byl český a československý politik KSČ, v poúnorovém období československý ministr hutního průmyslu a rudných dolů.\n\nOficiální životopis otištěný v \"Rudém právu\" u příležitosti jeho jmenování ministrem uvádí mimo jiné, že se narodil 8. března 1905 v obci Palkovice na Ostravsku. Pocházel z dělnické rodiny a pracoval jako hutník ve válcovnách plechu. V mládí se zapojil do dělnického hnutí a vstoupil do KSČ. Roku 1931 spoluorganizoval stávku hutníků v Karlově Huti. V době první republiky byl „persekvován“ a opakovaně propouštěn ze zaměstnání kvůli své politické činnosti. Během nacistické okupace se účastnil ilegální činnosti, roku 1942 unikl zatčení a do konce války se skrýval. Po osvobození se stal postupně funkcionářem okresního, krajského a ústředního výboru KSČ. Byl jmenován ředitelem Bohumínských železáren a později Železáren V. M. Molotova v Třinci.\n\nVIII. sjezd KSČ ho zvolil členem Ústředního výboru Komunistické strany Československa. IX. sjezd KSČ ho zvolil za kandidáta ÚV KSČ.\n\n8. září 1951 se stal ministrem hutního průmyslu a rudných dolů v československé vládě Antonína Zápotockého. Na postu setrval do března 1953.\n"}
{"id": "839651", "url": "https://cs.wikipedia.org/wiki?curid=839651", "title": "Albert Speer mladší", "text": "Albert Speer mladší\n\nAlbert Speer mladší (29. července 1934 Berlín – 15. září 2017 Frankfurt nad Mohanem) byl německý architekt a městský projektant. Byl synem Alberta Speera, vedoucího architekta Třetí říše, který později pracoval jako ministr vyzbrojování a válečné produkce během druhé světové války. Děda Alberta Speera mladšího, Albert Friedrich Speer, byl taktéž architekt.\n\nSvou první mezinárodní cenu vyhrál v roce 1964 a otevřel svou vlastní architektonickou kancelář. Získal mezinárodní úspěch, pracoval hodně v Saúdské Arábii. V roce 1977 se stal profesorem městského plánování na univerzitě Technické univerzitě v Kaiserslautern. Jeho firma má od roku 2001 kancelář v Šanghaji.\n\nV roce 1984 založil společnost Büro Albert Speer & Partner (česky: \"Kancelář Albert Speer & Partner\") ve Frankfurtu nad Mohanem, která má v současnosti více než 100 zaměstnanců a je jednou z největších architektonických a městským plánováním se zabývající kanceláří v Německu s nejvyšší reputací. \n\nMěl na starost návrh Expa 2000 (světové výstavy, která se v roce 2000 konala v Hanoveru) a návrh Šanghajského mezinárodního automobilového města a centrální osy v Pekingu. Speer byl taktéž zaangažován v úsilí Mnichova o získání Zimních olympijských her v roce 2018 a Mistrovství světa ve fotbale 2022 v Kataru.\n"}
{"id": "839653", "url": "https://cs.wikipedia.org/wiki?curid=839653", "title": "Bohumil Šrámek", "text": "Bohumil Šrámek\n\nBohumil Šrámek byl český a československý politik, v poúnorovém období československý ministr energetiky.\n\nPřed nástupem do ministerské funkce se profesně uvádí jako ředitel oblastní správy elektráren. V lednu 1953 se stal ministrem energetiky v československé vládě Antonína Zápotockého. Na postu setrval do září 1953.\n"}
{"id": "839657", "url": "https://cs.wikipedia.org/wiki?curid=839657", "title": "Ladislav Brabec (ministr)", "text": "Ladislav Brabec (ministr)\n\nLadislav Brabec (12. května 1908 Žirovnice u Pelhřimova – 23. listopadu 1962 Praha) byl český a československý politik KSČ, na přelomu 50. let a 60. let 20. století československý ministr vnitřního obchodu.\n\nVyučil se v konzumním družstvu Vzájemnost. Od roku 1928 pracoval v pražském družstvu Včela, kde prošel řadu funkcí (vedoucí prodejny, vedoucí kladenského obvodu, vedoucí ústředního skladu) a po sloučení družstev Včela a Rovnost (1938) působil ve sloučeném družstvu Bratrství, kde se v roce 1951 stal náměstkem ředitele. Po reorganizaci spotřebních družstev přešel v roce 1952 do sféry státního obchodu na Hlavní správu potravinářského zboží. Později byl pověřen vedením Hlavní správy velkoobchodu s potravinářským zbožím. Odtud odešel na post náměstka ministra vnitřního obchodu. Od roku 1919 působil v dělnickém tělovýchovné hnutí, kde zastával funkce od člena výboru až po předsedu Jednotné proletářské tělovýchovy (JPT). Od roku 1925 byl členem KSČ, kde zastával řadu funkcí. Před jmenováním do ministerské funkce byl členem předsednictva (byra) Městského výboru KSČ v Praze.\n\nV lednu 1959 se stal ministrem vnitřního obchodu v československé druhé vládě Viliama Širokého. Portfolio si udržel i v následující třetí vládě Viliama Širokého. Na postu setrval do června 1961.\n"}
{"id": "839661", "url": "https://cs.wikipedia.org/wiki?curid=839661", "title": "Jan Bukal", "text": "Jan Bukal\n\nJan Bukal byl český a československý politik KSČ, v 50. letech 20. století československý ministr těžkého strojírenství.\n\nPřed nástupem do ministerské funkce se profesně uvádí jako náměstek ministra strojírenství. Pak byl tento dosavadní rezort rozdělen a jedním z nových ministerstev se stalo ministerstvo těžkého strojírenství (nazýváno též ministerstvo těžkého průmyslu). V říjnu 1955 se Bukal stal ministrem těžkého strojírenství v československé druhé vládě Viliama Širokého. Na postu setrval do srpna 1957.\n"}
{"id": "839664", "url": "https://cs.wikipedia.org/wiki?curid=839664", "title": "Technische Universität Kaiserslautern", "text": "Technische Universität Kaiserslautern\n\nTechnická univerzita Kaiserslautern byla založena 113. července 1970 zemskou vládou Porýní-Falc pod vedením Helmuta Kohla jako přírodovědecko-technicky orientovaná univerzita.\n\nTechnická univerzita Kaiserslautern je jedna ze čtyř univerzit ve spolkové zemi Porýní-Falc. V zimním semestru 2011/12 studovalo na univerzitě 13.581 studentů ve více než 65 studijních plánech a 65 studijních oborech.\n\nUniverzita byla založena v roce 1969 jako část dvojuniverzity Trier-Kaiserslautern, aby dodala okrajovému městu nový impuls. V roce 1970 byl zahájena výuka se 191 studenty. Prvním rektorem (prezidentem) byl experimentální fyzik Helmut Ehrhardt, který byl v úřadu do roku 1981.\n\n"}
{"id": "839668", "url": "https://cs.wikipedia.org/wiki?curid=839668", "title": "Václav Ouzký", "text": "Václav Ouzký\n\nVáclav Ouzký byl český a československý politik KSČ, v 50. letech 20. století československý ministr přesného strojírenství, později ministr bez portfeje.\n\nPřed nástupem do ministerské funkce se profesně uvádí jako jeden z náměstků ministra strojírenství. Pak byl tento dosavadní jednotný rezort rozdělen a jedním z nových ministerstev se stalo ministerstvo přesného strojírenství. V říjnu 1955 se Ouzký stal ministrem přesného strojírenství v československé druhé vládě Viliama Širokého. Na postu setrval do října 1958. Pak v téže vládě od října 1958 do února 1959 zasedal coby ministr bez portfeje a od února 1959 do července 1960 byl ministrem - předsedou Státního výboru pro rozvoj techniky. Některé zdroje uvádějí, že na tomto postu setrval v následující vládě v letech 1960-1963, nyní již jen jako předseda komise, bez ministerského titulu.\n"}
{"id": "839672", "url": "https://cs.wikipedia.org/wiki?curid=839672", "title": "Emil Zatloukal", "text": "Emil Zatloukal\n\nEmil Zatloukal byl český a československý politik KSČ, v 50. letech 20. století československý ministr automobilového průmyslu a zemědělských strojů.\n\nPřed nástupem do ministerské funkce se profesně uvádí jako ředitel hlavní správy ministra strojírenství. Pak byl tento dosavadní jednotný rezort rozdělen a jedním z nových ministerstev se stalo ministerstvo automobilového průmyslu a zemědělských strojů. V říjnu 1955 se Zatloukal stal ministrem automobilového průmyslu a zemědělských strojů v československé druhé vládě Viliama Širokého. Na postu setrval do října 1958.\n\nPo odchodu z vlády bydlel v Týnci nad Sázavou a působil jako ředitel n. p. \"Metaz\". Na této pozici setrval do roku 1962.\n"}
{"id": "839676", "url": "https://cs.wikipedia.org/wiki?curid=839676", "title": "2004: Vesmírná Becherovka", "text": "2004: Vesmírná Becherovka\n\n2004: Vesmírná Becherovka je česká freeware adventura z roku 2004 a výherce soutěže Becherovka Game 2004 v kategorii Adventury a RPG hry pro PC. Autorem hry je Daniel Scheirich. Hra paroduje slavná sci-fi, hlavně sérii Star Wars.\n\nHlavní hrdina Viktor jednoho dne přistihne svou dívku Zuzanu s někým jiným a je zdrcen. Později se shodou náhod ocitá v mimozemské vesmírné lodi a dostává se do role hrdiny, který má zachránit vesmír před zlým Drátem Vejdrem.\n"}
{"id": "839679", "url": "https://cs.wikipedia.org/wiki?curid=839679", "title": "SodaStream", "text": "SodaStream\n\nSodaStream (od roku 2010 NASDAQ: SODA a od srpna 2018 součástí PepsiCo) je výrobce domácí sycené vody, vyrobené na základě principů výroby sycených nápojů, původně vynalezených Guy Gilbeyem v roce 1903. Přístroj umožňuje, aby si uživatel sám vyrobil sodovou vodu (nebo sycený nápoj) z vody z kohoutku. Společně s koncentrovanými sirupy a příchutěmi si může vlastník výrobníku připravit vlastní sycené nápoje, které jsou podobné nejpopulárnějším značkám sycených a energetických nápojů dostupných v celých Spojených státech i na celosvětovém trhu. Výrobníky byly populární v 70. a 80. letech, kdy se objevila celá řady značek sirupů. Poté v roce 1998 co se společnost spojila se společností Soda-Club, přišla myšlenka se znovu uvedením na trh a se zaměřením na zdravé nápoje. Centrála společnosti Soda-Club je v současné době umístěna v Izraeli a má 13 výrobních středisek.\n\nSodastream je zahrnut do několika projektů na ochranu životního prostředí, včetně snižování množství odpadků, úklidů pobřeží a obnově lesů. Ve Spojeném království (kde byl nejprve prodáván) na výrobníky SodaStream velmi silně vzpomínají ročníky ze 70. a 80. let minulého století.\n\nVýrobník SodaStream je zařízení, které pod tlakem sytí vodu oxidem uhličitým, který je uložen v přetlakové bombičce, čímž jí dodává perlivost. Výrobek obsahuje přístroj (výrobník), bombičku plněnou oxidem uhličitým, jednu nebo více recyklovatelných lahví (vhodných pro tlakování). Láhev naplněná vodou je našroubována do výrobníku a jedním nebo dvěma stisknutím tlačítka je stlačený CO2 vehnán do vody a voda se tak nasytí. Díky široké nabídce sirupů si uživatel vyrobí běžnou nebo dietní verzi oblíbeného syceného nápoje přidáním malého množství koncentrovaného sirupu do sycené vody. Jakmile je bombička prázdná, je třeba ji vrátit dodavateli a vyměnit ji za plnou.\n\nRůzné příchutě jsou vyráběny přidáním ovocných koncentrátů. Během svého vrcholu byly v nabídce SodaSteam i koncentráty známých značek, např. Tizer, Fanty, Sunkist a Irn-Bru. SodaStream také nabízí dietní koncentráty oslazených sladidlem Splenda a používá se jak pro perlivé vody bez příchutě, tak pro sycené nápoje. V roce 2012 uzavřely společnosti Sodastream a Kraft Foods partnerství, zahrnující použití značek chutí Crystal Light a Country Time s domácím výrobníkem sodové vody Sodastream. V červenci téhož roku se partnerství těchto dvou společností rozšířilo o řadu příchutí Kool-Aid.\n\nMilkstream byla varianta na SodaStream pro výrobu mléčných koktejlů, která byla vytvořena stejnou společností. Přísady (mléko, zmrzlina a sirup Crusha) byly smíchány ve vysoké sklenici, vloženy do výrobníku tak, aby byla tryska ponořena do sklenice a mohla tak napěnit mléko.\n\nPředchůdce výrobníku, „Zařízení na provzdušnění tekutin\" vyrobil v roce 1903 Guy Hugh Gilbey v londýnské továrně na výrobu ginu, W&A Gilbey Ltd., a byl prodáván vysoké společnosti (včetně královské rodiny). Ochucené koncentráty, jako byl višňový ciderette a sarsaparilla, byly uvedeny na trh ve 20. letech 20. století společně s komerčními výrobníky sodové vody. První výrobník pro domácí výrobu sycených nápojů byl představen v roce 1955. SodaStream byl původně prodáván ve Spojeném království, ale později se prodej rozšířil do ostatních zemí, včetně Austrálie, Nového Zélandu a Německa.\n\nVýrobníky SodaStream byly populární během 70. a 80. let minulého století ve Spojeném království a jsou nostalgickou vzpomínkou na toto období. Sloganem této doby \"Get busy with the fizzy\" začínala reklamní znělka v roce 1979 a stala se tak populární, že byla přidána i k logu. Slogan byl po 17 letech stáhnut v roce 1996, ale obnoven v roce 2010 společně s novou marketingovou kampaní ve Spojeném království.\n\nPůvodně společnost fungovala jako přidružená společnost W & A Gilbey, Ltd. Ale v roce 1985 po změnách ve vlastnictví SodaStream zcela přechází pod dceřinou společnosti Cadbury Schweppes, ačkoliv v rámci skupiny provozovala zcela samostatný obchod. V roce 1998 byl SodaStream koupen společností Soda-Club, izraelskou společností založenou v roce 1991, založenou Peter Wiseburgh, který v letech 1978 až 1991 byl exkluzivním distributorem SodaSteam výrobků v Izraeli, a byl tak vytvořen celosvětově největší dodavatel domácích systémů přípravy sycené vody. V roce 2003 Soda-Club zavřel továrny SodaStream v Petěrburgu a přesunul oddělení pro plnění bombiček a modernizaci do Německa. Pod vlastnictvím Soda-Club byla značka znovu uvedena na mnohé trhy s novými výrobníky a novými příchutěmi a od roku 2007 je dostupná v USA, Nizozemsku, Belgii, Švédsku, Dánsku, Finsku, Německu, Itálii, Norsku, Islandu, Austrálii, Novém Zélandu a v Jižní Africe. Soda-Club stálé prodává své Nápoje pod značkou SodaStream v některých zemí.\n\nSodastream International Ltd. vešel na veřejnou burzu Nasdaq v listopadu 2010. Legální nabídka byla společně vedena J.P. Morgan Securities a Deutsche Bank Securities. V té době IPO byl osmý největší pro izraelskou společnost na Nasdaq a během roku 2010 jedním z top výkonných IPO obecně. K oslavě zalistování Sodastream na Nasdaq, byl pozván generální ředitel Daniel Birnbaum, aby zazvonil na uzavírací zvon burzy dne 3. listopadu 2010. Do srpna 2011 tržní hodnota Sodastream vzrostla z $367 miliónů na $1.46 miliardy.\n\nV roce 2010 přibližně 20% domácností ve Švédsku vlastní výrobník Sodastream. V lednu 2011 společnost prodala miliontý výrobník sodové vody v této zemi. Evropský trh tvoří asi 52% prodejů Sodastream.\nOd května 2012 je Sodastream prodáván ve více než 2900 Wal-Mart místech ve Spojených státech. Červnový průzkum čistého jmění provedený společností Monness Crespi Hardt & Co. zjistil, že výrobníky Sodastream byly vyprodány u Wal-Mart. Prodeje Sodastream ve Spojených státech vzrostli ze 4,4 milionu USD v roce 2007 na 40 milionů USD v roce 2011.\n\nSodaStream má 13 výrobních závodů na celém světě. Tři jsou umístěny v Izraeli a Západním břehu Jordánu a k roku 2012 zaměstnává 1100 lidí. Hlavní výrobní závod Sodastream je umístěn na Západním břehu Jordánu v průmyslové zóně Mišor Adumim poblíž Ma'ale Adumim. Další továrna, která byla otevřena v roce 2011, se nachází v Alon Tavor, průmyslové zóně blízko izraelského města Afula. Třetí továrna, která byla rovněž otevřena v roce 2011, se nachází v Aškelonu a jedná se o místo, kde Sodastream vyrábí své sirupy a příchutě. Základní kameny k výstavbě čtvrté továrny, která by mohla zaměstnat asi 500 lidí, byly položeny v roce 2011 v průmyslové oblasti Idan ha-Negev, severně od Beerševy.\n\nObecně tlakové nádoby s oxidem uhličitým jsou pronajímány spotřebitelům na různá použití, včetně paintballu, svařování nebo jako hasicí přístroje, a místní prodejci je opětovně plní za nízkou cenu. Sodastream výrobníky nejsou kompatibilní s těmito nádobami a ani místní prodejci CO2 nejsou v obecné rovině oprávněni znovu plnit Sodastream nádoby (\"bombičky\"), které jsou vybaveny speciálně navrženým uzávěrem, aby se tak zabránilo neoprávněnému plnění. Sodastream neprodává své CO2 bombičky spotřebitelům, ale půjčuje je a výslovně omezuje jejich použití v tzv. „Licenčním certifikátu“, který je společně s bombičkou dodáván spotřebiteli. Tyto mechanizmy účinně zvyšují náklady na opětovné plnění na 10 až 20krát.\nVe Švédsku v roce 1984 Sydbrand,dodavatel kyseliny uhličité, především dodavatel požárního vybavení, byl úspěšně žalován za porušení obchodní známky Sodastream na plnění CO2 bombiček označených Sodastream. V roce 2006 Sodastream prohrál žalobu proti opětovnému prodeji Alco2jet bombiček na eBay na základě toho, že bombičky byly pouze zapůjčeny a ne prodávány.\n\nDle údajů uvedených na webových stránkách Sodastream se používáním domácích výrobníků snižuje množství odpadů, jako jsou plechovky a lahve, stejně jako míra znečištění způsobená přepravou balených nápojů. V roce 2011 se Sodastream spojil s izraelskou environmentalistickou skupinou Adam teva ve-din, aby společně zahájili iniciativu podporující snížení množství odpadů a zlepšili tak kvalitu vody z vodovodního řádu. Také v roce 2011 Sodastream zahájil kampaň společně s Erin O'Connorovou ke zvýšení povědomí o dopadu plastových lahví na životní prostředí. Jako součást SodaSteam podpory na „Climate Week“ (překlad: „Týden klimatu“) věnovala společnost Sodastream v roce 2012 £ 1.000 do školy v Creditonu (Devon) ve Spojeném království, aby financovala vzdělávací program na úklid pláží. V roce 2012 se společnost Sodastream spojila s organizací „Trees for the Future“ (překlad: „Stromy pro budoucnost“), aby společně představily myšlenku „Replant Our Planet“ (překlad: „Opětovná výsadba zeleně): za každý výrobník prodaný v řadě „Rethink Your Soda“, se Sodastream zavazuje vysadit 10 stromů v Brazílii. Sodastream Italy a město Benátky se spojily v roce 2012, aby zorganizovaly „Join the Stream: fight the bottle“, iniciativu úklidu pobřeží, počínaje Lido di Venezia. Herečka Rosario Dawson zahájila první ročník kampaně „Unbottle the World Day“ v New York City v červenci roku 2012. Kampaň, iniciovaná Sodastream ke zvýšení povědomí o dopadu plechovek a plastových lahví na životní prostředí, oslovila OSN, aby určili jeden den v roce, který bude označen jako „Bottle Free Day“ (Den bez lahví).\n\nV roce 2010 Sodastream zahájil mezinárodní kampaň zacílenou na nebezpečí zvýšené spotřeby plechovek a plastových lahví. Tato kampaň představuje klece o velikosti 9 m3, které jsou umístěny v různých zemích. Každá klec obsahuje 10.657 lahví a plechovek sebraných společností Sodastream z ulic měst, vesnic, přírody apod. Prvopočátek byl v Belgii a od té doby se kampaň klecí rozšířila do 30 zemí se zprávou, že odpad z nápojových lahví (plechovky, PET lahve) vyprodukovaný jednou rodinou za dobu 5 let, celkem 10 657 PET lahví a plechovek, může být nahrazen jedinou lahví Sodastream. Když byla tato klec prezentována v Johannesburgu, v Jižní Africe v roce 2012, společnost Coca-Cola žádala, aby všechny lahve a plechovky její značky byly vyjmuty z klece a hrozila soudní žalobou společnost Sodastream. Společnost Sodastream odmítla tyto hrozby a oznámila, že v takovém případě umístí tuto klec před vedením společnosti Coca-Cola v Atlantě (Georgia, USA).\n\nV roce 2010 Nejvyšší soud EU rozhodl, že společnost Sodastream není oprávněna používat označení \"Made in Israel\" pro osvobození od cla při dovozu do EU, jelikož hlavní výrobní závody jsou umístěny mimo Izrael v oblastech okupovaných Izraelem – Západní břeh Jordánu, průmyslová zóna Mišor Adumim.\n\nSpolečnost Sodastream byla kritizována za zřízení výrobních závodů na území Západního břehu Jordánu, v místě izraelských nevládní organizací Koalice žen za mír (\"Coalition of Women for Peace\") a Mír nyní (\"Peace Now\") stejně jako další humanistické organizace.\n\n"}
{"id": "839681", "url": "https://cs.wikipedia.org/wiki?curid=839681", "title": "Marek Čejka", "text": "Marek Čejka\n\nMarek Čejka (* 7. června 1975) je český politolog a právník, zaměřuje se na problematiku Blízkého východu a přednáší na několika univerzitách. \n\nStudoval právo a politologii na Masarykově univerzitě v Brně a žil také v Jeruzalémě. Působil jako asistent na Ústavním soudu ČR a nyní se věnuje hlavně problematice Blízkého východu na Mendelově univerzitě, přičemž píše knihy a články s touto tematikou. Také externě vyučuje na Fakultě sociálních studií MU. \n\nJe synem lingvisty Mirka Čejky a vnukem esperantisty a pedagoga Theodora Čejky.\n\n\n\n\n"}
{"id": "839685", "url": "https://cs.wikipedia.org/wiki?curid=839685", "title": "František Vokáč", "text": "František Vokáč\n\nFrantišek Vokáč byl český a československý politik KSČ, v 60. letech 20. století krátce československý ministr dopravy.\n\nPřed nástupem do ministerské pozice působil jako ředitel železniční dopravy v regionu Prahy. V lednu 1963 se Vokáč stal ministrem dopravy v československé třetí vládě Viliama Širokého. Na postu setrval do září 1963.\n"}
{"id": "839689", "url": "https://cs.wikipedia.org/wiki?curid=839689", "title": "Josef Pešl", "text": "Josef Pešl\n\nJosef Pešl (15. března 1922 Hranice – ???) byl český a československý politik KSČ, v 60. letech 20. století československý ministr těžkého strojírenství.\n\nNarodil se v Hranicích. Vyučil se a do roku 1942 pracoval jako zámečník-nástrojař. Roku 1942 byl totálně nasazen na práci do Německa. Po návratu do vlasti se vrátil ke své profesi strojního zámečníka. V období let 1946–1950 byl mistrem nástrojařem v podniku Sigma v Hranicích. Od roku 1950 působil na generálním ředitelství Československých závodů těžkého strojírenství jako dispečer. O rok později byl jmenován do funkce ředitele První brněnské strojírny. Později byl podnikovým ředitelem ČKD Blansko. Tuto funkci zastával do roku 1959, kdy byl jmenován ředitelem Královopolské strojírny v Brně. Bylo mu uděleno Vyznamenání Za zásluhy o výstavbu. Podle jiného zdroje před nástupem do ministerské pozice působil jako ředitel Královopolských strojíren v Brně už od počátku 50. let.\n\nV lednu 1963 se Pešl stal ministrem těžkého strojírenství v československé třetí vládě Viliama Širokého. Portfolio si udržel i v následující vládě Jozefa Lenárta. Na postu setrval do listopadu 1965.\n"}
{"id": "839692", "url": "https://cs.wikipedia.org/wiki?curid=839692", "title": "Rózsadomb", "text": "Rózsadomb\n\nRózsadomb ( \"Růžový vrch\") je čtvrť ve II. obvodu maďarského hlavního města Budapešť. Nachází se západně od Markétina mostu () a severně od náměstí Kálmána Szélla (), zhruba 1,5 až 2 kilometry od centra města. Jedná se o prestižní rezidenční čtvrť, kde v minulosti v tamních výstavních vilách žili zámožní podnikatelé, obchodníci, továrníci a intelektuálové. Po druhé světové válce byly zdejší nemovitosti zkonfiskovány a za dob minulého režimu zde žilo mnoho příslušníků komunistické nomenklatury.\n\nMezi zdejší pamětihodnosti se řadí oktagonální hrobka osmanského básníka Gül Baby v ulici Mecset, která je jedním z nejznámějších příkladů architektury z dob osmanské nadvlády v Uhrách. Další zajímavostí je například muzeum věnované maďarskému skladateli Bélovi Bartókovi v ulici Csalán či krápníkové jeskyně v ulicích Pusztaszeri a Szépvölgyi.\n"}
{"id": "839693", "url": "https://cs.wikipedia.org/wiki?curid=839693", "title": "Stanislav Vlna", "text": "Stanislav Vlna\n\nStanislav Vlna byl československý politik KSČ, v 60. letech 20. století československý ministr bez portfeje.\n\nV červenci 1960 se Vlna stal ministrem bez portfeje v československé třetí vládě Viliama Širokého. Na postu setrval do července 1962. Ve vládě zároveň působil jako místopředseda Státní plánovací komise.\n"}
{"id": "839702", "url": "https://cs.wikipedia.org/wiki?curid=839702", "title": "Josef Kudrna (politik)", "text": "Josef Kudrna (politik)\n\nJosef Kudrna (1. září 1920 Ostředek – 15. května 1989) byl český a československý politik KSČ, v 60. letech 20. století československý ministr vnitra.\n\nXII. sjezd KSČ ho zvolil kandidátem Ústředního výboru Komunistické strany Československa. XIII. sjezd KSČ ho pak zvolil za člena Ústředního výboru Komunistické strany Československa. V období let 1956-1965 zastával funkci náměstka ministra vnitra. V dubnu 1965 se Kudrna stal ministrem vnitra v československé vládě Jozefa Lenárta. Jeho nástup do ministerské funkce interpretovali západní analytici z řad československé emigrace jako příznak podřízení rezortu vnitra centrální kontrole. Kudrna měl podle nich hrát roli v politické eliminaci bývalého ministra Rudolfa Baráka.\n\nNa postu ministra působil jako spojenec Antonína Novotného a ještě v lednu 1968 odmítal Novotného odvolání z funkce prvního tajemníka ÚV KSČ. Během nastupujícího pražského jara byl terčem kritiky jako představitel konzervativních sil v KSČ. Byl mu také vyčítán tvrdý zásah proti studentské demonstraci na Strahově v říjnu 1967. S tím jak se reformní hnutí během roku 1968 stupňovalo, byla jeho pozice v čele rezortu podlomena. Kudrna byl z ministerské funkce odvolán 15. března 1968 a ministerstvo po několik následujících týdnů provizorně vedl první náměstek Jan Záruba.\n"}
{"id": "839703", "url": "https://cs.wikipedia.org/wiki?curid=839703", "title": "Josef Kudrna", "text": "Josef Kudrna\n\nJméno a příjmení Josef Kudrna má více nositelů:\n\n"}
{"id": "839704", "url": "https://cs.wikipedia.org/wiki?curid=839704", "title": "Josef Odvárka", "text": "Josef Odvárka\n\nJosef Odvárka (8. března 1920 – ???) byl český a československý politik KSČ, v 60. letech 20. století československý ministr paliv.\n\nProfesně zpočátku působil jako dělník. Od roku 1947 pracoval v hornickém průmyslu. V roce 1947 se stal tajemníkem Okresního výboru KSČ v Sokolově, později přešel na Krajský výbor KSČ Karlovy Vary. Roku 1951 se stal ředitelem hnědouhelného revíru na Sokolovsku. V období let 1952-1954 zastával funkci prvního náměstka ministra paliv a energetiky. Od roku 1954 do roku 1962 působil jako ředitel Sdružení kamenouhelných dolů v Kladně. Na pozici prvního náměstka ministra paliv a energetiky se vrátil roku 1962.\n\nV září 1963 se Odvárka stal ministrem paliv v československé vládě Jozefa Lenárta. Křeslo si udržel do listopadu 1965, kdy byl samostatný rezort paliv zrušen.\n\n"}
{"id": "839712", "url": "https://cs.wikipedia.org/wiki?curid=839712", "title": "Litva na Letních olympijských hrách 1996", "text": "Litva na Letních olympijských hrách 1996\n\nLitva se účastnila Letní olympiády 1996. Zastupovalo ji 61 sportovců (45 mužů a 16 žen) v 14 sportech.\n\n"}
{"id": "839713", "url": "https://cs.wikipedia.org/wiki?curid=839713", "title": "Vladimír Binar", "text": "Vladimír Binar\n\nVladimír Binar (6. října 1941, Velké Meziříčí – 13. ledna 2016, Praha) byl český básník, prozaik, překladatel a literární vědec.\n\nVystudoval na Univerzitě Karlově bohemistiku a filozofii a několik let učil na Filozofické fakultě UK. V 70. a 80. letech nesměl vykonávat své povolání ani publikovat, žil tedy dlouho ve svobodném povolání zejména jako překladatel. Krátce pracoval jako nakladatelský redaktor. Po politických změnách roku 1989 se opět vrátil na FF UK. Několikeré pobyty ve Francouzské Polynésii ovlivnily jeho beletristické dílo, které knižně vydal až po roce 2000. V roce 2012 se stal laureátem dvou literárních ocenění: Ceny Česká kniha a Ceny Jaroslava Seiferta. Vynikl též jako editor autorů moderní duchovní literatury.\n\nŽil v Praze se svou manželkou Miroslavou Binarovou (rozenou Klima, původem z Tahiti).\n\n\n\n"}
{"id": "839714", "url": "https://cs.wikipedia.org/wiki?curid=839714", "title": "Vincenc Krahulec", "text": "Vincenc Krahulec\n\nVincenc, v některých zdrojích také Vincent Krahulec (1925 – 2. března 1966), byl slovenský a československý politik KSČ, v 60. letech 20. století poslanec Slovenské národní rady a ministr – předseda Slovenské plánovací komise.\n\nZa války se jako student zapojil do odboje v regionu Banská Štiavnica a podílel se na Slovenském národním povstání. Roku 1945 absolvoval vyšší průmyslovou školu chemickou. Pak pracoval v chemických závodech v Novákách. Roku 1951 poté, co dokončil základní vojenskou službu, se v tomto podniku stal vedoucím výroby. V období let 1952–1954 a opětovně 1957–1963 byl podnikovým ředitelem Chemických závodů Jiřího Dimitrova v Bratislavě. Mezitím v letech 1954–1957 působil coby ředitel hlavní správy ministerstva chemického průmyslu. V červnu 1963 se stal předsedou Slovenské plánovací komise. V září 1963 se Krahulec stal členem československé vlády Jozefa Lenárta coby ministr – předseda Slovenské plánovací komise. Křeslo si udržel do své smrti v roce 1966.\n\nV letech 1960–1966 se rovněž uvádí jako účastník zasedání Ústředního výboru Komunistické strany Slovenska. Byl členem Kontrolní a revizní komise KSS a k roku 1963 se zmiňuje i jako člen předsednictva Krajského výboru KSS pro Západoslovenský kraj. Zároveň zastával v letech 1963–1966 funkci místopředsedy Slovenské národní rady. Do SNR byl zvolen dodatečně v roce 1963 a mandát poslance Slovenské národní rady obhájil ve volbách roku 1964. Bylo mu uděleno Vyznamenání Za zásluhy o výstavbu a Řád práce. Zemřel tragicky ve věku 41 let.\n\n"}
{"id": "839716", "url": "https://cs.wikipedia.org/wiki?curid=839716", "title": "Litva na Letních olympijských hrách 1992", "text": "Litva na Letních olympijských hrách 1992\n\nLitva se účastnila Letní olympiády 1992. Zastupovalo ji 47 sportovců (36 mužů a 11 žen) v 11 sportech.\n\n"}
{"id": "839717", "url": "https://cs.wikipedia.org/wiki?curid=839717", "title": "Pomsta (seriál)", "text": "Pomsta (seriál)\n\nPomsta (v anglickém originále Revenge) je americký televizní seriál vysílaný stanicí ABC. Premiéru měl ve středu 21. září 2011 ve 22:00 hodin. Dne 10. května 2012 byla ohlášena druhá série, která byla vysílána od 30. září téhož roku vždy v neděli ve 21:00 hodin. V květnu 2013 bylo i přes nepříliš uspokojivé výsledky sledovanosti oznámeno, že stanice ABC objednává třetí sérii a dává seriálu novou šanci. Premiéra této sezóny proběhla 29. září 2013. 8. května 2014 byla potvrzena čtvrtá série, která měla premiéru 28. září 2014. Poslední díly seriálu byl odvysílán 10. května 2015.\n\nOd 28. ledna 2014 byl seriál připraven k českému vysílání na stanici Prima Love.\n\nEmily Thorne (Emily VanCamp) přijíždí do Hamptons, kde si pronajme plážový domek vedle sídla rodiny Graysonových. Emily je ve skutečnosti Amanda Clarke, jejíž otec byl neprávem obviněn z vlastizrady, když byla ještě malá holčička. Po dlouhém procesu byl odsouzen na doživotí. Ve vězení byl však zavražděn lidmi, kteří na něj zločin uvalili. Nyní se Amanda jako dospělá vrací do Hamptons pomstít se těm, kteří jí a jejímu otci ublížili. Jejím hlavním cílem je Victoria Grayson (Madeline Stowe), která kdysi jejího otce milovala a zradila. Seriál se sleduje Amandu, která se snaží zničit každého, který určitým způsobem sehrál roli v uvěznění jejího otce. Na cestě za pomstou objevuje různá fakta o otcovo minulosti, která mění její plány.\n\nV lednu roku 2011 stanice ABC objednala scénář k pilotní epizodě. V březnu 2011 byla Emily VanCamp obsazena do hlavní role, krátce poté co bylo zveřejněno, že Ashley Madekwe byla obsazena do seriálu. Madeleine Stowe a Henry Czerny byli také obsazeni. Max Martini a Robbie Amell byli obsazeni jako Frank Stevens, soukromý detektiv a Adam, student, snažící se dostat na Yale. James Tupper nahradil Marca Blucase v roli Emily otce. Hvězda seriálu Super Drbna Connor Paolo byl obsazen do vedlejší role Declana Portera. Bývalá hvězda seriálu Nikita Ashton Holmes získal roli Tylera Barrola, spolužáka Daniela Graysona.\n\n13. května 2011 stanice ABC Family seriál vybrala do svého programu.\n\n"}
{"id": "839723", "url": "https://cs.wikipedia.org/wiki?curid=839723", "title": "Vladimír Hanačík", "text": "Vladimír Hanačík\n\nVladimír Hanačík (23. listopadu 1861 Brno - 11. ledna 1954 Praha) byl český a československý ekonom a politik, za první republiky ministr financí ČSR.\n\nOd roku 1883 působil na českém zemském finančním ředitelství v Praze. Od roku 1899 byl pracovníkem ministerstva financí ve Vídni. V letech 1911-1919 zastával post viceprezidenta zemského finančního ředitelství v Brně a v Praze. Po vzniku samostatného Československa se v roce 1919 stal prezidentem českého zemského finančního ředitelství a podílel se na budování finanční správy československého státu.\n\nV březnu 1921 se stal ministrem financí v československé úřednické první vládě Jana Černého. Na postu setrval do září 1921. Kromě vládního postu byl i předsedou bankovního výboru Bankovního úřadu při Ministerstvu financí a zůstal i na pozici prezidenta zemského finančního ředitelství, na níž pak setrval i po konci své ministerské mise.\n"}
{"id": "839725", "url": "https://cs.wikipedia.org/wiki?curid=839725", "title": "Lotyšsko na Letních olympijských hrách 2008", "text": "Lotyšsko na Letních olympijských hrách 2008\n\nLotyšsko se účastnilo Letní olympiády 2008. Zastupovalo jej 47 sportovců (29 mužů a 18 žen) v 11 sportech.\n\n"}
{"id": "839729", "url": "https://cs.wikipedia.org/wiki?curid=839729", "title": "Lotyšsko na Letních olympijských hrách 2004", "text": "Lotyšsko na Letních olympijských hrách 2004\n\nLotyšsko se účastnilo Letní olympiády 2004. Zastupovalo ji 32 sportovců (22 mužů a 10 žen) v 11 sportech.\n\n"}
{"id": "839730", "url": "https://cs.wikipedia.org/wiki?curid=839730", "title": "Lovec lidí", "text": "Lovec lidí\n\nNázvy Lovec lidí nebo Lovci lidí mohou znamenat:\n\nv literatuře:\n\nv kinematografii:\n"}
{"id": "839733", "url": "https://cs.wikipedia.org/wiki?curid=839733", "title": "Doxologie", "text": "Doxologie\n\nDoxologie neboli chvalořečení (z řeckého \"doxa\" – sláva) je slavnostní provolání Boží slávy tvořící závěrečnou část křesťanské modlitby. Ukončuje se zvoláním „Amen“.\n\nRozlišuje se:\n"}
{"id": "839739", "url": "https://cs.wikipedia.org/wiki?curid=839739", "title": "Lotyšsko na Letních olympijských hrách 2000", "text": "Lotyšsko na Letních olympijských hrách 2000\n\nLotyšsko se účastnilo Letní olympiády 2000. Zastupovalo ji 45 sportovců (30 mužů a 15 žen) v 13 sportech.\n\n"}
{"id": "839742", "url": "https://cs.wikipedia.org/wiki?curid=839742", "title": "Lotyšsko na Letních olympijských hrách 1996", "text": "Lotyšsko na Letních olympijských hrách 1996\n\nLotyšsko se účastnilo Letní olympiády 1996. Zastupovalo ji 47 sportovců (34 mužů a 13 žen) v 12 sportech.\n\n"}
{"id": "839744", "url": "https://cs.wikipedia.org/wiki?curid=839744", "title": "Augustin Popelka", "text": "Augustin Popelka\n\nAugustin Popelka, též Augustin rytíř Popelka (25. dubna 1854 Brno – 22. května 1938 Brno), byl český a československý právník a politik, za první republiky ministr spravedlnosti ČSR a první předseda československého Nejvyššího soudu.\n\nJeho otcem byl JUDr. Adolf rytíř Popelka, soudní rada vídeňského Nejvyššího soudu. V letech 1871–1875 vystudoval práva na Vídeňské univerzitě. Od roku 1876 pracoval v Brně u finanční prokuratury a po roce 1883 působil tamtéž jako advokát. V polovině roku 1886 se v Praze oženil s divadelní herečkou Ludvikou Rottovou. Od roku 1898 byl členem Správního soudního dvora ve Vídni a od roku 1911 (podle jiného zdroje od roku 1912) byl předsedou tamního soudního senátu, redigoval také sbírku jeho rozhodnutí (tzv. \"Budwińského sbírka\"). Roku 1899 byl též zvolen členem Státního soudního dvora. Profiloval se jako odborník na jazykové a menšinové právo, patřil k předním českým právním autoritám.\n\nV září 1920 se Augustin Popelka stal ministrem spravedlnosti v československé úřednické první vládě Jana Černého, na tomto postu setrval do září 1921. Současně ale byl už od roku 1918 prvním prezidentem (předsedou) Nejvyššího soudu. V této funkci vydal mj. stanovisko, že pro cizí státní příslušníky neplatí jazyková práva československých národnostních menšin, a toto stanovisko prosadil i přes odpor tehdejšího ministra spravedlnosti Roberta Mayr-Hartinga. Na odpočinek odešel koncem roku 1930, nahradil jej Vladimír Fajnor.\n"}
{"id": "839745", "url": "https://cs.wikipedia.org/wiki?curid=839745", "title": "Lotyšsko na Letních olympijských hrách 1992", "text": "Lotyšsko na Letních olympijských hrách 1992\n\nLotyšsko se účastnilo Letní olympiády 1992. Zastupovalo ji 34 sportovců (25 mužů a 9 žen) v 13 sportech.\n\n"}
{"id": "839747", "url": "https://cs.wikipedia.org/wiki?curid=839747", "title": "Lotyšsko na Letních olympijských hrách 1936", "text": "Lotyšsko na Letních olympijských hrách 1936\n\nLotyšsko se účastnilo Letní olympiády 1936. Zastupovalo ji 29 sportovců (29 mužů a 0 žen) v 6 sportech.\n\n"}
{"id": "839748", "url": "https://cs.wikipedia.org/wiki?curid=839748", "title": "Lotyšsko na Letních olympijských hrách 1932", "text": "Lotyšsko na Letních olympijských hrách 1932\n\nLotyšsko se účastnilo Letní olympiády 1932. Zastupovalo ji 5 sportovců (5 mužů a 0 žen) v 2 sportech.\n\n"}
{"id": "839750", "url": "https://cs.wikipedia.org/wiki?curid=839750", "title": "Mistrovství světa v házené žen 1993", "text": "Mistrovství světa v házené žen 1993\n\n11. mistrovství světa v házené proběhlo ve dnech 24. listopadu – 5. prosince 1993 v Norsku.\nMistrovství se zúčastnilo 16 družstev, rozdělených do čtyř čtyřčlenných skupin, z nichž první tři týmy postoupily do semifinálových skupin. Vítězové skupin hráli finále o titul, druzí o třetí místo, ostatní o další umístění. Týmy, které v základní skupině skončily na čtvrtém místě, hrály ve skupině 13. - 16. místo. Mistrem světa se stal tým Německa.\n\n\n\n Německo – Dánsko 22:21 (17:17, 8:8)\n\n Norsko – Rumunsko 20:19 (11:9)\n\n Rusko – Švédsko 25:19 (13:12)\n\n Maďarsko – Rakousko 16:9 (7:3)\n\n Česko – Polsko 22:17 (10:10)\n\n Korejská republika - USA 29:21 (16:9) \n\n1. Německo\n\n"}
{"id": "839755", "url": "https://cs.wikipedia.org/wiki?curid=839755", "title": "Lotyšsko na Zimních olympijských hrách 2010", "text": "Lotyšsko na Zimních olympijských hrách 2010\n\nLotyšsko se účastnilo Zimní olympiády 2010. Zastupovalo ji 53 sportovců (44 mužů a 9 žen) v 9 sportech.\n\n"}
{"id": "839756", "url": "https://cs.wikipedia.org/wiki?curid=839756", "title": "Lotyšsko na Zimních olympijských hrách 2006", "text": "Lotyšsko na Zimních olympijských hrách 2006\n\nLotyšsko se účastnilo Zimní olympiády 2006. Zastupovalo ji 57 sportovců (49 mužů a 8 žen) v 8 sportech.\n\n"}
{"id": "839757", "url": "https://cs.wikipedia.org/wiki?curid=839757", "title": "Île de la Possession", "text": "Île de la Possession\n\nÎle de la Possession je ostrov v jižní části Indického oceánu, je největším ostrovem distriktu Crozetovy ostrovy. Distrikt je součásti francouzského zámořského teritoria s názvem Francouzská jižní a antarktická území (TAAF). Ostrov nemá trvale obyvatele, přebývá na něm pouze 20 až 30 polárníků z vědecké základny Alfred Faure.\n\nSopečný ostrov s francouzským jménem Île de la Possession o výměře cca 150 km² vytváří společně s o něco menším ostrovem Île de l'Est o ploše 130 km², vzdáleném jen 18 km, východní skupinu souostroví. Nachází se na jihu Indického oceánu poblíž tradiční námořní trasy vedoucí z jihu Afriky (od které je vzdálen cca 2000 km) do Austrálie nebo Jihovýchodní Asie. V poledníkovém směru se nalézá téměř v polovině vzdálenosti mezi Madagaskarem a Antarktidou.\n\nTerén ostrovu je velmi nerovný a nepravidelný, je posetý strmými srázy. Je zhruba rozdělen centrálním hřebenem na dvě nestejně rozlehlé části. Východní je charakterizována hřebeny, čedičovými plošinami a ledovcovými údolími skloněnými mírně k moři. Jsou zde patrné stopy po zalednění a cestách ledovců pohybujících se směrem k úpatí. Západní část je často pokryta svahy se sklonem až 40 ° a velikými čedičovými bloky. Nachází se zde i nejvyšší hora Pic du Mascarin.\n\nSamotný ostrov je po stránce geologické stratovulkán, vznikal nejméně v pěti etapách. Po prvé etapě podmořského soptění, tehdy vychrlená horninu je nyní ponořena, následovala před 9 až 1,3 milióny let etapa druhá při které se vulkán zvedl nad hladinu. Před 1 až 0,5 milióny let (v pleistocénu) následoval třetí výlev lávy patrný nejvíce na západě ostrova, tloušťka vylité lávy byla asi 800 m. Při čtvrté etapě se v dané oblasti silně zvedla zemská kůra, vznikaly čedičové plošiny a po ní následovala silná doba ledová která zanechala stopy po posunech ledovců. Z poslední fáze výtrysku roztavené horniny, před méně než 100 tisíci léty, jsou patrné krátery a zborcené jícny sopek. Ostrov je stále veden jako potenciálně aktivní sopka.\n\nOstrov je společně s ostatními ostrovy Crozetova souostroví usazen na podmořské náhorní plošině o rozloze cca 4500 km² (Crozet Plateau), jejíž stáří se odhaduje na 70 až 80 mil. let.\n\nOstrov objevil v roce 1772 francouzský průzkumník Marc-Joseph Marion Dufresne. Jako prvý na ostrov vstoupil Julien Crozet který ostrov zabral pro francouzského krále Ludvíka XV. V roce 1776 ostrov spatřil a pojmenoval britský mořeplavec James Cook. V 19 století byl ostrov často navštěvovány lovci tuleňů, kteří způsobili okolo roku 1935 jejich vyhubení v celém souostroví, a lovci velryb. Během prvé poloviny 20. století se začalo s mapováním a vědeckým průzkumem, konala se zde také hvězdářská pozorování.\n\nOstrov se stal několikráte záchranou stanicí pro ztroskotané lodě, jejichž četnost byla nemalá. Po roce 1923 a opětovným potvrzením suverenity Francie nad souostrovím byly tyto připojeny jako depandance k Madagaskaru. Roku 1955 vzniklo zámořské teritorium Francouzská jižní a antarktická území do kterého byl Île de la Possession společně s ostatními Crozetovými ostrovy začleněn.\n\nOstrov neměl nikdy trvalé obyvatele, žili tam jen ztroskotanci a přechodně pobývající lovci. V roce 1962 začala Francouzská republika s výstavbou vědecké základny, která se od 1964 stala trvalou. Od roku 1969 je pojmenována jménem prvého velitele stanice Alfred Faure. Nachází se poblíž zátoky Marin Bay, na jediném vhodném místě k zakotvení lodi.\n\nPodnebí je na ostrově subarktické, velmi vlhké a větrné. Prší téměř 300 dnů v roce, ročně spadne asi 2500 mm srážek. Téměř po dobu 100 dnů vanou silné západní větry (řvoucí čtyřicítky) o rychlostí přes 100 km/h. Oceán v těchto místech nezamrzá, teplota na břehu v tamní zimě jen zřídka klesne pod 0 °C a v létě může ojediněle dosáhnout až +20 °C.\n\nV prostředí kde je nedostatek půdního dusíku a půda je nestabilní je ostrov na cévnaté rostliny poměrně chudý. Sporá vegetace se objevuje do vzdálenosti cca 150 m od pobřeží a dále jen v mokřadních údolích a rašeliništích. Ve vyšších nadmořských výškách se objevují na chráněných místech jen mechy (21 rodů) a lišejníky.\n\nNerostou zde žádné stromy nebo keře, z 18 rostoucích krytosemenných rostlin je 15 typických pro tyto zeměpisní šířky.\nVyskytují se zde: \"Acaena magellanica\", \"Agrostis magellanica\", \"Azorella selago\", \"Callitriche palustris\", \"Colobanthus kerguelensis\", \"Cotula plumosa\", \"Crassula moschata\", \"Deschampsia antarctica\", \"Galium antarcticum\", \"Juncus pusillus\", \"Juncus scheuchzerioides\", \"Limosella australis\", \"Montia fontana\", \"Poa cookii\", \"Pringlea antiscorbutica\", \"Ranunculus biternatus\", \"Ranunculus moseleyi\" a \"Uncinia compacta\".\nVe vlhkých údolích pokrytých mechy lze ještě nalézt kapraďorosty:\n\"Blechnum penna-marina\", \"Huperzia saururus\", \"Grammitis megallanica\", \"Hymenophyllum peltatum\", a \"Lycopodium magellanicum\".\n\nNežijí zde žádní savci a proto zde mohou ve velkých koloniích hnízdit ptáci, někteří na přímořských rovinkách, jiní na strmých skaliskách. Z tučňáků zde pravidelně zakládají hnízdiště tučňák oslí, tučňák patagonský, tučňák skalní a tučňák žlutorohý. Z mořských ptáků, kteří tráví svůj život nad mořskou hladinou a na pevninu se vracení jen kvůli vyvedení mladých, to jsou hlavně: albatros hnědý, albatros stěhovavý, albatros světlohřbetý, buřňák bělobradý, buřňák černobílý, buřňák Hallův, buřňák obrovský, chaluha velká, kormorán modrooký, ostralka kerguelenská, racek jižní, rybák jižní a rybák kerguelenský. Snad jediným ptákem který z ostrova neodlétá a stráví na něm celý svůj život je štítonos černozobý.\n\nPro ochranu vzácné flory a fauny byl ostrov prohlášen za přírodní rezervaci a vstup na ostrov je možný jen na povolení.\n\n\n\n"}
{"id": "839761", "url": "https://cs.wikipedia.org/wiki?curid=839761", "title": "Královna plesu", "text": "Královna plesu\n\nKrálovna plesu (v americkém originále Prom Queen) je dvacátá epizoda druhé série amerického hudebního seriálu \"Glee\" a v celkovém pořadí čtyřicátá druhá epizoda. Poprvé se vysílala dne 10. května 2011 ve Spojených státech na televizním kanálu Fox. Napsal ji jeden z tvůrců seriálu Ian Brennan, režíroval ji Eric Stoltz a obsahovala návrat hostující hvězdy Jonathana Groffa. V této epizodě je sbor na McKinleyově střední, New Directions, využit jako hudba pro nadcházející školní ples. Epizoda ukazuje bezpočet dramat okolo středoškolského plesu jako to, že o titul krále a královny plesu se uchází pět členů sboru, studenti řeší své schůzky a oblečení a požitky a zklamání ze samotného plesu.\n\nV den původního vysílání epizodu sledovalo celkem 9,29 milionů amerických diváků a získala 3,7/11 Nielsenova ratingu/podílu na trhu ve věkové skupině od 18 do 49 let. Celková sledovanost oproti předchozí epizodě \"Drby\" mírně stoupla. Epizoda získala smíšené až pozitivní recenze, kdy kritici obecně podporovali poslední segment s králem a královnou plesu, jejíž rozuzlení mohli vědět diváci již několik epizod předtím. Nicméně hudba byla většinou přijata z nadšením a zvláštní chvála byla věnována před-plesovým ztvárněním písní \"Rolling in the Deep\" a \"Isn't She Lovely\". V epizodě zazněly cover verze šesti písní, byly vydány jako singly a umístily se v hitparádě Billboard Hot 100.\n\nKdyž se blíží školní ples McKinleyovy střední, Finn Hudson (Cory Monteith) a Quinn Fabray (Dianna Agron) jsou favoriti na titul král a královna plesu. Jejich protivník Noah \"Puck\" Puckerman (Mark Salling) zjistí, že jeho vztah s Lauren Zizes (Ashley Fink) poškodil jeho pověst zlého kluka a chce ji obnovit tím, že na plese chce přimíchat alkohol do plesového punče. Mezitím Dave Karofsky (Max Adler) a Santana Lopez (Naya Rivera) zintenzivňují své volební úsilí v anti-šikanující skupině Bully Whips.\n\nŘeditel Figgins (Iqbal Theba) požádá školní sbor, New Directions, aby vystoupil na plese. Členové bez partnera na ples, Mercedes Jones (Amber Riley), Rachel Berry (Lea Michele) a Sam Evans (Chord Overstreet) se rozhodnou jít na ples jako skupina. Rachelin bývalý přítel (Jonathan Groff) se vrací a zpívá s ní improvizovaný duet \"Rolling in the Deep\". Omlouvá se jí, že se k ní špatně choval a přidává se k jejich plesové skupině.\n\nKurt Hummel (Chris Colfer) pozve Blaina Andersona (Darren Criss) na ples. Blaine mu odhalí, že byl na své bývalé škole na plese po tanci zbit, krátce po svém coming outu, ale souhlasí, že s ním na ples půjde. On a Kurtův otec Burt (Mike O'Malley) vyjadřují doma obavy ohledně Kurtova odvážného oblečení na ples, ale Kurt je přesvědčen, že bude sám sebou a vezme si to na ples. Je potěšen náhlou absencí homofobní šikany ve škole a navrhuje bývalému tyranovi Karofskemu, že by měl také provést coming out. Karofsky odmítne, ale v slzách se Kurtovi omluví.\n\nArtie Abrams (Kevin McHale) pozve na ples svou bývalou přítelkyni Brittany Pierce (Heather Morris) tím, že ji zazpívá píseň \"Isn't She Lovely?\". Ona ale odmítá a tak se Puck přidává k Puckovi, když plánuje dát do nealkoholického punče alkohol. Na plese oba dva a Sam zpívají \"Friday\". Rachel vystoupí s písní \"Jar of Hearts\" a Blaine, doprovázený Brittany a Tinou Cohen-Chang (Jenna Ushkowitz) zpívá \"I'm Not Gonna Teach Your Boyfriend How to Dance with You\". Finn je rozzlobený obnovením vztahu Jesseho a Rachel a začne se s Jessem na plese prát. Jejich souboj přeruší Sue Sylvester (Jane Lynch), která také chytne Artieho, který lije tekutinu do punče. Artie odmítá, že by pomáhal Puckovi při dělání špatných věcí a nakonec se přizná, že do punče lil nealkoholickou limonádu.\n\nKarofsky je zvolen jako král plesu a nenominovaný Kurt je zvolen jako královna plesu. Kurt z tělocvičny uteče v ponížení a Blaine ho utěšuje. Quinn je zoufalá z toho, že prohrála a dá Rachel facku, ale okamžitě toho lituje, zatímco Santanu utěšuje Brittany, která ji řekne, aby byla radši sama sebou, než schovávala svou lesbickou identitu. Kurt se uklidní a vrací se na korunovaci; jeho komentář—\"Zbledni závistí, Kate Middleton\"—si vyžádá potlesk, který vyvrcholí do nadšených ovací. Karofsky, který náhle musí tancovat s jiným chlapcem v tradičním tanci krále a královny, to nemůže udělat, odmítá Kurtův návrh o coming outu a nechává tam Kurta stát samotného. Blaine požádá Kurta, zda si s ním může zatančit a později se k nim přidají i další studentské páry.\n\n"}
{"id": "839765", "url": "https://cs.wikipedia.org/wiki?curid=839765", "title": "Seznam německých názvů obcí v okrese Šumperk", "text": "Seznam německých názvů obcí v okrese Šumperk\n\nV okrese Šumperk žilo v minulosti mnoho Němců. Ve starých listinách a matrikách se často vyskytují pouze Německé názvy obcí. Bohužel množství obcí zmizelo po druhé světové válce při odsunu Němců a jejich jména jsou již zapomenuta. Mnoho obcí bylo připojeno k jejich větším sousedům.\nToto je aspoň částečný seznam současných obcí a jejich německých a dobových názvů.\n\n"}
{"id": "839768", "url": "https://cs.wikipedia.org/wiki?curid=839768", "title": "Sachalinská železnice", "text": "Sachalinská železnice\n\nSachalinská železnice je síť železničních tratí na Sachalinu. Jsou to jednokolejné tratě úzkého rozchodu 1 067 mm o délce 805 km. Železnice je s ruskou kontinentální sítí propojena pouze trajektem. V současnosti (2012) jsou tratě přestavovány na ruský široký rozchod 1 520 mm.\n\nVýstavbu železnice na Sachalinu zahájili Japonci po vítězné rusko-japonské válce, kdy do svého držení získali jižní část ostrova. Nejprve to byla úzkokolejná trať Tojohara — Ótomari, která měla rozchod 600 mm a délku 42,5 km. Tato trať byla záhy přestavěna na tehdy standardní japonský rozchod 1 067 mm a v r. 1911 prodloužena o 53,5 km na sever do přístavu Sakaehama (Starodubskoje). V letech 1918 až 1928 byla železnice dovedena na západní pobřeží v trase Honto (Něvelsk) — Tomari. Výstavba pokračovala i ve třicátých letech, kdy byly budovány především odbočky z hlavních tratí, které byly zčásti úzkokolejné (762 mm) i podle japonských standardů. Mimo to se trať prodlužovala na sever a tato výstavba byla ukončena s japonskou porážkou v druhé světové válce.\n\nV severní, sovětské části ostrova byla od r. 1925 stavěna úzkokolejná trať Ocha — Nogliki o rozchodu 750 mm. Ve třicátých letech byla postavena širokorozchodná trať Moskaljvo — Ocha v délce 34,5 km. Plány na přestavění všech úzkorozchodných tratí na Sachalinu na sovětský standard vznikly bezprostředně po válce, ale byly pozastaveny v r. 1953 stejně jako projekt přímého propojení s pevninou. V téže době byla zprovozněna celá trasa úzkokolejky Ocha — Nogliki.\n\nVýstavba úzkokolejných tratí japonského standardu byla obnovena zhruba dvacet let po válce spolu s obnovou vozového parku. V r. 1971 byla uvedena do provozu trať Arsentěvka — Iljinsk jako druhá spojka východní a západní tratě a v r. 1979 byla prodloužena východní trať až do stanice Nogliki. Síť na ostrově postupně dosáhla délky 1 072 km.\nNejednotný rozchod, který vyžadoval údržbu rozličné dopravní techniky se ukázal ekonomicky neudržitelným. Již v r. 1979 byla zrušena osobní doprava na širokorozchodné trati Moskaljvo — Ocha a od začátku devadesátých let dvacátého století byla tato trať prakticky provozována jako úzkorozchodná. Provoz na této úzkokolejce (750 mm) netrval dlouho, protože v r. 2007 byla celá trať Ocha — Nogliki uzavřena. V r. 1994 byla uzavřena téměř celá trať Južno-Sachalinsk — Cholmsk, protože udržení provozu na ní ukázalo jako nerentabilní především s ohledem na nákladnou údržbu tunelů. Postupně byly zakonzervovány odbočky Dačnoje — Aniva a Dolinsk — Starodubskoje. V r. 2003 byla zahájena přestavba tratí na široký rozchod 1 520 mm a v současnosti (2012) je takto zrekonstruováno zhruba 400 km tratí.\n\nSoučasná síť se skládá ze tří hlavních větví:\nNa tratích je množství tunelů, z nichž převážná část dosud vyhovuje pouze japonskému průjezdnému profilu.\n\nProvozovatelem tratí jsou Ruské železnice. V jejím rámci tvořily Sachalinské železnice po dlouhou dobu samostatnou jednotku. V r. 2010 byly začleněny do Dálněvýchodní dráhy jako Sachalinský region.\n\nK potahu se používá především dieselových lokomotiv, které od šedesátých let začaly postupně nahrazovat japonské parní lokomotivy. Začátkem sedmdesátých let parní potah téměř vymizel. Pro osobní dopravu byly dlouho používány vozy japonské provenience. Příměstskou dopravu se provozovaly japonské motorové jednotky \"Kiha\", ale v r. 2001 byly nahrazeny modernějšími osobními vlaky s dieselovým potahem ruské výroby.\n\nCelkový objem přepravy po železnici byl v r. 2010 3,5 mil. t a 1,1 mil. osob.\n\n"}
{"id": "839773", "url": "https://cs.wikipedia.org/wiki?curid=839773", "title": "Václav Burger", "text": "Václav Burger\n\nVáclav Burger (13. dubna 1859 Mořinka – 18. ledna 1923 Praha) byl rakousko-uherský, český a československý železniční odborník, státní úředník a politik, za první republiky ministr železnic ČSR.\n\nAbsolvoval vyšší reálku a pak strojní inženýrství na České technice v Praze. Působil jako železniční odborník. Nejprve ho zaměstnala Duchcovsko-podmokelská dráha. Za Rakouska-Uherska se podílel na rozvoji železniční sítě. Od roku 1900 pracoval na rakouském ministerstvu železnic. V roce 1911 se stal ředitelem Rakouské společnosti státní dráhy a roku 1913 odborovým přednostou strojního odboru na ministerstvu železnic. Již za monarchie se jeho jméno objevovalo mezi kandidáty na post ministra železnic. Byl respektován jako odborník. Roku 1918 se stal čestným dokotorem české techniky v Praze. Po vzniku Československa řídil likvidační komisi ve Vídni, jež dělila majetek rakouských železnic. V červenci 1919 se stal státním tajemníkem československého ministerstva železnic.\n\nV září 1920 se stal ministrem železnic v československé úřednické první vládě Jana Černého. Na postu setrval do září 1921. Ve funkci ministra inicioval program zestátnění některých soukromých drah. 1. února 1922 odešel do penze. Coby penzionovaný ještě přijal post generálního ředitele Československé plavební akciové společnosti labské.\n\n"}
{"id": "839775", "url": "https://cs.wikipedia.org/wiki?curid=839775", "title": "Údolí královen", "text": "Údolí královen\n\nÚdolí královen je archeologická lokalita nacházející se v thébské nekropoli nedaleko egyptského města Luxor. V dobách starověkého Egypta zde byly pohřbívány manželky faraonů. Starověcí Egypťané nazývali zdejší pohřebiště „Tasetneferu“, což v překladu znamená „Místo králových dětí“. Tento název získalo údolí proto, že se zde v dobách 18., 19. a 20. dynastie pohřbívali i princové a princezny. Současný název Údolí královen dal zdejšímu pohřebišti francouzský archeolog Jean-François Champollion. Místní lidé ho nazývají Bíbán el-Melíkat.\n\nPohřebiště bylo využíváno od začátku 18. dynastie, kdy sloužilo pro prince a princezny z královské krve a osobnosti z královského dvora. Od dob faraona Ramesse I. zde byly pohřbívány královny, jimž byl udělen titul „Královská manželka“. Na začátku 20. dynastie obnovil faraon Ramesse III. tradici a nechal zde postavit hrobky pro některé své syny. Výběr lokality souvisel s jejím charakterem, starověcí Egypťané ji považovali za posvátnou. Struktura této oblasti připomínala náboženské a pohřební pojetí ať už kvůli nedaleko nacházejícímu se Thébskému štítu, tvarem připomínající pyramidy ze Staré říše, či vodopádu a jeskyním. Jeskyně symbolizovala lůno bohyně Hathor, ze které tryskala voda, což oznamovalo blížící se znovuoživení zemřelých, kteří byli na tomto místě pohřbeni.\n\nV Údolí královen se nacházejí dva typy hrobek - jedny se skládají pouze z pohřební šachty a druhé jsou velké se složitou strukturou. Jejich předlohou byly královské hrobky z nedalekého Údolí králů. První královnou, která zde nalezla místo posledního odpočinku, byla Satre, manželka Ramesse I. a matka Sethiho I. Pohřby se zde prováděly do konce 20. dynastie. Po skončení vlády Ramessovců se hrobky staly terčem vykradačů hrobek. Během 21. dynastie a Třetí přechodné doby se některé hrobky začaly znovu využívat a staly se pohřebním místem pro lidi, kteří nebyli z královské krve. V dobách římské nadvlády se Údolí královen stalo normálním hřbitovem a tuto funkci plnilo až do čtvrtého století našeho letopočtu, kdy se zde usadili Koptové. Ti zde založili klášter a zničili velké množství zdejších hrobek. Další hrobky byly zničeny přívalovými dešti na konci období Nové říše.\n\nPrvní systematické vykopávky zde prováděl v letech 1903 až 1906 Ital Ernesto Schiaparelli, který rovněž zastával funkci ředitele Egyptského muzea v Turíně. Tento archeolog pomohl nalézt nejdůležitější hrobky této lokality. Mezi nimi byly například hrobky synů Ramesse III. - Chamuaseta, Amonherchopešefa a Setherchopešefa. Největším objevem byla však hrobka královny Nefertari, Velké královské manželky Ramesse II. Tato hrobka je mnohými považována za nejkrásnější hrobku v celé thébské nekropoli.\n\n"}
{"id": "839777", "url": "https://cs.wikipedia.org/wiki?curid=839777", "title": "Fars (agentura)", "text": "Fars (agentura)\n\nFars je íránská zpravodajská agentura. Dle vlastního vyjádření se jedná o nezávislou agenturu, ale jiné sdělovací prostředky, například CNN nebo Reuters, ji považují částečně za vládní. Podle The Wall Street Journal má vazby na Íránské revoluční gardy.\n\nKromě perštiny zveřejňuje zpravodajství také v angličtině, turečtině a arabštině.\n\nV roce 2012 se agentura Fars ztrapnila seriózním převzetím satirického amerického článku, podle kterého by většina bílých amerických venkovanů volila raději Mahmúda Ahmadínežáda než Baracka Obamu.\n\n"}
{"id": "839778", "url": "https://cs.wikipedia.org/wiki?curid=839778", "title": "Karel Janeček", "text": "Karel Janeček\n\nKarel Janeček (* 26. července 1973 Plzeň) je český matematik, pedagog, bojovník proti korupci a mecenáš.\n\nPřednášel finanční matematiku na Matematicko-fyzikální fakultě Univerzity Karlovy v Praze. Je spolumajitelem (23,6 %) a předsedou dozorčí rady společnosti RSJ, která se zabývá obchodováním s finančními deriváty. Je zakladatelem a předsedou správní rady Nadačního fondu proti korupci. Založil také Nadační fond Neuron na podporu vědy, Nadační fond pomoci a Nadaci Karla Janečka.\n\nV roce 1997 získal titul MBA na Bradley University v americkém městě Peoria. O rok později absolvoval Matematicko-fyzikální fakultu Univerzity Karlovy v Praze, obor teorie pravděpodobnosti a matematická statistika. Roku 2004 získal titul Ph.D. v oboru mathematical finance na Carnegie-Mellonově univerzitě v Pittsburghu.\n\nV letech 2004–2005 působil jako vědeckovýzkumný pracovník na Rakouské akademii věd, v letech 2007–2013 přednášel na MFF UK v Praze. Specializuje se na optimální řízení ve finanční matematice. Je také členem vědecké rady Fakulty mezinárodních vztahů Vysoké školy ekonomické.\n\nMá kolem 90 citací ve světových odborných časopisech. Mezi nejcitovanější publikace patří:\n\nJanečkem spoluvlastněná společnost RSJ obchoduje od roku 2000 londýnské derivátové burze NYSE Liffe, v roce 2004 byla jmenována oficiálním tvůrcem trhu. Od září 2009 se jako první česká společnost stala členem evropské derivátové burzy Eurex se sídlem ve Frankfurtu nad Mohanem. Významného postavení na trzích dosáhla zejména zdokonalováním vlastního systému matematických algoritmů pro obchodování s finančními deriváty.\n\nV roce 2010 založil \"Nadační fond Karla Janečka\", který vzešel z jeho dlouhodobého úsilí o podporu vědy. Cílem fondu byla z počátku podpora projektů převážně základního vědeckého výzkumu, a to v matematice, ekonomii a medicíně. V současné době fond uděluje z prostředků mecenášů granty na vědecké projekty v oborech fyzika, chemie, matematika, medicína a společenské vědy. Fond podporuje mladé vědce působící v České republice a úspěšné české vědce, kteří se rozhodnou pro návrat ze zahraničí. V roce 2013 se fond přejmenoval na nadační fond Neuron.\n\nV březnu 2011 spolu s pivovarníkem Stanislavem Bernardem a hercem Janem Krausem založil Nadační fond proti korupci, jehož cílem je podpora rozvoje etických hodnot v demokratické společnosti a podpora projektů odhalujících korupci ve veřejné správě s rozsáhlým ekonomickým dopadem. Fond předává Cenu za odvahu lidem, kteří s vědomím osobních rizik upozornili na případy korupce ve svém okolí, a podporuje vznik účinné protikorupční legislativy. Za krátkou dobu existence fondu se mu podařilo upozornit na řadu závažných kauz. Vizí fondu je stav, kdy korupce bude veřejností odsuzovaná jako jeden z nejhorších zločinů a podle toho bude ke korupčníkům – „zlojedům“ přistupovat.\n\nV roce 2012 založil \"Nadační fond pomoci\", jehož snahou je pomoc všem, kteří se dostali do úzkých z důvodu destruktivní činnosti „zlojedů\" nebo v důsledku obecně nespravedlivého mocenského systému. Nadační fond pomoci nově také otevírá crowdfundingové sbírky pro oběti podvodu, agrese a iracionální byrokracie.\n\nV říjnu 2012 spustil projekt \"Pozitivní evoluce\" s cílem konkrétními kroky a projekty přispět ke zlepšení společenského klimatu v ČR. Tuto myšlenku rozvíjí zejména skrze své nadační fondy, filantropii a návrh nového volebního systému, který pojmenoval Janečkova metoda (D21).\n\nV lednu 2014 založil \"Nadaci Karla Janečka\", jejímž účelem je především podpora rozvoje aktivní občanské společnosti, podpora vzdělávání a zdravěji fungujícího státu.\n\nJe spolumajitelem Centra současného umění DOX v Praze a prvním mecenášem hudebního festivalu Struny podzimu typického propojováním jazzu a klasiky, tradice a experimentu.\n\nV roce 2012 navrhl nový volební systém založený primárně na tzv. minusovém hlasu, tedy možnosti hlasovat proti kandidátovi a systém propagoval v rámci projektu Pozitivní evoluce. V květnu v roce 2013 Janeček vytvořil volební systém Janečkova metoda (D21), o kterém tvrdí, že přinese zásadní vylepšení demokracie podobně „jako upgrade z DOSu na Windows“. Podstatou D21 je tzv. „efekt více hlasů“, kdy každý volič má dvakrát více hlasů, než je volených mandátů. Konkrétně, pro volby do Poslanecké sněmovny jsou navrženy dvoumandátové obvody se čtyřmi hlasy. V návrhu je i možnost využití jednoho minusového hlasu.\n\nRežisér David Vondráček natočil o Karlu Janečkovi dokumentární film s názvem \"Pozitivní evolucionář\" – podle původního zadání schváleného programovou radou se film měl jmenovat \"„Samozvaný spasitel“\". Vondráček v dubnu 2014 obvinil Českou televizi z cenzury, protože prý film byl již schválen (a programový ředitel ČT Milan Fridrich již předběžně určil datum vysílání na 6. dubna), ale 17. dubna 2014 mu kreativní producent Petr Kubica oznámil, že film nebude odvysílaný vůbec. Kubica popřel, že by něco takového řekl, a upřesnil, že dokument považuje za nedokončený, příliš nekritický, vidí na něm chyby a dosud jej proto neschválil.\n\nProducent i mluvčí ČT dokumentu vytkli, že postrádá některé konkrétní kritické prvky, například politickou minulost Janečkových rodičů, nebo etiku jeho podnikání. Vondráček i Janeček však shodně uvádějí, že dokument objektivně obsahuje i vyjádření několika lidí, která rozhodně nevyznívají v Janečkův prospěch. Vondráček na neodvysílání dokumentu upozornil Radu České televize.\n\nPoté, co se tomuto sporu začala věnovat i ostatní média, dokument byl pozměněn a odvysílán dne 28. května 2014 na ČT2 pod změněným názvem \"„Karel Janeček, svět podle algoritmu“\". Janeček dokument ve vysílané verzi považuje za zmanipulovaný v jeho neprospěch.\n\nJeho první manželka se jmenovala Michaela, mají spolu dvě dcery. Druhá se jmenovala Mariem, mají spolu syna. Jeho současná partnerka se jmenuje Lilia Khousnoutdinova, s níž v létě 2017 uzavřel buddhistický sňatek, a v květnu 2018 se jim narodila dcera Isabela. \n\nVěnuje se různým druhům sportu, například sportovní gymnastice a parašutismu. Je autorem herního programu Statistical Blackjack Analyzer.\n\n"}
{"id": "839780", "url": "https://cs.wikipedia.org/wiki?curid=839780", "title": "Gruzínský sen", "text": "Gruzínský sen\n\nGruzínský sen – demokratická Gruzie ( – \"kartuli ocneba demokratiuli sakartvelo\") je gruzínská politická strana. \n\nVznikla 19. dubna 2012 přičiněním miliardáře Bidziny Ivanišviliho. Pro účely voleb na podzim roku 2012 se spojila do koalice \"Gruzínský sen\" s dalšími pěti opozičními stranami. Kromě cíle porazit vládnoucí stranu Sjednocené národní hnutí prezidenta Michaila Saakašviliho a osoby vůdce Ivanišviliho ovšem nemá šest koaličních stran mnoho společného.\n\nPodle průzkumů u volebních místností strana ve volbách uspěla ziskem většiny hlasů, což ale nemusí znamenat získání většiny mandátů.\n\nV parlamentních volbách 2012 Gruzínský sen – demokratická Gruzie podle očekávání porazila vládnoucí stranu a získala 85 parlamentních křesel, oproti 65 křeslům Saakašviliho strany. Jiné strany do parlamentu nepostoupily.\n\nV říjnu 2013 uspěl kandidát Gruzínského snu Giorgi Margvelašvili v prezidentských volbách, když zvítězil v prvním kole se ziskem 62 % hlasů. \n\n"}
{"id": "839781", "url": "https://cs.wikipedia.org/wiki?curid=839781", "title": "Evangelický kostel (Velká Lhota)", "text": "Evangelický kostel (Velká Lhota)\n\nDřevěný kostel ve Velké Lhotě je kostelem sboru Českobratrské církve evangelické a je unikátní kulturní památkou v obci Velká Lhota v okrese Vsetín Zlínského kraje.\n\nByl postaven v roce 1783 krátce po vydání tolerančního patentu císaře Josefa II. Nebyl nikdy přestavěn, mimo jiné kvůli chudobě farníků, a zůstal tak zachován jako jediný dřevěný kostel s původními rysy tolerančních kostelů v Česku.\n\nV závěru 19. století zde po dvacet let jako farář působil spisovatel Jan Karafiát. V roce 1964 byl kostel prohlášen za nemovitou kulturní památku České republiky a v roce 2008 byl zařazen mezi národní kulturní památky.\n\nEvangelický sbor se na tehdejší Hrubé Lhotě ustavil rok po zveřejnění tolerančního patentu, který ukončil dlouholeté pronásledování protestantů. Bohoslužby se nejprve konaly ve stodole Jiřího Fabiána. Později se začal ze silných smrkových klád stavět roubený kostel krytý šindelem. Než se v něm však v roce 1783 mohly konat první bohoslužby, bylo při stavbě potřeba dodržet přísná pravidla.\n\nToleranční kostel nemohl mít věž ani zvony a dokonce ani vstup do něj nemohl být obrácen k hlavní přístupové cestě. Okna musela být malá. Kostel, který je ze dvou stran obehnán podsíní, je nevytápěný, bez umělého osvětlení, interiér je bez soch a obrazů. Jediným výraznějším zdobením jsou švabachem psané citáty z Bible na černých tabulích a citát z Matoušova evangelia na stropě kostela.\nPo vydání tolerančního patentu šlo po dlouhou dobu o jediný kostel protestantského vyznání na území Žerotínského panství. Až v roce 1866 byl postaven další evangelický kostel v nedaleké Stříteži.\n\nKostel je doposud v provozu a konají se v něm nedělní bohoslužby a další obřady – nepřetržitě od založení kostela.\n\nV letech 1875–1895 zde jako farář působil autor knihy Broučci Jan Karafiát. Pobyt tohoto kazatele připomíná pamětní deska na budově fary i naučná stezka.\n\n"}
{"id": "839782", "url": "https://cs.wikipedia.org/wiki?curid=839782", "title": "Gay Erotic Video Awards", "text": "Gay Erotic Video Awards\n\nGay Erotic Video Awards (GEVA), přezdívané též \"Dickie Awards\" nebo Dickies, byly americké ceny v oblasti gay pornografického průmyslu, podle J. A. Thomase jedny z nejprominentnějších. Od roku 1992 je každoročně udílel magazín \"Gay Video Guide\" (GVG), původně pod názvem Gay Video Guide Awards. Z filmů přihlášených do soutěže (průměrně až pěti set ročně) redaktoři sestavili nominace, z nichž vybírala vítěze porota kritiků a celebrit. Udílení cen pokračovalo i po skončení magazínu pod názvem \"Gay Erotic Video Awards\". Poslední udílení proběhlo v roce 1999.\n\nNejoceňovanějším filmem se stal v roce 1994 \"Flashpoint: Hot As Hell\" s cenou za nejlepší film, režii, kameru, herce ve vedlejší roli a erotickou scénu, avšak v roce 1998 byl překonán snímkem \"Three Brothers\", jehož tvůrci si odnesli šest cen: za režii, scénář, herce, ejakulaci, erotickou scénu a skupinovou scénu.\n\nZvláštní kategorii představovala \"Leo Ford Humanitary Award\" udělovaná za mimořádné příspěvky na charitativní účely. Cena byla pojmenována po pornoherci Leo Fordovi, který v roce 1985 hrál v historicky prvním videu zobrazujícím chráněný styk s použitím kondomu.\n\nCeny za produkt:\n\nCeny za výkon:\n\nCeny za produkci:\n\nZvláštní ceny:\n----\n\nCeny za produkt:\n\nCeny za výkon:\n\nCeny za produkci:\n\nZvlášťní ceny:\n----\n\nV roce 1994 byla nově udělena ocenění v kategorii mezinárodního filmu a obalu.\n\nCeny za produkt:\n\nCeny za výkon:\n\nCeny za produkci:\n\nZvlášní ceny:\n----\n\nV roce 1995 byla nově udělena cena v kategorii CD ROM.\n\nCeny za produkt:\n\nCeny za výkon:\n\nCeny za produkci:\n\nZvlášní ceny:\n----\n\nV roce 1996 byla nově udělena ocenění v kategoriích aktivního a pasivního herce, které nahradily zrušené kategorie „Gender Bender“ a „Groaner“.\n\nCeny za produkt:\n\nCeny za výkon:\n\nCeny za produkci:\n\nZvlášní ceny:\n----\n\nCeny za produkt:\n\nCeny za výkon:\n\nCeny za produkci:\n\nZvlášní ceny:\n----\n\nCeny za produkt:\n\nCeny za výkon:\n\nCeny za produkci:\n\nZvlášní ceny:\n\n"}
{"id": "839788", "url": "https://cs.wikipedia.org/wiki?curid=839788", "title": "Pihelský vrch", "text": "Pihelský vrch\n\nPihelský vrch stojí na okraji starší části vsi Pihel, směrem na Sloup v Čechách. Na jeho vrcholu (výška 315 m n. m.) kdysi stál Pihelský hrad. Oproti vesnici je vrchol pouze o 45 metrů výš.\n\nKopec ve tvaru nevysokého kužele je z čediče a je již celý zalesněn. Na jihozápadním svahu jsou zbytky opuštěného lomu, známého později i jako naleziště chabazitu.\n\nVrch se zvedá na okrajovém svahu Cvikovské pahorkatiny k Českolipské kotlině. Vody stékají do Pivovarského rybníka, který patří do Povodí Ploučnice.\n\nNa vrchol nyní žádná cesta nevede a přístup na něj je velmi strmý a obtížný. Při úpatí z SZ strany je vedena silnice do Sloupu v Čechách využitá i pro cyklotrasy č. 3062 a č. 3053. Na JV straně je pod kopcem Pivovarský rybník.\n\n"}
{"id": "839789", "url": "https://cs.wikipedia.org/wiki?curid=839789", "title": "Lucembursko na Letních olympijských hrách 1952", "text": "Lucembursko na Letních olympijských hrách 1952\n\nLucembursko se účastnilo Letní olympiády 1952. Zastupovalo jej 44 sportovců (44 mužů a 0 žen) v 9 sportech.\n\n"}
{"id": "839790", "url": "https://cs.wikipedia.org/wiki?curid=839790", "title": "Lucembursko na Letních olympijských hrách 1900", "text": "Lucembursko na Letních olympijských hrách 1900\n\nLucembursko se účastnilo Letní olympiády 1900. Zastupoval ho 1 muž v 1 sportu.\n\n"}
{"id": "839792", "url": "https://cs.wikipedia.org/wiki?curid=839792", "title": "Lucembursko na Letních olympijských hrách 1920", "text": "Lucembursko na Letních olympijských hrách 1920\n\nLucembursko se účastnilo Letní olympiády 1920. Zastupovalo ho 25 mužů v 6 sportech.\n\n"}
{"id": "839793", "url": "https://cs.wikipedia.org/wiki?curid=839793", "title": "Lucembursko na Zimních olympijských hrách 1992", "text": "Lucembursko na Zimních olympijských hrách 1992\n\nLucembursko se účastnilo Zimní olympiády 1992. Zastupoval ho 1 muž.\n\n"}
{"id": "839795", "url": "https://cs.wikipedia.org/wiki?curid=839795", "title": "Severní Makedonie na Letních olympijských hrách 2000", "text": "Severní Makedonie na Letních olympijských hrách 2000\n\nSeverní Makedonie se účastnila Letní olympiády 2000. Zastupovalo ji 10 sportovců (6 mužů a 4 ženy) v 5 sportech.\n\n"}
{"id": "839796", "url": "https://cs.wikipedia.org/wiki?curid=839796", "title": "Malajsie na Letních olympijských hrách 2008", "text": "Malajsie na Letních olympijských hrách 2008\n\nMalajsie se účastnila Letní olympiády 2008. Zastupovalo ji 32 sportovců (18 mužů a 14 žen) v 10 sportech.\n\n"}
{"id": "839799", "url": "https://cs.wikipedia.org/wiki?curid=839799", "title": "Malajsie na Letních olympijských hrách 1996", "text": "Malajsie na Letních olympijských hrách 1996\n\nMalajsie se účastnila Letní olympiády 1996. Zastupovalo ji 35 sportovců (32 mužů a 3 ženy) v 8 sportech.\n\n"}
{"id": "839800", "url": "https://cs.wikipedia.org/wiki?curid=839800", "title": "Malajsie na Letních olympijských hrách 1992", "text": "Malajsie na Letních olympijských hrách 1992\n\nMalajsie se účastnila Letní olympiády 1992. Zastupovalo ji 26 mužů v 6 sportech.\n\n"}
{"id": "839804", "url": "https://cs.wikipedia.org/wiki?curid=839804", "title": "Dračí doupě II", "text": "Dračí doupě II\n\nDračí doupě II (DrD II) je původní česká fantasy hra na hrdiny, kterou v roce 2011 vydalo nakladatelství ALTAR. Hra navazuje na hru Dračí doupě téhož nakladatelství, ovšem její množství nesourodých pravidel nahrazuje jednodušším a jednotnějším systémem.\nKe hře vyšly dvě doplňující příručky - v roce 2012 samostatný Bestiář a v roce 2013 rozšiřující kniha pravidel Hry mocných. V roce 2017 byla vydána druhá, přepracovaná verze pravidel.\n\nZjednodušená pravidla, tzv. \"Pirátská verze\", jsou nabízena ke stažení zdarma na webu vydavatele. Elektronická podoba plných pravidel je k dispozici za dobrovolný příspěvek na jejich další vývoj.\n\nPodobně jako v jiných hrách na hrdiny, i v Dračím doupěti II se jeden z hráčů ujme role Průvodce, který připraví zápletku či příběh. Ostatní poté hrají hlavní hrdiny tohoto příběhu. Průvodce popisuje hráčům, co jejich postavy vidí a co se děje kolem nich; hráči sdělují, co jejich postavy dělají.\n\nMožnosti, o co se postavy mohou pokoušet, nejsou omezeny na činnosti popsané pravidly; hráči mohou vymyslet jakoukoli nápaditou akci. Hráči se pak společně dohodnou, do které z následujících kategorií tato akce spadá:\n\nPokud je akce možná nebo náročná, o její úspěšnosti rozhodnou kostky.\n\nAtmosféra Dračího doupěte II navazuje na duch jeho českých předchůdců. Prostředí, ve kterém se příběhy odehrávají, je inspirováno tzv. vesnickou fantasy a je o něco bližší realistickému pohledu na středověk (byť zde samozřejmě nechybí kouzla a nadpřirozené bytosti) než typické hry americké fantasy stavějící na bombastičnosti a velkoleposti.\n\nDračí doupě II na jednu stranu nepatří mezi minimalistické hry, jejichž příručky se vejdou na jednotky stránek, ale jádro jeho systému je velmi jednoduché a univerzální - prakticky všechny činnosti postav se vyhodnocují podle jednoho jednotného postupu. Příručka je koncipována tak, aby hráči mohli začít hrát s jednoduchým pravidlovým jádrem a až postupně zapojovat do hry další vrstvy pravidel, které hru dělají sice komplikovanější, ale bohatší (jako jsou například zvláštní schopnosti, manévry nebo magické dovednosti). Díky tomu jsou pravidla přístupná i pro začátečníky.\n\nDíky jednotnému systému vyhodnocování je v DrD II možné kombinovat různé typy akcí a plynule přecházet mezi různými druhy scén, přičemž předchozí úspěchy a neúspěchy se vždy promítnou do dalších činností. Stopování v lese tak může plynule přejít do honičky na návsi, navázat vyjednáváním či zastrašováním před zraky vesničanů a skončit rvačkou ve vedlejší uličce.\n\nPravidla obecně nastavují jen málo bariér pro popisy činností postav, naopak hráče do velké míry podporují, aby vymýšleli a popisovaly různorodé akce, které budou reagovat na konkrétní situaci a prostředí. Zatímco v některých jiných RPG hráči často hlásí jen \"seknu ho mečem\" a hodnotu hodu nebo velikost bonusu, v Dračím doupěti jsou více motivováni vymýšlet, co přesně chtějí soupeři udělat a čeho tím chtějí dosáhnout. Díky tomu jsou konflikty na jednu stranu často delší než v některých jiných hrách, ale zároveň také barvitější a jedinečnější.\n\nSystém nepracuje s přesným počítáním délky, váhy a času, vše hráči řeší odhadem a úsudkem. Proto také kouzla nemají počet trvání v kolech či hodinách; kouzlo trvá buď jedno kolo, nebo do nejbližšího soumraku/svítání, nebo do nejbližšího slunovratu /rovnodennosti.\n\nMagie není pojata jako seznam konkrétních kouzel; postava ovládající například ohnivou magii dokáže seslat jakékoli ohnivé kouzlo, které splňuje několik základních omezení (rozsah nejvýše jako malá chýše a nemůže jím nikoho zabít, pokud nemá k tomu potřebnou zvláštní schopnost).\n\nVe hře je pět ras (lidé, krollové, elfové, trpaslíci, hobiti) a ke každé z nich je vylíčen charakter a životní styl tří podras, například \"horští trpaslíci\" rozdělení na klany, \"hlubinní trpaslíci\" dolující kovy a \"osamocení trpaslíci\" žijící jako vyhnanci mezi jinými rasami.\n\nRasa postavy má jenom omezený vliv na její schopnosti nebo pravidla, která používá - pravidlově se projeví pouze tím, že postava se může naučit na počátku naučit jednu z pěti rasových schopností. Například elfové volí mimo jiné mezi rychlejším léčením jizev na vlivu, nadáním k jednání se zvířaty a nadáním ke skrývání se v šeru. Tak jako mnoho jiných věcí ve hře by se rasa ale měla odrážet v příběhu, který hráči prožívají - v zázemí, chování a možnostech postavy (vyplývajících například z její velikosti a vzhledu) i třeba v tom, jak na ni budou reagovat jiné osoby, které potká.\n\nPři postupu na vyšší úroveň si postava může zvýšit úroveň jednoho základního či pokročilého povolání a zároveň se naučit jednu z dvanácti zvláštní schopnost tohoto povolání. Postava tedy může, ba časem dokonce musí, ovládat více povolání zároveň. Začínající postavy ovládají zpravidla dvě základní povolání, která postupně rozvíjejí, u pokročilejších je běžné, že na mají tři až čtyři základní povolání (některá na vyšší úrovni, některá spíše jako doplňková) a jedno až tři pokročilá. Díky možnosti skládat svojí postavu z různých kombinací povolání a u nich si vybírat různé specializace, zůstávají jejich profily poměrně pestré a hráči je mohou přizpůsobit svým představám.\n\nAby odpadl složitý popis povolání ve stylu \"Lovec na třetí úrovni má bonus +2 ke stopování, +4 ke skrývání v divočině a +1 lukostřelbě\", je povolání popsáno jako seznam činností; při vykonávání libovolné z nich si postava přičte k hodu bonus za svoje povolání. Každá postava se však může pokusit o činnost libovolného povolání (i povolání, které postava neovládá – ovšem bez bonusu), s výjimkou těch označených jako \"vyhrazené\".\n\nKaždé pokročilé povolání vychází ze dvou základních povolání; například pokročilé povolání hraničáře si může osvojit jen postava, která ovládá na dostatečné úrovni povolání bojovníka i lovce. V tabulce je velmi stručný výtah schopností podle prvního vydání z roku 2011:\nV druhém vydání z roku 2017 došlo k drobným změnám v rozložení dovedností, část z nich byla přejmenována nebo přeskupena a řada z nich byla přesněji vymezena. Dílčích změn a zpřesnění svých možností a omezení doznaly i jednotlivé druhy magie. Následující tabulka obsahuje seznam dovedností podle druhého vydání z roku 2017:\n\"<nowiki>*</nowiki>\" =\"vyhrazené dovednosti\"\n\nZvláštní schopnosti se vztahují buď k určité rase nebo povolání a jsou několika druhů:\n\n\nZa použití (aktivaci) některých zvláštních schopností se platí zdroji.\n\nMísto životů a many a vlastností obvyklých v RPG hrách (síla, obratnost, odolnost, inteligence, charisma, vůle, …) má každá postava nějaký počet zdrojů těla, duše a vlivu; úbytek zdrojů představuje tělesné či duševní zranění a vyčerpání; u vlivových zdrojů například zesměšnění a nízké sebevědomí.\n\nOdpočinkem lze doplnit zdroje na maximální výši, která se nazývá hranice, obvykle je mezi 3 a 8. Například bojovník si obvykle zvolí vysokou hranici těla (a případně vlivu pro zastrašování nepřátel) na úkor duše. Hráč při tvorbě postavy mezi tyto hranice libovolně rozdělí 15 bodů; navíc při úrovňovém postupu může místo úrovně povolání zvýšit některou hranici.\n\nJeden zdroj si postava může doplnit, kdykoli se zachová podle svého význačného povahového rysu \"(příklad: kdykoliv postava někoho obelže v dostatečně vážné věci na to, aby si tím sama způsobila problémy)\". Za nápaditou hru může Průvodce přidělit výhodu ve výši několika zdrojů, které může postava využít do konce konfliktu.\n\nPokud se postava o cokoli pokouší, ke zjištění úspěchu se používá pravidlo o zkoušce nebo střetu: hráč hodí dvěma kostkami a k výsledku (2 až 12) přičte úroveň toho svého povolání, pod které spadá prováděná činnost. Pro úspěch potřebuje hodit:\n\nPravidla pro konflikt popisují hod na iniciativu a určují, jak se vyhodnocuje několik současně prováděných akcí (např. v bitvách) včetně případu, kdy se jedné akci pokouší protiakcí zabránit nějaký tvor nebo i několik bytostí současně.\n\nPostava, která prohraje, může dosáhnout úspěchu ve zkoušce nebo nerozhodného stavu (remízy) při střetu za cenu vyčerpání, tj. utracení daného počtu zdrojů, jehož výše se nazývá ohrožení postavy a během konfliktu se může měnit: akce typu boj zbraní či kouzlení se často pravidlově projeví právě změnou ohrožení o 1, stejně jako argumenty postav během vyjednávání. Od 2. vydání z roku 2017 zároveň vyčerpání postavy kromě ztráty několika zdrojů způsobí postavě i nějakou komplikaci, kterou může navrhnout sám její hráč a která se projeví dalším zvýšením ohrožení.\n\nV krajní situaci může hráč získat zdroje tím, že postavě udělí jizvu; ta se léčí dny až týdny a hráč musí popsat, jak postavu omezuje v dobrodružství \"(např. zraněná noha jí brání v běhu)\".\n\nPoužívání manévrů je volitelné rozšíření, které není ke hře nutné: aby měli hráči dilemata, jakou taktiku zvolit k vítězství, mohou při svých akcích používat pět manévrů; jejich provedení stojí 1 zdroj a lze použít jen jeden manévr během akce:\n\nObdobně jako manévry fungují i přístupy rychle a pomalu, které umožní postavě hodit si třemi kostkami na iniciativu a vybrat si dvě vyšší (rychle) nebo nižší (pomalu). Díky tomu může hráč ovlivnit, jestli bude jeho postava v konfliktu spíše proaktivní (a může více nasměrovat jeho další směřování, ale hrozí jí větší odpor nepřátel) nebo defenzivní (díky čemuž může lépe reagovat na akce soupeřů a chránit nejen sebe, ale i své spolubojovníky).\n\nSkrze zvláštní schopnosti může postava získat k některým činnostem tyto specializace:\n\nZákladní peněžní jednotkou je jeden groš, který odpovídá jednomu noclehu se stravou. Za groše je kromě vybavení možno nakupovat i suroviny, které se používají například k výrobě pastí, lektvarů nebo magických obrazců.\n\nBěžné předměty činí z nemožných či náročných činností možné \"(například žebřík u lezení na hradby)\", kvalitní předměty navíc poskytují slevu na vyčerpání, je-li předmět využíván v souladu se svým účelem \"(například šperhák u otvírání zámku, ale ne u vykrytí úderu)\".\n\nZbroj dává slevu 1 až 2 k vyčerpání v boji, ale postava musí zaplatit 0 až 2 zdrojů, pokud ve zbroji kouzlí, běží, plave apod.\n\nPravidla pro nejrůznější pomocníky \"(cvičený pes, najatý zbrojnoš, oživený golem nebo zlodějská síť)\" jsou řešena jednotně: míra oddanosti se nazývá pouto a představuje zásobu zdrojů, které pomocník může využít při konfliktech (pouto tedy vyjadřuje ochotu pomocníka se pro pána nasadit). Tuto zásobu je možno obnovit (maximálně však do výše pouta) o jeden zdroj buď dobrým zacházením s pomocníkem, nebo tzv. platbou, jejíž výše u slabých pomocníků může být například jeden groš, nebo jizva postavy pána. Zvýšení pouta o 1 pak stojí pětinásobek platby.\n\nJeden zdroj je možné (tam, kde to lze realisticky zdůvodnit) získat udělením jizvy předmětu (posune se na stupnici kvalitní → běžný → nepoužitelný a lze jej opravit za 5 grošů) nebo jizvy poutu (poté se o 1 sníží nikoli zásoba zdrojů, ale hodnota pouta).\n\nRevidované vydání z roku 2017 přineslo několik změn v pravidlech DrD II. Oproti prvnímu vydání dále sjednotilo a zjednodušilo základní mechaniku (vypuštěním speciálních pravidel pro překvapení nebo nástrahy), dílčích změn doznaly i jednotlivá povolání a dovednosti, včetně magických. Zřejmě nejvýraznější změnou oproti prvnímu vydání je, že \"vyčerpání (nově) zvyšuje ohrožení\".\n\nKromě zásahů do pravidel samotných se podstatné změny dočkala i forma celé příručky. Velká část knihy byla zcela přepsána tak, aby pravidla byla srozumitelnější, obsahovala více příkladů a nejprve byla vysvětleny základní koncepty, se kterými hráči mohou začít hrát aniž by hráli dále, a až poté pokročilejší pravidla, která pro první hru nejsou nutná.\n\nAltar vydal ke stažení zdarma dvacetistránkovou odlehčenou verzi pravidel zvanou „Pirátská verze“, která je plně hratelná; obsahuje jen tři povolání, vypouští pravidla pro manévry, magii, zvláštní schopnosti i další pravidla, která nejsou nezbytná.\n\n"}
{"id": "839805", "url": "https://cs.wikipedia.org/wiki?curid=839805", "title": "Klarithromycin", "text": "Klarithromycin\n\nKlarithromycin je antibiotikum ze skupiny makrolidů příbuzné erythromycinu, s nímž sdílí i podobné spektrum antibakteriálního účinku. Mimo toto sdílené spektrum jsou vůči němu citlivé i kmeny \"Mycobacterium avium\", \"M. leprae\" (původce lepry) a některé další atypické mykobakterie.\n\nMezi jeho hlavní indikace patří léčba bakteriálních infekcí horních i dolních cest dýchacích (zánět hltanu (faryngitida), zánět krčních mandlí (tonzilitida), zánět vedlejších nosních dutin (sinusitida), akutní i chronický zánět průdušek (bronchitida), zápal plic (pneumonie) včetně atypické pneumonie způsobené Chlamydophila pneumoniae). Dále je vhodný k léčbě kožních infekcí (dermatitida), legionelózy (onemocnění jehož původcem jsou bakterie z rodu \"legionella\"), žaludečních vředů se zjištěnou přítomností Helicobacter pylori a také lymeské boreliózy.\n\nKlarithromycin byl vynalezen v roce 1970 výzkumníky japonské farmaceutické společnosti Taisho Pharmaceutical, a to díky snaze najít variantu erythromycinu, která by byla odolnější v kyselém prostředí zažívacího ústrojí. Tím mělo dojít k lepší snášenlivosti oproti erytromycinu ve smyslu menších žaludečních potíží. Fa Taischo registrovala klarithromycin okolo roku 1980 a v roce 1991 uvedla na japonský trh klarithromycin jako léčivý přípravek pod názvem Clarith. Ve spolupráci s firmou Abbott Laboratories bylo léčivo zaregistrováno a následně v říjnu roku 1991 po schválení FDA (dohledový úřad USA, který schvaluje a kontroluje pohyb léčivých a potravinářských výrobků) uvedeno pod názvem Biaxin na americký trh. Jako generikum se klarithromycin v USA a v Evropě rozšířil v letech 2004 až 2005.\n\n\"Poznámka\": FDA je zkratka pro Food and Drug Administration, což je dohledový úřad USA, který schvaluje a kontroluje pohyb léčivých a potravinářských výrobků na trhu ve Spojených státech amerických.\n\nKlarithromycin (stejně jako ostatní makrolidová antibiotika) působí inhibicí biosyntézy proteinů citlivé bakterie (viz proteosyntéza). Tím, že se váže uvnitř citlivých bakterií na ribozomální podjednotku 50S, zabraňuje translaci pomocí tRNA jejich peptidů. Fakticky tak dochází k blokování peptidyltransferázy a rovněž k zamezení ribozomální translokace.\n\nMechanismy rezistence klarithomycinu jsou obdobné jako u ostatních makrolidů. Zahrnují:\n\n\nRezistence může být vyvolána selekčním tlakem, pokud je užívání antibiotika (nejen klarithromycinu) dlouhodobé, nebo může být infekce způsobena kmenem bakterie, který je již geneticky vybaven rezistenčními mechanismy proti makrolidům (tzv. konstituční rezistence). V případě makrolidů hraje aktivní rezistenční roli \"erm\"(B) gen.\n\nMezi klarithromycinem, erythromycinem a azithromycinem existuje úplná zkřížená rezistence, což znamená, že pokud neúčinkuje proti infekci např. erytromycin, nemá smysl ostatní dvě antibiotika nasazovat (vlastně musí být použito antibiotikum z jiné skupiny).\n\nStafylokoky rezistentní na methicilin a \"Streptococcus pneumoniae\" rezistentní na penicilin jsou\nrovněž rezistentní na makrolidy jako je klarithromycin.\n\nNa rozdíl od erytromycinu je klarithromycin stabilní v kyselém prostředí zažívacího ústrojí. K vlastní léčivé látce nemusejí být přidávány pomocné látky, které by zajistily stabilitu v kys. prostředí, což usnadňuje vstřebávání (absorpci). Dobrá tolerance kyselého prostředí se rovněž podílí na dobrém pronikání tohoto antibiotika do bílých krvinek, nazývaných fagocyty. Právě v místě zánětu se fagocyty vyskytují a pomáhají tím, že mj. pohlcují cizorodé mikroorganismy. Klarithromycin tím, že se dobře vstřebává do fagocytů, může skrze jejich putování k postižené tkáni, dobře působit v místě zánětu, kde je v rámci fagocytózy uvolňován. Tento farmakokinetický důsledek způsobuje dobré pronikání léčiva do postižených tkání. Koncentrace klarithromycinu v tkáních je desetkrát větší než v plazmě. Nejvyšších koncentrací je dosaženo v plicích a játrech.\n\nKlarithromycin podléhá rychlé metabolizaci při prvním průchodu játry (first-pass hepatic metabolism). Ale vzhledem k tomu, že vzniklý metabolit 14-hydroxy klarithromycin vykazuje téměř dvojnásobnou terapeutickou efektivitu a má skoro dvojnásobný vylučovací poločas oproti mateřské látce, nemá výrazný first-pass efekt záporný vliv na účinnost. Eliminace léčiva probíhá cca z jedné třetiny močí a ze dvou třetin stolicí. Biologická dostupnost je 50 %.\n\nMezi nejčastější vedlejší účinky patří potíže spojené se zažívacím ústrojím: bolesti břicha, dyspepsie, průjmy, žaludeční nevolnost, bolesti hlavy, změny vnímání chuti a vůní či kovová pachuť v ústech. Díky potlačení přirozených soutěživých vztahů mezi bakteriemi v dutině ústní, které je obecným důsledkem užívání antibiotik, může dojít v ústní dutině k rozvoji kandidózy nazývané moniliáza. Mezi vzácnější vedlejší účinky patří: závratě, psychiatrické potíže (halucinace, úzkosti, noční můry), organická psychóza (velmi vzácně), snížení počtu leukocytů, vyrážky. Ojediněle byly hlášeny účinky jako žloutenka, jaterní či ledvinové selhání. Ve studii CLARICOR byly nalezena souvislost mezi krátkodobým užíváním klarithromycinu a srdečním selháním s fatálním koncem u pacientů se stabilizovaným srdečním onemocněním, kteří nebyli léčeni přípravky na bázi statinů. Bližší rozpis vedlejších účinků a jejich pravděpodobnostně-frekvenční roztřídění lze najít třeba zde.\n\nKlarithromycin může dát pozitivně falešný výsledek testu na přítomnost kokainu v moči.\n\nSouběžné užívání klarithromycinu s léčivy, které snižují cholesterol a jsou na bázi statinů, může vyvolat svalovou bolest.\n\nKlarithromycin musí být obezřetně dávkován či vyloučen u pacientů, kteří trpí jaterním či ledvinovým onemocněním. Pozornost je třeba v případě srdečních potíží (např. prodloužený QT interval, bradykardie). Rovněž elektrolytová nerovnováha krve (např. nízká hladina sodíku či draslíku v krvi) může být kontraindikací klarithromycinu. Mezi problémy kontraindikace patří i různé nevhodné interakce s jinými léčivy. Každý lékař, který předepisuje dané léčivo by měl znát všechna ostatní léčiva užívaná na předpis i bez něho.\n\nKlarithromycin je téměř vždy kontraindikován u pacientů nemocných HIV, protože může dojít k výrazným interakcím s vybranými virostatiky. Další kontraindikací je těhotenství a alergie na klarithromycin či jiné makrolidy). Společné užívání serotoninového anxiolytika buspiron (např. Buspar) může vyvolat tzv. serotoninový syndrom.\nKlarithromycin ve spojení s antiepileptikem karbamazepin, může prudce zvýšit hladinu tohoto antiepileptika v krvi a zesílit jeho vedlejší účinky, mezi které patří zejména dvojité vidění, slabost a nevolnost. Tato kombinace rovněž může snížit hladinu sodíku v séru (hyponatremie). Proto u pacientů s epilepsií, kteří užívají karbamazepin je toto antibiotikum vždy kontraindikováno.\n\nTučně vybarvené jsou názvy těch přípravků, které jsou dostupné V ČR\n"}
{"id": "839814", "url": "https://cs.wikipedia.org/wiki?curid=839814", "title": "Maxmilián Fatka", "text": "Maxmilián Fatka\n\nMaxmilián Fatka (23. září 1868 Biskupice - 3. února 1962 Praha) byl rakousko-uherský, český a československý státní úředník a politik, za první republiky ministr pošt a telegrafů ČSR a ředitel státního podniku Československá pošta.\n\nOd roku 1888 působil jako státní úředník. V říjnu 1918 ho Národní výbor československý jmenoval plnomocníkem poštovní a telegrafní služby a v listopadu 1918 se stal generálním ředitelem podniku Československá pošta. Tuto funkci pak zastával až do roku 1935.\n\nV září 1920 se stal ministrem pošt a telegrafů v československé úřednické první vládě Jana Černého. Na postu setrval do září 1921. Opětovně se do vlády vrátil na témže postu v březnu 1926 v úřednické druhé vládě Jana Černého. Portfolio zastával do října 1926.\n\n"}
{"id": "839820", "url": "https://cs.wikipedia.org/wiki?curid=839820", "title": "Jan Krzysztof Bielecki", "text": "Jan Krzysztof Bielecki\n\nJan Krzysztof Bielecki (* 3. května 1951) je polský politik. V roce 1991 byl několik měsíců premiérem Polska (vláda Jana Krzysztofa Bieleckého). V letech 1992–1993 byl ministrem pro evropskou integraci.\n\nOd roku 1980 byl ekonomickým expertem hnutí Solidarność. V roce 1990 vstoupil do strany Liberálně-demokratický kongres (\"Kongres Liberalno-Demokratyczny\"), který se roku 1994 stal součástí Unie svobody (\"Unia Wolności\"). Roku 2001 vstoupil do Občanské platformy Donalda Tuska (\"Platforma Obywatelska\").\n\nV letech 1993–2003 působil v Evropské bance pro obnovu a rozvoj. V letech 2003–2009 byl výkonným ředitel polské banky Pekao.\n\n"}
{"id": "839821", "url": "https://cs.wikipedia.org/wiki?curid=839821", "title": "Jan Krčmář", "text": "Jan Krčmář\n\nJan Krčmář (27. července 1877 Praha – 31. května 1950 Praha) byl rakousko-uherský, český a československý právník a politik, profesor občanského práva a za první republiky nestranický ministr školství a národní osvěty.\n\nČeskou právnickou fakultu v Praze vystudoval roku 1901 a promován doktorem práv byl jako jeden z nejlepších studentů se zvláštními poctami (\"sub auspiciis imperatoris\"). Poté získal krátkou praxi v justici a absolvoval studijní pobyt na univerzitě v Lipsku, kde si prohluboval své znalosti soukromého práva. Po návratu se habilitoval, přednášel o mezinárodním právu soukromém, v němž se postupně stal nejvýznamnějším českým odborníkem. Vydal např. základní studijní pomůcku \"Úvod do mezinárodního práva soukromého\" (1906), ale zejména také postupně pětidílnou sérii učebnic \"Právo občanské\" (I. všeobecná část, II. věcná práva, III. obligační právo, IV. rodinné právo a V. dědické právo) a zároveň hojně publikoval v odborných časopisech. Roku 1907 byl Jan Krčmář jmenován mimořádným a v roce 1911 řádným profesorem rakouského soukromého práva. Jeden rok působil na vídeňském ministerstvu školství, ale poté se již věnoval výuce občanského práva na české právnické fakultě v Praze, v letech 1916–1917 zde vykonával i funkci děkana. Byl též členem České akademie věd a umění, Šafaříkovy učené společnosti či dopisujícím členem bruselského Ústavu pro srovnávací právo.\n\nPo vzniku Československa se coby právní poradce ministra zahraničních věcí zúčastnil jednání o Versailleské smlouvě, zpracovával stanoviska k otázkám majetkoprávním, finančním či národnostních menšin. Byl hlavním autorem mezinárodních rozhodčích smluv s Německem, Rakouskem, Polskem, Dánskem a Švédskem, členem československé delegace u Společnosti národů a zasedal ve Stálém rozhodčím soudním dvoru v Haagu. Jeho činnost na mezinárodním poli byla oceněna řadou vyznamenání.\n\nJan Krčmář zastával rovněž post předsedy Československé konfederace duševních pracovníků, především ale byl opakovaně ministrem školství a národní osvěty. Byl jím od března do října 1926 v úřednické druhé vládě Jana Černého. Opětovně se do kabinetu vrátil v únoru 1934 v druhé vládě Jana Malypetra a portfeji si udržel i v následující třetí vládě Jana Malypetra a první vládě Milana Hodži a zčásti i druhé vládě Milana Hodži až do ledna 1936, kdy ho nahradil stranický ministr. Jako člen vlády připravil mj. zákony o pozemkové reformě nebo tzv. manželskou novelu obecného zákoníku občanského, také byl jedním z hlavních zpracovatelů osnovy nového československého občanského zákoníku, který však nakonec nebyl přijat. Po Únoru 1948 sice na vlastní žádost univerzitu opustil a odešel na odpočinek, ale zároveň se ještě podílel na vypracování osnovy středního občanského zákoníku, což se odrazilo na jeho relativně vysoké legislativně technické úrovni. \n\nJeho otcem byl Jan Krčmář starší (* 1845 Praha), trestní soudce a předseda zemského soudu, matka Josefa (* 1857 Hradec Králové) byla rozená Poncová; Jan byl druhé ze dvou dětí. Za manželku měl herečku Mílu Pačovou, manželé měli byt v Praze a vilu v Třemošnici, kam za nimi jezdili přátelé z politických a uměleckých kruhů.\n\n\n"}
{"id": "839822", "url": "https://cs.wikipedia.org/wiki?curid=839822", "title": "Hanna Suchocká", "text": "Hanna Suchocká\n\nHanna Suchocká, polsky: Hanna Suchocka (* 3. dubna 1946) je polská politička a odbornice na ústavní právo. V letech 1992–1993 byla premiérkou Polska. Byla členkou Demokratické unie. V její koaliční vládě byli ještě zástupci Křesťanské národní unie a Liberálně-demokratického kongresu.\n\nJe první ženou, která v polské historii získala tento post, byla 19. premiérkou na světě. V letech 2001–2013 byla polskou velvyslankyní ve Vatikánu a v letech 2002–2003 také u suverénního řádu maltézských rytířů.\n\nV 2014 byla oceněna Řádem bílé orlice.\n"}
{"id": "839824", "url": "https://cs.wikipedia.org/wiki?curid=839824", "title": "Józef Oleksy", "text": "Józef Oleksy\n\nJózef Oleksy (22. června 1946 Nowy Sącz – 9. ledna 2015 Varšava) byl polský politik. V letech 1995–1996 byl premiérem Polska, když vedl koaliční kabinet SLD a PSL. V letech 1993–1995 a 2004–2005 byl maršálkem (předsedou) Sejmu.\nV letech 1968–1990 byl členem Polské sjednocené dělnické strany, která byla hegemonní silou komunistického režimu. Působil mj. jako sekretář Vojvodské komise strany v Białé Podlaské. Zasedal jako ministr ve vládě Mieczysława Rakowského. Po převratu se stal členem a poté i předsedou Svazu demokratické levice (\"Sojusz Lewicy Demokratycznej\"). Ze strany vystoupil roku 2007 poté, co obvinil řadu představitelů SDL z korupce, mimo jiné bývalého polského prezidenta Aleksandera Kwaśniewského.\n\nV roce 1996 byl falešně obviněn o spolupraci se sovetským zpravodajstvím.\nZemřel 9. ledna 2015 na rakovinu ve varšavském Centru onkologie. Je pochován na hřbitově 'Cmentarz Wojskowy na Powązkach' ve Varšavě.\n\n"}
{"id": "839825", "url": "https://cs.wikipedia.org/wiki?curid=839825", "title": "Poustevnický kámen", "text": "Poustevnický kámen\n\nPoustevnický kámen (\"Einsiedlerstein\") je skalní, pískovcový suk vysoký zhruba 35 metrů a dlouhý 100 m. Nachází se na jižním okraji obce Sloup v Čechách na Českolipsku v Libereckém kraji. Skalní masiv je obecně znám pod tradičním pojmenováním jako skalní hrad Sloup.\n\nPo zániku hradu, který stál na skále, zde byli po roce 1679 z vůle majitele panství usídleni poustevníci, kteří zde přebývali přes 100 let. Poustevníci postupně do skály vysekali řadu místností, kapli a další prostory. V roce 1785 byly poustevny v důsledku církevních reforem císaře Josefa II. úředně zrušeny. Majitel panství z rodu Kinských poté lokalitu nechal upravit jako výletní sídlo. V roce 1953 byl tzv. skalní hrad Sloup prohlášen kulturní památkou.\n\nPoustevnický kámen (318 m. n.m.) je spolu s nedalekými Svojkovskými skalami a kopcem Slavíčkem řazen do Cvikovské pahorkatiny (součást Ralské, resp. Zákupské pahorkatiny). Vody odtud stékají k Dobranovskému potoku, který patří do povodí řeky Ploučnice.\n\nSilnice od Pihelu do obce Sloup vede přímo kolem hradu a ten je dobře dosažitelný auty i autobusy. Vede tudy cyklotrasa i dvě turistické trasy: červená mezinárodní E10 a modrá trasa z České Lípy na Cvikov obě určené pro pěší turisty. Z vyhlídkové terasy je pěkný výhled na obce Sloup i Janov, město Nový Bor a panorama Lužických hor.\n\n\n"}
{"id": "839827", "url": "https://cs.wikipedia.org/wiki?curid=839827", "title": "Jan Olszewski", "text": "Jan Olszewski\n\nJan Ferdynand Olszewski (20. srpna 1930, Varšava, Polsko – 7. února 2019, Varšava) byl polský politik a právník. V letech 1991–1992 byl premiérem Polska.\n\nJako chlapec se zúčastnil varšavského povstání proti nacistickým okupantům. Po druhé světové válce podporoval Polskou lidovou stranu Stanisława Mikołajczyka. Vystudoval práva na Varšavské univerzitě a poté pracoval na ministerstvu spravedlnosti a v akademii věd. V roce 1956 se stal novinářem týdeníku \"Po prostu\". V něm vydal onoho roku článek volající po rehabilitaci příslušníků \"Armie Krajowe\". Článek vzbudil rozruch a v letech 1957–1959 Olszewski dostal zákaz činnosti. V té době byl členem Klubu křivého kola (\"Klub Krzywego Koła\"), intelektuální skupiny, která se nebála kritizovat poměry ve státě.\n\nPověst protirežimního intelektuála posílil v letech šedesátých, kdy jako advokát hájil ty, kteří se ocitli s režimem ve sporu (Melchior Wańkowicz, Jacek Kuroń, Karol Modzelewski, Janusz Szpotanski). Roku 1968 mu byla advokátní činnost zakázána, ale po nástupu Edwarda Gierka roku 1970 ji mohl obnovit. Sepsal také populární příručku jak si počínat vůči komunistické tajné policii.\n\nPo vzniku opozičního hnutí Solidarność v 80. letech se do něj zapojil. Býval také poradcem katolických biskupů a patřil k žalobcům v procesu s důstojníky tajné policie, kteří zavraždili kněze Jerzyho Popieluszka, a podílel se na objasnění vražd dalších duchovních. Účastnil proslulých jednání u kulatého stolu roku 1989, na nichž se dohadoval konec komunistického režimu a přechod k demokracii. Odmítl být ovšem kooptován do Sejmu i jmenován do vlády Tadeusze Mazowieckiho. Záhy vstoupil do strany Dohoda středu. V roce 1990 podporoval Lecha Walesu v prezidentských volbách.\n\nPo volbách 1991 ho prezident Lech Wałęsa jmenoval premiérem. Jeho kabinet se rozpadl zhruba po roce a půl kvůli neshodám o lustrace a zveřejnění spisů komunistické tajné policie. V následných volbách roku 1993 se do Sejmu již nedostal. Roku 1995 se zúčastnil přímých prezidentských voleb, se 6,8 procenty hlasů skončil čtvrtý (za Aleksanderem Kwaśniewskim, Lechem Wałęsou a Jackem Kurońem).\n\nRoku 1996 založil pravicové Hnutí za obnovu Polska. V letech 1997–2001 byl poslancem Sejmu za stranu Liga polských rodin. Později se stal podporovatelem strany Právo a spravedlnost Jarosława a Lecha Kaczyńských.\n\n"}
{"id": "839829", "url": "https://cs.wikipedia.org/wiki?curid=839829", "title": "Włodzimierz Cimoszewicz", "text": "Włodzimierz Cimoszewicz\n\nWłodzimierz Cimoszewicz (* 13. září 1950) je polský politik. V letech 1996–1997 byl premiérem Polska, když vedl koaliční kabinet SLD a PSL. V letech 1993–1995 byl ministrem spravedlnosti, v letech 2001–2005 ministrem zahraničních věcí. Roku 2005 byl několik měsíců maršálkem (předsedou) Sejmu. Je představitelem sociálnědemokratické strany Svaz demokratické levice.\n\nRoku 1990 kandidoval na polského prezidenta, v přímé volbě získal 9,2 procent hlasů a nepostoupil do druhého kola. Kandidoval i roku 2005 a dlouho byl favoritem, avšak nakonec z volby odstoupil kvůli kauze Orlen. Roku 2007 byl jako nezávislý kandidát zvolen senátorem.\n\n"}
{"id": "839832", "url": "https://cs.wikipedia.org/wiki?curid=839832", "title": "Vladislav III. Tenkonohý", "text": "Vladislav III. Tenkonohý\n\nVladislav III. Tenkonohý (polsky: \"Władysław III Laskonogi\"; 1161/67 – 3. listopadu 1231) byl polský kníže-senior, vládnoucí v letech 1202–1206 a 1227–1229, z rodu Piastovců. Byl třetím synem polského knížete Měška III. a jeho ženy Eudoxie Kyjevské. Jeho přezdívka očividně odkazující k jeho nezvykle dlouhým a tenkým nohám pochází z \"Velkopolské kroniky\".\n\nVladislav se narodil mezi lety 1161 až 1167. První zmínka o něm, je z roku 1168. Tehdy byl jeho malé dítě, svědkem předání daru cisterciánskému klášteru.\n\nV roce 1177 byl s otcem a sourozenci Boleslavem a Měškem donucen opustit dočasně Polsko. Důvodem, byla vzpoura jeho nevlastního bratra Odona a strýce Kazimíra II. Spravedlivého proti tehdejšímu seniorovi Měškovi III. Starému. Pravděpodobně následoval otce v Čechách a v Pomořansku. Vladislav se i s rodinou vrátil do Velkopolska až v roce 1181. Přesto, že už byl právně dospělý, nedostal od otce část knížectví. Kolem roku 1186 se oženil s Lucií z Rujány, dcerou rujánského knížete Jaromana. Pravděpodobně to byl krok Měška Starého, uzavřít spojenectví s knížati v západním Pomořansku.\n\nPo smrti jeho nevlastního bratra Odona mu jeho otec Měšek III. Starý dal knížectví v jižním Velkopolsku podél řeky Obry. Zároveň se stal poručníkem Odonova syna Vladislava Odonice.\n\nDne 13. září 1195 zemřel jeho poslední bratr Boleslav Kujavský. Za tři roky se seniorem stal přeci jenom Měšek III. Starý. I přesto, že přísahal, že jeho nástupcem se stane syn Kazimíra II. Spravedlivého Lešek I. Bílý, se snažil, aby krakovský trůn zůstal v jeho krvi.\n\nMěšek III. Starý zemřel 13. března 1302. Vladislav mohl díky silné podpoře vévody Mikołaje Gryfity stát polským seniorem. Povedlo se mu uzavřit příměří s dánským králem Valdemarem a s Jindřichem I. Bradatým udělali výměnu knížectví. Jindřich dostal od Vladislava knížectví kališské a Vladislav Lubušsko. Opozice proti Vladislavovi brzy rostla a brzy bylo více mužů na straně syna Kazimíra II. Spravedlivého Leška I. Bílého. Po čtyřech letech, se knížetem stal Lešek I. Bílý, kvůli Vladislavově pozornosti na Pomořansko. Někteří historici kladou Leškovo ovládnutí Krakova do o něco dřívějšího období (několika měsíců po smrti Měška III.), vzhledem k nedostatku zdrojů se dá tento fakt jen obtížně dokázat.\n\nKdyž byl roku 1206 Vladislav Odonic prohlášen za dospělého, dožadoval se na svém strýci otcovo dědictví, kališské knížectví. Nepodařilo se mu však dohodnout se svým strýcem Vladislavem, proto se ještě toho roku rozhodl s ním válčit. Na jeho stranu se postavil hnězdenský arcibiskup Jindřich Kietlicz, který chtěl církev také osamostatnit. Válku se mu však nepodařilo vyhrát, navzdory tomu, že Kietlicz na Vladislava uvrhl klatbu. Vladislav i s arcibiskupem uprchl do Slezska za Jindřichem Bradatým. Ten mu dal Kalisz, pod podmínkou, že při opanování celého Velkopolska, kališsko vrátí Slezsku. I přes vrácení Kališe, Jindřich Bradatý se snažil konflikt vyřešit diplomatickou cestou. Svolal do Hlohova sjezd, na kterém Jindřich a biskupové lubušští a poznaňský zjistili, že řešení situace nebude snadné. Jediné, co se podařilo dojednat, bylo navrácení Kietlicze do Hnězdna. Vladislav se však ani nesmířil, ani se nemohl vrátit do Velkopolska.\n\nV roce 1216 díky podpoře Jindřicha Kietlicze vrátil Vladislav Tenkonohý Vladislavovi Poznaňsko. Vyskytl se však nový problém. V souhladu se smlouvou z roku 1206 s Jindřichem Bradatým se muselo knížectví kališské vrátil Slezsku. Navíc na sjezdu v Dankówě Vladislav Tenkonohý a Lešek I. Bílý podepsali dohodu o vzájemném následnictví, což bylo pro Vladislava velmi nebezpečné.\n\nDobré vztahy s Odonicem trvaly méně než rok. V roce 1217 byla neočekávaně dohodnuta dohoda mezi Vladislavem Tenkonohým a Leškem I. Bílým, ve které se oba dva domluvili, kdyby jeden z nich zemřel bez mužských potomků, tak ten druhý se stane knížem druhého knížectví. Tato smlouva byla velmi nebezpečná pro Odonice, který byl tehdy nejbližším příbuzným Vladislava.\n\nPo porážce Vladislava Tenkonohého u Ujście se Vladislav rohodl se svým synovcem smířit. Nejen kvůli tomu byl svolán sjezd do Gasawy. Na něm byl však zavražděn Lešek Bílý. Někteří historici se domnívají, že za vraždou stál Vladislav Odonic. Prvděpodobněji se však jeví varianta, že Leška nechal zavrždit pomořanský vévoda Svatopluk.\n\nPo událostech v Gasawě se Vladislav chopil moci v Malopolsku. Na počátku roku 1228 zaútočil s pomocí slezských vojsk Vladislav Tenkonohý na Vladislava Odonice. Sice se mu ho podařilo uvěznit, ale Vladislav ještě toho roku utekl do Mazovska za Konrádem Mazovským, se kterým vylepšil vztahy.\n\nRoku 1229 vpadl s Konrádem Mazovským do Velkopolska. Odonicovi se podařilo dobýt knížectví jeho strýce. Vladislav Tenkonohý utekl do Ratibořska. Na jaře roku 1231 vpadl Jindřich Bradatý do Velkopolska. Byl však poražen u Hnězdna a Vladislav mohl slavit velké vítězství. 3.listopadu zemřel Vladislav III. Tenkonohý. To změnilo situaci, jelikož právo na Velkopolsko přešlo na Jindřicha Bradatého\n\nKolem roku 1186 se Vladislav oženil s Lucií, dcerou rujánského knížete Jaromara. Manželství bylo neplodné, Vladislav měl během jeho trvání údajně řadu milenek.\n"}
{"id": "839833", "url": "https://cs.wikipedia.org/wiki?curid=839833", "title": "František Peroutka", "text": "František Peroutka\n\nFrantišek Peroutka (10. října 1879 Kutná Hora – 3. února 1962 Praha) byl rakousko-uherský, český a československý státní úředník a politik, za první republiky nestranický ministr průmyslu, obchodu a živností.\n\nVystudoval gymnázium Mladá Boleslav. Vysokoškolské vzdělání získal na Právnické fakultě Univerzity Karlovy v Praze. Vstoupil po krátké soudní praxi (1903) do služeb Obchodní a živnostenské komory v Praze dne 1. května roku 1904. Zastával zde různé referáty obchodní a živnostenské, později pak hlavně agendy obchodně politické a exportní. V říjnu 1907 byl povolán tehdejším ministrem Dr. Josefem Fořtem do ministerstva obchodu ve Vídni. Pracoval nejprve v agendách celní rady, pak v referátě obchodně-politickém. Krátce po vypuknutí 1. světové války byl přidělen k rakouskému velvyslanectví v Berlíně pro agendy vzájemného obchodu s Německem a s neutrální cizinou, od polovice r. 1916 pak opět ke průmyslovému referátu v komisariátě pro válečné hospodářství ve vídeňském ministerstvu obchodu, vedle čehož zúčastnil se přípravných jednání obchodně-politických mezi Rakousko-Uherskem a Německem (tzv. solnohradské konference). \n\nRoku 1918 byl jmenován odborovým radou vyslanectví ve Vídni a roku 1919 ministerským radou na československém ministerstvu obchodu v Praze. V roce 1920 nastoupil do úřadu pro zahraniční obchod jako vedoucí obchodně-politické sekce. Zde setrval i po sloučení tohoto úřadu s ministerstvem obchodu. V roce 1921 byl jmenován odborovým přednostou ministerstva obchodu.\n\nOd března do října 1926 zastával post ministra průmyslu, obchodu a živností v úřednické druhé vládě Jana Černého. Portfolio si udržel i v následující třetí vládě Antonína Švehly až do dubna 1928, kdy strana národně demokratická vyslala do vlády jako svého zástupce p. poslance Ing. Ladislava Nováka, jenž spravoval resort ministerstva obchodu již před tím v letech 1921—1925. František Peroutka byl významným členem Autoklubu RČs. Ve své činnosti úřední měl mnoho příležitosti spolupracovat v otázkách automobilismu a zejména v otázkách týkajících se československé výroby a obchodu v oboru automobilním, obzvlášť pokud tyto otázky by byly předmětem obchodních smluv s cizími státy, jako Francie, Itálie, Rakousko, Spojené státy anebo předmětem státní úpravy administrativní.\n\nUplatňoval se hojně i ve veřejné činnosti kulturní a v propagační práci národní, tak např. svého času jako starosta spolku českých právníků Všehrd, jako předseda českého Osvětového Svazu ve Vídni a ve Slovanské národohospodářské společnosti ve Vídni, a v roce 1928 jako předseda Britské společnosti pro Československo aj. Od roku 1930 zasedal v Ekonomickém komitétu Společnosti národů. V období let 1934–1945 působil jako vrchní ředitel Národní banky. \n\nPublikoval odborné články z oboru ekonomie. \n\n"}
{"id": "839838", "url": "https://cs.wikipedia.org/wiki?curid=839838", "title": "Libor Fryč", "text": "Libor Fryč\n\nLibor Fryč (* 14. února 1967) je bývalý český fotbalista, záložník.\n\nV československé a české lize hrál za Baník Ostrava, SK Hradec Králové, SK Dynamo České Budějovice a SK Slavia Praha. V československé lize nastoupil v 106 utkáních a dal 7 gólů. Dále hrál ve druhé lize za SFC Opava, FK Baník Havířov, Slováckou Slavii Uherské Hradiště, Fotbal Frýdek-Místek a Fotbal Třinec. V evropských pohárech nastoupil ve 3 utkáních.\n\n"}
{"id": "839840", "url": "https://cs.wikipedia.org/wiki?curid=839840", "title": "Chain of Custody", "text": "Chain of Custody\n\nChain of Custody (CoC) je spotřebitelský řetězec, který označuje proces zpracování dřeva od vytěžení v lese až po zpracování v konečný výrobek. U certifikačních systémů FSC a PEFC je vyžadováno, aby veškerý certifikovaný materiál byl prokazatelně sledován v celém procesu výroby, skladování a prodeje. K tomu slouží certifikační systémy FSC-CoC a PEFC-CoC, které tak zaručují, že veškeré procesy a toky materiálů jsou hlídány a kontrolovány.\n\nDržitelům certifikátu FSC-CoC nebo PEFC-CoC tyto certifikáty umožňují nákup, zpracování a prodej výrobků z takto certifikovaného materiálu. Konečným zákazníkům je pak prokazatelně prodáván výrobek, jehož původ je v certifikovaném lese dle příslušného certifikačního systému.\n\nCertifikace se týká veškerých materiálů vyrobených ze dřeva i všech lesních produktů. Tedy certifikace se nevztahuje pouze na výroby, které pracují se dřevem, ale také na papírenské a tiskařské provozy.\n"}
{"id": "839845", "url": "https://cs.wikipedia.org/wiki?curid=839845", "title": "Leszek Miller", "text": "Leszek Miller\n\nLeszek Cezary Miller (* 3. července 1946) je polský sociálnědemokratický politik. V letech 2001–2004 byl premiérem Polska, když po vyhraných volbách vedl koaliční kabinet SLD, UP a PSL. Roku 1997 byl ministrem vnitra, 1993–1996 ministrem práce a sociálních věcí. V letech 1995–1999 byl předsedou Sociálnědemokratické strany Polska (\"Socjaldemokracja Rzeczypospolitej Polskiej\"), v letech 1999–2004 Svazu demokratické levice (\"Sojusz Lewicy Demokratycznej\"), od roku 2004 strany Polská levice (\"Polska Lewica\"). V letech 1969–1990 byl člen Polské sjednocené dělnické strany, hegemonní síly komunistického režimu v Polsku.\n\n\n"}
{"id": "839846", "url": "https://cs.wikipedia.org/wiki?curid=839846", "title": "Jan Říha (politik)", "text": "Jan Říha (politik)\n\nJan Říha (18. srpna 1875 Skuteč – 14. února 1962 Litoměřice) byl rakousko-uherský, český a československý státní úředník a politik, za první republiky nestranický ministr železnic.\n\nVysokoškolské vzdělání právního směru získal v Praze a pracoval pak na ředitelství státních drah v Plzni. Po vzniku Československa nastoupil na ministerstvo železnic, kde zpočátku působil na správním oddělení, od roku 1920 v prezídiu, kde byl náměstkem přednosty. Roku 1921 se zde stal ministerským radou a roku 1922 přednostou. Z titulu této funkce zasedal i v správním sboru Československých státních drah.\n\nOd 18. března do 12. října 1926 zastával post ministra železnic v úřednické druhé vládě Jana Černého.\n\n"}
{"id": "839850", "url": "https://cs.wikipedia.org/wiki?curid=839850", "title": "Marek Belka", "text": "Marek Belka\n\nMarek Marian Belka (* 9. ledna 1952) je polský sociálnědemokratický politik. V letech 2004–2005 byl premiérem Polska, když vedl dvě po sobě následující vlády - první kabinet jmenovaný v květnu 2004 nezískal důvěru Sejmu, druhý jmenovaný v červnu ji už získal. Roku 1997 a v letech 2001–2002 byl ministrem financí, roku 2005 ministrem sportu a turismu. V letech 2010–2016 byl také prezidentem centrální banky – Polské národní banky. V době premiérského mandátu byl člen sociálnědemokratického Svazu demokratické levice (\"Sojusz Lewicy Demokratycznej\"). Roku 2005 vstoupil do málo významné strany Demokratická strana – demokrati.pl (\"Partia Demokratyczna – demokraci.pl\").\n\n"}
{"id": "839853", "url": "https://cs.wikipedia.org/wiki?curid=839853", "title": "Václav Roubík", "text": "Václav Roubík\n\nVáclav Roubík (12. prosince 1872 Praha - ???) byl rakousko-uherský, český a československý státní úředník a politik, za první republiky nestranický ministr veřejných prací.\n\nPo absolvování ČVUT působil střídavě ve Vídni a v Praze ve sféře obchodu a stavebnictví. Jako soukromý úředník se podílel na výstavbě vídeňské městské dráhy. V roce 1896 vstoupil do státní služby jako stavební úředník na pražském místodržitelství. Později zastával posty stavebních úředníků na okresních hejtmanstvích. V roce 1902 nastoupil na vídeňské ministerstvo obchodu na odbor stavby vodních cest. Od roku 1912 byl úředníkem rakouského ministerstva veřejných prací, kde vedl horní a hutní agendu. V roce 1917 se stal referentem pro vodní stavby v Čechách, na Moravě a ve Slezsku a byl náměstkem ředitele prezídia ministerstva. V roce 1918 ho Národní výbor československý povolal k úkolu vybudování rezortu veřejných prací. Roku 1919 se zde stal odborovým přednostou a řídil silniční a vodní agendu. V roce 1920 byl členem rozhraničovací komise, která dolaďovala průběh státních hranic s Německem, Rakouskem a Maďarskem. Řídil pak na ministerstvu odbor plavecké a letecké dopravy.\n\nOd 18. března do 12. října 1926 zastával post ministra veřejných prací v úřednické druhé vládě Jana Černého.\n\nZasloužil se také o přírodní ochranu slovenských hor. V roce 1924 inicioval na sjezdu slovanských geografů a geologů konaném v Praze zahájení příprav na zřízení přírodní rezervace v Tatrách na pomezí Československa a Polska. V roce 1933 pak byl místopředsedou přípravné komise a v letech 1936-1938 členem užší komise pro zřízení národního parku v Tatrách.\n\n"}
{"id": "839863", "url": "https://cs.wikipedia.org/wiki?curid=839863", "title": "Mandora", "text": "Mandora\n\nKříženec mezi mandarinkou a pomerančem, původem z Jamajky, jako Mandora se označuje výpěstek z Kypru. Objevuje se i z Izraele, ovšem pod názvem Topas.\n\nKůra je tenčí než u mandarinek a špatně se loupe, také obsahuje více silic a olejů, které při loupání znečišťují.\n\nSklízí se mezi únorem a březnem.\n\nMandora není totéž co mandarinka. \n"}
{"id": "839876", "url": "https://cs.wikipedia.org/wiki?curid=839876", "title": "Jozef Kállay", "text": "Jozef Kállay\n\nJozef Kállay (12. srpna 1881 Liptovský Sv. Mikuláš – 10. února 1939 Bratislava) byl slovenský a československý státní úředník, národohospodář a politik, za první republiky ministr pro správu Slovenska.\n\nPocházel z Liptovského Svatého Mikuláše, kde jeho otec působil jako advokát. Jozef Kállay vystudoval práva a pak pracoval v rodném městě. Počátkem 20. let 20. století se stal přednostou administrativního oddělení ministerstva pro správu Slovenska.\n\nOd října 1922 zastával post ministra pro správu Slovenska v první vládě Antonína Švehly, druhé vládě Antonína Švehly, úřednické druhé vládě Jana Černého a ještě v třetí vládě Antonína Švehly, v níž setrval do června 1928, kdy bylo samostatné ministerstvo pro správu Slovenska zrušeno. Byl členem slovenské organizace agrární strany, ale nepatřil k nejužšímu vedení a profiloval se spíše jako nestranný odborník ve státní správě.\n\nPodílel se vzniku \"Průmyslové banky v Liptovském Mikuláši\", jež navázala na \"Liptovsko-svato-mikulášskou průmyslovou banku\". Zastával v ní post hlavního správce a právního zástupce. Má zásluhy na rozvoji spořitelnictví na Slovensku, oživení stavebního ruchu a rozvoj elektrifikace. Zasedal ve správních radách četných finančních ústavů. V roce 1927 byl jmenován vládou dočasným ředitelem Zemské banky v Praze a předsedou její pobočky v Bratislavě. Od roku 1930 byl předsedou Svazu slovenských bank.\n\n"}
{"id": "839884", "url": "https://cs.wikipedia.org/wiki?curid=839884", "title": "Bidzina Ivanišvili", "text": "Bidzina Ivanišvili\n\nBidzina Ivanišvili (gruzínsky: ბიძინა ივანიშვილი) (nar. 18. února 1956) je gruzínský politik, podnikatel a filantrop, od října 2012 do listopadu 2013 premiér Gruzie.\n\nPochází z venkovské rodiny a má čtyři sourozence. Studoval techniku a ekonomiku na Gruzínské státní univerzitě, později pokračoval ve svých studiích v Moskvě. Ještě před rokem 1990 začal podnikat spolu s ruským obchodníkem Vitalijem Malkinem, nejprve prodávali počítače a telefony, později působili převážně v ruském bankovnictví. V březnu 2012 byl Ivanišvili hodnocen v žebříčku časopisu Forbes jako 153. nejbohatší člověk světa s majetkem odhadovaným na 6,4 miliardy dolarů a je zdaleka nejzámožnějším obyvatelem Gruzie.\n\nInvestoval velké sumy do rekonstrukce divadel v Tbilisi a do financování nezaměstnaných herců, učitelů či univerzitních profesorů.\n\nJe zakladatelem a lídrem politického hnutí Gruzínský sen. V červnu 2012 dostal pokutu 90 milionů dolarů za porušení zákonů při financování své strany a je vyšetřován pro protiprávní využití několika firem k politickým a volebním účelům. Jeho hnutí v parlamentních volbách 1. října 2012 porazilo vládnoucí Sjednocenou národní stranu gruzínského prezidenta Michaila Saakašviliho. Prezident Saakašvili, jehož volební období skončilo v roce 2013, uznal porážku svého politického uskupení v televizním projevu 2. října 2012. 25. října 2012 se Bidzina Ivanišvili stal gruzínským premiérem a ve funkci nahradil Vana Merabišviliho\n\nIvanišvili vlastní v současné době jen francouzské státní občanství, které mu bylo uděleno v roce 2010. Teprve v říjnu 2011, poté co oznámil svůj vstup do aktivní politiky, mu bylo odňato jeho gruzínské občanství, a to s poukazem na zákon neumožňující mít dvě státní příslušnosti. Ivanišvili proto nemohl ve volbách získat parlamentní mandát, ale zákony mu umožnily stát se ministerským předsedou.\n"}
{"id": "839887", "url": "https://cs.wikipedia.org/wiki?curid=839887", "title": "Jiří Haussmann (ministr)", "text": "Jiří Haussmann (ministr)\n\nJiří Haussmann, často psán Hausmann (11. června 1868 Praha – 19. července 1935 Praha) byl rakousko-uherský, český a československý soudce, státní úředník a politik, za první republiky nestranický ministr spravedlnosti a ministr pro zásobování lidu\n\nVystudoval v Praze a od roku 1890 působil v soudnictví v Praze (s výjimkou krátkého období, kdy působil na krajském soudu v Chebu). V roce 1897 se oženil s Františkou Brabcovou. Dlouhodobě zastával post prezidenta Vrchního zemského soudu v Praze, na který byl jmenován roku 1921. Předtím od roku 1918 působil jako rada Nejvyššího soudu a podílel se na organizaci soudní moci na Slovensku.\n\nOd března do října 1926 zastával post ministra spravedlnosti a zároveň ministra pro zásobování lidu v úřednické druhé vládě Jana Černého.\n\nJeho synem byl spisovatel Jiří Haussmann (1896–1923).\n\n"}
{"id": "839889", "url": "https://cs.wikipedia.org/wiki?curid=839889", "title": "Jiří Haussmann", "text": "Jiří Haussmann\n\nJméno a příjmení Jiří Haussmann má více nositelů:\n\n"}
{"id": "839890", "url": "https://cs.wikipedia.org/wiki?curid=839890", "title": "Sjednocená národní strana", "text": "Sjednocená národní strana\n\nSjednocená národní strana (Gruzínsky: ერთიანი ნაციონალური მოძრაობ) je gruzínská politická strana se středopravou orientací, která byla založena v říjnu 2001 Michailem Saakašvilim.\n\n\n"}
{"id": "839895", "url": "https://cs.wikipedia.org/wiki?curid=839895", "title": "Tromello", "text": "Tromello\n\nTromello je italská obec v provincii Pavia v oblasti Lombardie.\n\nK 31. prosinci 2010 zde žilo 1 171 obyvatel.\n\nAlagna, Borgo San Siro, Cergnago, Gambolò, Garlasco, Mortara, Ottobiano, San Giorgio di Lomellina, Valeggio\n"}
{"id": "839900", "url": "https://cs.wikipedia.org/wiki?curid=839900", "title": "Vladimír Šiška", "text": "Vladimír Šiška\n\nVladimír Šiška (* 29. dubna 1965 Ostrava) je bývalý první náměstek ministra ministra práce a sociální věcí.\n\nVystudoval obor ekonomika a management na Vysoké škole podnikání v Ostravě a management na A&W Business School, Mc Artur & Mc Wide, s. r. o., v Praze.\n\nPůsobil v oblasti telekomunikačních a informačních systémů např. jako náměstek ministra na Ministerstvu informatiky ČR, poradce pro kritickou infrastrukturu na Ministerstvu vnitra ČR nebo poradce pro informatiku na Ministerstvu práce a sociálních věcí ČR. V letech 2004 až 2008 byl tajemníkem úřadu Hospodářské komory ČR. V roce 2008 se stal ředitelem národního výboru Mezinárodní obchodní komory v ČR.\n\nV roce 2009 patřil s darem 400 000 korun mezi významné sponzory TOP 09. Po volbách v roce 2010 si ho za svého prvního náměstka vybral ministr Jaromír Drábek taktéž z TOP 09. Když byl ve funkci náměstka ministra devět týdnů, odeslal ředitelům úřadů práce e-mailem výzvu, aby s okamžitou platností zastavili všechny zakázky na dodávky hardwaru, softwarových licencí, služeb v oblasti informačních a komunikačních technologií či zakázky na projekty školení včetně e-learningu. Za svoji činnost na ministerstvu bral kromě platu i vysoké odměny. V roce 2009 to bylo 460 000 korun a v roce 2011 obdržel 1 000 000 korun.\n\n1. října 2012 protikorupční policie Šišku obvinila společně s ředitelem odboru informatiky ministerstva práce a sociálních Milana Hojera z podplácení. Podle deníku Mladá fronta DNES policie Šišku několik měsíců sledovala, pravděpodobně nahrála uplácení a má dost důkazů, aby na něj byla uvalena vazba. Podle deníku Právo měl Šiška spolu s Milanem Hojerem, šéfem IT oddělení MPSV, nabízet firmě OKsystem umělé nadhodnocení veřejné zakázky o 20 miliónů korun za to, že firma stáhne svou stížnost k antimonopolnímu úřadu na nezákonný postup ministerstva při vypisování jiných tendrů. 2. října 2012 jej ministr práce a sociálních věcí Jaromír Drábek odvolal z funkce.\n\nPodle analytika Nadačního fondu proti korupci Petra Soukenky byl Šiška pravou ruka ministra Jaromíra Drábka a měl klíčovou roli v zadání miliardové zakázky na nový systém vyplácení sociální dávek, kvůli které protikorupční fond podal už v únoru 2012 trestní oznámení. Nad Šiškou údajně držel ochranou ruku ministr financí a první místopředseda TOP 09 Miroslav Kalousek.\n\nŠiška podle deníku Mladá fronta DNES pomohl k velké zakázce svému příteli a obchodnímu partnerovi, když se firma Radka Doležala dostala mezi 27 společností, které se bez výběrového řízení podílely na nových výplatních systémech sociálních dávek pro úřady práce. Dále Doležala dosadil do pozice náměstka pro provoz na České správě sociálního zabezpečení, kde má starost podobnou IT reformu softwaru, jaká se značnými problémy proběhla na úřadech práce.\n\nDne 27. května 2014 byl Vladimír Šiška odsouzen za machinace s IT zakázkami ministerstva a za vydírání k šesti letům vězení. Bývalý šéf odboru informatiky Milan Hojer si má odsedět pět let. Rozsudek není pravomocný, oba muži se odvolali.\n\nPo odvolání vrátil pražský vrchní soud v září 2014 věc zpět k Městskému soudu v Praze, neboť podle názoru soudců nedostali Šiška a Hojer šanci k řádné obhajobě. V dubnu 2015 byli Městským soudem v Praze odsouzeni za vydírání a zneužití pravomocí – Šiška na 7 let a Hojer na 6 let na 7 let vězení. V červnu 2017 mu odvolací Vrchní soud v Praze snížil trest na 4 roky\n\nV lednu 2015 vrchní státní zastupitelství v Praze oznámilo, že na Šišku podalo obžalobu v souvislosti s miliardovou zakázkou na kontrolu sociálních dávek, kterou měla bez výběrového řízení získat firma IBM. Obžalobě čelí i soudní znalec, který k zakázce zpracoval posudek. Šišku je viněn z pokusu o zneužití pravomoci úřední osoby, pokusu o porušení povinností při správě cizího majetku a pokusu o porušení předpisů o pravidlech hospodářské soutěže.\n\nV září 2016 byl za zmanipulování zakázky na výplatu sociálních dávek ve prospěch firmy Fujitsu Technology odsouzen na šest let do vězení. Šiška měl firmě zajistil prospěch ve výši 217 milionů korun. V červnu 2017 mu odvolací Vrchní soud v Praze snížil trest na 4 roky. \n"}
{"id": "839903", "url": "https://cs.wikipedia.org/wiki?curid=839903", "title": "Gymnázium Sázavská", "text": "Gymnázium Sázavská\n\nGymnázium Sázavská s.r.o. je čtyřleté a osmileté soukromé gymnázium se všeobecným zaměřením na pražských Vinohradech se statutem fakultní školy Pedagogické fakulty Univerzity Karlovy. Školní vzdělávací program „Stoupáme výš, vidíme dál!“ klade důraz na rozvíjení poznatků, kompetencí a dovedností, výuku cizích jazyků, projektovou výuku a počítačovou gramotnost.\n\nBudova školy byla postavena v letech 1959–1961 na místě válkou těžce poškozené Vinohradské synagogy. Na realizaci stavby se podílel i bývalý hokejový reprezentant a dvojnásobný mistr světa Ing. Bohumil Modrý, perzekvovaný během politických procesů v 50. letech 20. století. Do roku 2002 v budově sídlila Základní škola Sázavská, postupné uvolňování kapacity žáků na obvodu vedlo Městskou část Praha 2 k rozhodnutí vyhlásit konkurz na umístění gymnázia. Z něj vyšla úspěšně koncepce PaedDr. Růženy Preissové a Jiřího Němečka, jinak zřizovatelů Gymnasia Jižní Město (od roku 1992). Gymnázium Sázavská vzniklo původně jako pobočka Gymnasia Jižní Město, v roce 2006 získalo právní subjektivitu a osamostatnilo se. Ve školním roce 2013/14 poprvé otevřelo vedle čtyřletého i první ročník osmiletého studia.\n\nGymnázium realizuje řadu projektů přesahující rámec školy. Jedná se o menší studentské projekty, např. Vinohradská synagoga, studentská divadelní představení, Ekologický a geobotanický výzkum života v okolí potoka Botiče, studentské volby, recesistická akce Sázavský Tygr atd. i o projekty většího rozsahu podporované Městskou částí Praha 2 (Stopy vinohradských židů, Klíč do Prahy 2 nebo z Operačního projektu Praha Adaptabilita. Gymnázium Sázavská zmodernizovalo a zkvalitnilo výuku díky zapojení do projektů Otevřená mysl, JASAN (Jazykové souvislosti angličtiny a němčiny), mezinárodního projektu Comenius. Pro žáky základních škol Gymnázium Sázavská pořádá kurz finanční gramotnosti.\n\nGymnázium Sázavská je držitelem ratingu A udělené certifikační společností International Education Society (IES). Od května 2009 je škola také držitelem Certifikátu kvality soukromých škol, který jí udělilo Sdružení soukromých škol Čech, Moravy a Slezska. Od roku 2011 je fakultní školou Pedagogické fakulty Univerzity Karlovy.\n\n"}
{"id": "839911", "url": "https://cs.wikipedia.org/wiki?curid=839911", "title": "Občanský sňatek", "text": "Občanský sňatek\n\nObčanský sňatek (rovněž také sňatek civilní) je forma sňatku, která probíhá před představitelem veřejné moci a v přítomnosti matrikáře. Od občanského sňatku odlišujeme sňatek církevní, který se uskutečňuje před osobou pověřenou oprávněnou církví nebo náboženskou společností.\n\nRoku 1870 byl v Čechách povinný civilní sňatek u bezvěrců a u příslušníků státem neuznaných církví. Roku 1919 byla v Československu zavedena fakultativní možnost výběru mezi civilní formou sňatku či církevní. Původní návrh zákona dokonce neumožňoval církevní sňatek, což se ale nepodařilo prosadit.\n\nPrávní úprava vzniku civilního i církevního manželství je obsažena v § 656–676 občanského zákoníku.\n\nObčanský sňatek spočívá v prohlášení muže a ženy o tom, že spolu vstupují do manželství před příslušným obecním úřadem, který je pověřen vést matriku. Lze tak učinit i v případě, pokud daný obecní úřad matriku nevede; obřadu však musí být přítomen zaměstnanec místně příslušného matričního úřadu. Představitelem orgánu veřejné moci, který sňatečný obřad vede a snoubence oddává, je starosta, místostarosta nebo jiná osoba touto činností pověřená (např. člen zastupitelstva obce nebo městské části). Občanský sňatek má proběhnout na místě, které je přímo určeno pro konání slavnostních obřadů a to nejlépe u matričního úřadu, který je příslušný dle místa trvalého bydliště alespoň jednoho ze snoubenců. Se souhlasem matričního úřadu jej lze provést kdekoli.\n\n'\"\"'K tomu, aby mohl proběhnout svatební obřad, je důležité učinit několik následujících kroků:\n\n\n\nExistují-li důležité a závažné důvody pro které by se jeden ze snoubenců nemohl zúčastnit obřadu, může dle § 669 občanského zákoníku příslušný krajský úřad na žádost snoubenců povolit, aby projev vůle jednoho ze snoubenců o vstupu do manželství za něj učinil jeho zmocněnec. Uzavření manželství způsobem, kdy by oba snoubenci byli zastoupeni, občanský zákoník neumožňuje.\n\nZmocněncem může být pouze zletilá fyzická osoba, která je plně svéprávná. K žádosti o povolení uzavřít manželství zmocněncem je nutné předložit standardní doklady potřebné k uzavření sňatku a písemnou plnou moc s ověřeným podpisem, která obsahuje následující:\nUdělenou plnou moc je možné odvolat. Odvolání bude účinné jen tehdy, dozví-li se o něm druhý snoubenec dříve, než učiní svůj sňatečný projev vůle.\n\nPo uzavření manželství je třeba vyzvednout si v co nejkratší době oddací list (8 pracovních dnů), který je nutný pro vyřízení nových dokladů.\n\nObčanský průkaz mění oba manželé. Cestovní pas, řidičský průkaz, průkaz pojištěnce a další průkazy se jménem mění ten z manželů, který se rozhodl pro změnu příjmení.\n\nZákladní informace o uzavření sňatku s cizincem jsou stejné jako při uzavření sňatku dvou občanů České republiky. Jsou zde potřeba i stejné doklady. Pokud ovšem jsou doklady vystavené orgány cizího státu, musí být opatřeny potřebnými ověřeními, pokud mezinárodní smlouva, kterou je Česká republika vázána, nestanoví jinak. Tyto doklady musí být přeložené do českého jazyka.\n\nTen ze snoubenců, který je cizí státní příslušník, musí matričnímu úřadu předložit potvrzení o oprávnění k pobytu na území ČR, a to ještě před uzavřením sňatku. Potvrzení vydává Ministerstvo vnitra České republiky. Potvrzení nesmí být starší 7 pracovních dnů. Potvrzení o oprávnění k pobytu nepotřebuje občan Evropské unie nebo pro občan jiného smluvního státu dohody o Evropském hospodářském prostoru.\n\nPři uzavření manželství mezi snoubenci, z nichž jeden je cizím státním příslušníkem, je stanoven správní poplatek ve výši 2.000 Kč.\n\nPokud ten ze snoubenců, který je cizincem, nerozumí nebo nemluví česky, je povinností zajištění tlumočníka na vlastní náklady. Bez tlumočníka nelze prohlášení o uzavření manželství provést. Tlumočník může být jmenován ministrem spravedlnosti nebo předsedou krajského soudu nebo si ho mohou snoubenci zvolit sami. V takovém případě musí tlumočník složit slib do rukou matrikáře. Tlumočník podepisuje protokol o uzavření manželství.\n\n"}
{"id": "839916", "url": "https://cs.wikipedia.org/wiki?curid=839916", "title": "Nikon D5100", "text": "Nikon D5100\n\nNikon D5100 je amatérská digitální zrcadlovka firmy Nikon, uvedení na trh proběhlo 22. dubna 2011. Její obrazový snímač CMOS formátu DX má rozlišení 16,2 milionů pixelů. Fotoaparát má 3\" výklopný a otočný display s rozlišením 921 000 pixelu. Umožňuje natáčet i videozáznam v rozlišení 1920x1080,1280x720 a 640 x 480.\n\n\n\n\n"}
{"id": "839922", "url": "https://cs.wikipedia.org/wiki?curid=839922", "title": "Garlasco", "text": "Garlasco\n\nGarlasco je italská obec v provincii Pavia v oblasti Lombardie.\n\nK 31. prosinci 2011 zde žilo 9 912 obyvatel.\n\nAlagna, Borgo San Siro, Dorno, Gropello Cairoli, Tromello, Zerbolò\n"}
{"id": "839928", "url": "https://cs.wikipedia.org/wiki?curid=839928", "title": "Smrtonosná past 2", "text": "Smrtonosná past 2\n\nSmrtonosná past 2 (v originále anglicky Die Hard 2) je akční thriller z roku 1990 a zároveň druhý díl z pětidílné série \"Smrtonosná past\" (anglicky Die Hard). Hlavní roli si zahrál stejně jako v minulém dílu Bruce Willis, coby losangeleský policista John McClane.\n\nNewyorský policista John McClane jede na letiště vyzvednout jeho ženu, která je v letadle, které jde na přistání. Na letišti odhalí podezřelé chování podezřelých lidí, a proto se rozhodne je sledovat. V místnosti s kufry dojde k první potyčce mezí ním a zloději. Zločinecká banda ale obsadí areál řídící věž a proto žádné letadlo nemůže přistát. Letadlům ve vzduchu dochází palivo a i John má strach o svou ženu. Kontaktuje proto místní policisty a za nedlouho se na letiště dostávají posily. Nakonec vše dobře dopadne i poté, co John odhalí mezi policisty krysu a pošle letadlo plné zločinců do vzduchu.\n"}
{"id": "839932", "url": "https://cs.wikipedia.org/wiki?curid=839932", "title": "Melissa Etheridge", "text": "Melissa Etheridge\n\nMelissa Lou Etheridge (* 29. května 1961 Leavenworth, Kansas, USA) je americká zpěvačka, hudebnice, skladatelka a aktivistka.\n\nV roce 1990 získala cenu Juno Award. Je rovněž držitelkou několika cen Grammy Award a v roce 2011 jí byla přidělena hvězda na Hollywoodském chodníku slávy.\n\n"}
{"id": "839934", "url": "https://cs.wikipedia.org/wiki?curid=839934", "title": "Johannes Schultze", "text": "Johannes Schultze\n\nJohannes Schultze (13. května 1881, Großkrausnik – 2. října 1976, Berlín) byl německý historik a archivář.\n\nJohannes Schultze vyrůstal od roku 1883 v Neuruppinu, jako syn venkovského kněze. Po 2. světové válce se začal intenzivně věnovat dějinám Berlína. Od roku 1949 vyučoval pomocné vědy historické a dějiny Braniborska na nově zřízené berlínské univerzitě. Jako archivář pracoval u Geheimes Staatsarchiv Preußischer Kulturbesitz, byl členem historické komise Braniborska a editorem Forschungen zur brandenburgischen und preußischen Geschichte.\n\n\n\n"}
{"id": "839940", "url": "https://cs.wikipedia.org/wiki?curid=839940", "title": "Hadovka valčická", "text": "Hadovka valčická\n\nHadovka valčická (\"Phallus hadriani\") je houba z čeledi hadovkovitých (\"Phallaceae\"). V mládí je jedlá, v dospělosti nejedlá.\n\nPlodnice má v mládí tvar nepravidelného vejce několik centimetrů velkého, které je typicky světle purpurově či nafialověle zbarvené, zejména po poranění. Posléze vejce puká a vyrůstá z něj asi 10 cm vysoký válcovitý, dutý, porézní třeňovitý nosič bílé barvy. Na vrcholu nosiče se nachází zvoncovitý, plástvovitě zvrásněný klobouk, pokrytý vrstvou slizovitého, olivově zeleného teřichu, který nápadně nasládle zapáchá.\n\nRoste dosti vzácně na písčitých či humózních stanvištích v lesích i mimo les, např. v zahradách, mezích, v trávě, na vinicích či písčitých svazích. Je uváděno, že může parazitovat na kořenech některých rostlin. V České republice se vyskytuje jen v teplejších oblastech a je zařazena do Červené knihy hub České republiky jako téměř ohrožený druh.\n\n"}
{"id": "839943", "url": "https://cs.wikipedia.org/wiki?curid=839943", "title": "Hanna's War", "text": "Hanna's War\n\nHanna's War je americký biografický částečně fiktivní film o životě Chany Seneš z roku 1988, jehož režisérem, producentem a spoluscenáristou byl Menachem Golan. Film byl natočen podle románové předlohy \"The Great Wind Came\" od Jo'ela Palgiho.\n\nFilm zachycuje příběh mladé maďarské židovské básnířky Chany Seneš, původem z Budapešti, která se v roce 1939 rozhodne odejít do britské mandátní Palestiny za studiem na dívčí zemědělské škole. Zatímco ona žije v bezpečí, v Evropě zuří druhá světová válka a do Palestiny postupně pronikají zprávy o holocaustu. Chana se ve strachu o svou matku, která v Budapešti zůstala, rozhodne do Maďarska vrátit. V té době ji osloví zástupci židovské podzemní vojenské organizace Hagana s informací, že má vzniknout tajná jednotka v rámci Royal Air Force, která by provedla výsadek v Evropě. Chana se okamžitě přihlásí a v roce 1944 nakonec s kolegy seskočí nad bývalou Jugoslávií. Německo pár dní poté zahájilo okupaci Maďarska, a když se Chana pokusí přejít hranice, je krátce na to zatčena a odvlečena do věznice gestapa v Budapešti. Tam ji mučí, fyzicky i psychicky, aby prozradila tajné kódy od vysílače, který sebou nesla. Ani po hrozbách zabití její matky však nepromluví. Vzhledem k blížícímu se konci války, spojeneckému bombardování Budapešti a německých neúspěších na východní frontě je situace ve věznici uvolněnější. Následně však dojde k soudu, v němž je Chana obviněna z velezrady. Soud si po procesu vezme čas na rozmyšlenou, který je dále prodloužen jmenováním nového vojenského prokurátora. V listopadu 1944 je Chaně prokurátorem oznámeno, že byla odsouzena k trestu smrti zastřelením – navzdory tomu, že soud v její věci nerozhodl. Ještě téhož dne ji popravčí četa zastřelí.\n\nFilm získal smíšené recenze a ze strany výsadkářů si vysloužil kritiku. Re'uven Dafni jej označil za směšný a dodal: „Některé scény ve filmu byly naprosto smyšlené, jako třeba ta, v níž došlo k osvobození vězňů z transportu směřujícího do Auschwitzu, a kde partyzáni jezdí na velkých krásných koních. Když jsme byli v Jugoslávii, partyzáni byli tak hladoví, že kdyby měli takové koně, tak už by je určitě dávno snědli.“\n\n"}
{"id": "839947", "url": "https://cs.wikipedia.org/wiki?curid=839947", "title": "Maroko na Letních olympijských hrách 2004", "text": "Maroko na Letních olympijských hrách 2004\n\nMaroko na Letních olympijských hrách v roce 2004 reprezentovala výprava 55 sportovců (47 mužů a 8 žen) soutěžících ve 9 sportech.\n\n"}
{"id": "839948", "url": "https://cs.wikipedia.org/wiki?curid=839948", "title": "Psivka Ravenelova", "text": "Psivka Ravenelova\n\nPsivka Ravenelova (\"Mutinus ravenelii\") je vzácná, nejedlá houba z čeledi hadovkovitých (\"Phallaceae\").\n\nPsivka Ravenelova se podobá psivce obecné (\"Mutinus caninus\"), má však porézní nosič zbarven růžovočerveně až karmínově. Olivově zelený teřich na klobouku nepříjemně páchne.\n\nV České republice se vyskytuje velice vzácně, většinou na humózních půdách v listnatých lesích, parcích a zahradách. Pochází ze Severní Ameriky, v Evropě byla poprvé objevena v Německu v období druhé světové války.\n"}
{"id": "839951", "url": "https://cs.wikipedia.org/wiki?curid=839951", "title": "Psivka", "text": "Psivka\n\nPsivka (\"Mutinus\") je rod houby z čeledi hadovkovitých (\"Phallaceae\"). Jsou velice podobné hadovkám.\n\nPatří do něj druhy:\n"}
{"id": "839954", "url": "https://cs.wikipedia.org/wiki?curid=839954", "title": "Maroko na Letních olympijských hrách 2000", "text": "Maroko na Letních olympijských hrách 2000\n\nMaroko na Letních olympijských hrách v roce 2000 reprezentovala výprava 55 sportovců (46 mužů a 9 žen) soutěžících ve 9 sportech.\n\n"}
{"id": "839962", "url": "https://cs.wikipedia.org/wiki?curid=839962", "title": "Zasnoubení", "text": "Zasnoubení\n\nZasnoubení () je slib mezi mužem a ženou o tom, že spolu vstoupí do manželství. Nemá žádné právní následky, je právně nevynutitelný, přesto je jako dohoda nutným předpokladem k tomu, aby k uzavření manželství následně došlo.\n\nV českých zemích je pojem zásnub znám už od středověku, kdy se zasnubovali (a zásnuby též rušili) představitelé vládnoucích rodů. Ještě v první polovině dvacátého století měly zásnuby formu zásnubní hostiny. Ta byla intimnější než svatba. Oznámení zásnub se zpravidla nedělo v tisku, což je vidět z poměru zveřejněných zásnubních a svatebních oznámení. Zásnubní hostinu pořádali rodiče snoubenky. V současné době se výraz \"zasnoubení\" či \"zásnuby\" používá nejen pro takto formálně organizovanou slavnost, ale i tehdy, požádá-li muž o ruku ženu pouze v její společnosti a rodičům je zasnoubení oznámeno následně.\n\nZa právní institut zasnoubení považoval pouze obecný zákoník občanský z roku 1811, který však přesto výslovně stanovil: \"„Zasnoubení čili zatímní slib vstoupiti v manželství, nechť byl dán nebo přijat za jakýchkoliv okolností nebo podmínek, nezpůsobuje právního závazku, ani uzavříti manželství samo, ani plniti, co pro případ odstoupení bylo vymíněno.“\" Tehdejší právní úprava nicméně s takovým slibem některé právní následky spojovala, např. právo snoubenky na věno a snoubence na výbavu od svých rodičů nebo možnost uzavřít svatební smlouvu a v případě zrušení zasnoubení právo na náhradu nezaviněné skutečné škody a právo požadovat zpět poskytnuté dary.\n\nPozdější právní úpravy již zasnoubení jakožto právní institut neznaly. Zákon o právu rodinném z roku 1949 ještě používal pojem „snoubenci“, ale zákon o rodině z roku 1963 už muže a ženu, kteří chtěli uzavřít manželství, označoval jako „občany“. Zasnoubení se do českého práva vrátilo až roku 1998, avšak opět jen jako právně nezávazná dohoda o uzavření manželství. Zákon po snoubencích vlastně pouze vyžaduje, aby před uzavřením manželství navzájem poznali svůj zdravotní stav a aby zvážili uspořádání budoucích majetkových poměrů a bydlení. I tato právní norma je ale jen deklaratorní, mající více morální rozměr než právní - její nedodržení totiž nemá na platnost manželství vliv. Je jí spíše zdůrazněn význam manželství ve smyslu životního společenství a zdravého prostředí pro založení rodiny.\n\n"}
{"id": "839983", "url": "https://cs.wikipedia.org/wiki?curid=839983", "title": "New York (Glee)", "text": "New York (Glee)\n\nNew York je dvacátá druhá a poslední epizoda druhé série amerického hudebního televizního seriálu \"Glee\" a v celkovém pořadí čtyřicátá čtvrtá epizoda. Epizodu napsal a režíroval tvůrce seriálu Brad Falchuk, částečně se natáčela v New Yorku a poprvé se vysílala ve Spojených státech dne 24. května 2011 na televizním kanálu Fox. S rozpočtem 6 milionů amerických dolarů se stala dosud nejdražší epizodou tohoto seriálu. Získala nominaci na cenu Emmy v kategorii nejlepší kostýmy pro seriál. V epizodě se jako hosté objeví mimo jiné Patti LuPone, která hraje sama sebe a dále hostující hvězdy Jonathan Groff, Cheyenne Jackson a Charice. Školní sbor střední školy Williama McKinleyho, New Directions, vystupuje na národním kole soutěže sborů v New Yorku a končí na dvanáctém místě. Během svého pobytu členové sboru navštíví památky jako Times Square a Central Park. Rachel (Lea Michele) a Kurt (Chris Colfer) zpívají píseň na broadwayském jevišti a také i jejich vedoucí, Will Schuester (Matthew Morrison).\n\nEpizoda a hudební vystoupení v ní obsažené získaly smíšené recenze od kritiků. Mnoho scén bylo chváleno, včetně epilogu, když se sbor vrátí do Limy, ale recenzenti zkritizovali fakt, že sbor přijel do New Yorku a ještě neměl napsané písně, což jim přišlo velice nelogické. Původní písně v soutěži se setkaly s velkou škálou názorů, stejně jako většina cover verzí. V epizodě zaznělo pět původních písní a pět cover verzí a všechny kromě jedné byly vydány jako singly; tři z původních a dvě z coverů se umístili v žebříčku Billboard Hot 100. V původním vysílání epizodu sledovalo celkem 11,80 milionů amerických diváků a získala 4,6/11 Nielsenova ratingu/podílu na trhu ve věkovém okruhu od osmnácti do čtyřiceti devíti let. Celková sledovanost epizody a ratingy výrazně vzrostly oproti předchozí epizodě s názvem Pohřeb.\n\nSbor střední školy Williama McKinleyho, New Directions, cestuje do New York City, aby soutěžil v národním kole soutěže sborů. Vedoucí sboru Will Schuester (Matthew Morrison) dá studentům za úkol, aby napsali dvě vlastní písně a odchází na procházku. Po hodinách strávených psaní písní vytvoří pouze \"My Cup\", což zazpívají Brittany (Heather Morris), Artie (Kevin McHale) a Puck (Mark Salling). Snaží se najít novou inspiraci pro psaní písní a tak poznávají město a zpívají mashup písní \"I Love New York\" a \"New York, New York\".\n\nMezitím Will navštěvuje divadlo, kde se bude uvádět \"CrossRhodes\", muzikál April Rhodes, do kterého je tajně zapojený. Na jevišti zpívá \"Still Got Tonight\". Když se vrátí, zjistí, že je sbor otřesen, když slyšeli o jeho broadwayských plánech od Dustina Goolsbyho (Cheyenne Jackson), vedoucího rivalského sboru Vocal Adrenaline. Will členy sboru ujišťuje, že nyní se jeho sen zpívat na Broadwayi naplnil a vybral si, že zůstane s New Directions.\n\nFinna (Cory Monteith) povzbudí mužští členi sboru, a tak pozve Rachel na schůzku do Central Parku. Užijí si večeři v restauraci \"Sardi's\", kde potkají Patti LuPone. Když se jejich schůzka blíží ke konci, tak jim Puck, Artie, Sam (Chord Overstreet) a Mike (Harry Shum mladší) zazpívají \"Bella Note\". Rachel se cítí rozpolcená mezi svými city k Finnovi a snu býti na Broadwayi a odchází poté, co ho odmítla políbit. Následující den po snídani u Tiffanyho se Rachel a Kurt (Chris Colfer) vplíží na jeviště divadla, kde se uvádí muzikál Wicked a zpívají zde společně duet \"For Good\". Rachel si uvědomí, že její pravou láskou je Broadway a oba dva si slíbí, že se do New Yorku vrátí jako do místa, kde budou studovat vysokou školu.\n\nNa národním kole Rachel narazí na nervózní Sunshine Corazon (Charice). Omlouvá se ji, že jí připravila nemilé přivítání na McKinleyově střední a přiznává, že žárlila na její talent. Nabídne Sunshine svou podporu a znovu ji podporuje, když Sunshine zpívá úvodní píseň \"As Long As You're There\" se zbytkem Vocal Adrenaline.\n\nHudební blok New Directions začíná, když Rachel a Finn zpívají duet \"Pretending\", který Finn napsal jako svou vlastní píseň. Nadšené publikum ztichne, když se na konci duetu políbí. Sbor ukončuje své vystoupení písní \"Light Up the World\" a od publika získává potlesk vestoje. Žárlivý Jesse St. James (Jonathan Groff) po vystoupení konfrontuje Finna a tvrdí, že díky neprofesionálnímu polibku přišli o první místo. New Directions není jeden z deseti sborů, které postupují do finále konající se příští den a končí na dvanáctém místě z padesáti soutěžících sborů.\n\nZpátky v Ohiu, Kurt líčí své zážitky z New Yorku svému příteli Blainovi (Darren Criss) a navzájem si vyznají lásku. Je vyzrazeno, že Sam a Mercedes (Amber Riley) spolu tajně chodí. Santana (Naya Rivera) a Brittany potvrzují své přátelství a Brittany řekne Santaně, že ji nikdy nikoho nemilovala více než právě ji. Rachel se setkává s Finn a společně se zamyslí nad svým polibkem v národním kole; Finn ji připomene, že má stále rok k absolvování školy a políbí ji.\n\n"}
{"id": "839994", "url": "https://cs.wikipedia.org/wiki?curid=839994", "title": "Béla Szenes", "text": "Béla Szenes\n\nBéla Szenes (rodným jménem \"Samuel Schlesinger\", maď. \"Szenes Béla\"; 18. ledna 1894 – 26. května 1927) byl maďarský spisovatel, novinář, dramatik a překladatel. Mimo jiné působil jako sloupkař v hlavním budapešťském deníku \"Pesti Hirlap\". Jeho bratrem byl básník a překladatel Andor Szenes a jeho dcerou básnířka a bojovnice Chana Senešová (Szenes Hanna).\n\nJako dítě prodělal revmatickou horečku, v důsledku čehož měl nemocné srdce. Zemřel ve spánku ve třiatřiceti letech na srdeční infarkt. Je pohřben v Budapešti na židovském hřbitově v Kozmově ulici.\n\nDo češtiny bylo z jeho děl přeloženo např.:\n\n"}
{"id": "840002", "url": "https://cs.wikipedia.org/wiki?curid=840002", "title": "Lidé (fantasy rasa)", "text": "Lidé (fantasy rasa)\n\nLidé jsou v mnoha počítačových i deskových fantasy hrách, zejména pak RPG hrách, jednou z ras, kterou si hráč může zvolit. Je tomu tak proto, že se vyskytují v mnoha fantasy dílech (např. Lidé (Středozem)), a protože pro hráče bývá snazší si představit možnosti a charakter člověka oproti jiným rasám.\n\nVe většině her bývá člověk univerzální rasou, jejíž většina vlastností leží někde uprostřed (na rozdíl např. od hobitů s extrémně nízkou silou a vysokou obratností).\n"}
{"id": "840007", "url": "https://cs.wikipedia.org/wiki?curid=840007", "title": "Vladimír Fajnor", "text": "Vladimír Fajnor\n\nVladimír Fajnor (23. října 1875 Senica – 5. ledna 1952 Bratislava) byl slovenský a československý právník, vysokoškolský pedagog a politik, za první republiky ministr unifikací, předseda Nejvyššího soudu a na konci 30. let ministr spravedlnosti.\n\nPocházel z právnické rodiny, otec Štefan Fajnor byl advokátem. Jeho bratrem byl slovenský evangelický biskup a spisovatel Dušan Fajnor. Vladimír od roku 1885 studoval na gymnáziích Hradec Králové, Uherské Hradiště, Banská Bystrica, Rimavská Sobota a Šoproň. Pak absolvoval studia práv na berlínské univerzitě a univerzitě v Budapešti. V roce 1900 získal titul doktora práv.\n\nZpočátku pracoval v letech 1901–1918 coby advokát ve Zvolenu. Už během studií se Vladimír Fajnor zapojil do veřejného a politického života, politicky měl blízko k Milanu Hodžovi a angažoval se v evangelické církvi. Ve Zvoleně také vydával \"Zvolenské listy\". V letech 1918–1919 byl ve Zvolenu županem, v letech 1919–1930 prezidentem soudní tabule (vrchního soudu) v Bratislavě a v letech 1931–1939 zastával post prvního prezidenta Nejvyššího soudu Československé republiky se sídlem v Brně, věnoval se zde civilní agendě.\n\nVladimír Fajnor se podílel na kodifikaci slovenské právní terminologie, spolu s Adolfem Zátureckým vydali dvoudílný slovensko-maďarský právnický slovník (1921, 1923). Pro účely právnické výuky také zpracovali učebnici \"Nástin súkromného práva na Slovensku a Podkarpatské Rusi\" (1924) a sbírku zásadních rozhodnutí uherské královské Kurie a československého Nejvyššího soudu v soukromoprávní oblasti do roku 1926. Fajnor také publikoval v dobových odborných časopisech, např. o dědickém právu. V letech 1920–1936 předsedal Jednotě právnické na Slovensku, byl členem Šafárikovy učené společnosti a v roce 1936 se stal profesorem na Právnické fakultě Univerzity Komenského v Bratislavě.\n\nOd září 1920 zastával post ministra unifikací v úřednické první vládě Jana Černého. Na tomto postu setrval do září 1921. Do vlády se vrátil v samém závěru první republiky, kdy se stal v září 1938 ministrem spravedlnosti v první vládě Jana Syrového a portfolio zastával i krátce v následující druhé vládě Jana Syrového do října 1938. V druhé vládě Jana Syrového rovněž od 4. do 14. října 1938 působil i jako ministr unifikací. Ještě v roce 1945 Vladimír Fajnor působil jako zástupce Československa při Stálém mezinárodním soudu v Haagu.\n\n"}
{"id": "840010", "url": "https://cs.wikipedia.org/wiki?curid=840010", "title": "Leopold Průša", "text": "Leopold Průša\n\nLeopold Průša (18. listopadu 1866 Kamenice nad Lipou - 22. prosince 1936 Praha) byl rakousko-uherský, český a československý státní úředník a politik, za první republiky ministr pro zásobování lidu.\n\nPůsobil jako úředník v politické správě za Rakouska-Uherska. Po vzniku ČSR se stal přednostou odboru na ministerstvu pro zásobování lidu.\n\nOd 15. září 1920 zastával post ministra pro zásobování lidu v úřednické první vládě Jana Černého. Na tomto postu setrval do 24. ledna 1921, kdy z funkce odstoupil. Roku 1928 se stal viceprezidentem zemské správy v Čechách.\n"}
{"id": "840013", "url": "https://cs.wikipedia.org/wiki?curid=840013", "title": "Zrcadlový obraz (povídka)", "text": "Zrcadlový obraz (povídka)\n\nZrcadlový obraz (jiným názvem též Asymetrie, „Mirror Image“) je sci-fi povídka spisovatele Isaaca Asimova ze série o robotech.\n\nVyšla v květnu 1972 v časopise \"Analog Science Fiction and Fact\". Byla následně zařazena do sbírek \" The Best of Isaac Asimov\" (1973), \"The Complete Robot\" (1982), \"Robot Visions\" (1990) a \" The Complete Stories, Volume 2\" (1992). Česky vyšla např. ve sbírce \"Robohistorie I.\" (2004).\n\nIsaac Asimov napsal tuto krátkou vědeckofantastickou povídku s detektivní zápletkou poté, co jej fanoušci žádali o pokračování jeho románů ze série o robotech \"Ocelové jeskyně\" a \"Nahé slunce\". „Zrcadlový obraz“ na romány navazuje , představí se zde opět populární postavy - pozemský detektiv Elijáš Baley a jeho robotický kolega R. Daneel Olivaw. Baley musí vyřešit spor mezi dvěma matematiky cestujícími kosmickou lodí na vědeckou konferenci. Po vydání povídky obdržel autor řadu dopisů od čtenářů, kteří psali: „\"Děkujeme, ale chtěli jsme další román.“\"\n\n\nElijáš Baley je nečekaně kontaktován jeho přítelem a kolegou při vyšetřováních R. Daneelem Olivawem, aby mu pomohl s řešením zamotaného sporu mezi dvěma matematiky A. B. Humboldtem a G. Sabbatem. R. Daneel navrhl kapitánu kosmické lodi \"Eta Carinae\" konzultaci s Baleym, neboť ten je znám jako úspěšný detektiv a kapitán chce udržet delikátní situaci v tajnosti. R. Daneel informuje Baleyho o pozadí sporu. Každý z matematiků se snaží zničit vědeckou reputaci toho druhého, přičemž tvrdí přesný opak verze svého oponenta. Humboldt deklaruje, že přišel na novou analýzu a svěřil se s ní Sabbatovi, Sabbat tvrdí totéž. V jejich vyhlášeních je podporují i osobní roboti - Humboldtův R. Preston a Sabbatův R. Idda. Opět každý z nich zastává zrcadlově obrácenou verzi. Je jisté, že někdo z matematiků lže a přikázal svému robotovi lhát také. Baley využije znalosti tří zákonů robotiky a své intuice a velmi umně položenými otázkami oběma robotům se dopídí pravdy. R. Preston přitom znehybní, čímž se potvrdí, že byl přinucen lhát. Baley však sázel ještě na jednu domněnku, nedovedl si představit, že by se slavný a protřelý matematik šel poradit s mladým začínajícím vědcem, zatímco představa mladého matematika nastupujícího svou kariéru, jak se jde poradit za zkušeným kolegou není tak nevěrohodná. Jeho dedukce se ukáže správná, Humboldt se přizná, že si chtěl ještě jednou prožít okamžiky slávy.\nČesky vyšla povídka v následujících sbírkách nebo antologiích:\n\nPod názvem Zrcadlový obraz:\n\nPod názvem Asymetrie:\n\n"}
{"id": "840014", "url": "https://cs.wikipedia.org/wiki?curid=840014", "title": "Pohřeb (Glee)", "text": "Pohřeb (Glee)\n\nPohřeb (v americkém originále Funeral) je dvacátá první epizoda druhé řady amerického hudebního televizního seriálu \"Glee\" a v celkovém pořadí čtyřicátá třetí epizoda. Poprvé se vysílala ve Spojených státech dne 17. května 2011 na televizním kanálu Fox. Scénář k epizodě napsal tvůrce seriálu Ryan Murphy a režíroval ji Bradley Buecker. V epizodě se objevil Jonathan Groff jako Jesse St. James, který je přijat jako konzultant, aby pomohl sboru New Directions připravit se národní kolo soutěže sborů. Sestra Sue Sylvester (Jane Lynch), Jean (Robin Trocki) nečekaně umírá a sbor pomáhá Sue s plánováním jejího pohřbu.\n\nEpizoda získala širokou škálu reakcí, od vysoce nadšených až ke drsně kritickým. Vystoupení s pěti přezpívanými písněmi byly většinou přijaty dobře, i když uspořádání čtyř v sérii za sebou na konkurzu v prostředku seriálu se setkalo s nesouhlasem. Všech pět písní bylo vydáno jako singly a tři z nich se umístily v žebříčku Billboard Hot 100.\n\nV den původního vysílání epizodu sledovalo 8,97 milionů amerických diváků a získala 3,6/10 Nielsenova ratingu/podílu na trhu ve věkové skupině od osmnácti do čtyřiceti devíti let. Celková sledovanost epizody a rating místně klesly oproti předchozí epizodě s názvem Královna plesu. Herečka Jane Lynch (hraje roli Sue Sylvester) byla nominována na cenu Emmy v kategorii nejlepší herečka ve vedlejší roli v komediálním seriálu a toto byla epizoda přiložená porotcům k posuzování.\n\nWill Schuester (Matthew Morrison), vedoucí New Directions, školního sboru McKinleyovy střední, najímá Jesseho St. Jamese (Jonathan Groff)—absolventa šampionátu a bývalého několikanásobného výherce rivalského sboru Vocal Adrenaline—jako konzultanta, aby jim pomohl vymyslet strategii, jak vyhrát národní kolo. Jesse přesvědčí Willa, aby použil metodu Vocal Adrenaline, která je najít nejlepšího zpěváka sboru a založit celé vystoupení jen na něm. Will se rozhodne uspořádat konkurz na určení nejlepšího zpěváka. Santana Lopez (Naya Rivera), Rachel Berry (Lea Michele), Mercedes Jones (Amber Riley) a Kurt Hummel (Chris Colfer) se přihlásí do konkurzu, kde jsou Jesse a Will jako porotci. Jesse je vysoce kritický k vystoupením Santany, Mercedes a Kurta, zatímco chválí výkon své bývalé přítelkyně Rachel. Řekne Willovi, že Rachel je ta jasná vítězka, což ostatní tři zpěváky rozzuří. Nakonec se Will rozhodne ignorovat Jesseho rady a místo toho plánuje udělat na národním kole to, čím vyhráli regionální kolo: aby celý sbor zpíval původní písně.\n\nTrenérka roztleskávaček Sue Sylvester (Jane Lynch) je hluboce zasažena smrtí své sestry Jean (Robin Trocki). Její zloba je tak silná, že chce letenky sboru do New Yorku s mezipřistáním v Chicagu přesměrovat do Tripolisu a vyhazuje Becky Jackson (Lauren Potter) od družstva roztleskávaček. Sue dovolí Finnovi Hudsonovi (Cory Monteith) a Kurtovi, aby naplánovali Jeanin pohřeb, pomohli ji roztřídit osobní věci Jean a dovolí sboru vystoupit na pohřbu, protože věří, že na něj stejně nikdo nepřijde. Při procházení Jeaniných věcí zjistí Finn a Kurt, že jejím oblíbeným filmem byl \"Pan Wonka a jeho čokoládovna\" a uspořádají pohřeb inspirovaný tímto filmem. Na pohřbu, dojatá Sue není schopná po několika větách pokračovat ve čtení své vzpomínky na Jean a zbytek za ní přečte Will. Poté sbor zazpívá píseň z filmu, \"Pure Imagination\". Sue je dojatá z Willovy podpory, řekne mu že je dobrý kamarád a že má to, co Jean měla a co ona sama nemá: čisté srdce. Řekne, že se již dále nebude pokoušet zničit sbor a plánuje utéct do Sněmovny reprezentantů Spojených států amerických. Poprvé Willovi popřeje hodně štěstí. Sue se také omlouvá Becky, znovu ji ustanoví členkou roztleskávaček a řekne ji, že na podzim bude jejich kapitánkou. Sue požádá Becky o velké objetí a ta souhlasí.\n\nFinn si na pohřbu uvědomí své pravé city k Rachel a následně se rozchází ze svou přítelkyní Quinn Fabray (Dianna Agron). Později ji poděkuje, že kvůli jejich rozchodu neodešla se sboru; Quinn mu řekne, že odchod ze sboru by zničil její \"velké plány\" pro New York a odmítá mu říct, jaké to jsou. Finn tajně uvidí Jesseho a Rachel, jak se na jevišti políbí; poté, co odejdou se ukáže, že Finn za zády schovával květinu určenou pro Rachel. Willova bývalá manželka, Terri (Jessalyn Gilsig), která dříve pomáhala Sue v plánu zničit sbor, dává Willovi letenky první třídy pro celý sbor a prozrazuje, že to byl dar od leteckého manažera. Řekne mu, že se stěhuje do Miami, aby začala nový život, věnovala se obchodnímu řízení a přišla se s ním rozloučit.\n\n"}
{"id": "840017", "url": "https://cs.wikipedia.org/wiki?curid=840017", "title": "Quintessence: The Blighted Venom", "text": "Quintessence: The Blighted Venom\n\nQuintessence: The Blighted Venomm (zkráceně Quintessence TBV), je počítačová hra orientovaná především na příběh. Tato hra je kompatibilní s Windows 95, 98, 2000, XP, Vista, 7 i s Linuxem za použití Wine. V roce 2010 na serveru rpgmaker.net získala ocenění za design postav, za grafické zpracování hlavního menu, ukládací obrazovky (interface), za jednu nejlepších non-RPG her.\n\nHra začne krátkým intrem, kde se nám představí její vývojáři. Po jeho skončení se objevíte v nějakém podzemí, kde musíte vyřešit rébus. Jak se prokoušete podzemím, dostanete se k postavě jménem Aghata. Chvíli spolu mluvíte, nakonec se, ale strhne bitva. tato scéna končí, tím že dívka jménem Lunair, několikrát naléhá na Reiviera, aby ji objal. Ten místo toho vytáhne meč a bodne ji (je to zřejmě proto, že už má manželku jménem Serai a Lunair ho tímto pořádně naštvala). Poté se Reivier objeví u jakési brány, kde je s ním Dasha a prosí ji aby ho dostala pryč odsud. Nakonec mu otevře bránu a je konec scény. Hra pokračuje po roce a půl, kdy je ve stanu se svou manželkou Serai.\nNa začátku první kapitoly se toho moc zajímavého neděje. Prvním překvapením (alespoň pro mě) jsou puzze kde máte za úkol ulovit jelena, až ho chytíte, bude následovat dialog, kde Reivier a Vikon přemýšlí jak jej dostat do vesnice. Mezitím se jelen z pasti vysmekne, dialog pokračuje, ale trochu v jiném duchu, později se do pasti chytí králík. Vikon vám dá past jako omluvu za to, že selhala.\nJedné noci se Reivier vzbudí a zjistí, že Searai není ve stanu. Vydá se ji tedy hledat, dojde na její oblíbené místo. Zjistí, že Serai je zde. Chvíli spolu mluví, ale Reivier jí vůbec nechápe, jako by byla vyměněná. najednou se stane něco nečekaného Serai se promění v Lunair (Lunair nechala Serai unést, aby se Reivierovi pomstila). Vrhne se na něj a tím první kapitola končí.\nOba se probudí ve sklepě a s nimi jsou tu dva lidé. Lunair zjistí, že ty dva zná ze svého dětství. Z dokazováním toho, že jsou to opravdu oni mají dost problém, protože v jejich rodném městě je pravděpodobně úmyslně považují za mrtvé. Kardian byl v minulosti alchymista, jmenoval se Alden a pracoval na Quintessenci. Složil píseň pro Lunair. Kaire si Lunair hrála a říkala jí ,Nairo.\" Kaire se dříve jmenovala Petal. Díky této známosti se Lunair rozhodne, že Reivierovy pomůže Serai najít.\nNebude to ovšem jednoduché, budou se muset vyhýbat nočním hlídkám, nebo se proměňovat ve strážce a spoustu jiných věcí...\n\n\n"}
{"id": "840021", "url": "https://cs.wikipedia.org/wiki?curid=840021", "title": "Henrietta Marie Falcká", "text": "Henrietta Marie Falcká\n\nHenrietta Marie Falcká (17. června 1626, Den Haag - 18. září 1651, Sárospatak) byla rodem falcká princezna, titulární falckraběnka bei Rhein a sňatkem hraběnka z Mukačeva.\n\nHenrietta Marie se narodila jako třetí dcera/deváté dítě „zimního krále“ Fridricha Falckého (1596–1632) a jeho manželky, anglické princezny Alžběty Stuartovny (1596–1662). Jejími prarodiči byli z otcovy strany falcký kurfiřt Fridrich IV. Falcký a jeho manželka Luisa Juliana Oranžská, z matčiny pak anglický král Jakub I. Stuart a Anna Dánská. Světlo světa spatřila v nizozemském Haagu, kam uprchli její rodiče po ztrátě českého trůnu po bitvě na Bílé hoře. Všestranně nadaná malá princezna vyrůstala v péči vychovatelů v Leidenu, posléze na dvoře své matky v Haagu a nakonec byla poslána na dvůr své tety z otcovy strany, bývalé braniborské kurfiřtky Alžběty Šarloty Falcké do Crossen an der Oder.\n\n4. dubna roku 1651 se v Sárospataku provdala za Zikmunda Rákócziho (1622–1652), hraběte z Mukačeva, mladšího syna knížete Jiřího I. Rákócziho ze Sedmihradska. Marie Henrietta se tomuto sňatku zuřivě bránila; v četných dopisech svému bratrovi prosila o pomoc a pochybovala o tom, zda tento manželský projekt, jenž byl dílem braniborského kurfiřta Fridricha Viléma I., je skutečně dynasticky účelný. Henrietta měla být \"nemocná zármutkem\" a neustále plakala. Nakonec však prosadil Fridrich Vilém svou, když uvedl všechny podstatné argumenty pro tento sňatek, totiž že Sedmihradský disponuje více než 200 služebníky a 50 dvořany i četnými pevnostmi, mimo to nechal celý svůj dům vybavit stříbrným nádobím; mezi protestantskými knížaty byl tou nejlepší partií.\n\nNa cestě z Krosna přes Slezsko, Polsko a Uhry do Sedmihradska princeznu doprovázel brabiborský komoří Ulrich Wenzel.\n\nHenrietta Marie však zemřela nečekaně 18. září 1651 v 25 letech věku, jen několik měsíců po svatbě, po svém příchodu do Sedmihradska, aniž by přivedla na svět dítě. Pochována byla v kostele sv. Michala ve Weißenburgu (dnešní Alba Iulia).\n\n\n"}
{"id": "840022", "url": "https://cs.wikipedia.org/wiki?curid=840022", "title": "Bohumil Vlasák", "text": "Bohumil Vlasák\n\nBohumil Vlasák (20. února 1871 Příbram - 31. května 1945 Praha) byl rakousko-uherský, český a československý státní úředník, národohospodář a politik, za první republiky ministr financí.\n\nVystudoval Univerzitu Karlovu. Profesí byl právník a ekonom. V období let 1895-1898 působil na Zemském finančním ředitelství v Praze, pak od roku 1898 až do roku 1918 byl úředníkem ministerstva financí ve Vídni. Po vzniku Československa nastoupil na ministerstvo financí jako přednosta odboru a setrval zde do roku 1934 (s výjimkou let, kdy působil jako šéf rezortu).\n\nOd listopadu 1928 zastával post pověřeného správce ministerstva financí (poté, co rezignoval Karel Engliš) v třetí vládě Antonína Švehly. Jeho nástup do funkce byl výsledkem kompromisu, když proti předchozímu ministrovi Englišovi rostla nespokojenost v řadách nejsilnější koaliční strany, agrární strany. Na tomto postu setrval, nyní již jako řádný ministr, i v následující první vládě Františka Udržala do prosince 1929. Na postu ministra se orientoval na deflační měnovou politiku vázanou na zlatý základ.\n\nJeho bratrem byl velmistr řádu Křižovníků s červenou hvězdou Josef Vlasák.\n\n\n"}
{"id": "840024", "url": "https://cs.wikipedia.org/wiki?curid=840024", "title": "Nuvvuagittuq greenstone belt", "text": "Nuvvuagittuq greenstone belt\n\nNuvvuagittuq greenstone belt je zelenokamový pás na východním pobřeží Hudsonova zálivu na severu provincie Québec v Kanadě. Původní název zněl \"Porpoise Cove greenstone belt\". Jedná se o horniny, jejichž stáří bylo určeno až na 4280 miliony let. Jde tedy o dosud nejstarší známé intaktní horniny na Zemi.\n"}
{"id": "840027", "url": "https://cs.wikipedia.org/wiki?curid=840027", "title": "Jing-cung (Sung)", "text": "Jing-cung (Sung)\n\nJing-cung (; 16. února 1032 – 25. ledna 1067), vlastním jménem Čao Cung-š’ (), od roku 1062 Čao Šu () z dynastie Sung v letech 1063–1067 vládl čínské říši Sung. Byl nástupcem císaře Žen-cunga.\n\nČao Cung-š’ byl třináctý z osmadvaceti synů Čao Jün-žanga (, 995–1059), posmrtným jménem knížete An-i z Pchu (). Čao Jün-žang byl první ředitel Velkého úřadu císařského rodu a tedy mezi členy císařského rodu držitel nejvýznamnější funkce. Navíc byl potenciální dědic císaře Čen-cunga předtím než se roku 1010 narodil budoucí císař Žen-cung. Čao Jün-žang byl totiž synem Čen-cungova mladšího bratra.\n\nCísař Žen-cung Čao Cung-š’a povolal do císařského paláce jako možného následníka už roku 1035, ale po narození Žen-cungova druhého syna o čtyři roky později byl Čao Cung-š’ vrácen rodičům. Nicméně všichni tři synové Žen-cunga zemřeli v dětství a tak císař Čao Cung-š’a nakonec roku 1062 adoptoval a jmenoval následníkem trůnu, současně princ dostal nové jméno Čao Šu.\n\nPo nástupu na trůn Čao Šu, posmrtným jménem Jing-cung, z psychického vypětí onemocněl. V řízení státu ho zastupovala císařovna vdova Cchao, v čele administrativy stáli Chan Čchi a Ceng Kung-liang. Na jaře 1064 se císař vrátil ke svým povinnostem, jeho nejstarší syn Čao Čung-čen byl jmenován následníkem trůnu a první manželka paní Kao císařovnou.\n\nPoté, co skončilo období císařova smutku za jeho předchůdce, roku 1065, vypukl spor o rituály uctění Jing-cungových předků. Císař totiž podle části hodnostářů jako adoptivní syn Žen-cunga měl právě jeho oficiálně považovat za otce a svého biologického otce mít za strýce; S'-ma Kuang a další argumentovali, že se má řídit právním stavem bez ohledu na svoje city k biologickému otci. Jing-cung však s podporou Ou-jang Sioua, který naopak kladl důraz na následování lidských citů, prohlásil Čao Jün-žanga za otce a rodiče. Diskuze vedly k rozdělení vlády na oponující si skupiny hodnostářů a časem sklouzly k debatě o roli kontrolních úředníků a jejich práv oponovat císaři.\n\nSpor se později opakoval o století později za vlády císaře Siao-cunga a v 16. století ve vyostřené formě jako Velký spor o obřady za císaře Ťia-ťinga.\n\nVláda pohlcená debatami o obřadech nevěnovala příliš pozornosti povýšení se říše Liao na říši Velká Liao (\"Ta Liao\"). Vážnější byly nájezdy tangutských vojsk ze státu Západní Sia, vláda reagovala posílením místních milic v pohraničí (roku 1064), Tanguti se však stáhli až roku 1067 po pohrůžce, že nedostanou pravidelný tribut v čaji a hedvábí. Náklady na zmobilizování statisícové armády však ještě zhoršily finanční potíže vlády. Císař se je pokoušel zmírnit stanovením limitů počtu úředníků a prodloužením doby mezi úřednickými zkouškami na tři roky, intervalu který zůstal zachován až do počátku 20. století. Dále než k uvedeným opatřením a k držení pod kontrolou výdajů na pohřeb předešlého císaře však ekonomické uvažování Jing-cunga nesahalo.\n\nCísař zemřel 25. ledna 1067 po několikatýdenní nemoci. Nastoupil po něm jeho nejstarší syn jako císař Šen-cung.\n\nHodnost císařovny držela první manželka Jing-cunga paní Kao (, 1012–1035), posmrtným jménem císařovna Süan-žen ().\n\nJing-cungovy manželky mu daly čtyři syny a stejný počet dcer:\n\n"}
{"id": "840038", "url": "https://cs.wikipedia.org/wiki?curid=840038", "title": "Karel Trapl", "text": "Karel Trapl\n\nKarel Trapl (31. srpna 1881 Chrudim - 7. dubna 1940 Praha) byl rakousko-uherský, český a československý státní úředník, národohospodář a politik, za první republiky ministr financí.\n\nPocházel z rodiny chrudimského ředitele gymnázia. Gymnázium a právní vysokoškolská studia absolvoval v Praze. Profesí byl právník a ekonom. Prodělal praxi u Zemského soudu v Praze a od roku 1907 byl zaměstnán na Poštovním ředitelství v Praze, kde působil až do roku 1918 jako prezidialista. V roce 1919 se stal viceprezidentem, roku 1926 prezidentem \"Poštovního šekového úřadu\", který se roku 1930 transformoval na \"Poštovní spořitelnu\" a Karel Trapl nastoupil do funkce jejího prvního guvernéra.\n\nZastával také pozici v konsorciu pro úvěrové operace, byl ředitelem náhradové banky pro pozemkovou reformu, členem burzovní komory a členem správní rady výkonného výboru Anglo-československé a pražské úvěrové banky.\n\nOd dubna 1931 zastával post ministra financí v druhé vládě Františka Udržala. Křeslo si udržel i v následující první vládě Jana Malypetra, druhé vládě Jana Malypetra, třetí vládě Jana Malypetra, první vládě Milana Hodži a druhé vládě Milana Hodži. Portfolio si udržel do března 1936. Demisi podal ze zdravotních důvodů. Jako ministr musel řešit rostoucí vliv zbrojních zakázek na ekonomiku státu v souvislosti s ohrožením republiky. Po odchodu z vládní funkce se vrátil na post guvernéra Poštovní spořitelny.\n\nZemřel v dubnu 1940 ve Všeobecné veřejné nemocnici v Praze.\n"}
{"id": "840040", "url": "https://cs.wikipedia.org/wiki?curid=840040", "title": "Maroko na Letních olympijských hrách 1996", "text": "Maroko na Letních olympijských hrách 1996\n\nMaroko na Letních olympijských hrách v roce 1996 reprezentovala výprava 34 sportovců (32 mužů a 2 ženy) soutěžících ve 7 sportech.\n\n"}
{"id": "840042", "url": "https://cs.wikipedia.org/wiki?curid=840042", "title": "Maroko na Letních olympijských hrách 1992", "text": "Maroko na Letních olympijských hrách 1992\n\nMaroko na Letních olympijských hrách v roce 1992 reprezentovala výprava 44 sportovců (43 mužů a 1 žena) soutěžících ve 7 sportech.\n\n"}
{"id": "840044", "url": "https://cs.wikipedia.org/wiki?curid=840044", "title": "Maroko na Letních olympijských hrách 1988", "text": "Maroko na Letních olympijských hrách 1988\n\nMaroko na Letních olympijských hrách v roce 1988 reprezentovala výprava 27 sportovců (24 mužů a 3 ženy) soutěžících ve 4 sportech.\n\n"}
{"id": "840045", "url": "https://cs.wikipedia.org/wiki?curid=840045", "title": "Maroko na Letních olympijských hrách 1984", "text": "Maroko na Letních olympijských hrách 1984\n\nMaroko na Letních olympijských hrách v roce 1984 reprezentovala výprava 34 sportovců (33 mužů a 1 žena) soutěžících ve 6 sportech.\n\n"}
{"id": "840047", "url": "https://cs.wikipedia.org/wiki?curid=840047", "title": "Josef Hůla", "text": "Josef Hůla\n\nJosef Hůla (5. června 1873 Rakovník – 16. dubna 1943 Praha) byl rakousko-uherský, český a československý železniční odborník, úředník a politik, za první republiky krátce ministr železnic.\n\nVystudoval reálku a pak českou techniku v Praze. Nastoupil k železničním drahám v alpských zemích. Podílel se na rekonstrukci Arlberského železničního tunelu. Teoreticky rozpracoval zabezpečení železničních drah proti sněhu a lavinám. Od roku 1898 pracoval v rakouských státních drahách. V roce 1906 nastoupil na Generální inspekci drah ve Vídni. Za války působil v železniční správě na východní frontě. 28. října 1918 se nacházel ve Lvově. Počátkem listopadu 1918 se vrátil do nově vzniklého Československa. Roku 1918 ho Národní výbor československý navrhl na ministerstvo železnic v Praze. Byl členem komitétu pro vybudování tohoto ministerstva a stal se přednostou oddělení VI-2 (služba dopravní a staniční). V roce 1919 se stal ministerským radou. Zastupoval Československo na mezinárodních konferencích, publikoval odborné práce o správě železnic a články v odborném i denním tisku. V roce 1931 zpracoval memorandum na reformu československých železnic.\n\nOd dubna do října 1932 zastával post ministra železnic v druhé vládě Františka Udržala. Do funkce ministra byl jmenován jako nestranický odborník a jeho nástup na tento post byl kritizován částí politické scény.\n\n"}
{"id": "840048", "url": "https://cs.wikipedia.org/wiki?curid=840048", "title": "Maroko na Letních olympijských hrách 1960", "text": "Maroko na Letních olympijských hrách 1960\n\nMaroko na Letních olympijských hrách v roce 1960 reprezentovala výprava 47 mužů soutěžících ve 10 sportech.\n\n"}
{"id": "840060", "url": "https://cs.wikipedia.org/wiki?curid=840060", "title": "Wolfram von den Steinen", "text": "Wolfram von den Steinen\n\nWolfram von den Steinen (23. listopadu 1892, Colonie Alsen – 20. listopadu 1967, Basilej) byl německo-švýcarský historik.\n\nByl synem lékaře a cestovatele Karla von den Steinen a studoval klasickou filologii, historii a historii umění na univerzitách v Lausanne, Heidelbergu, Lipsku, Berlíně a Marburgu. Promoval v roce 1921 u Friedricha Wolterse v Marburgu. V roce 1928 habilitoval na basilejské univerzitě, kde se v roce 1938 stal mimořádným profesorem středověkých historických pramenů a všeobecných dějin středověku. Patřil k okruhu kolem Stefana George, i když se s ním osobně neznal. Jako historik vytvořil portréty řady středověkých osobností.\n\n\n\n"}
{"id": "840062", "url": "https://cs.wikipedia.org/wiki?curid=840062", "title": "Engelbert Šubert", "text": "Engelbert Šubert\n\nEngelbert Šubert (25. září 1879 Valašské Meziříčí - 20. ledna 1946 Praha) byl český a československý státní úředník a politik, koncem první republiky krátce ministr školství a národní osvěty.\n\nPůsobil jako středoškolský profesor. Publikoval pravidla chování a vydal spis Šimona Lomnického z Budče. K roku 1938 se uvádí jako přednosta odboru ministerstva školství a národní osvěty.\n\nOd 22. září 1938 zastával post ministra školství a národní osvěty v první vládě Jana Syrového. Na postu setrval do 4. října 1938.\n"}
{"id": "840065", "url": "https://cs.wikipedia.org/wiki?curid=840065", "title": "Jan Janáček", "text": "Jan Janáček\n\nJan Janáček (1. února 1880 Doubravník - 5. února 1962 Praha) byl český a československý státní úředník a politik, koncem první republiky krátce ministr průmyslu, obchodu a živností.\n\nAbsolvoval Vysokou školu obchodní v Praze. V letech 1911-1919 byl úředníkem moravského zemského výboru v Brně, poté přešel na ministerstvo průmyslu, obchodu a živností. K roku 1938 se uvádí jako přednosta odboru ministerstva průmyslu, obchodu a živností. Od 22. září 1938 zastával post ministra průmyslu, obchodu a živností v první vládě Jana Syrového. Na postu setrval do 4. října 1938.\n"}
{"id": "840066", "url": "https://cs.wikipedia.org/wiki?curid=840066", "title": "Antonio Maria Vegliò", "text": "Antonio Maria Vegliò\n\nAntonio Maria kardinál Vegliò (* 3. února 1938 Macerata Feltria) je italský římskokatolický kněz, kardinál.\n\nKněžské svěcení přijal 18. března 1962 a byl inkardinován do diecéze Pesaro. V roce 1966 se začal připravovat na diplomatickou službu v Papežské diplomatické akademii.\n\nDne 27. července 1985 byl jmenován apoštolským nunciem ve státě Papua Nová Guinea a na Šalamounových ostrovech. Biskupské svěcení mu udělil 9. listopadu téhož roku kardinál Agostino Casaroli. Následně v roce 1989 ho papež Jan Pavel II. jmenoval apoštolským nunciem ve čtyřech zemích západní Afriky (Senegal, Guinea Bissau, Mali a Kapverdy). Od roku 1997 působil na nunciatuře v Libanonu, v letech 1997 – 2000 zároveň reprezentoval Vatikán v Kuvajtu.\n\nV dubnu 2001 se vrátil do Vatikánu, kde se stal sekretářem Kongregace pro východní církve. Dne 28. února 2009 ho papež Benedikt XVI. jmenoval předsedou Papežské rady pro pastoraci migrantů a lidí mimo domov. Jeho kardinálská nominace byla oznámena 6. ledna 2012, kardinálské insignie převzal na konsistoři 18. února 2012.\n\n\n"}
{"id": "840067", "url": "https://cs.wikipedia.org/wiki?curid=840067", "title": "Jindřich Kamenický", "text": "Jindřich Kamenický\n\nJindřich Kamenický (17. listopadu 1879 Obořiště – 27. března 1959 Příchovice) byl český a československý státní úředník a politik, koncem první republiky krátce ministr železnic, za Protektorátu ve 40. letech ministr dopravy.\n\nOd listopadu 1918 byl úředníkem československého ministerstva železnic, v letech 1925–1938 na pozici sekčního šéfa. V roce 1919 byl zvolen předsedou Českého svazu fotbalového. V této době byl též místopředsedou družstva SK Slavia Praha. K roku 1938 se uvádí jako přednosta odboru ministerstva železnic. Od 22. září 1938 zastával post ministra železnic v první vládě Jana Syrového. Na postu setrval do 4. října 1938. Do vládních funkcí se vrátil ještě ve 40. letech za Protektorátu, kdy se v dubnu 1941 stal protektorátním ministrem dopravy ve vládě Aloise Eliáše, vládě Jaroslava Krejčího a vládě Richarda Bienerta (od roku 1942 oficiálně ministr dopravy a techniky). Portfolio si udržel až do zániku Protektorátu v květnu 1945.\n\nPo válce ho Národní soud roku 1946 odsoudil na pět let do těžkého žaláře. Žalobce původně pro něj navrhoval 20 let vězení. Trest si odpykal a dožil na penzi u rodiny.\n"}
{"id": "840069", "url": "https://cs.wikipedia.org/wiki?curid=840069", "title": "Eduard Reich", "text": "Eduard Reich\n\nEduard Reich, též Edvard Reich (17. března 1885 Velká Bystřice – 24. května 1943 Zdounky), byl český a československý zemědělský ekonom, státní úředník a politik agrární strany, koncem první republiky krátce ministr zemědělství.\n\nPocházel z rodiny domkáře. Absolvoval vzdělání na tříleté zemědělské střední hospodářské škole v Přerově. Už během středoškolských studií publikoval v \"Selských listech\" první článek. Později studoval na zemědělské akademii v Táboře. Zde začal vydávat odborný zemědělský měsíčník \"Kodym\" (podle agrárního osvětového pracovníka Filipa Stanislava Kodyma). Díky popularitě se list změnil na čtrnáctideník a získal si širší okruh čtenářů. Od roku 1919 vydával i týdeník \"Československý zemědělec\". Vydával rovněž popularizační knihy.\n\nV roce 1919 mu Karel Prášek nabídl post na ministerstvu zemědělství, kde se stal přednostou oddělení pro zemědělské školství. V této funkci se podílel na vzniku soustavy zemědělského vzdělávání včetně systému školních statků a agrárního školství na Slovensku a Podkarpatské Rusi. Roku 1920 spoluzakládal \"Zemědělskou jednotu\", přičemž usedl do jejího ústředního výboru. Podílel se na vzniku \"Domu zemědělské osvěty\" v Praze na Královských Vinohradech, otevřeného roku 1926. Podobně klíčovou roli sehrál při založení Československé akademie zemědělské. Byl dlouhodobě jejím generálním sekretářem. Účastnil se i mezinárodních odborných konferencí. Působil jako pedagog. Získal docenturu ze zemědělské ekonomiky na Vysoké škole zemědělské v Brně. Na ministerstvu se mezitím stal generálním inspektorem zemědělského školství a v roce 1933 usedl na post sekčního šéfa ministerstva zemědělství a přednosty I. odboru – školského, výzkumnického a osvětového. Politicky se orientoval na agrární stranu. V jejím rámci podporoval malozemědělskou politiku Antonína Švehly. Odmítal ale výraznější politické angažmá, včetně kandidatury na poslance. K roku 1938 se uvádí jako přednosta odboru ministerstva zemědělství.\n\nKrátce se ovšem do aktivní politiky zapojil. Od 22. září 1938 zastával funkci ministra zemědělství v první vládě Jana Syrového. Na postu setrval do 4. října 1938. Po odchodu z vlády se vrátil na pozici ministerského úředníka. V březnu 1939 se podílel na zorganizování kongresu spravovědců, zemědělských politiků, agrárních sociologů a organizátorů zemědělského podnikání. V roce 1941 byl donucen okupačními úřady k odchodu z ministerstva zemědělství do předčasné penze. Dále se angažoval v Československé akademii zemědělské a chystal k vydání \"Velkou zemědělskou encyklopedii\".\n\nZemřel 24. května 1943, když na železničním přejezdu poblíž obce Zdounky na Kroměřížsku byl jeho automobil zachycen projíždějicím vlakem. Spolu s ním na místě zahynul i ředitel Baťových závodů Josef Hlavnička.\n\n"}
{"id": "840071", "url": "https://cs.wikipedia.org/wiki?curid=840071", "title": "Eoarchaikum", "text": "Eoarchaikum\n\nEoarchaikum je nejstarší období archaika. Datuje se do období před 4000/3800 až 3600 miliony let (Ma). Spodní hranice eoarchaika není zcela jasně stanovena. Název je odvozen z řeckých slov \"eos\" (úsvit) a \"archaios\" (starobylý).\n\nNa počátku archaika ustalo dopadání meteoritů na zemský povrch, zakončené obdobím zvýšené aktivity - tzv. pozdním velkým bombardováním - zhruba před 4000 - 3800 miliony let. Krátery po těchto meteoritech se dochovaly pouze na Měsíci, zatímco na Zemi byly zničeny pozdějšími geologickými procesy. Bombardování Země je ale možné předpokládat ve vyšší intenzitě než na Měsíci, protože je větší a má tudíž větší přitažlivost.\n\nIntenzivní dopady meteoritů silně ovlivňovaly zemskou atmosféru, hydrosféru i litosféru. Přesto patrně neměly zcela ničivý dopad na celou planetu a působily vždy spíše lokálně. Také proto mohly velmi záhy vzniknout první živé organismy.\n\nPlaneta postupně chladla, patrně i díky nižší svítivosti Slunce. Podnebí však bylo stále velmi horké a vlhké a teploty dosahovaly výrazně vyšších hodnot než v současnosti (cca 70 °C).\n\nAtmosféra byla stále slabě redukční, s převažujícím oxidem uhličitým a dusíkem, prosycená vodní párou, prachem a popelem. V menším množství obsahovala též amoniak, methan, oxid uhelnatý, vodík a další plyny, zcela však chyběl volný kyslík. Složení atmosféry i nadále silně ovlivňovala intenzivní sopečná činnost a dopady meteoritů.\n\nDostatek oxidu uhličitého a methanu v atmosféře vytvářel silný skleníkový efekt a chránil Zemi před zmrznutím, ačkoliv mladé Slunce zatím dosahovalo jen asi 75% svého současného výkonu.\n\nExistence tekuté vody je již velmi dobře doložena díky dochovaným horninám. V eoarchaiku kromě vyvřelin vznikaly i sedimentární horniny, které vyžadovaly přítomnost stabilního vodního prostředí. Oceány patrně pokrývaly velkou část povrchu planety. Voda byla velmi kyselá a slaná, bez volného kyslíku.\nDíky vysoké teplotě se voda odpařovala ve větší míře než dnes. Prach a popel, který se kvůli sopečné činnosti vyskytoval v ovzduší v hojné míře, napomáhal kondenzaci vodní páry a tím pádem i vyššímu výskytu prudkých dešťů. I tyto deště byly silně kyselé a napomáhaly erozní činnosti.\n\nV eoarchaiku vznikala jádra současných kontinentů - kratony. Měla však zatím jen velmi malou rozlohu, zřejmě dosahovala pouze několika desítek kilometrů v průměru. Není známo, zda a jak v archaiku fungovala desková tektonika.\n\nZemská kůra byla dosud slabá, tvořená zejména z vyvřelých hornin. Ty vznikaly postupným tuhnutím povrchového magmatického oceánu a později také intenzivní sopečnou činností. Typické vyvřeliny archaika jsou komatiity, později se vyčlenily také trondhjemity, tonality a granodiority. Dále jsou pro archaické terény typická pásma zelenokamenů, tvořená amfibolity a zelenými břidlicemi. Tyto metamorfované horniny se tvořily právě v místech kolizí jednotlivých protokontinentů.\n\nZ doby před 3850 - 3800 miliony let jsou známé také nejstarší sedimenty a vznikají i první ložiska páskované železné rudy, typické sedimentární horniny prekambria.\n\nZ eoarchaika je již dochováno větší množství reliktů nejstarších pevnin. Doklady přesto zůstávají velmi sporé. Nacházejí se v malých fragmentech téměř po celé zemi, ale jen výjimečně jsou doloženy větší, celistvě dochované úseky. V současné době jsou známé tři hlavní úseky eoarchaických hornin. Nacházejí v Kanadě, Grónsku a Austrálii. Méně rozsáhlá naleziště jsou známá i z Antarktidy nebo z Číny. I nadále jsou odhalovány nové lokality, stejně jako je zpřesňováno a opravováno datování vzorků z již známých oblastí.\n\nVýznamné lokality:\n\n\n\n\n\nVznik života je zřejmě nejdůležitější událostí tohoto období. Přestože se předpokládá vznik života právě v eoarchaiku, stopy prvních organismů jsou lépe známy až z následujících období. Pozůstatky z eoarchaika, staré až 3850 milionů let byly nalezeny ve vzorcích z ostrova Akilia v oblasti Itsaq gneiss complex v západním Grónsku. Jednobuněčné organismy, podobné dnešním kvasinkám byly v roce 1978 nazvány Isuasphaera isua. Nález dosud zůstává značně kontroverzní a přítomnost stop živých organismů není jednoznačně přijímána, neboť horniny byly v pozdějších dobách silně metamorfovány.\n"}
{"id": "840080", "url": "https://cs.wikipedia.org/wiki?curid=840080", "title": "Vladimír Figura", "text": "Vladimír Figura\n\nVladimír Figura (* 1. února 1962) je bývalý slovenský fotbalista, brankář.\n\nV československé lize hrál za Duklu Banská Bystrica, Lokomotivu Košice a ZVL Považská Bystrica. V československé lize nastoupil v 53 utkáních, ve slovenské lize nastoupil v 17 utkáních.\n\n"}
{"id": "840084", "url": "https://cs.wikipedia.org/wiki?curid=840084", "title": "Kozák dubový", "text": "Kozák dubový\n\nKozák dubový (\"Leccinellum crocipodium\" ) je vzácná, jen místy hojnější houba z čeledi hřibovitých, z rodu \"Leccinellum\".\n\nKlobouk je 50 – 200 mm široký, v mládí polokulovitý, postupně se však zplošťující; povrch klobouku bývá v dospělosti políčkovitě rozpraskaný, nejprve žlutookrové, postupně pak žlutohnědé až světle hnědé barvy. Na otlačených místech tmavne. Rourky i póry mají zbarvení jasně žluté, ve staří olivově žluté, poraněná či otlačená místa se zbarvují do šedočerna. Třeň je 50-200 mm dlouhý, bělavý, pokrytý drobnými tmavšími šupinkami, otlačením tmavne.\n\n\nKozák dubový roste vzácně v teplejších polohách v doubravách i ve smíšených lesích pod duby a habry, zejména od července do září. Je uveden v Červené knize hub České republiky jako zranitelný druh (VU). Z důvodu vzácného výskytu byl navržen k zákonné ochraně jako ohrožený druh.\n"}
{"id": "840086", "url": "https://cs.wikipedia.org/wiki?curid=840086", "title": "Jozef Gašpar", "text": "Jozef Gašpar\n\nJozef Gašpar (* 18. ledna 1952) je bývalý slovenský fotbalový brankář.\n\nV československé lize hrál za Lokomotivu Košice v 70. a 80. letech 20. století. Nastoupil v 10 utkáních.\n\n\n"}
{"id": "840087", "url": "https://cs.wikipedia.org/wiki?curid=840087", "title": "Výzkumný a zkušební letecký ústav", "text": "Výzkumný a zkušební letecký ústav\n\nVýzkumný a zkušební letecký ústav, a.s. (VZLÚ) je české národní centrum pro výzkum, vývoj a zkušebnictví v letectví a kosmonautice. Hlavním posláním VZLÚ je rozvíjet nové znalosti, transferovat je do průmyslové praxe a poskytovat svým partnerům maximální podporu při vývoji nových produktů. Jako multidisciplinární výzkumná organizace využívá VZLÚ synergických efektů a podporuje také rozvoj automobilového, železničního, obranného, bezpečnostního a energetického průmyslu a stavebnictví. Mezi hlavní multioborové oblasti působení VZLÚ patří aerodynamika, pevnost a životnost konstrukcí, materiálové a korozní inženýrství, kompozitní materiály a technologie a akreditované zkušebnictví. Činnosti v oblasti produktového vývoje VZLÚ jsou zaměřeny na vrtule, průmyslové ventilátory, letecké motory a přístrojovou výbavu satelitů. VZLÚ úzce spolupracuje s obdobnými organizacemi v Evropě a zajišťuje si tak zpětnou vazbu potřebnou pro neustálý rozvoj.\n\n\nDnem 1. května 1922 byl ministerstvem obrany založen Vojenský vzduchoplavecký studijní ústav. Z výnosu 169 Věstníku čs. MNO ze dne 6. května 1922:\n\nZkušebna letadel (pokusná letka) byla založena k 1. únoru 1923. Dne 1. prosince 1923 byl ústav přejmenován na Vojenský letecký ústav studijní (VLÚS). Zpočátku ústav sídlil v Praze na Pohořelci, odkud se v únoru 1923 přestěhoval do Střešovic. Teprve o 4 roky později byl přestěhován do Letňan, kde sídlí dodnes. V té době měl VLÚS 7 oddělení: aerodynamika, letadla a propulsory, motory, elektro a rádio zařízení, fotooptika, letecké zdravotnictví a meteorologie.\n\nČinnost většiny oddělení byla zaměřována převážně na studijní a zkušební práce. Letecký odbor MNO pro svoje rozhodování požadoval různé rozbory, studie, posudky a dobrozdání. Kromě toho byly přezkušovány různé návrhy a vynálezy, o které měla zájem vojenská správa. Oddělení aerodynamiky mělo problémy s novým větrným tunelem o průměru 1,8 m, který byl dovezen z Francie. Tunel musel být nakonec přestavěn. První modely letadel a jejich částí pro Vojenskou továrnu na letadla a pro Aero se tam testovaly až v roce 1929. Oddělení letadel a propulsorů provádělo pevnostní zkoušky draků, řešilo další problémy pevnosti a tuhosti. Také vydávalo nařízení pro výrobu a řízení letadel, návrhy technických podmínek atd. V roce 1928 oddělení motorů provedlo první úplné zkoušky motorů; byli to Perun II s výkonem 240 koní na elektrické brzdě, Lorraine-Dietrich 12E s výkonem 450 koní na vodní brzdě a poté na vrtulové kryté brzdě.\nČSR nemělo dostatečné zdroje nafty, a proto se snažilo využít různých směsí kapalných uhlovodíků. Výsledkem výzkumně vývojové činnosti a spolupráce s průmyslem byla směs benzinu, benzolu a lihu. Zkoušky různého složení směsí byly konány nejprve na jednoválci Waukesha, poté na dlouhodobých zkouškách motoru na zemi a konečně i za letu.\n\nDne 21. května 1931 ústav navštívil prezident Tomáš Garrigue Masaryk, který byl velkým podporovatelem rozvoje letectví, společně s generálem Bláhou.\n\nZačátkem 30. let 20. století díky hospodářské krizi začalo ministerstvo obrany šetřit. Proto se přistoupilo k reorganizaci a byl zřízen Vojenský technický a letecký ústav (VTLÚ). VTLÚ měl 4 divize. Nový název dosavadního VLÚS byl změněn na „VTLÚ II. Odbor“.\nV roce 1936 začala výroba již zastaralých francouzských bombardérů Bloch MB.200 poháněných motory Walter K 14, vyráběných v licenci. V následujícím roce se začalo s licenční výrobou sovětských bombardérů SB-2 poháněných motory Avia Hispano-Suiza 12Y. V roce 1937 požádalo ministerstvo obrany ústav o účast při návrh a testování nových prototypů: bombardér Aero A-300, stíhačku Avia B-35, průzkumný letoun E-51 vyráběný ČKD Praha a Letov Š-50 (letoun pro pomocné úkoly).\nV předválečných letech byl ústav zaměřen především na aerodynamiku a pevnostní výpočty. Byly zde zkoušeny letouny z továren Letov, Aero, Avia a Praga.\n\nDne 27. března 1939, pár dní po začátku okupace, byly všechny aktivity 2. divize VTLÚ zastaveny. Naštěstí byl celý letňanský ústav ponechán jako celek a byl začleněn pod ministerstvo školství. Na podzim 1939 ústav přešel pod správu DLV (Deutsche Versuchsanstalt fuer Luftfahrt Berlin-Adlershof čili Německý výzkumný ústav pro letectví) a byl řízen z Berlína jako pražská pobočka pod názvem „Flugtechnische Versuchsanstalt Prag (FVA)“. Ústav měl tři oddělení: 1) letadlové, 2) motorové a 3) výstroje. Postupně se měnila pracovní náplň ústavu, jelikož většina pracovníků českých konstrukčních kanceláří byla převedena pod společnost Junkers. Činnost ústavu byla v období druhé světové války prakticky zmrazena a jeho personál se zabýval pouze omezeným výzkumem pro firmy Arado a Siebel.\n\nV roce 1942 ústav přešel pod správu ministerstva dopravy a technologií, což ale s sebou nepřineslo žádné organizační ani personální změny. Odborníci ústavu se učili pracovat s novými zařízeními, jako byly hydraulika, elektrické systémy, radiové a přístrojové vybavení atd. Navíc mohli studovat výzkumné zprávy DVL a získávali znalosti, které použili po válce, např. byly vypracovány směrnice pro metodiku ověřování letových vlastností.\n\nPoválečné období bylo ve znamení kompetenčních sporů mezi ministerstvem techniky a ministerstvem národní obrany o tom, pod koho má ústav spadat. MT ho nazvalo Letecko-technický zkušební ústav, MNO - Letecký výzkumný ústav (LVÚ). Spor byl ukončen 30. června 1948, kdy ústav přešel do správy ministerstva obrany, a oficiálním názvem se stal Letecký výzkumný ústav.\nV období 1945 – 1954 LVÚ pracoval převážně pro ministerstvo národní obrany na vývoji nových letadel. Byly postaveny nové laboratoře. V tomto období ústav rozšířil spolupráci na letecký průmysl a zahájil licencovanou výrobu sovětských letadel Iljušin Il-10 a MiG-15 a později i Jakovlev Jak-11. V roce 1953 se aerodynamika vysokých a nízkých rychlostí oddělila a vznikl Ústav pro výzkum letadel, nová civilní organizace. Koncem roku 1953 přešel ústav pod ministerstvo všeobecného strojírenství. Ústav dostal dnešní název Výzkumný a zkušební letecký ústav (VZLÚ) a jeho prvním ředitelem se stal František Horák.\nRokem 1954 začíná nová éra. Ústav nabral zaměstnance z výzkumných a vývojových oddělení průmyslových firem a stal se vědeckou a technickou základnou leteckých výrobců. Toto období trvalo 4 roky. Hlavní náplní práce byly: víceúčelový letoun L-60 Brigadýr, sportovní L-40 Meta-Sokol a vrtulník HC-2. Cvičný pokračovací letoun TOM-8 byl prvním kompletně vyrobeným ve VZLÚ, poprvé vzlétl v 1956, avšak nedostal se do výroby. Největším úspěchem je bezpochyby proudový letoun L-29 Delfín navržený VZLÚ a poháněný motorem domácí výroby M-701. První prototyp vzlétl z Kbelského letiště 5. dubna 1959.\n\nOd poloviny 60. let se ústav podílel na vývoji nových letounů L 39 Albatros, malého dopravního letounu L-410 a sportovních letounů. Pro většinu letadel byly vyvinuty nové letecké motory, vystřelovací sedadlo, vrtule a další systémy v úzké spolupráci s výrobními podniky. Z elektronických oborů nelze nevzpomenout první čs. letecký trenažér, kontrolně diagnostický systém, a v neposlední řadě elektronický palubní systém PES. Pro veškerá vyvíjená letadla byla ve VZLÚ realizována tunelová měření, velká část aerodynamických výpočtů, veškerá únavová a pevnostní měření, jejichž cílem bylo zvyšování jejich životnosti. VZLÚ hrál rovněž významnou roli při zavádění licenčních výrob sovětských letounů Iljušin Il-10, MiG-15 a Iljušin Il-14. Ve VZLÚ se rovněž prováděla měření a zkoušky neleteckých výrobků, jako jsou pozemní dopravní prostředky, stavby a stavební konstrukce.\n\nLibeňský plynojem postavený v roce 1932 svému účelu sloužil pouhých deset let. V závěru druhé světové války byl zasažen střelbou z leteckého kanonu a tím bylo znemožněno jeho původní využití. Po válce prof. Ing. Dr. Peška napadlo využít válkou zničený plynojem pro vysokorychlostní větrný tunel. Návrhářské práce začaly v roce 1947, ale na opravu nebylo dostatek peněz. Ministerstvo obrany poskytlo potřebné finance a v roce 1949 byl plynojem předán LVÚ, který ho přeměnil na aerodynamický tunel vysokých rychlostí, který je dodnes největším zařízením tohoto typu na území bývalého Československa.\n\nLibeňský plynojem byl v roce 2006 Národním památkovým ústavem vyhlášen kulturní památkou pod názvem Bývalý plynojem Pražské obecní plynárny v Praze 8 – Libni.\n\nAerodynamický tunel vysokých rychlostí slouží jako unikátní experimentální pracoviště k aerodynamickým zkouškám a výpočtům nejen letadel ale i lopatkových strojů a umožňuje simulovat fyzikální podmínky při vysokých rychlostech proudění, a to až do rychlosti 3,5 Machu. V září 2007 byl plynojem poprvé zpřístupněn v rámci Dnů evropského kulturního dědictví (návštěvnost byla přes 800 osob).\n\nV roce 1988 byl VZLÚ z rozhodnutí ministerstva hutnictví, strojírenství a elektrotechniky ČSSR zrušen bez likvidace a veškerá práva a závazky byly převedeny na státní podnik Aero, koncern československého leteckého průmyslu v Praze. V prosinci 1990 byl státní podnik Aero z rozhodnutí ministra vymazán z obchodního rejstříku a byla založena akciová společnost AERO a.s. Tato akciová společnost, rovněž v prosinci 1990, jednorázově založila akciovou společnost Výzkumný a zkušební letecký ústav a.s., do obchodního rejstříku byl zápis proveden 2. ledna 1991. Společnost Aero a.s. později (30.4.1994) změnila obchodní jméno na AERO HOLDING a.s.\n\nPo roce 1989 musel ústav překonávat hospodářské potíže spojené s útlumem českého leteckého průmyslu v důsledku rozpadu Sovětského svazu a následného kolapsu východních trhů. VZLÚ se aktivně zapojil do nových leteckých i jiných programů spočívajících zejména ve vývoji nového proudového a cvičného letounu L-159 ALCA. V civilní oblasti se ústav podílel na vývoji a zkouškách dopravního regionálního letounu L-610G a jednomotorového turbovrtulového letounu Ae-270.\n\nOd roku 1993 se ústav velkou měrou účastní na národních programech vědy a výzkumu vypisovaných ministerstvy ČR se zaměřením na podporu tuzemského průmyslu. Od roku 1999 se úspěšně účastní mezinárodních projektů podporovaných Evropskou unií, některé z mezinárodních projektů dokonce vede.\n\nV letech 2004-2012 se účastní na projektech souvisejících s vývojem letounu EV-55 vyvíjeném společnosti Evektor, přispívá také k modernizaci turbovrtulového letounu L410 společnosti Aircraft Industry a k vývoji letounu Corvus společnosti Wolfsberg Aircraft. VZLÚ se v posledních letech angažuje i v projektech mimo letectví. Na VZLÚ se obracejí zákazníci z mnoha dalších oborů jako je energetika, stavebnictví, automotive, kosmonautika apod. VZLÚ svými činnostmi podporuje vývoj nových výrobků významných strojírenských firem jako První brněnská strojírna Velká Bíteš, GE Aviation Czech, Honeywell, Aero Vodochody, Škoda Power - Doosan, Škoda Auto, Jihostroj, Unis, Fans, ZVVZ, Visteon-Autopal, aj.\n\nVýzkumné, vývojové a zkušební služby VZLÚ jsou hojně využívány i zahraničními subjekty. Velmi významná je spolupráce VZLÚ se společnosti EADS-ASTRIUM v rámci projektu satelitu SWARM, do kterého VZLÚ dodává unikátní vědecké přístroje – vysoce citlivé mikroakcelerometry. Projekt SWARM je financován Evropskou vesmírnou agenturou ESA\n\n\n\n"}
{"id": "840088", "url": "https://cs.wikipedia.org/wiki?curid=840088", "title": "Milan Juhás", "text": "Milan Juhás\n\nMilan Juhás (* 14. prosince 1959) je bývalý slovenský fotbalista, obránce.\n\nV československé lize hrál za Lokomotivu Košice. V československé lize nastoupil v 15 utkáních. Dále hrál za Slavoj Trebišov.\n\n"}
{"id": "840090", "url": "https://cs.wikipedia.org/wiki?curid=840090", "title": "Gabriel Boroš", "text": "Gabriel Boroš\n\nGabriel Boroš (* 14. června 1962) je bývalý slovenský fotbalista, útočník.\n\nHrál za ZŤS Košice, Duklu Banská Bystrica a DAC Dunajská Streda. V československé lize nastoupil v 59 utkáních a dal 10 gólů.\n\nPůsobil rovněž v Rimavské Sobotě.\n\n"}
{"id": "840091", "url": "https://cs.wikipedia.org/wiki?curid=840091", "title": "Eleonora Pruská", "text": "Eleonora Pruská\n\nEleonora Pruská (21. srpna 1583, Königsberg (Královec) – 9. dubna 1607, Cölln) byla rodem pruská princezna a sňatkem braniborská kurfiřtka.\n\nEleonora se narodila jako čtvrtá z pěti dcer/sedmi potomků pruského vévody Albrechta Fridricha (1553–1618) z jeho manželství s Marií Eleonorou (1550–1608), dcerou vévody Viléma z Jülichu-Kleve-Bergu a Marie Habsburské. Princezna vyrůstala se svými sestrami (oba bratři zemřeli jako nemluvňata) na královeckém zámku.\n\n2. listopadu roku 1603 se v Berlíně provdala za braniborského kurfiřta Joachima Fridricha (1546–1608). Byla jeho druhou manželkou; z předchozího manželství měl její choť devět potomků (kromě dvou dcer, které zemřely záhy po narození). Manželství bylo uzavřeno z politických důvodů: jednak Joachim Fridrich doufal, že sňatkem vzroste jeho vliv v Pruském vévodství, kde byl regentem Eleonořina duševně nemocného otce, jednak doufal také v Eleonořino dědictví po matce. Z manželství se narodila jediná dcera:\n\n\nDne 8. dubna roku 1607, osm dní po porodu své jediné dcery, Eleonora zemřela. Její ostatky byly uloženy do hohenzollernské hrobky v berlínském dómě.\n\n\n"}
{"id": "840092", "url": "https://cs.wikipedia.org/wiki?curid=840092", "title": "Vladimír Hrubjak", "text": "Vladimír Hrubjak\n\nVladimír Hrubjak (* 8. února 1967) je bývalý slovenský fotbalista, brankář.\n\nHrál za Duklu Banská Bystrica. V československé lize nastoupil ve 28 utkáních.\n\n"}
{"id": "840095", "url": "https://cs.wikipedia.org/wiki?curid=840095", "title": "Ján Veselý", "text": "Ján Veselý\n\nJán Veselý (* 1. ledna 1956 Piešťany) je bývalý slovenský fotbalista, brankář. Po skončení aktivní kariéry působí jako trenér brankářů.\n\nHrál za Duklu Banská Bystrica a DAC Dunajská Streda. V československé lize nastoupil ve více než 20 utkáních.\n\n"}
{"id": "840097", "url": "https://cs.wikipedia.org/wiki?curid=840097", "title": "Zerbolò", "text": "Zerbolò\n\nZerbolò je italská obec v provincii Pavia v oblasti Lombardie.\n\nK 31. prosinci 2011 zde žilo 1 667 obyvatel.\n\nBereguardo, Borgo San Siro, Carbonara al Ticino, Garlasco, Gropello Cairoli, Torre d'Isola, Villanova d'Ardenghi\n"}
{"id": "840100", "url": "https://cs.wikipedia.org/wiki?curid=840100", "title": "Ján Hesek", "text": "Ján Hesek\n\nJán Hesek (24. dubna 1960, Kúty - 13. listopadu 2009) byl slovenský fotbalista, záložník. Po skončení aktivní kariéry působí jako trenér ve futsalu. V letech 2003-2007 byl trenérem slovenského extraligového futbsalového týmu 1. FSC Nafta Malacky.\n\nV československé lize hrál za DAC Dunajská Streda. Nastoupil v 7 utkáních, gól v lize nedal. V nižších soutěžích hrál i za ZŤS Malacky a Spartak ZŤS Dubnica nad Váhom.\n\n"}
{"id": "840103", "url": "https://cs.wikipedia.org/wiki?curid=840103", "title": "Filip Oršula", "text": "Filip Oršula\n\nFilip Oršula (* 25. února 1993, Sebedražie) je slovenský fotbalový útočník či záložník a reprezentant, od srpna 2018 působící v českém klubu FC Slovan Liberec. Mimo Slovensko působil na klubové úrovni v Anglii, Nizozemsku a Německu. Nastupuje v útoku nebo na kraji zálohy.\n\nSvoji fotbalovou kariéru začal v klubu FK Mesto Prievidza, odkud v žácích přestoupil nejprve do Spartaku Trnava. Následně v létě 2008 odešel díky kontaktům manažera Emila Kovaroviče do Anglie, kde se zapojil do mládežnických celků Manchesteru City. V týmu už působilo několik dalších slovenských hráčů. V Manchesteru City strávil dva ročníky, protože však šance dostat se do prvního mužstva nebyla velká, rozhodl se změnit dres. Měl nabídky z Itálie a Nizozemska. Zájem projevil i anglický klub Blackburn Rovers FC, ale Oršula nakonec přestoupil do nizozemského klubu FC Twente z města Enschede. Rozhodlo to, že v Twente je kvalitní mládežnická akademie a i šance prosadit se do A-týmu byla reálná. V Enschede absolvoval několik tréninků a turnaj, po němž podepsal s mužstvem jako 16letý smlouvu na tři roky. \n\nV létě 2012 se vrátil do Anglie a stal se novou posilou Wiganu Athletic. V celku v srpnu úspěšně absolvoval zkoušku, v přípravném utkání proti klubu Stockport County FC asistoval na gól Joshe Sumnera a sám vstřelil vyrovnávací branku na 2:2. V A-týmu Wiganu debutoval 25. září 2012 v utkání Anglického poháru proti West Hamu United (výhra 4:1), na hrací plochu se dostal v závěru zápasu. Během celého svého působení neodehrál žádný ligový zápas.\n\nZačátkem července 2013 byl na týdenních testech v nizozemském klubu NEC Nijmegen. Následně byl na zkoušce v dánském mužstvu Viborg FF, nakonec 24. července 2013 přestoupil jako volný hráč (zadarmo) do německého týmu MSV Duisburg hrajícího tehdy třetí nejvyšší ligu. Podepsal dvouletou smlouvu a dostal dres s číslem 25. Debutoval 27. července 2013 ve druhém ligovém kole proti Wackeru Burghausen (výhra 2:0), hrál do 64. minuty. V Duisburgu působil pouze půlrok, během kterého nastoupil v lize ke 12 střetnutím.\n\nV únoru 2014 zamířil zpět na Slovensko, kde se upsal Spartaku Myjava. Do Myjavy přišel, aby restartoval svoji hráčskou kariéru.\n\nLigovou premiéru si připsal ve 20. kole hraném 1. 3. 2014 proti klubu MFK Ružomberok. Na trávník přišel do druhého poločasu namísto Denise Dugy, ale domácí prohře 0:3 nezabránil. Svůj první ligový gól za Myjavu vsítil v utkání 29. kola nejvyšší slovenské soutěže proti týmu FC DAC 1904 Dunajská Streda (remíza 1:1), když v 17. minutě otevřel skóre střetnutí. Na jaře 2014 zasáhl do 12 ligových zápasů, chyběl pouze ve dvou kolech.\n\nSvoje první branky v lize si schoval až na závěr podzimní části sezony 2014/15. Nejprve skóroval 23. listopadu 2014 na Štadiónu Pasienky proti tamnímu Slovanu Bratislava, když v 61. minutě rozhodl jediným gólem toto střetnutí. Podruhé se trefil 29. 11. 2014 v 19. kole do sítě mužstva FK AS Trenčín a podílel se na výhře 2:1. Během půl roku odehrál 18 utkání v lize.\nV zimním přestupovém období sezony 2014/15 přestoupil do Slovanu Bratislava, kde podepsal smlouvu na dva a půl roku s opcí. Ve Slovanu hrál i za rezervu působící ve druhé slovenské lize.\n\nV úvodních dvou jarních kolech proti Dunajské Stredě (prohra 0:1) a týmu FO ŽP ŠPORT Podbrezová (výhra 2:1) nenastoupil. Ligový debut si odbyl ve 24. kole hraném 5. dubna 2015 proti Trenčínu (prohra 1:3), v domácí premiéře vystřídal v 65. minutě na hřišti Lestera Peltiera. Poprvé se prosadil do sítě Spartaku Myjava (výhra 6:3), tedy proti svému bývalému zaměstnavateli. Na hrací plochu přišel v 72. minutě a o šest minut později zvyšoval na 5:2. Na jaře 2015 si připsal devět ligových startů a pomohl Slovanu ke konečnému třetímu místu.\n\nSe Slovanem postoupil přes mužstvo Europa FC z Gibraltaru (výhry 6:0 a 3:0) a irský klub UC Dublin (výhry 1:0 a 5:1) až do třetího předkola Evropské ligy UEFA 2015/16, kde nastoupil proti ruskému týmu FK Krasnodar a po prohře 0:2 a remíze 3:3 s ním vypadl. Svůj první a zároveň jediný ligový gól v ročníku vstřelil v sedmém kole v souboji s týmem MFK Skalica, 18 minut před koncem zvyšoval na konečných 4:1. Se Slovanem došel na jaře 2016 až do finále domácího poháru, v němž Oršula nenastoupil. Jeho spoluhráči podlehli v zápase hraném v Trnavě klubu AS Trenčín v poměru 1:3. V sezoně 2015/16 nastoupil k 22 střetnutím v lize.\n\nNa začátku ročníku byl zraněný, a proto Slovanu nemohl pomoci v předkolech Evropské ligy UEFA 2016/17. Poprvé v ročníku se trefil proti ViOnu Zlaté Moravce - Vráble, jeho branka padla ve 47. minutě a Slovan i díky ní vyhrál ve Zlatých Moravcích vysoko 5:1. Následně se trefil v 19. kole proti Spartaku Myjava, když v 57. minutě srovnal stav utkání na konečných 1:1. Jelikož se Myjava po podzimu 2016 odhlásila z ligy, výsledek byl anulován. Oršulův gól však zůstal v platnosti. V ročníku 2016/17 získal se Slovanem domácí pohár, když společně se svými spoluhráči porazil ve finále hraném 1. května 2017 na stadionu NTC Poprad tehdy druholigový tým MFK Skalica v poměru 3:0. Celkem v sezoně odehrál 27 ligových zápasů.\n\n23. června 2017 odehrál za mužstvo jako střídající hráč posledních 23 minut (na hřiště přišel namísto Mitchella Scheta) v utkání Česko-slovenského Superpoháru hraného v Uherském Hradišti proti českému celku FC Fastav Zlín, kterému Slovan Bratislava podlehl v penaltovém rozstřelu. V prvním předkole Evropské ligy UEFA 2017/18 proti arménskému klubu FC Pjunik Jerevan (výhry 4:1 a 5:0) nehrál. Za tým nastupil v následujícím předkole v souboji s mužstvem Lyngby BK z Dánska. V odvetě na půdě soupeře při prohře 1:2 skóroval, ale Slovan i kvůli porážce 0:1 z úvodního střetnutí vypadl. Svůj první ligový gól zaznamenal 19. září 2017 v devátém kole v souboji se Zemplínem Michalovce (výhra 3:1), když v 64. minutě zvyšoval na 3:0. Střelecky se prosadil i v následujícím 10. kole proti klubu MŠK Žilina, Slovan prohrál na půdě soupeře v poměru 2:3. Potřetí v ročníku se trefil proti týmu MFK Ružomberok, když v 64. minutě vsítil jedinou a tudíž vítěznou branku utkání. Na jaře 2018 se podílel se Slovanem na obhajobě zisku slovenského poháru z předešlého ročníku 2016/17, i když ve finále hraném 1. května 2018 v Trnavě proti celku MFK Ružomberok (výhra 3:1) nenastoupil. Během roku si připsal v lize celkem 17 střetnutí. V létě 2018 mu v mužstvu skončila smlouva a odešel.\n\nV srpnu 2018 uzavřel jako volný hráč kontrakt na rok s následnou opcí na dvanáct měsícu s českým klubem FC Slovan Liberec, kde uspěl na testech.\n\nAktuální k 14. srpnu 2018\n\nFilip Oršula působí ve slovenských reprezentacích od kategorie do 16 let. Na jaře 2011 se zúčastnil turnaje Slovakia Cup, kde Slovensko uhrálo dvě bezbrankové remízy proti Japonsku a Chorvatsku, prohru s Norskem a prohru 0:3 s Belgií.\n\nV sezóně 2011/12 patřil do kategorie U19, s reprezentací absolvoval důležitý kvalifikační turnaj o postup na Mistrovství Evropy. V Arménii Slovensko prohrálo, v dalším zápase proti Andoře vstřelil Oršula jediný gól zápasu a zajistil tak Slovensku výhru 1:0. Proti Řecku se zrodila remíza 1:1, která však na postup nestačila.\n\nV roce 2012 se Filip Oršula objevil i v reprezentaci do 21 let, trenér Ivan Galád ho dodatečně nominoval pro kvalifikační střetnutí proti Rumunsku. Zúčastnil se kvalifikace na Mistrovství Evropy hráčů do 21 let 2013 konaného v Izraeli, kde Slovensko obsadilo s 15 body druhé místo v konečné tabulce skupiny 9 za první Francií (21 bodů). Oršula skóroval 7. září 2012 proti Francii (výhra 2:1) a 10. září 2012 proti Kazachstánu (výhra 6:0). Slovensko se na závěrečný šampionát neprobojovalo přes baráž, v níž vypadlo po prohrách 0:2 doma i venku s Nizozemskem.\n\nV A-týmu Slovenska debutoval pod trenérem Jánem Kozákem v přátelském zápase v Abú Zabí (Spojené arabské emiráty) 8. ledna 2017 proti reprezentaci Ugangy (prohra 1:3), odehrál 85 minut.\n\n"}
{"id": "840104", "url": "https://cs.wikipedia.org/wiki?curid=840104", "title": "Pavol Mucha", "text": "Pavol Mucha\n\nPavol Mucha (* 16. června 1962) je bývalý slovenský fotbalista, záložník.\n\nHrál za DAC Dunajská Streda. V československé lize nastoupil ve 2 utkáních.\n\n"}
{"id": "840105", "url": "https://cs.wikipedia.org/wiki?curid=840105", "title": "Viliam Sipos", "text": "Viliam Sipos\n\nViliam Sipos (* 16. února 1959) je bývalý slovenský fotbalista, obránce.\n\nHrál za DAC Dunajská Streda. V československé lize nastoupil v 7 utkáních. Za Dunajskou Stredu odehrál ve Slovenské národní lize 86 utkání, měl velkou zásluhu na postupu do československé ligy, ale v ní už mnoho příležitostí nedostal.\n\n\n"}
{"id": "840106", "url": "https://cs.wikipedia.org/wiki?curid=840106", "title": "Winifred Marjorie Wagner", "text": "Winifred Marjorie Wagner\n\nWinifred Marjorie Wagner, rozená Williams, adoptovaná Klindworth (23. června 1897, Hastings, Spojené království – 5. března 1980, Überlingen, Německo), byla manželka Siegfrieda Wagnera, syna Richarda Wagnera. Po smrti svého manžela (1930) řídila hudební slavnosti v Bayreuthu až do konce druhé světové války. Do povědomí lidí se po válce dostala zejména proto, že byla dlouholetou osobní přítelkyní Adolfa Hitlera, který o ni zejména před svým zvolením říšským kancléřem projevoval zájem.\n\nV rámci seriálu \"Hitlerovy ženy\" byl o Winifred natočen jeden díl, ve kterém se autoři seriálu zaměřili zejména na její vztah k Hitlerovi. Winifred se s Hitlerem znala již od 20. let 20. století, kdy ho po nezdařeném mnichovském pokusu o puč, kterému byla spolu se svým manželem Siegfriedem přítomna, podporovala. Posílala mu do vězení potraviny a také psací potřeby. Často se v literatuře uvádí, že právě na její papír Hitler ve vězení napsal \"Mein Kampf\".\n\nWinifred vyrůstala v anglickém sirotčinci. Později ji adoptoval vzdálený německý příbuzný Karl Klindworth s manželkou. Právě přes svého nevlastního otce se seznámila se světem Wagnerových oper a také s jeho rodinou. V roce 1914 se seznámila se Siegfriedem Wagnerem, kterého si záhy vzala. V krátké době Winifred porodila 4 děti, poté došlo mezi manželi k vzájemnému odloučení způsobenému zejména Siegfriedovou homosexualitou.\n\nV roce 1925 poprvé navštívil bayreuthský hudební festival Adolf Hitler a o rok později se Winifred stala členkou NSDAP. Byla známá (mimo jiné) také tím, že řídí auto, a dělala řidiče svému manželovi. A nejen svému manželovi – také Adolfu Hitlerovi se kterým si tykala a říkala mu „Wolf“. Když zemřel Winifredin manžel Siegfried, požádal ji Hitler o ruku (dokonce dvakrát). Ta ho však odmítla s důvodem, že žena jejího postavení (řídila hudební slavnosti v Bayreuthu) potřebuje muže s určitým (tj. vyšším) postavením. Po roce 1933, když se stal říšským kancléřem, se jí již nedvořil. Hitler do Bayreuthu pravidelně jezdil, ale vztah mezi ním a Winifred se postupně rozpadal. Přesto po roce 1945 nedokázala Winifred uvěřit, že se oženil s Evou Braunovou.\n\nPo válce se otázka její viny či neviny projednávala před soudem. Winifred uvedla, že s Hitlerem nikdy neměla intimní styky. Byla odsouzena k 450 dnům zvláštních prací a odejmutí 60 % majetku.\n\nWinifred Wagner se nikdy nepodařilo denacifikovat. Ještě před svou smrtí vzpomínala na Hitlera jako na velkého přítele, kterého měla ráda. V této souvislosti je ale třeba zmínit, že si v životě několikrát na Hitlerovi vyžádala výjimky pro určité osoby, které měly být národněsocialistickým režimem zavřeny (nebo přímo zlikvidovány) a on jí v tomto vyšel několikrát vstříc (šlo např. o slavného tenora Maxe Lorenze, který byl homosexuál a navíc měl za manželku Židovku).\n\nNe všichni členové Wagnerovy rodiny však „vyli s Vlkem“. Winifredina dcera Friedelind emigrovala a vnuk Gottfried Wagner o řadu let později napsal knihu \"„Kdo nevyje s Vlkem“\" (rozumějme s Hitlerem).\n\n"}
{"id": "840107", "url": "https://cs.wikipedia.org/wiki?curid=840107", "title": "Taryn Terrellová", "text": "Taryn Terrellová\n\nTaryn Nicole Terrellová (* 28. prosince 1985) je americká glamour modelka, herečka, kaskadérka, profesionální wrestlerka, manažerka a rozhodčí v současné době působící v Total Nonstop Action Wrestling (TNA). Nejvíce známa je pro svoje působení pro World Wrestling Entertainment (WWE), kde vystupovala pod jménem Tiffany. Také byla trénována ve vývojovém středisku WWE, Florida Championship Wrestling (FCW). Terrellová byla ze svého kontraktu s WWE propuštěna 19. listopadu 2010.\n\nTerrellová se v roce 2007 účastnila soutěže WWE Diva Search a dostala se do finální osmičky. Byla vyřazena jako čtvrtá. V únoru 2008 s ní přesto WWE podepsala vývojový kontrakt a později Terrellová debutovala v jejich vývojovém středisku Florida Championship Wrestling (FCW).\nTerrellová debutovala ve Florida Championship Wrestling po boku Beverly Mullinsové a společně s ní se účastnila několika zápasů, včetně dámských zápasů ve spodním prádle. Později se duo rozdělilo a Terrellová se začala účastnit zápasů s jinými FCW Divami, včetně Mullinsové (nyní pod ringovým jménem jako Wesley Holiday), Miss Angely, The Bella Twins, Alicii Fox a Roucky.\n\nSvůj televizní debut na FCW udělala v taneční soutěži, ta nakonec skončila bez vítěze. Poté se stala společně s Angelou ringovou hlasatelkou pro FCW. 11. března 2008, v epizodě \"FCW Television\", se Terrellová spojila do týmu s Nicem Nemethem a Bradem Allenem a porazili The Puerto Rican Nightmares (Eric Perez, Eddie Colon a Angela Fong). 2. srpna 2008 se Tiffany spojila s The Bella Twins ve vítězném zápase proti Alicie Fox, Roucce a Daisy, to samé se stalo opět 9. srpna 2008.\n\nTerrellová měla svůj první, prohraný zápas na \"FCW Television\" ve fatal-four-way zápase, kterého se účastnily i Roucka, Holiday a Fox. V prosinci byla v týmu s Nikki Bellou a Eve Torres a tento tým porazil v zápase Roucku, Wesley Holiday a Aliciu Fox, když Eve odpinovala Holiday zatímco se ostatní Divy praly mimo ring. Terrellová se účastnila i zápasů o titul Královny FCW, ve semi-finále porazila Wesley Holiday ale ve finále byla poražena Aliciou Fox. Od té doby se Terrellová objevovala jen jako ringová hlasatelka a příležitostná zápasnice. Často byla v týmu s Angelou Fong a účastnila se zápasů např. proti Sereně Mancini, April Lee a Alicia Fox.\n\n30. července 2009 se spojila s Angelou Fong a April Lee proti Alicie Fox, Roucce a Sereně Deeb v 6 Divas tag teamovém zápase. 6. srpna 2009 tým složený z Terrellové a Yoshiho Tatsu porazil Aliciu Fox a Ricky Ortize v Mixed tag teamovém zápase. Neúspěšně vyzvala novou Královnu FCW, Serenu Mancini, na zápas o titul. Po zranění se vrátila 19. února 2010 do FCW a v týmu s Aksanou porazila Courtney Taylor a Livianu.\n\n10. června 2008 udělala debut v \"ECW\" pod jménem Tiffany jako asistentka generálního ředitele Theodora Longa. 26. října 2008 se účastnila Halloweenské soutěže o nejlepší kostým na pay-per-view \"Cyber Sunday\" v převleku jeptišky. Svůj ringový debut udělala v Battle Royalu s 16-Divas na 800. epizodě \"Raw\", kde byla v týmu s Mickie James, Candice Michelle, Michelle McCool, Brie Bella, Kelly Kelly, Eve Torres a WWE Hall of Famerkou Mae Young proti Beth Phoenix, Layle, Lene Yade, Jillian Hall, Natalye, Maryse, Victorie a Katie Lea Burchill, její tým ale prohrál.\n\n30. března 2009 se v epizodě \"Raw\" účastnila 18-Divas tag teamového zápasu, kde získala pro svůj tým vítězství když odpinovala Katie Leu Burchill. 5. dubna udělala Tiffany svůj debut na WrestleManii v 25-Divas Battle Royal pro korunování první \"Miss WrestleManie\". Zápas se jí ale nepodařilo vyhrát a titul získala Santina Marella která eliminovala Beth Phoenix a Melinu jako poslední. 7. dubna byla Tiffany na epizodě \"ECW\" jmenována Theodorem Longem jako nová generální ředitelka \"ECW\", jelikož se Long vracel do SmackDownu. Jako generální ředitelka udělala svůj první zápas v podobě elimination chase jejíž vítěz bude mít šanci se postavit proti Jacku Swaggerovi o ECW šampionát na show \"Backlash\". Účastníci zápasu byli Mark Henry, Tommy Dreamer, Christian a Finlay. Christian poté porazil Finleyho v první epizodě show \"WWE Superstars\" a později porazil na Backlash Swaggera o titul.\n\n26. května, na epizodě \"ECW\" na stanici \"Sci Fi\", Tiffany oznámila, že se na debutující show \"Extreme Rules\" bude konat ještě jednou zápas o ECW titul mezi Christianem a Jackem Swaggerem. Později byl zápas změněn na tři účastníky, přidal se Tommy Dreamer. V červnu 2009 se stala Tiffany generální ředitelkou ECW na plný úvazek. Nicméně byla po své autonehodě vyřazena z televizního vysílání a její roli převzal William Regal. Ve skutečnosti si ale Tiffany jen zranila ruku ve FCW zápase. 6. října se Tiffany vrátila na televizní obrazovky. Na poslední epizodě \"ECW\", která se konala 16. února 2010, Tiffany dala spear Rose Mendes poté, co ona a Zack Ryder překáželi v ECW šampionátu.\n\n5. března 2010 udělala Tiffany svůj debut na show \"SmackDown\" v zákulisním segmentu s Reyem Mysteriem. O týden později zde udělala ringový debut v zápase proti WWE Women's šampionce Michelle McCool, zápas se jí podařilo vyhrát díky diskvalifikaci, jelikož do zápasu zasáhla Vickie Guerrero. Po zápase McCool, Guerrero a Layla napadly Tiffany. Nakonec jí pomohla Beth Phoenix. Následující týden Tiffany a Beth porazily v zápase Laylu a McCool a to samé se jim podařilo znovu 2. dubna.\n\nTiffany vytvořila nový tým s Kelly Kelly, přezdívaly si \"The Blondetourage\" a měly feud s týmem LayCool (Layla a McCool). 12. června na \"SmackDownu!\" Tiffany prohrála v zápase s Laylou po útoku od Michelle McCool. 21. května v týmu s Kelly Kelly prohrála v tag teamovém zápase proti LayCool. 2. července Tiffany doprovodila Kelly Kelly k ringu při jejím vítězném zápase proti Michelle McCool a dala spear Layle, která chtěla zasáhnout do zápasu. 10. července na show \"SuperStars\" ona a Kelly Kelly opět prohrály proti LayCool. 16. července doprovodila Tiffany k ringu tým ve složení Kelly Kelly a Chrise Masterse, kteří porazili Laylu a Trent Barreta po pomoci od Rosy Mendes. Také doprovodila Kelly k jejímu zápasu na PPV show \"Money In The Bank\" o WWE Women's šampionát proti Layle. 23. července Teddy Long na \"SmackDownu!\" oznámil, že Layla bude obhajovat svůj titul proti Tiffany. To byl poslední zápas Tiffany - 30. července na epizodě \"Smackdown\". Byl to její první zápas o titul, nakonec proti Michelle McCool, která si ale titul obhájila. Předtím měla sice mít zápas proti Layle, toto bylo ale rozhodnutí Vickie Guerrero.\n\n13. srpna 2010 bylo oznámeno, že WWE suspendovala Tiffany za incident s jejím manželem v reálném životě, Drewem McIntire. Předtím než se mohla vrátit do WWE, 19. listopadu 2010 jí vypršel její kontrakt.\n\n4. prosince 2010 bylo oznámeno, že Terrellová bude mít zápas proti Alisse Flash na show Chickfight od Pro Wrestling Revolution v San Franciscu 5. února 2012. 4. ledna 2011 bylo však oznámeno, že se Terrellová nakonec zápasu nebude účastnit kvůli osobním důvodům. ChiCkFight ale zveřejnili, že nemohou Terrellové vyhovět jelikož už s nimi podepsala smlouvu.\n\n16. srpna 2012 udělala Terrellová svůj debut v Total Nonstop Action Wrestling (TNA) a poprvé byla uvedena Vice prezidentkou Knockouts divize, Brooke Hoganovou jako rozhodčí pro TNA Women's Knockout šampionát mezi Madison Rayne a Miss Tessmacher. Terrellová je v současnosti rozhodčí pro ženské zápasy v TNA.\n\nTerrellová udělala v roce 2007 speciální vystoupení na \"The Showbiz Show\". 4. srpna 2010 se také objevila ve scénce na show \"Lopez Tonight\". V roce 2012 si zahrála po boku Willa Ferrella v komedii \"The Campaign\". Později se z ní stala kaskadérka/dublérka pro Kaylu Ewellovou ve filmu \"The Demented\".\n\n\n\n"}
{"id": "840109", "url": "https://cs.wikipedia.org/wiki?curid=840109", "title": "Bedřich Horák", "text": "Bedřich Horák\n\nBedřich Horák (4. září 1884 Otice – ???) byl rakousko-uherský, český a československý státní úředník a politik, koncem první republiky krátce ministr sociální péče.\n\nPocházel z Otic. Absolvoval Právnickou fakultu Univerzity Karlovy v Praze. Od roku 1909 pracoval jako správní úředník v Praze a Bosně a Hercegovině. Za války byl v letech 1917–1920 členem Československých legií v Rusku. Od roku 1920 působil na ministerstvu sociální péče. V roce 1935 se stal předsedou bytového a stavebního odboru tohoto rezortu. K roku 1938 se uvádí jako přednosta odboru ministerstva sociální péče.\n\nOd 22. září 1938 zastával funkci ministra sociální péče v první vládě Jana Syrového. Na postu setrval do 4. října 1938.\n"}
{"id": "840113", "url": "https://cs.wikipedia.org/wiki?curid=840113", "title": "Ladislav Tóth (1954)", "text": "Ladislav Tóth (1954)\n\nLadislav Tóth (1. května 1954 – 7. června 2012 Komárno) byl slovenský fotbalový útočník. Po skončení aktivní kariéry pracoval jako záchranář.\n\nHrál za AC Nitra a DAC Dunajská Streda. V československé lize nastoupil v 63 utkáních a dal 13 gólů. V sezonách 1983/84 a 1984/85 se stal nejlepším střelcem I. SNFL, v obou případech s 22 góly.\n\n"}
{"id": "840114", "url": "https://cs.wikipedia.org/wiki?curid=840114", "title": "Václav Nelhýbel", "text": "Václav Nelhýbel\n\nVáclav Nelhýbel (24. září 1919 Polanka nad Odrou – 22. března 1996 Scranton, Pennsylvania) byl česko-americký hudební skladatel. \n\nNarodil se ve slezské Polance nad Odrou, vystudoval Arcibiskupské gymnázium v Praze-Bubenči a klasickou filologii na Karlově univerzitě. Vedle toho studoval skladbu na Pražské konzervatoři. Byl sbormistrem pěveckého sboru \"Slavie\".\n\nPo roce 1942 opustil Protektorát Čechy a Morava. Studoval hudební vědu na univerzitě ve Fribourgu ve Švýcarsku. V letech 1950–7 působil jako hudební ředitel rozhlasové stanice Svobodná Evropa. Od roku 1957 žil v USA, kde vytvořil většinu svého hudebního díla. Přednášel na několika vysokých školách, mj. na University of Massachusetts Lowell. V době své smrti 22. března 1996 byl skladatelem při University of Scranton.\n\nByl velice plodný skladatel. Komponoval koncerty, opery, komorní hudbu, orchestrální skladby, skladby pro dechové soubory, sbory i malá hudební tělesa. Během jeho života bylo publikováno na 400 prací a dalších cca 200 je připraveno k publikaci. Soupis Nelhýbelova díla je dostupný ZDE.\n\nVáclav Nelhýbel obdržel za své skladby mnoho mezinárodních ocenění:\nZískal také čtyři čestné doktoráty amerických univerzit.\n\n\n\n"}
{"id": "840117", "url": "https://cs.wikipedia.org/wiki?curid=840117", "title": "Ján Lišivka", "text": "Ján Lišivka\n\nJán Lišivka (* 20. května 1964) je bývalý slovenský fotbalista, obránce.\n\nHrál za DAC Dunajská Streda. V československé lize nastoupil ve 4 utkáních. Ve slovenské lize nastoupil za Trnavu v 6 utkáních.\n\n"}
{"id": "840127", "url": "https://cs.wikipedia.org/wiki?curid=840127", "title": "Vratislav Chaloupka", "text": "Vratislav Chaloupka\n\nVratislav Chaloupka (* 26. června 1959) je český fotbalový trenér, bývalý útočník a mládežnický reprezentant.\n\nHrál za RH Cheb, Spartu Praha, LIAZ Jablonec, SK Motorlet Praha, Škodu Plzeň, Spartak Hradec Králové, DAC Dunajská Streda a v Rakousku za SR Donaufeld Wien. V československé lize nastoupil ve 139 utkáních a dal 26 gólů. V reprezentaci do 21 let nastoupil v roce 1981 ve 3 utkáních, v nichž dal 2 góly.\n\nPo skončení hráčské kariéry se stal trenérem. Trénoval v klubech SK Roudnice nad Labem, FK Admira Praha, poté na jihovýchodní Moravě v Hradčovicích, Polešovicích, Veselí nad Moravou a Kyjově. Dále trénoval dorostence v Kunovicích. V sezoně 2016/17 vedl A-mužstvo Kunovic v I. B třídě Zlínského kraje - sk. C.\n\n"}
{"id": "840128", "url": "https://cs.wikipedia.org/wiki?curid=840128", "title": "Stanislav Mentl", "text": "Stanislav Mentl\n\nStanislav Mentl (10. listopadu 1894 Malá Losenice – 12. září 1981 Řevnice) byl český a československý lékař, kardiolog a politik, koncem první republiky krátce ministr veřejného zdravotnictví a tělesné výchovy.\n\nVystudoval Lékařskou fakultu Univerzity Karlovy. Od roku 1920 působil jako lékař - internista se specializací na kardiologii. Náležel mezi nejvýznamnější české kardiology a spoluzakládal \"Československou kardiologickou společnost\". V roce 1933 se stal profesorem na Univerzitě Karlově. V období let 1935–1945 zastával post přednosty kardiologického oddělení nemocnice na Vinohradech Praze. Vydával sborník „\"Choroby koronárních tepen i jejich léčba\"“. Roku 1937 byl u založení \"Biotypologické společnosti\" a působil jako její místopředeseda. K roku 1938 se uvádí jako profesor medicíny.\n\nOd 22. září 1938 zastával funkci ministra veřejného zdravotnictví a tělesné výchovy v první vládě Jana Syrového. Na postu setrval do 4. října 1938.\n\nPo roce 1945 mu byla zakázána pedagogická a vědecká činnost. Rehabilitován byl až posmrtně v roce 1991. Vědecky se ale nadále angažoval. V roce 1955 se stal členem Antropologické společnosti Národního muzea a počátkem 70. let patřil mezi zakládající členy Československé antropologické společnosti při Československé akademii věd. Jeho sedmdesátin si povšiml i denní tisk.\n"}
{"id": "840129", "url": "https://cs.wikipedia.org/wiki?curid=840129", "title": "Září 2012", "text": "Září 2012\n\n\n"}
{"id": "840130", "url": "https://cs.wikipedia.org/wiki?curid=840130", "title": "Karel Dunovský", "text": "Karel Dunovský\n\nKarel Dunovský (5. května 1878 Plzeň – 14. září 1960 Řevnice) byl rakousko-uherský, český a československý státní úředník a politik, koncem první republiky krátce ministr pošt a telegrafů.\n\nVystudoval gymnázium v Plzni a Právnickou fakultu Univerzity Karlovy. Nastoupil potom na pražské poštovní ředitelství. V období let 1914-1918 pracoval na ministerstvu obchodu ve Vídni. Po vzniku ČSR byl zaměstnancem ministerstva pošt v Praze. V letech 1935-1939 zastával funkci generálního ředitele pošt a telegrafů. K roku 1938 se uvádí jako přednosta odboru na ministerstvu.\n\nOd 22. září 1938 zastával funkci ministra pošt a telegrafů v první vládě Jana Syrového. Na postu setrval do 4. října 1938.\n"}
{"id": "840133", "url": "https://cs.wikipedia.org/wiki?curid=840133", "title": "Josef Fritz", "text": "Josef Fritz\n\nJosef Fritz (9. října 1882 Praha - 25. února 1953 tamtéž) byl československý státní úředník a politik, koncem první republiky krátce ministr unifikací.\n\nAbsolvoval právnickou fakultu Univerzity Karlovy. Od roku 1908 pracoval jako úředník českého místodržitelství v Praze, poté na okresním hejtmanství v Roudnici nad Labem. Od roku 1920 působil v prezidiu ministerstva unifikací, od roku 1923 byl přednostou oddělení tohoto ministerstva a od roku 1937 jeho odborovým přednostou. Od 22. září 1938 zastával funkci ministra unifikací v první vládě Jana Syrového. Na postu setrval do 4. října 1938.\n"}
{"id": "840140", "url": "https://cs.wikipedia.org/wiki?curid=840140", "title": "Antonín Mandl", "text": "Antonín Mandl\n\nAntonín Mandl (27. března 1917 Praha – 15. března 1972 Praha) byl český katolický duchovní, teolog a přední postava Katolické akce. Byl významným propagátorem ekumenického hnutí.\n\nMandl se narodil jako třetí dítě odborového přednosty zemědělské rady Karla Mandla a Marie, rozené Markové. Otec Antonínovi zemřel, když mu bylo devět let. Obecnou školu i arcibiskupské gymnázium vystudoval v Praze. Maturitní zkoušku složil v roce 1935.\n\nPo absolvování gymnázia odešel na přání pražského arcibiskupa Karla Kašpara studovat do Říma do koleje Nepomucenum. Během deseti let zde dokončil magisterská i doktorandská studia teologie, dva roky se věnoval studiu filozofie a další dva roky navštěvoval Ústav pro východní bohosloví. V roce 1940 byl v Římě vysvěcen na kněze.\n\nV únoru 1945 odjel Mandl do Anglie a vstoupil do československé zahraniční armády, s níž se v září téhož roku vrátil do Československa. V lednu 1946 byl jmenován kaplanem v Kralupech nad Vltavou. Tam setrval až do března 1948, kdy byl arcibiskupem Josefem Beranem pověřen vedením Katolické akce v pražské diecézi. Zastával rovněž funkci ředitele Arcidiecézního pastoračního ústředí v Praze. V letech 1946–1948 byl politicky organizován v Československé straně lidové, kde měl na starosti práci s mládeží.\n\nV lednu 1948 byl v souvislosti s činností pastoračního ústředí poslán do Francie, kde se blíž seznámil s křesťanským dělnickým hnutím JOC (\"Jeunesse Ouvrière Chrétienne\"). Zkušenosti se pak snažil aplikovat v činnosti Katolické akce.\n\nMandl očekával, že bude zatčen a připravoval se na tuto skutečnost fyzicky i psychicky. 10. června 1949 byl skutečně zatčen. Následovala osmnáctiměsíční, neobyčejně krutá vyšetřovací vazba. Mandl byl souzen v rámci velkého proticírkevního vykonstruovaného procesu Zela a spol. s olomouckým biskupem Stanislavem Zelou. Státní soud v Praze v závěru roku 1950 odsoudil Antonína Mandla za velezradu a vyzvědačství k 25 letům těžkého žaláře, peněžitému trestu 20 000 Kčs, konfiskaci veškerého majetku a k trestu odnětí občanských práv po dobu deseti let. Prošel věznicemi Leopoldov, Praha-Ruzyně, Pardubice a Valdice.\n\nPodmínečně propuštěn byl Mandl až v únoru 1964. Do kněžské služby se nemohl vrátit a tak pracoval postupně jako pomocný dělník u Vodních staveb, později ve skladu hraček a nakonec v Ústavu teorie a dějin umění ČSAV. Od roku 1968 vypomáhal opět v duchovní správě u sv. Václava v Praze-Proseku. Ve stejném roce promluvil za vězněné při zakládání Díla koncilové obnovy na Velehradě.\n\nV následujících měsících přednášel v rámci cyklu Živá teologie, přičemž si zvolil metodu „dialogů“, v nichž rozebíral jednotlivé teologické otázky. Zabýval se např. díly P. Teilharda de Chardin nebo Maurice Blondela, jeho přítelem a vzorem byl také jezuita Adolf Kajpr, kterému věnoval své teologické vyznání \"Srdce věci\".\n\nRovněž překládal – např. dílo svého milovaného autora Emila Mersche, SJ – a také mimořádně aktivně rozvíjel ekumenický dialog v Československu. Naléhavě pociťoval potřebu promýšlet téma vyjádřené latinským \"Ecclesia semper reformanda\" (stále se obnovující církev).\n\nV červnu 1969 byl rehabilitován. Na podzim roku 1971 byl účastníkem 17. synodu Českobratrské církve evangelické, o kterém pak s nadšením referoval na pastoračním dni katolického duchovenstva. Krátce nato byl opět zbaven státního souhlasu pro výkon duchovenské služby.\n\nV závěru života potřeboval stále častější transfúze krve. \"„Pohyboval se mezi nemocnicí a domovem… V nemocnici na lůžku jako beznadějný pacient, za branou opět dynamický Aťa s obrovskými plány.”\" Jeho pohřeb se stal demonstrací živého ekumenismu. Místo kleriky se Mandl nechal pochovat v džínách, košili a saku.\n\n\n"}
{"id": "840145", "url": "https://cs.wikipedia.org/wiki?curid=840145", "title": "Viggo Kampmann", "text": "Viggo Kampmann\n\nViggo Olfert Fischer Kampmann (21. července 1910 – 3. června 1976) byl dánský sociálnědemokratický politik. V letech 1960–1962 byl premiérem Dánska. Roku 1950 a v letech 1953-1960 byl ministrem financí (ve vládách Hanse Hedtofta a Hanse Christiana Hansena). V letech 1960-1962 byl předsedou dánské Sociální demokracie (\"Socialdemokraterne\"), byl prvním politikem z akademické sféry, který stanul v čele strany. Ve větším úspěchům mu zabránilo to, že celoživotně trpěl bipolární afektivní poruchou (manio-depresivitou).\n\n"}
{"id": "840148", "url": "https://cs.wikipedia.org/wiki?curid=840148", "title": "Marek Mikuš", "text": "Marek Mikuš\n\nMarek Mikuš, někdy uváděný jako Maroš Mikuš nebo Marián Mikuš (* 5. dubna 1968) je bývalý slovenský fotbalista, obránce.\n\nHrál za Plastiku Nitra, Duklu Banská Bystrica a DAC Dunajská Streda. V československé lize nastoupil ve 122 utkáních a dal 5 gólů.\n\n"}
{"id": "840149", "url": "https://cs.wikipedia.org/wiki?curid=840149", "title": "Imrich Karvaš", "text": "Imrich Karvaš\n\nImrich Karvaš (25. února 1903 Varšany – 22. února 1981 Bratislava) byl slovenský a československý ekonom a politik, koncem první republiky krátce ministr bez portfeje, za druhé republiky ministr průmyslu, obchodu a živností, za Slovenského státu guvernér Slovenské národní banky, podpořil Slovenské národní povstání, po roce 1948 byl politicky pronásledován a vězněn.\n\nPocházel z rodiny notáře. Absolvoval gymnázium Skalica a vystudoval Právnickou fakultu Univerzity Komenského, kde promoval roku 1925 a kde pak působil jako pedagog. Roku 1930 získal titul docenta, v roce 1934 se stal mimořádným a roku 1940 řádným profesorem národohospodářství. Za první republiky také zastával funkce tajemníka \"Svazu slovenských bank\" (1930–1933), generálního tajemníka \"Národohospodářskeho ústavu Slovenska a Podkarpatské Rusi\" (1932–1938) a viceprezidenta \"Exportního ústavu v Praze\". V roce 1937 absolvoval přednáškové turné v USA a byl členem \"Econometric Society\" v Colorado Springs. Patřil do okruhu agrárních autonomistů (takzvaných zemistů) a byl stoupencem Milana Hodži. \n\nK roku 1938 se uvádí jako profesor Komenského univerzity. Od 24. září 1938 zastával funkci ministra portfeje v první vládě Jana Syrového. Na postu setrval do 4. října 1938. V následné druhé vládě Jana Syrového byl od října do prosince 1938 ministrem průmyslu, obchodu a živností. \n\nPo vzniku Slovenského státu byl v dubnu 1939 jmenován guvernérem Slovenské národní banky. Ve funkci řešil zúčtování platebních transakcí mezi samostatným Slovenskem a nacistickým Německem nebo zachování bezcelního styku s Protektorátem Čechy a Morava. V lednu 1940 podal nótu k německé vládě, aby z procesu arizace v Protektorátu Čechy a Morava byli vyjmuti židé se slovenským občanstvím. Návrhu bylo říšskými úřady vyhověno. Slovenskou vládu k této žádosti vedly obavy z finančních ztrát a komplikaci pro nežidovské podílníky v arizovaných firmách. Šlo ale jen o dočasný ústupek, protože v červnu 1940 již protektor Čech a Moravy oznámil, že arizace se týká i židů s cizí státní příslušností.\n\nSpoluzakládal v roce 1940 Vysokou školu obchodní v Bratislavě. Vedl časopis \"Hospodárske rozhľady\" a publikoval odborné články a studie. Roku 1943 navázal kontakty s odbojem. Vavro Šrobár ho totiž pozval na schůzku politiků i odbojářů na chatě Martina Mičury u Bytče. Ze schůzky bylo odesláno memorandum londýnskému československému exilu. Mluvilo se v něm o jednotě obnoveného československého státu, ovšem s úplnou rovností Čechů a Slováků. Když byl v letech 1940–1941 internován slovenský komunista Gustáv Husák, intervenoval na žádost Husákovy manželky Magdy Karvaš v jeho prospěch a docílil u Šaňo Macha jeho propuštění.\n\nV roce 1944 se podílel na přípravě Slovenského národního povstání tím, že přesunul platidla do poboček Slovenské národní banky v Ružomberku a Banské Bystrici. Zároveň jako vedoucí \"Nejvyššího úřadu pro zásobování\" (tuto funkci zastával od roku 1942) poskytl povstalcům pohonné hmoty a další zásoby. V rámci represí proti povstání ho v září 1944 zatklo gestapo a následně byl vězněn v koncentračních táborech Flossenburg, Dachau, Innsbruck a Niederdorf. 27. února 1945 byl dokonce v Berlíně odsouzen k trestu smrti. Nakonec ale válku díky pádu nacistického režimu přežil.\n\nPo válce se zaměřil na pedagogickou činnost na Univerzitě Komenského, kde v letech 1947–1948 působil jako děkan právnické fakulty. Předsedal také Mezinárodnímu výkonnému výboru lázní a byl poradcem československé vlády pro obnovu Slovenska. Vědecky se věnoval např. otázkám inflace a pod vlivem svého kolegy Čechráka také hospodářským cyklům. V teorii používal podobně jako Engliš teleologickou metodu, v praxi upřednostňoval nepřímé daně a obhajoval využití rozpočtových rezerv pro hospodářskou politiku státu. Souhrn jeho myšlenek vyšel roku 1947 pod názvem \"Základy hospodárskej vedy\".\n\nPo únorovém převratu odmítl spolupracovat s komunistickým režimem a byl politicky pronásledován a opakovaně vězněn. Hned po roce 1945 stanul před Národním soudem. Ten ho ale zcela zprostil obvinění s poukazem na Karvašovy zásluhy v odboji a při organizování Slovenského národního povstání. V roce 1949 byl ovšem obviněn z velezrady a odsouzen na dva roky pro neoznámení trestného činu. Propuštěn byl po roce a v roce 1953 s rodinou nuceně vystěhován z Bratislavy. Opětovně byl odsouzen pro velezradu roku 1958, nyní k tvrdému trestu 17 let za špionáž a velezradu. Důvodem pro odsouzení přitom byly jen soukromé rozhovory o politické situaci. V případě procesu z roku 1958 šlo o součást širší vlny represí proti domnělým exponentům ľudáckého režimu, které měly zastrašit případné separatistické tendence na Slovensku. Spolu s ním byl souzen i ekonom a politik Peter Zaťko. Propuštěn byl na amnestii v roce 1960. Rehabilitace se dočkal koncem 60. let 20. století. Zemřel na třetí infarkt v roce 1981. V roce 1991 mu byl \"in memoriam\" udělen Řád Tomáše Garrigua Masaryka.\n"}
{"id": "840153", "url": "https://cs.wikipedia.org/wiki?curid=840153", "title": "Vilhelm Buhl", "text": "Vilhelm Buhl\n\nVilhelm Buhl (16. října 1881 – 18. prosince 1954) byl dánský sociálnědemokratický politik. Roku 1942 a roku 1945 byl premiérem Dánska. V letech 1937-1942 byl ministrem financí, roku 1945 ministrem zahraničních věcí, roku 1950 ministrem spravedlnosti.\nByl představitelem dánské Sociální demokracie (\"Socialdemokraterne\").\n\nJeho první vláda národní jednoty pracovala již za německé okupace. Z funkce musel Buhl odstoupit po tzv. telegramovém incidentu, kdy Adolf Hitler poslal rozsáhlou telegrafickou gratulaci k narozeninám dánskému králi Kristiánu X., ten však odpověděl jen velmi krátce a stroze, což Hitler považoval za urážku, načež utužil okupační režim. V rámci toho byl Buhl nahrazen ve funkci Erikem Scaveniusem.\n\n"}
{"id": "840158", "url": "https://cs.wikipedia.org/wiki?curid=840158", "title": "Povídky z druhé kapsy", "text": "Povídky z druhé kapsy\n\nPovídky z druhé kapsy je soubor 24 povídek Karla Čapka. Vycházely na pokračování od ledna do září 1929 v Lidových novinách, ve kterých byl Čapek od roku 1921 redaktorem. V roce 1929 byly vydány i knižně. Volně navazují na \"Povídky z jedné kapsy\" a někdy s nimi bývají vydávány v jednom svazku. Povídky \"Případ s dítětem\" a \"Balada o Juraji Čupovi\" v roce 1947 zpracoval Martin Frič ve filmu \"Čapkovy povídky\". Povídky \"Čintamani a ptáci\" a \"Příběhy sňatkového podvodníka\" byly předlohou k filmu Jiřího Krejčíka \"Čintamani & podvodník\" z roku 1964. Byly několikrát vydány jako audiokniha. Od roku 2009 je kniha volným dílem.\n\n\n"}
{"id": "840159", "url": "https://cs.wikipedia.org/wiki?curid=840159", "title": "Ľubomír Plevka", "text": "Ľubomír Plevka\n\nĽubomír Plevka (* 19. ledna 1970) je bývalý slovenský fotbalový záložník.\n\nHrál za SKP Union Cheb, DAC Dunajská Streda, Young Boys Bern, Inter Bratislava, FK Prievidza, FC Thun a FC Solothurn.\n\n"}
{"id": "840168", "url": "https://cs.wikipedia.org/wiki?curid=840168", "title": "Jiří Jurčík", "text": "Jiří Jurčík\n\nJiří Jurčík (* 19. listopadu 1963 Český Těšín) je bývalý československý fotbalista, brankář.\n\nHrál za DAC Dunajská Streda. V československé lize nastoupil ve 25 utkáních.\n\n"}
{"id": "840175", "url": "https://cs.wikipedia.org/wiki?curid=840175", "title": "Vladimír Kajdoš", "text": "Vladimír Kajdoš\n\nVladimír Kajdoš (21. února 1893 Němčice nad Hanou – 8. července 1970 Frenštát pod Radhoštěm) byl český a československý generál Československé armády a politik, v roce 1938 náčelník Hlavního štábu československé branné moci, za druhé republiky ministr železnic a ministr pošt a telegrafů.\n\nAbsolvoval obecnou školu v rodných Němčicích a Arcibiskupské gymnázium v Kroměříži, kde maturoval roku 1912. Pak začal studovat klasickou filologii na Filozofické fakultě Univerzity Karlovy. Kvůli vypuknutí světové války ale studia nedokončil, protože byl povolán do rakouské armády a odeslán do školy na záložní důstojníky zeměbranecké pěchoty v Brně. Od září 1915 velel zeměbranecké pěší četě na východní frontě. Po dvou týdnech v boji byl zajat Rusy. Do července 1916 byl internován v ruském zajateckém táboře. Pak dobrovolně nastoupil do srbských jednotek, které se formovaly v Rusku. V jejich rámci velel střelecké četě a podílel se na bojích v Dobrudži. Od ledna 1917 byl příslušníkem Československých legií. Zastával v nich post velitele střelecké čety a od dubna 1917 působil coby emisar pro rekrutování dobrovolníků do legií ze zajateckých táborech. V říjnu 1918 se stal velitelem střelecké roty 2. střeleckého pluku Jiřího z Poděbrad.\n\nPodílel se na ústupových bojích legií s bolševiky v Rusku. Od září 1918 velel samostatnému oddílu v podhůří Uralu a následně velel střelecké rotě. Do Československa se vrátil v červnu 1920. Téhož roku nastoupil do Kurzu na výchovu důstojníků generálního štábu v Praze a vystudoval Válečnou školu v Praze. Od září 1923 byl důstojníkem generálního štábu Československé armády. V říjnu 1923 byl ustanoven přednostou oddělení štábu, roku 1924 náčelníkem štábu 9. divize Trnava. V září 1928 nastoupil na Hlavní štáb branné moci v Praze na postu přednosty skupiny. V červnu 1930 byl krátce velitelem polního praporu 28. pěšího pluku v Praze. V září 1930 znovu nastoupil na Hlavní štáb branné moci, kde v září 1931 povýšil na přednostu organizačního oddělení. V prosinci 1933 se stal velitelem 40. pěšího pluku Valašské Meziříčí. Od ledna 1935 studoval v Kurzu pro vyšší velitele v Praze. V září 1935 se stal druhým zástupcem náčelníka Hlavního štábu branné moci. Během událostí v září 1938 zastával post náčelníka Hlavního štábu československé branné moci a řídil všechny jednotky zápolní armády.\n\nK roku 1938 se uvádí jako brigádní generál. Tehdy se krátce zapojil do aktivní politiky. Od 4. října 1938 zastával funkci ministra železnic a pověřeného ministra pošt a telegrafů v druhé vládě Jana Syrového. Na postu setrval do 1. prosince 1938. Ve funkci ministra řešil urgentní stabilizaci komunikační sítě narušené mnichovským záborem a využíval pro tyto účely vojenské jednotky. Od prosince 1938 byl opět druhým zástupcem náčelníka Hlavního štábu branné moci. Po zániku Československa byl v březnu 1939 pověřen řízením likvidace velicích struktur bývalé Československé armády. Od léta roku 1939 se podílel na výstavbě protektorátního Vládního vojska a v této fázi udržoval kontakty s odbojem. V prosinci 1939 odešel do penze, síť napojení na odboj se udržoval i nadále. Zároveň se vrátil k nedokončenému studiu filologie a spolu s Vladimírem Šrámkem pracoval na moderním překladu Starého zákona do češtiny. V květnu 1945 se účastnil Květnového povstání českého lidu a vrátil se do armády. Od dubna 1946 v ní zastával pozici předsedy Odvolacího kárného výboru v Praze. V červenci 1947 byl penzionován. Následující fázi života trávil ve Frenštátu pod Radhoštěm, kde pracoval v okresním archivu a zabýval se regionální historií.\n\n\n"}
{"id": "840176", "url": "https://cs.wikipedia.org/wiki?curid=840176", "title": "Knud Kristensen", "text": "Knud Kristensen\n\nKnud Kristensen (26. října 1880 – 28. září 1962) byl dánský politik. V letech 1945–1947 byl premiérem Dánska, stál v čele prvního poválečného kabinetu vzešlého z voleb. V letech 1940-1942 a roku 1945 byl ministrem vnitra. Byl představitelem strany Venstre, která měla agrárnické kořeny (sám Kristensen byl původně farmář), avšak ve 20. století se stala stranou spíše liberálně-sociální orientace (překlad názvu – \"levice\" – je matoucí, protože vznikl v době, kdy v 19. století stála strana nalevo od aristokratické pravice – Højre). Kristensen stál v čele této strany v letech 1941–1949. Byl prvním premiérem za tuto stranu od roku 1929. Roku 1953 založil novou stranu \"De Uafhængige\" (Nezávislí).\n\n"}
{"id": "840183", "url": "https://cs.wikipedia.org/wiki?curid=840183", "title": "Líbánky (film, 2013)", "text": "Líbánky (film, 2013)\n\nLíbánky je český film z roku 2013 režiséra Jana Hřebejka. Jedná se o psychologický thriller, jehož děj se odehraje během tří dnů a spustí jej nezvaný host, který se objeví na svatební hostině ústředního páru.\n\nFilm v roce 2013 v českých kinech vidělo 68 957 diváků.\n\nFilm se natáčel v srpnu a září 2012 převážně v Jihočeském kraji, hlavně v okolí Třeboně, např. v usedlosti poblíž Stříbřece a kolem ní by se měla odehrávat naprostá většina filmu. Poslední čtyři natáčecí dny štáb točil v Liberci v okolí kostela sv. Antonína scénu svatebního obřadu a scény v prodejně optiky. Natáčecích dní bylo plánováno 24.\n\n"}
{"id": "840185", "url": "https://cs.wikipedia.org/wiki?curid=840185", "title": "Moldavsko na Letních olympijských hrách 2008", "text": "Moldavsko na Letních olympijských hrách 2008\n\nMoldavsko se účastnilo Letní olympiády 2008. Zastupovalo ho 29 sportovců (21 mužů a 8 žen) v 8 sportech.\n\n"}
{"id": "840187", "url": "https://cs.wikipedia.org/wiki?curid=840187", "title": "Moldavsko na Letních olympijských hrách 2000", "text": "Moldavsko na Letních olympijských hrách 2000\n\nMoldavsko se účastnilo Letní olympiády 2000. Zastupovalo ho 34 sportovců (29 mužů a 5 žen) v 7 sportech.\n\n"}
{"id": "840188", "url": "https://cs.wikipedia.org/wiki?curid=840188", "title": "Erik Eriksen", "text": "Erik Eriksen\n\nErik Eriksen (20. listopadu 1902 Fyn – 7. října 1972 Esbjerg) byl dánský politik. V letech 1950–1953 byl premiérem Dánska. Byl představitelem strany Venstre, která měla agrárnické kořeny (Eriksen byl sám původně farmář), avšak ve 20. století se stala stranou spíše liberálně-sociální orientace (překlad názvu – \"levice\" – je matoucí, protože vznikl v době, kdy v 19. století stála strana nalevo od aristokratické pravice – Højre). Eriksen stál v čele této strany v letech 1950–1965.\n\n"}
{"id": "840191", "url": "https://cs.wikipedia.org/wiki?curid=840191", "title": "Moldavsko na Letních olympijských hrách 1996", "text": "Moldavsko na Letních olympijských hrách 1996\n\nMoldavsko se účastnilo Letní olympiády 1996. Zastupovalo ho 40 sportovců (35 mužů a 5 žen) v 10 sportech.\n\n"}
{"id": "840196", "url": "https://cs.wikipedia.org/wiki?curid=840196", "title": "Poul Hartling", "text": "Poul Hartling\n\nPoul Hartling (14. srpna 1914 Kodaň – 30. dubna 2000 Kodaň) byl dánský politik. V letech 1973–1975 byl premiérem Dánska. V letech 1968–1971 byl ministrem zahraničních věcí. V letech 1978–1985 byl vysokým komisařem OSN pro uprchlíky. V době jeho řízení, roku 1981, získal úřad Nobelovu cenu za mír.\n\nByl představitelem strany Venstre, která měla agrárnické kořeny, avšak ve 20. století se stala stranou spíše liberálně-sociální orientace (překlad názvu - \"levice\" - je matoucí, protože vznikl v době, kdy v 19. století stála strana nalevo od aristokratické pravice - Højre). Eriksen stál v čele této strany v letech 1965–1977.\n\n"}
{"id": "840203", "url": "https://cs.wikipedia.org/wiki?curid=840203", "title": "Arnošt Dadák", "text": "Arnošt Dadák\n\nArnošt Dadák (5. září 1887 Valašské Meziříčí – 5. dubna 1939 tamtéž) byl moravský podnikatel, zakladatel pražírny a balírny kávy Dadák.\n\nOd mládí se věnoval obchodu s potravinami, zejména s kávou. V roce 1905 založil ve Valašském Meziříčí pražírnu a balírnu kávy. V dalších letech rozšířil své podnikání i na import čaje, koření a suchých plodů. V průběhu modernizace ve 20. letech zakoupil v roce 1927 pozemek proti sokolovně a vybudoval na něm továrnu a obchodní dům s kávou.\n\nByl veřejně aktivní jako člen Sokola, pěveckého sboru Moravských učitelů apod. Znal se nebo ještě blíže přátelil s Edvardem Benešem, T. G. Masarykem, Karlem Čapkem, Olgou Scheinpflugovou a dalšími osobnostmi své doby.\n\nDadák zemřel ve věku 52 let, na jeho skonu mělo podíl jak jeho vysoké pracovní nasazení, tak zklamání z politického vývoje po okupaci Československa Německem. V krátkém období mezi podpisem mnichovské dohody a smrtí v korespondenci aktivně obhajoval politiku T. G. Masaryka, který byl ze vzniklého stavu obviňován.\n\nFirmu po něm zdědila manželka Božena, řídil ji jeho nejstarší syn Arnošt Dadák mladší (* 1920). Mladší z jeho tří dětí byla dcera Božena (* 1922) a nejmladší syn Jiří Dadák (* 1926), který se proslavil jako atletický reprezentant v hodu kladivem.\n\n"}
{"id": "840207", "url": "https://cs.wikipedia.org/wiki?curid=840207", "title": "Mongolsko na Letních olympijských hrách 2008", "text": "Mongolsko na Letních olympijských hrách 2008\n\nMongolsko se účastnilo Letní olympiády 2008. Zastupovalo ho 28 sportovců (14 mužů a 14 žen) v 7 sportech.\n\n"}
{"id": "840209", "url": "https://cs.wikipedia.org/wiki?curid=840209", "title": "Hilmar Baunsgaard", "text": "Hilmar Baunsgaard\n\nHilmar Baunsgaard (26. února 1920 – 2. července 1989) byl dánský politik. V letech 1968–1971 byl premiérem Dánska, když po volbách roku 1968 opustil tradičního koaličního partnera Sociální demokracii a vytvořil středo-pravicový kabinet s Konzervativní stranou a stranou Venstre. V letech 1961–1964 byl ministrem obchodu. Byl představitelem strany Det Radikale Venstre (v doslovném překladu \"radikální levice\", avšak strana je spíše liberálně-sociální). V letech 1971–1975 byl předsedou parlamentního klubu strany.\n\nJeho vláda udělala některá razantní liberalizační opatření, například zrušila cenzuru pornografie či povolila potraty.\n\n"}
{"id": "840210", "url": "https://cs.wikipedia.org/wiki?curid=840210", "title": "Revival (film, 2013)", "text": "Revival (film, 2013)\n\nRevival (2013) je film Alice Nellis. Pojednává o členech kdysi slavné rockové kapely Smoke, která se rozpadla v roce 1972 a v současnosti uvažuje o comebacku. Film byl natáčen převážně během září a října 2012.\n\nPoslední klapka padla 1. listopadu 2012 při na natáčení v pražském klubu SaSaZu, kde v rámci skutečného koncertu kapely Nightwork byly natočeny scény s filtivní kapelou Smoke i s fiktivní kapelou Darkwerk, kterou jako EMO-seskupení zahrála kapela Nightwork.\n\nVznik filmu podpořila společnost RWE.\n\nPlakát k filmu se fotil na Žižkově a odkazuje k fotografii na albu \"Abbey Road\" od Beatles.\n\nNa filmovém festivalu v Karlových Varech film získal diváckou cenu. Na festivalu Novoměstský hrnec smíchu dostala Alice Nellis cenu za nejlepší scénář a nejlepší režii.\n\nDVD s filmem a soundtrack vyšly v listopadu 2013. Kromě soundtracku vyšlo v listopadu 2013 také album \"Revival Circus\" pod značkou Circus Ponorka.\n\n\"Údaje o divácích a tržbách jsou uvedeny kumulativně, zdrojem jsou data převzatá ze stránek Unie filmových distributorů\".\n\nFilm byl s 240 312 diváky čtvrtým nejnavštěvovanějším českým filmem roku 2013 v kinech v Česku.\n\n\n"}
{"id": "840212", "url": "https://cs.wikipedia.org/wiki?curid=840212", "title": "Mongolsko na Letních olympijských hrách 2004", "text": "Mongolsko na Letních olympijských hrách 2004\n\nMongolsko se účastnilo Letní olympiády 2004. Zastupovalo ho 20 sportovců (13 mužů a 7 žen) v 7 sportech.\n\n"}
{"id": "840215", "url": "https://cs.wikipedia.org/wiki?curid=840215", "title": "Otakar Fischer", "text": "Otakar Fischer\n\nOtakar Fischer (15. května 1884 Jeneč - 14. července 1968 Praha) byl rakousko-uherský, český a československý státní úředník a politik, za druhé republiky ministr vnitra, později ministr vnitra Protektorátu Čechy a Morava.\n\nVystudoval práva na Vídeňské univerzitě. Pracoval jako státní úředník v Opavě, Brně a ve Vídni. Po roce 1918 působil coby úředník československého ministerstva vnitra. V letech 1924-1931 byl radou Nejvyššího správního soudu ČSR, v období let 1931-1938 působil jako odborový přednosta ministerstva vnitra. K roku 1938 se uvádí jako přednosta odboru na ministerstvu.\n\nOd 1. prosince 1938 zastával funkci ministra vnitra v první vládě Rudolfa Berana. Portfolio si udržel i v druhé vládě Rudolfa Berana, nyní již jako ministr vnitra Protektorátu Čechy a Morava. Na postu setrval do dubna 1939.\n\nPo druhé světové válce proti němu bylo vedeno trestní řízení, ale později byl zproštěn viny.\n"}
{"id": "840216", "url": "https://cs.wikipedia.org/wiki?curid=840216", "title": "Mongolsko na Letních olympijských hrách 1996", "text": "Mongolsko na Letních olympijských hrách 1996\n\nMongolsko se účastnilo Letní olympiády 1996. Zastupovalo ho 16 sportovců (12 mužů a 4 ženy) v 7 sportech.\n\n"}
{"id": "840217", "url": "https://cs.wikipedia.org/wiki?curid=840217", "title": "Mongolsko na Letních olympijských hrách 1992", "text": "Mongolsko na Letních olympijských hrách 1992\n\nMongolsko se účastnilo Letní olympiády 1992. Zastupovalo ho 33 sportovců (27 mužů a 6 žen) v 8 sportech.\n\n"}
{"id": "840220", "url": "https://cs.wikipedia.org/wiki?curid=840220", "title": "Dejme hlavy dohromady", "text": "Dejme hlavy dohromady\n\nDejme hlavy dohromady ( „Let's Get Together“) je sci-fi povídka spisovatele Isaaca Asimova, která vyšla v únoru 1957 v časopise \"Infinity Science Fiction\". Byla následně zařazena do sbírek \"The Rest of the Robots\" (1964) a \"The Complete Robot\" (1982). Česky vyšla ve sbírce \"Robohistorie I.\" (2004).\n\nJe to jedna z mála autorových literárních prací, kde roboti nepodléhají zákonům robotiky.\n\nDěj povídky je situován do více než 100 let trvající studené války, za níž jedna ze dvou soupeřících mocností („My“ versus „Oni“) naruší křehkou rovnováhu zkonstruováním humanoidních robotů. Roboti mají za úkol infiltrovat na území nepřítele a odpálit tam zbraň zvanou TK-bomba.\n\n\nVíce než 100 let trvající studená válka se stabilizovala na neměnném statu quo. Po celou tuto dobu panoval pro obyvatelstvo chladný mír a obě mocnosti (východní pakt versus západní blok) dodržují nepsaná pravidla. Válečný výzkum dává vzniknout i různým vynálezům jako např. silové pole, využití robotů, mentalika. Obě protistrany mají základny na Měsíci a na Marsu.\n\nSituace se mění v okamžiku, kdy se k řediteli Ústavu pro robotiku Eliasi Lynnovi (západní blok) dostaví bezpečnostní důstojník Ralph G. Breckenridge a oznámí mu, že východní blok je o 10 let napřed ve vývoji robotů, zkonstruoval i humanoidní typy. Dokonce tito od lidí nerozeznatelní roboti infiltrovali přes železnou oponu do Ameriky. Jsou vybaveni částí TK-bomby (TK je zkratka pro totální konverzi), která vybuchne, když se všichni roboti sejdou na jednom místě. Lynn je šokován, nečekal takový náskok soka. Breckenridge však působil dlouhou dobu v Moskvě a viděl tajné plány. Lynn a Breckenridge odjíždí na bezpečnostní konferenci do Washingtonu. Vyjde najevo, že roboti se pohybují po americké půdě již měsíc. Komise se shodne na 4 nejpravděpodobnějších cílech humanoidů - Washington, D.C. (administrativní centrum), New York (finanční centrum), Detroit a Pittsburgh (průmyslová centra). Macalaster se domnívá, že cílem bude New York, úder zde by dosáhl značných lidských škod a nalomil by morálku. Ředitel Ústavu pro robotiku Lynn je požádán o návrh řešení. Napadne jej, že všechno do sebe až příliš snadno zapadá a nepřítel zřejmě chce přítomností svých robotů na území rivala paralyzovat jeho schopnost vývoje, zatímco sám dosáhne vyšší technologickou úroveň a rovnováha bude pryč.\n\nDo Cheyenne je svolána vševědecká konference, aby se projednaly nové směry vědeckého bádání. Lynnovi je důstojník Breckenridge stále více podezřelý. Přijde na to, jak se věcí mají a okamžitě jedná. Vyhlásí v Cheyenne stanné právo a Lynna informuje, že se každý z 500 pozvaných vědců podrobí mozkovému skenu, aby se určilo, zda je skutečně člověkem. Lynn přišel na to, že vědecká konference je ideální místo, kde odpálit bombu, ztráta tolika významných vědců by byla pro zemi smrtící. Humanoidní roboti na konferenci nepřiletí, explodují ještě během cesty v dopravních prostředcích. Když se to Lynn dozví, namíří blaster na Breckenridge a zastřelí ho. Z jeho těla začne vytékat strojní olej. On byl jedenáctým humanoidem a dal pokyn, aby se roboti sami zničili, nesmí padnout do rukou nepřítele.\n"}
{"id": "840221", "url": "https://cs.wikipedia.org/wiki?curid=840221", "title": "Mongolsko na Letních olympijských hrách 1988", "text": "Mongolsko na Letních olympijských hrách 1988\n\nMongolsko se účastnilo Letní olympiády 1988. Zastupovalo ho 28 sportovců (24 mužů a 4 ženy) v 5 sportech.\n\n"}
{"id": "840222", "url": "https://cs.wikipedia.org/wiki?curid=840222", "title": "Rakouský stát", "text": "Rakouský stát\n\nRakouský stát, oficiálně Spolkový stát Rakousko (německy \"Bundesstaat Österreich\"), definovala rakouská ústava z 1. května 1934 jako „stavovský spolkový stát” (popřípadě podle ústavní preambule „křesťanský stavovský stát”), který po Dollfussově smrti vedl Kurt von Schuschnigg. Schuschnigg navázal na svého předchůdce a stát vedl v duchu rakouského patriotismu, postaveném na základech stavovských křesťanských ideálů. I když kladl důraz na spolupráci Rakouska s Německem a na příslušnost k německé kultuře, přesto viděl další existenci státu jako samostatné Rakousko s autoritativní vládou.\n\nDollfussův a Schuschniggův stavovský experiment nebyl dokončen, ze sedmi plánovaných stavů byly do praxe uvedeny jen dva - veřejná správa a zemědělství, ostatní se nacházely ve fázi příprav. Přesto byl režim schopný se udržet ve dvou za sebou jdoucích občanských válkách. Od nezdařeného puče se Hitler distancoval a dokonce se rozhodl rakouskou NSDAP (Hitlerbewegung) nechat na nějakou dobu bez \"německé podpory\". Na obranu vlasti 25. července 1934 nastoupilo kolem 50.000 dobrovolníků ve zbrani. S hospodářskými problémy se ale stát vypořádat nedokázal.\n\nSchuschniggova autoritativní vláda a jeho nedostatečná snaha o vytvoření širokého tábora za podpory sociální demokracie proti nacismu oslabily obranné mechanismy vůči Německu. Vedle toho existovala celá řada vlivů a rozhodnutí, které nakonec vedly ke ztrátě samostatnosti. Samostatné Rakousko, vzniklé po rozpadu Rakouska-Uherska na základě smlouvy ze Saint Germain, přestalo po dvaceti letech následkem anšlusu existovat. Nacisté ovládli a „zglajchšaltovali” veškerý politický život v zemi. Rakouský stavovský stát se stal součástí Hitlerovy říše.\n\nBěhem zasedání dolní komory rakouského parlamentu, tzv. Národní rady (Nationalrat), svolaného po stávce železničářů na 4. března 1933, se při hlasování rozhořela vášnivá debata kolem technické chyby, v jejímž průběhu ze svých funkcí postupně odstoupili tři předsedové Národní rady. Podle jednacího řádu, který s takovým krokem nepočítal, nebyl parlament usnášeníschopný. Vláda Engelberta Dollfusse (20. května 1932 - Regierung Dollfuß I: Christlichsoziale, Landbund, Heimatblock), jejímž záměrem bylo vládnutí bez \"nepohodlného parlamentu\", považovala tuto chybu za jeho „sebevyřazení“ (Selbstausschaltung). Nadále vládla prostřednictvím nouzových nařízeních podle Válečného hospodářského zmocňovacího zákona (Kriegswirtschaftliches Ermächtigungsgesetz, KWEG) z první světové války. Téměř současně započala s omezováním ústavních práv\n\nDne 7. března 1933 omezila svobodu tisku, následně oznámila zákaz shromažďování a pochodů, 15. března 1933 nechal Dollfuss parlament obsadit policisty, aby tak zabránil zasedání, které svolal poslední předseda Národní rady a člen Velkoněmecké strany Sepp Straffner. Ze strachu ze ztráty vlastních mocenských pozic jeho kroky podpořila křesťansko-sociální strana (Christlichsoziale Partei). Na konci března 1933 byl rozpuštěn paramilitaristický „Republikánský ochranný svaz” sociálních demokratů (Republikanischer Schutzbund), 27, května 1933 „Komunistický svaz Rakouska” (Komunistischer Bund Österreichs, KBÖ), ze svých funkcí museli odstoupit čtyři křesťanskosociální ústavní soudci (nebyl usnášeníschopný), 10. května 1933 vláda vyhlásila odložení spolkových, zemských a obecních voleb až do 31. října. Ve své počáteční fázi budování stavovského státu se křesťanskosociální kancléř Engelbert Dollfuss soustředil na likvidaci sociální demokracie. Zákazu NSDAP (Hitlerbewegung) se vláda začala věnovat až po neúspěšných jednáních o možné koalici a vypsání nových voleb, dále pak po zahájení teroristických útoků NSDAP.\n\nK restrukturalizaci a nastartování poválečného rakouského hospodářství za vlády Ignaze Seipela pomohla státní půjčka Společnosti národů (Genfer Protokolle 1922 - Völkerbund anleihe) a v roce 1924 nahrazení inflační koruny Rakouským šilinkem: rozšíření autobusové dopravy, výstavba vysokohorské silnice Großglockner (Großglockner Hochalpenstraße) a Vídeňské horská silnice, výroba automobilu Ferdinanda Porsche Steyr-Baby (typ 50/50), obyvatelstvo trávilo volný čas v nových kinech a na oblíbených fotbalových utkáních, dvacátá a třicátá léta se vyznačovala tzv. „rádiovou horečkou” (1924 první rakouská rozhlasová společnost RAVAG), letiště Aspern se stalo mezinárodním dopravním uzlem a Rakousko oblíbenou turistickou destinací.\nKrach na newyorské burze v říjnu 1929 uvedl do pohybu světovou hospodářskou krizi, která v roce 1930 zasáhla také rakouské hospodářství. To vedlo ke zhroucení nadměrného bankovního sektoru. V roce 1932 se hrubý národní produkt snížil o cca 10%, v roce 1933 byla téměř třetina pracujících nezaměstnaných. Stažením zahraničního kapitálu z Rakouska se postupně do roku 1933 zhroutily všechny banky a zůstala jen zestátněná Credit-Anstalt (24. květen 1931 Zusammenbruch der Credit-Anstalt). Oproti roku 1922 klesl počet firem v roce 1931 na 161, v těžebním průmyslu klesla zaměstnanost o 36 %, v dřevařském o 41% a cementářském o 44 %. I přes další půjčku Společnosti národů (Lausanner Anleihe 1932), opatrnou konjunkturu skrze programy na zvýšení pracovních míst se nedařilo ekonomické problémy vyřešit.\n\nOd 1. května 1933 museli němečtí turisté zaplatit při vycestování do Rakouska 1 000 RM (Gesetz über die Beschränkung der Reisen nach der Republik Österreich vom 29. Mai 1933), což pro tehdy vysoce zadlužený rakouský cestovní ruch v podstatě znamenalo uzavření státních hranic s Německem; 1 000 RM odpovídalo přibližně 1 680 šilinkům a plná denní penze např. v hotelu „Gaspingerhof” v Gerlos činila 6-8 šilinků. V období mezi létem 1932–1933 stoupl počet nezaměstnaných v oblasti hotelových, restauračních a hostinských živností trojnásobně. Největší propad zaznamenalo Tyrolsko. Mnoho podniků stálo před konkurzem, počet pracovních míst se drasticky snížil a bankrotu čelili i dodavatelé. Tíživá hospodářská situace se promítla do domácího politického vývoje.\n\nRakouská republika se na jaře 1933 nacházela téměř na počátku občanské války, skoro každý den docházelo k násilným střetům mezi národními socialisty, Heimwehrem, sociálními demokraty, komunisty a křesťanskosociálními polovojenskými útvary zvanými „Ostmarkische Sturmscharen“. V květnu 1933 se začaly objevovat menší bombové útoky, zprávy o dovozu zbraní z Německa do Rakouska. Volební úspěchy rakouské NSDAP z let 1932–1933 zastavil až zákaz konání dalších voleb, takže bylo jasné, že legální podíl na moci strana nezíská a začala se připravovat na boj za pomoci násilí. K radikalizaci rakouské NSDAP přispěla SS (Schutzstaffel NSDAP), z níž se stala hlavní úderná síla. Členové SS pocházeli většinou z řad nezaměstnaných, příslušníků proletariátu a maloměstských tříd, nicméně po vítězství v Německu přitahovala SS i bývalé rakousko-uherské důstojníky a příslušníky dobře situovaného měšťanstva.\n\nDne 13. května 1933 dorazil do Vídně bavorský ministr vnitra Hans Frank, který za vyhrožování rakouské vládě platil v Rakousku za nežádoucí osobu. Adolf Hitler 26. května 1933 vyhlásil hospodářská opatření, jenž měla vést ke zhroucení Dollfusovy vlády, k novým volbám a následnému anšlusu Rakouska. Od 29. května do 1. června 1933 zahájila rakouská policie na základě podezření \"z velezrady a vlastnění zbraní a výbušnin\" po celém Rakousku razie v tzv. „hnědých domech” a po bytech vůdců NSDAP. Teroristické akce národních socialistů od 12. června zesílily. Vláda na teror odpověděla obsazením a zapečetěním stranických domů, lokálů NSDAP a objektů SA (Sturmabteilung NSDAP) po celé zemi a nakonec 19. června 1933 zákazem strany. Pokračovalo zatýkání a odsouzení nacistických funkcionářů. Velká část nacistických funkcionářů uprchla do Německa.\n\nDollfussův odklon odklon od parlamentarismu vyústil 12. února 1934 v občanskou válku, kde proti sobě bojovali na jedné straně rakouští sociální demokraté (SDAP) se svým polovojenským republikánským „Schutzbundem” a komunisty, na druhé straně armáda, policie, četnictvo a Heimwehr. Po počátečním ochromení započala Dollfussova vláda vydávat jedno vládní nařízení za druhým; 13. února zrušila úřad vídeňského starosty Karl Seitze (který nahradila úřadem spolkového komisaře), zakázala Sozialdemokratische Arbeiterpartei Österreichs, 16. února uvalila konkurs na sociálně demokratické hospodářské organizace (Arbeiterbank) a spotřební družstva, zrušila mandáty všech sociálně demokratických činitelů v obecní, okresní i zemské samosprávě, rozpuštěny byly také veškeré odborové organizace a správou pověřováni prozatímní vládní komisaři.\nZatčení byli vyšetřováni pro zločin velezrady a vzbouření, případně pro spoluvinu na těchto zločinech. Vyšetřováním členů představenstva soc.-dem. strany byl pověřen rada vrchního zemského soudu dr. Vepřek, první státní návladní dr. Otto Nahrhaft a politický referent Scheibert.\n\nPo policejním vyšetřování byli členové představenstva rakouské soc.-dem. strany převezeni za doprovodu tajných policistů v autodrožkách z policejní věznice na „Rossauerlände” do řádné vyšetřovací vazby Zemského soudu I. Během převozu platila zvláštní bezpečnostní opatření: prostranství před hlavním vchodem Zemského soudu bylo policejně uzavřeno a do budovy zemského soudu byli pouštěny jen soudně předvolané osoby a advokáti. V průjezdu a na chodbě v přízemí se nesměl nikdo zastavovat.\n\nPrvní byl převezen bývalý finanční referent městský rada dr. Robert Danneberg, o několik minut později místoprezident dolnorakouského zemského sněmu Hellmer, pak poslanec dr. Wilhelm Ellenbogen, bývalý prezident Dělnické komory Karl Weigl, městský rada Paul Speiser, městský rada Anton Weber, poslanec Albert Sever a starosta Vídně Karl Seitz. Po delší přestávce následovalo převezení dalších členů představenstva strany, bývalý spolkový kancléř dr. Karl Renner, generální sekretář rozpuštěné strany Paul Richter, Rosa Jochmann, Helene Postranecky, Gabriela Proft a poslanec Heinrich Schneidmadl.\n\nPřed členy představenstva rakouské sociální demokracie byli do vyšetřovací vazby zemského soudu převezeni vůdci rozpuštěného republikánského ochranného sboru (Schutzbund) generál Theodor Körner, generál Karl Schneller, generál Mayer, major Alexander Eifler, setníci Rudolf Löw a Musil, penzionovaný velitel hasičů Wagner a velitel rozpuštěné obecní stráže Schubauer. Některým vůdcům soc.-dem. se podařilo prchnout za hranice (např. dr. Otto Bauer, dr. Julius Deutsch, vůdce republikánské ochrany Heinz, náčelník svobodné železničářské odborové organizace König a generální sekretář odborových organizací Schorsch, býv. redaktor dr. Adolf Sturmtal). Bývalí čsl. soc.-dem. zemští poslanci Antonín Machát a Alois Vavroušek se nacházeli stále v policejní vyšetřovací vazbě na Rossauerlände, asi 1 500 politických vězňů ve vazbě zemského soudu, kteří byli vyšetřováni pro různé těžké zločiny. Každým dnem vězňů přibývalo. Z věznice v Linci se zdařil útěk vůdci ochranného sboru Richardu Bernaschkovi.\nÚstava byla vydána 24. dubna 1934 formou vládního nařízení na základě „Hospodářského zmocňovacího zákona” (Kriegswirtschaftliche Ermächtigungsgesetz) z roku 1917, který 30. dubna 1934 odsouhlasilo a vládu formálně vydáním ústavy zmocnilo sezení \"okrojkované \" Národní rady (pouze poslanci za Křesťanskosociální stranu a Heimatblock). Ústava vyhlášená 1. května 1934 pozměnila dosavadní název Rakouska: výraz „republika” byl nahrazen „spolkovým státem” (Bundesstaat), výraz „demokratická” byl nahrazen „stavovským”; „Spolkový stát stavovský”. Zákonodárnými institucemi spolkového státu rakouského se staly „čtyři poradní sbory” a „jeden zákonodárný sbor” (spolkový sněm).\n\nPoradní sbory: 1. Státní radu (Staatsrat) jmenoval spolkový prezident na dobu 10 let a čítala 40—50 členů; 2. Spolková rada kulturní (Bundeskulturrat), sestávala z 30—40 zástupců církví, náboženských sdružení, školní a lidové výchovy, vědy a umění; 3. Spolková rada hospodářská (Bundeswirtschaftsrat), složená ze 70—80 volených zástupců zemědělství a lesnictví, průmyslu a hornictví, živností a obchodu, dopravy, zástupců peněžních a úvěrních ústavů, svobodných povolání a veřejné služby; 4. Rada zemí (Länderrat) se skládala ze zemských hejtmanů a zemských finančních referentů. Město Vídeň bylo v zemské radě zastoupeno starostou a jedním členem městské správy. členové Rad byli zároveň členy Vlastenecké fronty.\n\nZákonodárným sborem byl Spolkový sněm (Bundestag), do kterého Státní rada vysílala 20 poslanců, Spolková rada kulturní 10 poslanců, Spolková rada hospodářská 20 poslanců a Zemská rada 9 poslanců. Spolková vláda předkládala osnovy zákonů nejprve poradním sborům, které se k nim vyjadřovaly na důvěrné schůzi. Spolkový sněm mohl zákony schválit nebo zamítnout. Jednání Spolkového sněmu byla veřejná. V případě, že Spolkový sněm zákon zamítl, mohlo o zákonu rozhodnout „lidové hlasování” (referendum), které mohla vyhlásit také vláda.\n\nSpolkový prezident jmenoval vládu a měl vyhrazené právo ji též sesadit. V zemských sněmech byl zaveden stavovský systém. Spolková vláda mohla za určitých předpokladů vydat zákony cestou „nařízení”. Spolkový prezident mohl, pokud se stát nacházel ve „stavu nouze”, pozměnit ústavu taktéž nařízením. Svoboda tisku byla podstatně omezena, jelikož mohla být zákonem nařízena \"předběžná\" cenzura, což se týkalo i divadel, rozhlasu a biografů.\n\nNa podkladě uzavřeného konkordátu s Vatikánem byla do nové ústavy zahrnuta ustanovení o náboženských úkonech, svobodě víry a svědomí. Správa vysokých škol, středních učilišť a některých obchodních škol podléhala výhradně státu; zemské školní rady, okresní školní rady a místní školní rady definovala ústava jako státní orgány. Ustanovení o všeobecných právech státních občanů a o ochraně osobní svobody byla převzata ze základního zákona z roku 1867.\n\nZměna se týkala také státního znaku. Dosavadní jednohlavý orel \"s kladivem a srpem \" byl nahrazen dvouhlavým orlem svaté říše římské německého národa; černým a zlatem zdobeným dvouhlavým orlem s červenými jazyky, zlatými kruhy kolem nekorunovaných hlav a na prsou se znakem „Ostmarky” (Babenberků), bílým břevnem v červeném poli.\n\nV důsledku hospodářské krize a specifické politiky státu, jehož prioritou se stala stabilita rakouské měny a státního rozpočtu, se meziválečné období vyznačovalo vysokou nezaměstnaností. Státní program tvorby pracovních míst (Arbeitsbeschaffungsprogramm), vyhlášený v roce 1933, byl v podstatě využíván pro propagandistické účely. Za pomoci státních půjček se dařilo nastartovat velké státní pracovní projekty (zejména v oblasti výstavby silnic, kanálů a mostů), ale stát neinvestoval do hospodářství natolik, aby dokázal výrazně snížit nezaměstnanost.\n\nLegislativním základem pro zřízení rakouské dobrovolné pracovní služby (Freiwilliger Österreichischer Arbeitsdienst) se stal spolkový zákon o dobrovolné pracovní službě (Freiwilliger Arbeitsdienst, F.A.D.) nezaměstnané mládeže z 18. srpna 1932 (BGBl. Nr. 304/1932) a nařízení ministerstva sociálních věcí ze dne 18. října 1932 (BGBl. Nr. 311/1932). V říjnu 1933 odvádělo dobrovolnou pracovní službu už kolem 20 000 osob ve 240 pracovních táborech, přičemž tak polovina jich v táborech bydlela (např. při výstavbě Grossglocknerské vysokohorské silnice (Großglockner-Hochalpenstraße), silnice na Kahlenberg (Wiener Höhenstraße), vídeňského Říšského mostu (Reichsbrücke) a při stavbách vodních přehrad). V důsledku nabytých zkušeností v letech 1933–1934 prošel zákon několika úpravami (BGBl. Nr. 271/1933, Nr. 583/1933, Nr. 419/1934). Na konci února 1934 bylo v dobrovolné pracovní službě zaměstnáno 10 475 mužů a 2 397 žen, ve veřejné pracovní službě 6 940 osob, v pracovních táborech 5 932 osob. Uzavřené tábory se zřizovaly hlavně pro dělníky zaměstnané při regulacích, stavbě silnic, při pracích pro zimní pomoc, při agrárně-technických pracích, při osídlování, zřizování hřišť, útulen pro mládež apod. Během roku měla být dobrovolná pracovní služba značně rozšířena a počítalo se s otevřením nových pracovních táborů.\n\nTeprve v roce 1935, kdy byla též vyhlášena „pracovní bitva” (Arbeitschlacht 1935), vydalo ministerstvo sociálních věcí nařízení o postavení „Rakouské pracovní služby” (Verordnung des Bundesministers für soziale Verwaltung, betreffend die Geschäftsordnung des \"Österreichischen Arbeitsdienstes\", BGBl. Nr. 38/1935). Od roku 1936 byla dobrovolná pracovní služba redukována a v roce 1937 v ní bylo zaměstnáno jen kolem 4 500 osob. Úřední zpráva o stavu nezaměstnanosti vykazovala k 15. prosinci 1937 245 986 podporovaných nezaměstnaných, což bylo přibližně o 21 800 nezaměstnaných více než koncem listopadu 1937. Po anšlusu byla FAD na začátku dubna 1938 převedena do „Říšské pracovní služby” (Reichsarbeitsdienst, RAD).\n\nDollfussovo spojenectví s čím dál tím více na fašistické Itálii závislém Heimwehru, odmítání spolupráce se sociální demokracií a v konečném důsledku nastolení autoritativní vlády, nejen že destabilizovalo vnitropolitickou situaci Rakouska, ale vedlo i k velkému oslabení obranyschopnosti státu před vnějším nebezpečím. Za účelem upevnění svých pozic zřídil Dollfuss 20. května 1933 Vlasteneckou frontu (Vaterländische Front, VF). V tomto období došlo k ohlášení návštěvy bavorského ministra vnitra a říšského justičního komisaře Hanse Franka, takže už tak dost vypjaté vztahy se sousedním Německem klesly doslova na bod mrazu. Postavení Vlastenecké fronty upravila vláda téměř současně s novou ústavou. VF se stala jediným politickým hnutím v Rakousku s postavením právnické osoby (Bundesgesetz vom 1. Mai 1934 BGBl. II Nr. 4/1934, betreffend die „Vaterländische Front“) a nositelkou rakouské státní myšlenky. Jako taková byla jediná oprávněna vytvářet politickou vůli. VF byla postavena na vůdcovském principu, v jejím čele stál spolkový vůdce (Dollfuß) a jeho zástupce Ernst Rüdiger von Starhemberg, spolkový vůdce se opíral o svazovou radu. Ozbrojenou formaci Vlastenecké fronty se stala Domobrana / Wehrfront (Heimatschutz, Ostmärkische Sturmscharen, Freiheitsbund, Christlich-deutsche Turnerschaft, Burgenländischen Landesschützen), v jejímž čele stál vůdce kníže Starhemberg. V rámci Vlastenecké fronty měla být utvořena také „Jednotná obranná, sportovní a výchovná organizace”, do které by byly začleněny všechny dosavadní sportovní a výchovné organizace, taktéž z důvodu jednotné vlastenecké výchovy mládeže všechny dosavadní mládežnické organizace (Ostmarkjugend, Jung-Vaterland, Ostmärkische Sturmscharen) a dělnické sportovní kolegium. Vlastní mládežnická a obranná organizace byla zřízena nakonec až v roce 1936 pod názvem VF - Österreichisches Jungvolk (ÖJV) a VF-Werk „Frontmiliz”.\n\nPo úspěšném potlačení únorových bojů byla okamžitě zakázána strana sociální demokracie, všechny levicové odbory a organizace vystupující na obranu dělníků. Nařízením ministerstva pro sociální správu z 8. března 1934 byl zřízen „Jednotný odborový svaz rakouských dělníků a zaměstnanců” (Einheitsgewerkschaf - der Gewerkschaftsbund der Arbeiter und Angestellten) a jmenována dvanáctičlenná správní rada, sestávající z předsedy, místopředsedy, předsedů pěti zastřešujících profesních sdružení (profesní sdružení pro průmysl a těžbu, pro živnosti, pro obchod a dopravu, pro peněžnictví, úvěry a pojišťovnictví, pro svobodná povolání) a jejich zástupců. V každé zastřešující organizaci byla zřízena frakce pro dělníky a pro zaměstnance.\n\nČlenové správní rady pocházeli z Křesťanské odborové ústředny (Christlichen Gewerkschaften, sdružující zemědělské dělníky a služky, též vojáky), Nezávislých odborů (Unabhängigen Gewerkschaften, dělníci z Horního Rakouska, malých podniků a příslušníci Heimwehru), Německo-nacionální odborové ústředny (Deutschnationalen Gewerkschaften, sdružující hlavně zaměstnance v průmyslové a obchodní oblasti) a Svobodných odborů (Freien Gewerkschaften, sestávající ze sociálních demokratů a komunistů z průmyslu, živnostenských podniků, z tramvajáků a železničářů, státních zaměstnanců města Vídně). Oficiálně zahájily Jednotné odbory (Einheitsgewerkschaf, EG) svou činnost až po vyhlášení květnové ústavy, přičemž přesný okruh činnosti a účel Jednotných odborů byl vyhlášen 12. prosince 1934 ve Spolkovém věstníku (Bundesgesetzblatt).\n\nÚkolem zemských ústředen jednotné odborové organizace byly pověřeny správní komise při Dělnických a zaměstnaneckých komorách. Příspěvek pro Dělnickou komoru a na nemocenské pojištění byl nadále strháván zaměstnancům zaměstnavatelem a odváděn nemocenské pokladně. Příspěvek odborové organizaci byl vybírán závodním důvěrníkem v závodě přímo od dělníka. Později byla ustavena jednotná odborová organizace obecních zaměstnanců všech spolkových zemí (1. června 1934), která nesla název „Odborový stavovský svaz rakouských obecních zaměstnanců”. Odbory sociálních demokratů („Siebenerkomitee“) a komunistické odbory („WAK- Kommission zum Wiederaufbau der Freien Gewerkschaften“) odešly do ilegality, přičemž styčná kancelář ilegálních odborů byla založena v Brně.\n\nAdolf Hitler se myšlenkou spojení obou německých států nijak netajil. Ve svém ideologickém manifestu Mein Kampf hovořil o rakouských Němcích jako o bratrech \"s tou nejlepší krví\", takže přáním každého Němce mělo být přivítat je ve \"všeněmecké říši\". Hitlerovu „Anšlusu” stáli v cestě dva protivníci: Benito Mussolini (a „jeho Italové”) a rakouský kancléř Engelbert Dollfuss s rakouským národem. Posledním pokusem o spojení Německa a Rakouska se staly snahy o vytvoření německo-rakouské celní unie. Jak v Německu tak i v Rakousku se nakonec k moci dostaly skupiny, jejichž spolupráce nebyla možná; v Německu si přáli vstup Rakouska do Říše nacisté Adolfa Hitlera, kdežto rakouští austrofašisté Engelberta Dollfusse spojení s Německem kategoricky odmítali. Austrofašisté se opírali především o příznivce z nižších a středních vrstev rakouského obyvatelstva, kterým Dollfuss nabídl novou koncepci stavovského státu (s podporou katolické církve).\n\nDollfuss tak ve státě nezasahoval jen proti sociálním demokratům. O pád vlády se snažili také rakouští národní socialisté (NSDAP-Hitlerbewegung, Schutzstaffel, Sturmabteilung, Nationalsozialistischer Deutscher Studentenbund, Hitlerjugend, Nationalsozialistische Betriebszellenorganisation, NS-Soldatenring), podporovaní svými německými soukmenovci. Německá vláda rozpoutala v říšských novinách i rozhlase proti Dollfussově vládě a režimu štvavou kampaň a dne 27. května 1933 zavedla kauci 1 000 marek pro každého Němce cestujícího do Rakouska (Tausend-Mark-Sperre). Tím došlo k velké stagnaci německé turistiky do Rakouska a k narušení příhraničí spolupráce mezi oběma státy. Rakouští nacisté s podporou Berlína odstartovali 9. června 1934 vlnu teroristických akcí: útočili na dopravní uzly, pořádali atentáty na úřady vlády i státní představitele.\n\nNarůstající nepokoje rakouské NSDAP vyvrcholily 25. července 1934 pokusem o puč, ke kterému dal 22. července 1934 souhlas samotný Adolf Hitler. Policejní úředník Johann Dobler, jenž byl do příprav puče zasvěcen, připravovaný puč prozradil - dvě hodiny před jeho vypuknutím o něm podal zprávu ministrovi bez portfeje Emilovi Feyovi. Ten informoval Dollfusse teprve ve dvanáct hodin, do té doby váhal mezi loajalitou vůči Dollfussovi a touho po moci. Přibližně ve stejnou dobu vyrazila nákladní auta SS-standarty 89 se 144 příslušníky od tělocvičny německého klubu v Siebensterngasse a směřovala ke kancléřství.\n\nDollfuss schůzi rychle ukončil a ministry poslal zpět do jejich úřadů, sám se společně s Feyem a tajemníky pro bezpečnost Carlem Karwinskym a vojenské záležitosti Wilhelmem Zehnerem stáhl do své pracovny. Ve chvíli, kdy pučisté odzbrojili stráže u vrat kancléřství a vběhli ve 12.53 hod. do budovy úřadu, střelil vůdce pučistů Otto Planetta dvakrát po utíkajícím kancléři, kterého trefil do krku. Krvácejícímu a umírajícímu kancléři byla odepřena lékařská pomoc i kněz. Zemřel o tři hodiny později se slovy: „Chtěl jsem pouze mír. Kéž Bůh těm druhým odpustí.” Krátce po obsazení budovy kancléřství přepadli pučisté centrální rozhlasovou stanici „Rawag”, vyhlásili odstoupení Dollfussovy vlády a nastoupení vlády Antona Rintelena, dosavadního vyslance v Římě.\n\nPovstání se podařilo rakouské armádě a policii potlačit v samém počátku, ohniska vzpoury se nacházela ve Vídni, Štýrsku a Korutanech. V celé zemi se neuskutečnilo jediné lidové povstání na podporu NSDAP a zrovna tak nebylo zaznamenáno přebíhání rakouských vojáků na stranu pučistů. Povstání odsoudil také zahraniční tisk, ne však tisk německý, který puč i atentát na Dollfusse popisoval jako povstání proti Dollfussově tyranii, za atentátníky označoval členy domobrany i marxisty.\nDne 26. července 1934 vstoupil v platnost zákon o vzniku „Vojenského soudního dvora jako výjimečného soudu k odsouzení trestného jednání spojeného s pokusem o převrat z 25. července 1934“, před kterým se měli zodpovídat hlavní pachatelé. Otto Planetta a Franz Holzweber, vůdci útoku na Spolkové kancléřství, byli již následující den odsouzeni k trestu smrti a o několik hodin později popraveni. Následovalo dalších 11 trestů smrti, v souvislosti s pučem bylo krátkodobě zatčeno kolem 13 000 až 15 000 osob, další dva až tři tisíce uprchli do zahraničí, zejména do Jugoslávie, vůdcům spiklenců Ottovi Gustavu Wächterovi, Rudolfu Weydenhammerovi a Fridolinu Glassovi se podařilo uprchnout do Německa a trestnímu stíhání se vyhnuli.\n\nV období od léta 1934 do roku 1936 určovaly vnitřní i zahraniční politiku Rakouska osobnosti Kurt Schuschnigg a Ernst Rüdiger von Starhemberg, popřípadě další vůdce Heimwehru Emil Fey. Po smrti Dollfusse došlo k rozdělení funkcí kancléře a vůdce Vlastenecké fronty, přičemž kníže Starhemberg obdržel post vicekancléře a vůdce VF. Od roku 1936, kdy Schuschnigg z vlády a Vlastenecké fronty odstranil Starhemberga, nastala rakouská cesta ústupků Německu. Schuschnigga k nim vedly zejména změny v německo-italských vztazích v důsledku agrese Itálie do Habeše.\n\nKurt Schuschnigg, člen a rozpočtový zpravodaj poslanecké frakce křesťansko-sociální strany, byl 29. ledna 1932 povolán jako ministr spravedlnosti do druhé vlády dr. Buresche a v květnu 1933 převzal též ministerstvo školství. Po zavraždění spolkového kancléře Dollfusse v červenci 1934 byl spolkovým prezidentem Wilhelmem Miklasem jmenován 30. července 1934 spolkovým kancléřem, následně prezident schválil Schuschniggem navrženou vládu:\n\nJednou z otázek, kde se kancléř Schuschnigg a vicekancléř Starhemberg vůči sobě vymezovali, byl pohled na \"monarchii\". Schuschnigg s restaurováním monarchie nepočítal. V tomto smyslu se také vyjádřil už o velikonocích v roce 1934 jako ministr spravedlnosti. Nicméně 1. dubna 1934 se členové rakouské vlády (ministr obrany Schönburg-Hartenstein a státní sekretář Carl Karwinsky) poprvé účastnili slavnostní zádušní mše k 12. výročí úmrtí posledního rakouského císaře Karla I. v kostele sv. Michaela (Michaelerkirche). Pro velkou účast stálo mnoho účastníků až na prostranství před chrámem, kde držely čestnou stráž roty domobrany (Heimwehr) a úderných oddílů Ostmarky. Po bohoslužbách se průvod vydal k císařově pamětní desce na Michaelské náměstí (Michaelerplatz), kde byly před deskou položeny četné věnce, odtud se průvod ubíral k pomníku arcivévody Karla na náměstí Hrdinů (Heldenplatz). Zde pak byla celá sláva zakončena manifestací pro brzký návrat Habsburků. Nová květnová ústava z roku 1934 v § 56 odst. 4 snížila ústavní zákon o vypovězení Habsburků a převzetí jmění rodu Habsbursko-lotrinského státem (\"Gesetz betreffend die Landesverweisung und die Übernahme des Vermögens des Hauses Habsburg-Lothringen\") na úroveň spolkového zákona (Verfassungsübergangsgesetz).\n\nPodle nového spolkového zákona č. 299 o Habsburcích z 13. července 1935 (\"Bundesgesetz, betreffend die Aufhebung der Landesverweisung und die Rückgabe von Vermögen des Hauses Habsburg-Lothringen\") došlo ke zrušení vypovězení Habsburků z Rakouska a zároveň se Habsbursko-lotrinskému rodu navracelo jejich jmění. První článek zákona zrušil zákon o Habsburcích z 3. dubna 1919, popřípadě druhý odstavec tohoto zákona o vypovězení Habsburků. Druhý článek zmocnil rakouskou vládu k vydání jmění Habsbursko-lotrinskému rodu, které přešlo roku 1919 do vlastnictví rakouského státu (popřípadě Fondu válečných poškozenců). Navrácení se týkalo i nemovitostí, které před převzetím státem sloužily k osobnímu majetku zemřelého císaře Karla. Z navrácení byly vyňaty umělecké, archeologické nebo historické předměty, které se nacházely ve státních sbírkách. Spolková vláda mohla na základě \"svého volného uvážení\" určit, jakým způsobem budou k tomu sloužící fondy zřízeny a taktéž se zříci převzetí závazků váznoucích na vyvlastněných nemovitostech ve prospěch státu. Vláda si zároveň mohla vyhradit, že navrácené statky nesmí být dále prodány nebo zaknihovány, popřípadě omezení opětovně zrušit. Všechny právní listiny, knihovní zápisy i soudní podání byla osvobozena od všech dávek, kolkovného a jiných poplatků. Zákon neuváděl množství a do jaké míry se bude majetek navracet.\n\nKe stabilizaci rakouského státu nepřispívaly ani rozporné názory Schuschnigga a Starhemberga na otázku organizování státních ozbrojených složek. Schuschnigg upřednostňoval význam spolkového vojska při obraně země v případném konfliktu s Hitlerem a rozhodl se posilovat armádu nejen plánovaným zavedením všeobecné branné povinnosti a včleněním ozbrojených svazků Heimwehru do armády, ale i za cenu porušování ustanovení mírové smlouvy ze Saint-Germain (budování vojenského letectva).\n\nPříprava na sloučení branných svazů započala už v květnu 1935 (Ostmärkische Sturmscharen přeměněny na kulturní sdružení), na podzim téhož roku byla sloučením Heimwehru s ostatními svazky založena organizace „Freiwillige Miliz – Osterreichischer Heimatschutz”. Dne 16. května 1936 zasedli ve vládě noví ministři Edmund Glaise-Horstenau a Guido Schmidt, dále byla funkce spolkového vůdce Vlastenecké fronty sloučena s kancléřským úřadem (Bundesgesetz über die „Vaterländische Front“), čímž Schuschnigg ukončil politickou kariéru svého oponenta Starhemberga a odstranil hnutí Heimwehru, poslední překážku, která mu stála před smlouvou s Německem v cestě. Na podzim roku 1936 došlo k rozpuštění veškerých branných svazů a zřízení jednotné branné formace „Frontové milice” (Frontmiliz), jejichž vůdcem byl jmenován nový vicekancléř Eduard Baar-Baarenfels.\n\nPodle nového zákona o všeobecné branné povinnosti z 1. dubna 1936 byli všichni rakouští občané od osmnácti do 42 let povinni vykonávat brannou službu pro stát, ať již se zbraní nebo bez ní. Zákon měl jen obecný ráz, např. jaké ročníky budou ke službě povolány a jak dlouhá bude aktivní služební doba, měly být teprve vydány. Slavnostní vojenská přehlídka 19. dubna 1936 byla spojena s pietní slavností u příležitosti 200. výročí úmrtí rakouského vojevůdce prince Evžena Savojského, kdy došlo také k přejmenování vojenských pluků.\n\nPo červencové smlouvě Rakouska s Německem došlo k řadě doplňujících ustanovení o všeobecné spolkové služební povinnosti ((II. Verordnung zum Bundesdienstpflichtgesetz) a trestní ustanovení za obcházení spolkové služební povinnosti (III. Verordnung zum Bundesdienstpflichtgesetz). Spolková služební povinnost v ozbrojených složkách obsahovala mimo odvodní povinnosti i pravidelnou prezenční službu a služební povinnost v záloze nebo v náhradní záloze.\n\nPovolaní k vykonávání pravidelné prezenční služby (D-mužstvo) byli povinni službou ve všech složkách ozbrojené moci a platili pro ně stejné předpisy, tedy byli umístěni v kasárnách, obdrželi toaletní potřeby (50 g měsíčně) a 40 grošů denního žoldu. Z hospodářských (živitelé rodiny, majitelé zděděných hospodářství) a vojenských důvodů mohli být branci skupiny D z pravidelné prezenční služby vyřazeni. Způsobilým brancům ročníků 1901 až 1914 mohlo být na požádání povoleno absolvování prezenční služby na vlastní útraty a po minimálně osmitýdením vojenském výcviku mohli být z pravidelné prezenční služby předčasně propuštěni.\n\nBranci, kteří vykonali nejméně tříměsíční vojenskou službu a nepřináleželi stavu presenčnímu nebo stavu dovolenců ozbrojené moci, byli povinni službou v záloze. Na všeobecné nebo zvláštní vyzvání byli povinni se dostavit k prezenční službě, ke cvičením ve zbrani v celkovém trvání dvaceti týdnů (maximálně čtyři týdny ročně), jednou do roka se dostavit ke kontrole. Pro záložníky platilo též nařízení ohledně dalšího poskytování podpory v nezaměstnanosti a nouzové výpomoci příslušníkům rodiny k prezenční službě povolaných nezaměstnaných a nařízení o uchování služebních a pracovních poměrů.\n\nBranci spolkové služební povinnosti, kteří nepřináleželi záloze, prezenční službě a ani stavu dovolenců, byli povinni službou v náhradní záloze. Na všeobecné nebo zvláštní vyzvání museli nastoupit presenční službu v armádě a jejich další povinnosti byly ponechány zvláštnímu uspořádání.\n\nOd povinnosti výkonu prezenční služby mohli být zproštěni záložníci a náhradní záložníci trvale nebo dočasně, dále zřízenci a dělníci veřejnoprávních obvodních korporací, pokud jejich činnost ve veřejné službě a ve vykonávaném povolání byla nepostrádatelná, nepostradatelní zřízenci a dělníci veřejné dopravy (železnic, paroplavby, letecké dopravy nebo dopravy motorovými vozidly) a jiné osoby, jejichž služební povinnosti byly vyžadovány pro obecně hospodářské nebo jiné veřejné zájmy. Lékaři směli býti využíváni k jiné než lékařsko-vojenské službě jen na vlastní žádost. Všechny potřebné doklady, týkající se spolkové služební povinnosti, nepodléhaly kolkování ani jiným právním poplatkům.\n\nSpolkový kancléř Schuschnigg podal 14. května 1936 demisi vlády a současně navrhl, aby byla vláda zproštěna úřadu. Spolkový prezident Miklas návrhu vyhověl a pověřil spolkového kancléře Schuschnigga sestavením vlády nové a současně ho pověřil správou spolkového kancléřství včetně zahraničních věcí a dále řízením ministerstva zemské obrany. Na návrh spolkového kancléře Schuschnigga byli prezidentem jmenováni noví ministři a státní tajemníci:\n\n\nDosavadní místokancléř Ernst Rüdiger Starhemberg kvůli věcným sporům s kancléřem z vlády vystoupil, dále vystoupili také ministři Egon Berger-Waldenegg, Josef Dobretsberger, Ludwig Strobl, Robert Winterstein a státní tajemník Theodor Emanuel Znidaric.\n\nFranz von Papen, od roku 1935 německý vyslanec ve Vídni, už na začátku roku 1936 doporučoval do vlády přizvat právníka Arthura Seyss-Inquarta, státního radu Edmunda von Glaise-Horstenau a rektora univerzity ve Vídni Oswalda Menghina. Papen byl také původcem smlouvy mezi Rakouskem a Německem z 11. července 1936 (Juliabkommen), kterou Schuschnigg po podepsání v rozhlase euforicky označil za příspěvek k zajištění evropského míru („Beitrag zur Sicherung des europäischen Friedens“). Nezmínil ale důvěrnou džentlmenskou dohodu (Gentlemen’s Agreement), v níž se spolkový kancléř zavázal (odstavci IXa a IXb) k rozsáhlé politické amnestii a k zapojení představitelů „národní opozice“ a osob, které mají jeho důvěru, do politického rozhodovacího procesu v Rakousku a kterou rakouská národně-socialistická opozice vnímala jako přípravu ke sjednocení Německa s Rakouskem; následně do svého kabinetu jmenoval ministra vnitra Edmunda Glaise-Horstenau, ministra bezpečnosti Odo Neustädter-Stürmera, státním sekretářem zahraničních věcí Guida Schmidta. Arthur Seyss-Inquart byl 17. června 1937 jmenován státním radou.\n\nŘímské protokoly z roku 1934, které měly Itálii, Rakousku a Maďarsku zajistit nejen politickou a hospodářskou spolupráci, ale také posloužit jako protiváha státům Malé dohody, neměly dlouhého trvání. Po červencové smlouvě s Německem uzavřelo Německo v říjnu smlouvu s Itálií (říjnová německo-italská dohoda) a od 9. listopadu 1936 probíhaly ve Vídni konference států římských protokolů (Dreierkonferenz) za účasti spolkového kancléře Schuschnigga, rakouského státního tajemníka pro zahraničí Schmidta, italského ministra zahraničí hraběte Galeazzo Ciana a maďarského ministra zahraničí Kolomana Kanya. Vídeňská schůzka byla poslední konferencí států římských protokolů, na které byly dojednány hospodářské smlouvy (i když tajné) a z praktického hlediska znamenala zánik protokolů. Dne 18. listopadu 1936 oznámila německá tisková kancelář a italská Stefaniho kancelář, že uznávají španělskou Francovu vládu.\n\nDne 22. července 1936 udělil spolkový prezident Miklas milost mnoha politickým vězňům. Amnestie se dělila do čtyř skupin: 1. rozsáhlé podmínečné prominutí trestů osobám, uvězněných pro výslovně politické činy nebo činy z politických pohnutek; 2. zastavení soudního trestního řízení pro trestné politické činy; 3. cestou milosti zastavení odložených soudních řízení proti méně zúčastněným na červencovém puči; 4. podmínečné prominutí nastoupení trestu pro politické činy odsouzeným osobám, které tresty dosud nenastoupily. Zbytek trestu byl amnestií prominut všem odsouzeným do 10 let. Odsouzeným od 10 do 20 let byly prominuty tresty v případě, že se nedopustili \"krvavého činu\", že nebyli odsouzeni za mimořádně přitěžujících okolností a nedopustili se těžkého porušení služební povinnosti nebo vojenské přísahy. V případech doživotního odsouzení byl trest prominut podmínečně ve třinácti případech.\n\nPři prostých politických činech se přihlíželo k tomu, jestli při spáchání činu bylo použito třaskavin. Podle zákona o třaskavinách byly odsouzení amnestováni jen v případech, pokud u nich bylo nalezeno jen nepatrné množství třaskavin, přenášeli-li třaskaviny za odměnu nebo zúčastnili-li se atentátu, jímž nemohla být způsobena větší škoda a nebyly ohroženy lidské životy. Při vědomém ohrožování lidských životů byla udělena amnestie jen v ojedinělých případech. Zastavení odloženého soudního trestního stíhání méně zúčastněných na červencovém puči se týkalo až 48 případů. Nastoupení trestu bylo prominuto všem politickým odsouzeným, kteří trest nenastoupili. Po provedení amnestie zůstalo v rakouských věznicích 224 politických vězňů. Amnestie se vztahovala také na tresty udělené správními úřady. Ta byla po demonstracích národních socialistů během olympijského pochodňového běhu Vídní zastavena a znovu zahájena teprve po uklidnění situace po 1. září 1936.\n\nOd 11. července 1936 do konce roku 1937 byly amnestovány osoby ilegálně činné v NSDAP: 1 046 osobám byl zbytek trestu prominut; 1 917 soudních řízení bylo zastaveno a mimo to bylo zastaveno soudní řízení proti 12 618 osobám, které se účastnily červencového povstání jen nepřímo. Amnestovány byly také tresty vydané správními úřady: 1 625 osobám byl zbytek trestu prominut; 1 252 případů bylo správními úřady zastaveno. Z vězeňského tábora ve Wöllersdorfu (Anhaltelager Wöllersdorf) bylo propuštěno celkem 226 osob. Amnestie národních socialistů se vztahovala celkem na 18 684 osoby. Taktéž byly amnestovány téměř všechny trestní činy z únorové občanské války v roce 1934.\n\nOd 28. srpna 1936 byla zrušena veškerá omezení cestovního ruchu z roku 1933; německá říšská vláda zrušila 1000markový poplatek (Tausend-Mark-Sperre) a rakouská vláda zákaz cestování do Německa. Cestování tuzemských státních rakouských příslušníků do jednoho nebo druhého státu nebo přes jeho území bylo povoleno po předložení platného cestovního pasu, který byl výslovně označen jako platný k cestě do území druhého státu. Rakouští státní občané, kteří jeli do Německa nebo jím projížděli, byli od 28. srpna povinni předložit svůj pas u příslušného pasového úřadu a požádat o jeho zvláštní vidování pro Německo. Vízum opravňovalo k opětovnému překročení hranic po dobu platnosti pasu. Úprava se týkala také německého financování, dne 22. srpna 1936 byla v Berlíně podepsána úmluva o cestovním styku z Německa do Rakouska a úmluva o pasových úlevách v drobném pohraničním styku. Úmluva o cizineckém ruchu obsahovala přidělení částky 250 marek na osobu a měsíc pro říšské Němce cestující do Rakouska. Tuto částku obdrželi bez zvláštního povolení u berlínské devizní centrály. Zvláštní výhody získali členové německých turistických organizací a osoby, které cestovaly do Rakouska za účelem léčení, umělci, účastníci sjezdů a osoby jedoucí navštívit příbuzné.\n\nOd ledna 1937 platily pro osoby povinné službou v armádě nové cestovní předpisy. Osoby, které příslušely odvodnímu ročníku 1916 a zamýšlely cestovat do ciziny, musely mít k výjezdu zvláštní povolení, které udílel příslušný okresní spolkový policejní úřad. Odvedenci museli k žádosti připojit ověření, že dotyčný odvodní úřad nemá proti vycestování námitek. Zvláštní povolení se zaznamenávalo do pasu. Odvedenci ročníku 1915 podléhali v roce 1937 taktéž dosavadnímu cestovnímu omezení. Vyjmuty byly jen osoby, které byly přeloženy do zálohy a mohly se prokázat „prozatímním vojenským pasem”, případně potvrzením, že byly pro trvalou služební neschopnost z branné moci propuštěny. Neodvedeným příslušníkům ročníku 1915 byl přechod hranic do ciziny povolen jen v případě, že v jejich cestovním pasu se nacházelo povolení ve smyslu 1. nařízení spolkového zákona o služební povinnosti z roku 1936 nebo pokud se prokázali potvrzením o jejich služební nezpůsobilosti. Pohraniční kontrolní úřady měly povinnost všechny osoby povinného odvodního ročníku 1916 a příslušníky odvodního ročníku 1915 bez cestovního povolení zadržet a nahlásit pro podezření z vyhýbání se spolkové služební povinnosti.\n\nPo uzavření červencové smlouvy mezi Rakouskem a Německem byli v listopadu 1936 do vlády přizváni jako ministr bez portfeje Edmund Glaise-Horstenau (ředitel válečného archivu) a jako státní sekretář pro zahraničí Guido Schmidt (dosavadní místoředitel kanceláře spolkového prezidenta). Z kabinetu odešli vicekancléř Eduard Baar-Baarenfels (náměstek vůdce Heimatschutzu), ministr financí Ludwig Draxler (člen Heimatschutzu a důvěrník Ernsta Rüdigera Starhemberga), ministr obchodu Friedrich Stockinger (ve vládě od 10. května 1933) a Hans von Hammerstein-Equord.\n\nNa jaře 20. března 1937 zbavil prezident Miklas na Schuschniggův návrh ministra bezpečnosti Neustädter-Stürmera úřadu. Agendu ministerstva bezpečnosti převzal spolkový kancléř, kterému stál po boku státní tajemník bezpečnosti Michael Skubl, setrvávající dále též ve funkci policejního prezidenta.\n\nV prosinci 1936 vydal spolkový kancléřský úřad k zákonu o obyvatelstvu (Einwohnergesetz BGBl. Nr. 406/1935, II. Durchführungsverordnung Nr. 476/1935), podle kterého musel být v každé obci veden soupis obyvatelstva (Einwohnerverzeichnis), nová nařízení o povinném hlášení k pobytu a o hlášení změn. Do 30 dnů musela být evidenčnímu úřadu (Einwohnermeldestelle) hlášena: přistěhování do obce a vystěhování z ní, dále nahlášena každá změna křestního nebo rodného jména, náboženství, rodinného stavu, státní příslušnosti a domovského práva, všechny změny ve spojitosti s úředním povolením (např. pro řidiče automobilů, motorek, pro letce, atd.), změny povolání a titulu.\n\nRakouští státní občané museli vedle uvedených změn hlásit také všechny změny týkající se vojenské povinnosti, poměr k Vlastenecké frontě, vstup do aktivní služby u četnictva, k celní stráži a bezpečnostní stráži, nastoupení aktivní vojenské služby a přestoupení z aktivní vojenské služby do zálohy. Dále muselo být hlášeno každé narození dítěte a každé úmrtí.\n\nPo šestiměsíčním pobytu v obci se musel každý do dvou týdnů nahlásit k pobytu. Osoby bez stálého bydliště na území spolkového státu se musely dvakrát do roka hlásit a to vždy 10. června a 10. prosince u evidenčního úřadu v té obci, ve která se právě zdržovaly. Mimo toho se musely ve lhůtě od ledna do března nahlásit všechny osoby, které v tom kalendářním roce dovršily 18 let (od ledna 1937 započato s ročníky 1919). Všichni občané a to i cizinci, kteří překročili věk 18 let, se museli hlásit osobně, u mladších hlášení povinně obstarávali jejich zástupci. Osobám, které nesplnily tyto příkazy, hrozil trest pokutou do 3 000 šilinků nebo vězením do tří měsíců.\n\nStátní tajemník pro zahraničí Guido Schmidt a německý velvyslanec ve Vídni Franz von Papen podepsali společně s vůdci obou delegací rakouským velvyslancem Heinrichem Wildnerem a německým legačním radou Carlem Augustem Clodiusem 27. ledna 1937 hospodářskou smlouvu mezi oběma státy na rok 1937, jejíž účinnost počínala 1. únorem 1937. Zároveň byla ujednána dodatková úmluva k platné obchodní smlouvě z roku 1930, která se týkala celních tarifů. Za tímto účelem mělo dojít ke zřízení vládních výborů, které by se zabývaly řešením hospodářského styku, obchodními smlouvami, platebními podmínkami a výměnou zboží.\n\nVe směru z Rakouska do Německé říše se smlouva týkala zemědělských produktů (jatečního dobytka, tažného a chovného dobytka, koní, dále másla, sýra, mléka a smetany), dřevařského průmyslu (hlavně řeziva z jehličnatých stromů, železničních pražců, kulatiny a brusného dřeva), průmyslu železářského a ocelářského, opatření pro zlepšení účtování rakousko-německého filmového obchodu a plateb za duševní výkony (autorská práva) a opatření v platebním styku v rámci cestovního ruchu. Ve směru z Německé říše do Rakouska se jednalo o hospodářské kontingenty uhlí a koksu, průmyslové výrobky, kompenzace a jiné obchody.\n\nDne 6. února 1937 informovali spolkový kancléř K. Schuschnigg, ministr financí Rudolf Neumayer a prezident Rakouské národní banky (Oesterreichische Nationalbank) Viktor Kienböck na konferenci zástupců tisku veřejnost o státní investiční půjčce 1937 k financování investičního programu, která činila 180 milionů šilinků: 54 milionů mělo být použito k zaplacení některých krátkodobých státních dluhů, 17½ milionu k úhradě investic na rok 1937, 22 milionů mělo být použito k vojenským účelům (hlavně na vojenskou výzbroj a výstroj jako např. objednávky u oděvního a obuvního průmyslu) a 22 milionů na vybudování silniční sítě (silniční spojení mezi Vorarlbergem a Vídní, rekonstrukce silnic, výpadovky k německým a československým hranicím, silnice mezi Solnohradem a Korutany, silnice z Korutan přes Štýrský Hradec k maďarské hranici, mosty). Zvláštní půjčka ve výši 15 milionů šilinků měla být využita na přestavbu hlavní poštovní budovy (Laurenzergebäude, Fleischmarkt 19).\n\nDalší investice se týkaly elektrizace západní železniční dráhy (Westbahn) na úseku trati Solnohrad-Linec, přičemž 15 milionů šilinků mělo plynout z výnosu půjčky, zbytek 55 milionů z vlastních úvěrů spolkových drah, 4 miliony šilinků na nákup nových motorových vozů a 5 milionů šilinků na stavební práce na trati. Dále vláda počítala, že 10 milionů šilinků z výnosu půjčky připadne spolkovým zemím a Vídni k opatření pracovních míst a zbytek půjčky ve výši 2 milionů šilinků využije k různým objednávkám. Vedle těchto investic vláda plánovala \"akci k povznesení stavebního ruchu\", kdy hodlala podpořit až do výše 30 procent stavební náklady na stavby drobných bytů. Za tímto účelem vydalo město Vídeň na konci roku 1937 zákon o podpoře výstavby malých rodinných bytů a domků (Kleinwohnungshausförderungsgesetz, „KlWFG”) a vláda 25. února 1938 spolkový zákon o podpoře výstavby obytných domů (Bundesgesetz über die Förderung der Errichtung von Wohnhäusern, BGBl. Nr. 49/1938). Státní investiční půjčka byla splatná do 30 let. Za účelem jejího zúročení a umořování se vláda rozhodla zvýšit některé kolkovní a právní poplatky, dále pak vývozní clo.\n\n„Agrární kurz” se stal ústředním tématem rakouské hospodářské politiky už v roce 1931, kdy Engelbert Dollfuss zastával post ministra zemědělství. Ústavou z roku 1934 byly položeny základy nového stavovského zřízení a profesní zemědělský stav v něm zaujímal vedoucí postavení. Po třech letech příprav vydala spolková vláda 13. června 1935 rámcový zákon pro zřízení profesního stavu „Zemědělství a Lesnictví” (Bundesgesetz über die Einrichtung des Berufstandes Land- und Forstwirtschaft vom 13.07.1935, BGBl. Nr. 304/1935) a konečně 25. února 1937 byl ustaven ústřední orgán „Říšská selská rada” (Konstituierung des österreichischen Reichsbauernrates) v čele s prezidentem Josefem Reitherem, který byl zároveň říšským selským vůdcem a říšským předsedou Selského svazu. Předsednictvo dále sestávalo ze zástupců předsedy: 1. zemští selští vůdci ze zemských Selských svazů (Reichsbauernbund, 9 Landesbauernbünde), 2. prezidenti „Selských komor” (Landwirtschaftskammer) a 3. členů zastupujících pracující (Arbeitnehmer).\n\nO zemědělském zaměření státu vypovídalo i rozdělení půdy: z celkového území 8,3 mil. ha zabírala pole 1,98 mil. ha (23,7%), louky 931,000 ha (11,1%), pastviny a Alpy 1,3 mil. ha (15,8%) a lesy 3,4 mil. ha (37% veškeré půdy). Vlastní zemědělská půda zabírala 4,4 mil. ha (52,1%). Neproduktivní půda se udávala jako 10,45% z rakouského území. V roce 1937 pracovalo z celkového počtu 6,8 mil. přes 1,4 mil. osob v zemědělství; z těch pak 308 831 jako samostatní rolníci. Se zemědělskou výrobou souvisela nejméně jedna třetina veškeré populace.\n\nPodle úředních odhadů z roku 1937 stoupla zemědělská produkce v mléce asi o 335 mil. šilinků, v bramborářství o 220 mil. šilinků, ve výrobě cukru o 66 mil. šilinků. Ministerstvo zemědělství ve Vídni udávalo, že 78% veškerých potravin hradila domácí výroba a asi 22% ostatních plodin se dováželo ze zahraničí. Důraz se kladl na soběstačnost a zvýšení domácí produkce bramborů, másla, masa a ovoce. Plochy oseté cukrovkou zabíraly v Rakousku před válkou v roce 1913 sotva 25 tisíc ha, v roce 1919 5 400 ha a v roce 1934 na 50 tisíc ha. Výroba cukru nejen že byla schopná pokrýt domácí spotřebu, ale Rakousko se stalo v cukru též exportní zemí. Osevní výměra brambor činila kolem 200 tisíc ha a přinášela značné přebytky. Obilniny se dovážely z Maďarska a Polska, z Jugoslávie dobytek. Rakousko se snažilo v některých plodinách o plnou soběstačnost. Ve 30. letech nebyl problém ani tak v produkci jako v nízké konzumaci a podvýživě. V roce 1934 se měla průměrná spotřeba v dělnickém prostředí pohybovat od 3 000 kalorií na osobu za den, skutečnost však ukazovala, že u nezaměstnaných činila denní spotřeba kolem 2 496 kalorií na osobu. V roce 1937 se zemědělský výnos přepočtený na kalorie pohyboval v hodnotách: průměrná denní spotřeba 2,664 kalorií na osobu za den, průměrná roční spotřeba 972 397 kalorií.\n\nVláda plánovala rozsáhlé meliorace půdy (nejméně půl milionu ha vodních toků, bažin, cest) a nové parcelace. Bylo zavedeno povinné krupobitní pojištění, rozšiřovalo se průmyslové zpracování některých plodin k výrobě těsta, škrobu, konzerv, celulózy atd. Byla vydána nová opatření na úlevu daňových břemen a pracovalo se na programu pro oddlužení zemědělských usedlostí; odhadem vázlo na usedlostech minimálně 500 mil. šilinků v hypotekárních pohledávkách, z čehož bylo asi 150 mil. šilinků na daních. Reforma se měla týkat hlavně malých a středních usedlostí.\n\nVelmi mnoho sezónních zemědělských dělníků přicházelo do Rakouska ze Slovenska. Nejvyšší počet byl zaznamenán v roce 1931, kdy v zemědělství pracovalo kolem 17 000 slovenských sezónních dělníků. Z důvodů značné nezaměstnanosti, která se projevila též na zemědělském venkově, klesl počet sezónních zemědělských dělníků v roce 1937 na 4 500. V prosinci 1937 byla mezi Rakouskem a Československem uzavřena pracovní smlouva pro československé zemědělské sezónní dělnictvo pro rok 1938. Smlouva upravovala práva a povinnosti, plynoucí z pracovního poměru pro zemědělské dělníky, kteří byli zjednáni na základě resortní dohody, uzavřené mezi Rakouskem a Československem dne 24. června 1925. Smlouva obsahovala vedle všeobecných povinností zaměstnanců, povinnosti vůdce skupiny, výlohy s dopravou dělnictva, pracovní dobu a odpočinek, mzdu peněžní a v naturáliích (zemědělských produktech), ustanovení o bytu, o mimořádné peněžní odměně (remuneraci), kauci, sociálním pojištění, dovolené a také práva, která mohl zaměstnanec uplatňovat před rozhodčím mzdovým řízením. I když počet přicházejících dělníků klesl, přesto měla smlouva značný význam, jelikož mohla zajistit tisícům čsl. dělníků o něco lepší mzdové podmínky (zejména při žatvě) a naturální požitky (např. zvýšený příděl mléka pro kuchyně jednotlivých dělnických skupin), v době nemoci podléhali rakouskému sociálnímu pojištění (právo na ubytování a plné zaopatření) a úrazovému pojištění (dvě třetiny platil zaměstnavatel).\n\nDelegace Konstantina von Neuratha dorazila do Vídně berlínským rychlíkem na Západní nádraží ráno 22. února 1937 (9.15 hod.) Říšského ministra doprovázeli: jeho choť, správce tiskového oddělení v německém zahraničním úřadě vyslanec Gottfried Aschmann, tajný rada von Kotze, vyslanecký rada von Altenburg, legační rada Hans-Ulrich von Marchtaler a rakouský vyslanec v Berlíně Stephan Tauschitz. Celé okolí nádraží bylo uzavřeno, teprve navazující třída Mariahilfer Straße byla až k Hotelu Imperial, kde byl Neurath ubytován, vroubena špalíry vítajícího obyvatelstva. Hned první den návštěvy využili národní socialisté k mohutným demonstracím.\n\nPrvní den pobytu říšského ministra zahraničí von Neuratha byl vyplněn zdvořilostními návštěvami a recepcemi, přičemž mu státní tajemník Schmidt předal vyznamenání rakouského záslužného kříže první třídy. Jednání Schuschnigga a Neuratha navazovala na úmluvy z 11. července 1936, hospodářské smlouvy o cestovním ruchu a výměně zboží z 27. ledna 1937. Debaty se točily kolem kulturně-politických otázek a ustanovení výboru pro kulturní otázky mezi Rakouskem a Německem, jehož vytvoření bylo dohodnuto již v červenci v Berlíně, dále se probíraly otázky zahraniční politiky a situace ve střední Evropě (Pakt čtyř/ Viererpakt).\n\nPo blamáži s demonstracemi národních socialistů z 22. února uspořádala Vlastenecká fronta na druhý den 23. února ve Vnitřním městě velký projev spolkového kancléře Schuschnigga, na který se sjížděli vídeňští členové přímo z továren, vlaky a autobusy přivážely tisíce příslušníků VF z Dolních Rakous. Oddíly VF defilovaly před budovou generálního sekretariátu, na určených stanovištích a část pak po Mariahilfer Straße až k Západnímu nádraží, kam v nočních hodinách dorazila německá delegace k odjezdu vlaku o 23. hodině večerní. Říšský ministr Neurath odjel z Vídně přímo do Bechtesgadenu, kam mezitím dorazil také říšský kancléř Hitler.\n\nPo vyhlášení „1000-Mark-Sperre” byla v roce 1933 zřízena „Reklamní služba Státního sekretariátu cestovního ruchu“ (Werbedienst des Staatssekretariats für Fremdenverkehr), která byla o rok později sloučena do „Rakouské cestovní kanceláře” (Österreichische Verkehrsbüro); mimo jiného měla na starost vydávání propagačních brožur a filmů, pro zahraniční novináře organizovala tiskové zájezdy po Rakousku a byla zastoupena na mezinárodních výstavách (Světové výstavě v Bruselu 1935 a Paříži 1937).\n\nDne 1. března 1937 byl Ferdinand Erb-Rudtorffer jmenován prezidentem kanceláře pro agitační službu při spolkovém ministerstvu pro obchod a dopravu (Präsident der Österreichischen Verkehrswerbung, Werbedienst des Bundesministeriums für Handel und Verkehr) a 24. března vyhlásil nová opatření, která měla vést k \"povznesení cizineckého ruchu\": prodloužení hlavní turistické sezóny v rakouských letoviscích o tzv. předběžnou a dodatečnou sezónu (začátek školních prázdnin posunut na 3. července), zavedení levných \"zvláštních paušálních pobytů\" v méně navštěvovaných letoviscích (do ceny týdenního pobytu zahrnuto cestovné, výlety a sportovní využití) ve spolupráci s Rakouskou dopravní kanceláří a v součinnosti se spolkovými dráhami zavedení levnější paušální jízdy vlakem a další úlevy na jízdném.\n\nSlevy na jízdném pro tuzemské obyvatelstvo zavedly spolkové dráhy od 22. května a týkaly se všeobecného snížení jízdného při jízdách do 50 kilometrů ve formě zlevněné zpáteční jízdy o 50 procent, přičemž jízdenky pro všechny třídy osobních, spěšných vlaků i rychlíků platily tři dny. Dosavadní nedělní a sváteční jízdenky (zlevněné nad 170 kilometrů) byly nově o 50 procent levnější při jízdě zpět pro všechny vzdálenosti. Pobídka se týkala také prodloužení platnosti zlevněného jízdného: jízdenky platily pro jízdu tam již od soboty a bylo je možné použít až do pondělí, při nedělních zpátečních jízdenkách do 170 km byla platnost rozšířena od pátku do pondělí. V dálkových vlacích přibyly skládací hrací stolky, společenské vozy s radiovými přijímači, bufetové vozy s jídelnou a malým barem, pro školní výlety měly být zavedeny zvláštní vlakové soupravy s radiovým tlampačem pro krátké přednášky a oddělením pro nemocné s lékárničkou a do obyčejných zařazeny sportovní lůžkové vozy, kterými dosud disponovaly jen zvláštní vlaky.\n\nOd 1. dubna do 31. prosince 1937 platily také slevy pro cizince. Podmínkou pro slevu byl minimálně sedmidenní pobyt v rakouské zotavovně nebo v lázních. Pro cizince a Rakušany, žijící v cizině, poskytovaly spolkové dráhy slevy na zaplacené kilometry: 40 procent slevy na zpátečním jízdném při zaplacené přijíždějící délce trati od 46 kilometrů, 60 procent slevy od 91 kilometrů a 80 procent od 141 kilometrů. Pokud cestující využil stejnou trasu tam a zpět činila sleva bez ohledu na počet zaplacených kilometrů 80 procent.\n\nDodatková „džentlmenská dohoda” mezi Rakouskem a Německem připravila rakouským národním socialistům k jejich další infiltraci širší pole působnosti. K první větší demonstraci národních socialistů došlo krátce po vyhlášení amnestie 29. července 1936 při olympijském pochodňovém běhu Vídní na Okružní třídě a před slavnostní tribunou na Náměstí Hrdinů (Heldenplatz). Jako odpověď na \"hakenkreuzlerské\" demonstrace byl v pátek 31. července 1936 večer před budovou Vlastenecké fronty Am Hof uspořádán manifestační projev, na kterém promluvil státní sekretář Guido Zernatto:\n\nK dalším větším demonstracím rakouských národních socialistů došlo po uvolnění cestovního ruchu mezi Rakouskem a Německem, přičemž bylo oznámeno, že demonstrace takového druhu budou bezpečnostními orgány přísně trestány.\n\nUž 17. ledna 1936 se ve Štýrském Hradci pokoušel Rudolf Hirth založit nacionální spolek „Ostmärkischer Volksverein”, který spolkové kancléřství na základě zákona o spolcích z roku 1867 (Vereinsgesetz) výnosem 8. února 1936 zakázalo. Proti zákazu podal Hirth stížnost u spolkového soudu a ten výnos VF-generálního ředitelství pro bezpečnost rozhodnutím z 16. června 1936 zrušil. Na základě tohoto rozhodnutí mohl spolek zahájiti svou činnost (ve \"zdravém deutschvölkisch duchu\") a 14. ledna 1937 se ve Štýrském Hradci konala jeho ustavující valná hromada. Některé říšskoněmecké listy založení spolku uvítaly a naznačily, že spolek v Rakousku hodlá zřídit na 900 místních skupin.\n\nDalší záminku k větším demonstracím poskytla národním socialistů návštěva říšského ministra zahraničí ve Vídni Konstantina von Neuratha ve dnech 22.-23. února 1937. Demonstrace započaly v ranních hodinách ještě před příjezdem německé delegace na Mariahilfer Straße a během dne se rozšířily i po dalších místech ve Vnitřním městě; mládež vykřikovala národně-socialistická hesla a písně a na povel vytáhla po kapsách poschovávané praporky s hákovým křížem. K provokacím docházelo nejen na náměstí Am Hof, Grabenu a před univerzitou, policie musela zasahovat po celé Okružní třídě a před radnicí. K největšímu náporu došlo před Hotelem Imperial, kde byl Konstantin von Neurath s manželkou ubytován. Zde také došlo k prvním střetům se členy VF. Na křižovatce u Mariahilfer Straße/Neubaugasse se národním socialistům podařilo policejní kordon prolomit. K dalším srážkám pak došlo večer, kdy členové VF uspořádali protidemonstrace.\n\nV květnu 1937 se podařilo na hranici při cestě do Německa zadržet jednoho člena národních socialistů s poznámkami k provedeným demonstračním akcím, podle nichž policie vypátrala další šest pachatelů. Všichni byli předáni k soudu za zločin proti zákonu na ochranu státu:\n\nV neděli 23. května 1937 se konalo utkání v házené Rakousko-Německo a přítomnost říšskoněmeckých hráčů ve Vídni se stala další záminkou k demonstracím, „\"jakých stadion v Prátru dosud neviděl\"”. Ovace říšskoněmeckým hostům se nakonec zvrhly na \"nacionálně-socialistickou manifestaci\" a několik desítek demonstrantů bylo zatčeno. Útočné články vydal po demonstraci i říšskoněmecký tisk, což rakouský vetoval vyjádřením, že \"se zřetelem na tón této polemiky\" na ni nebude odpovídat. Vrchní vedení rakouské sportovní a tělocvičné fronty \"s přihlédnutím k událostem při zápase v neděli 23. května a k výrokům vůdce německého mužstva Hermanna v německém rozhlase\" zareagovalo odvoláním povolení k zápasu házené v neděli 27. května mezi německým a štýrským mužstvem ve Štýrském Hradci.\n\nDne 9. září 1936 byly na trati Jižní dráhy (Südbahn) a na Západním nádraží (Westbahn) spáchány atentáty zápalnými pumami. Ve spojení s těmito atentáty se policejnímu ředitelství ve Vídni podařilo vypátrat S.S.-standartu 9 v Dolních Rakousích, na kterou policie přišla při zatčení Fritze Woitscheho. Woitsche, vyobcovaný rakouský státní příslušník, přicestoval z Chile s cestovním pasem na jméno „Karl Janhuba” a od tamního nacistického rakouského sdružení („Kampfring der Deutschösterreicher”) obdržel peníze na založení teroristické skupiny a atentáty. Jeho úkolem bylo připravit atentát na spolkového kancléře Schuschnigga a letecký pumový útok na úřad spolkového kancléřství. Společně s ním byli zatčeni jeho společníci cukrářský pomocník Anton Haslinger a student Max Holler. Před soudem stanuli 22. června.\n\nZatčení Woitscheho spustilo obrovskou vlnu zatýkání, policie zasahovala hlavně ve Vídni a Dolních Rakousích, ale také v Korutanech, Salcbursku, Štýrsku a Tyrolích. Postižena byla především politická organizace, SS a Hitlerjugend. Někteří členové S.S.-standarty 9, kteří působili v jižních Rakousích při pomezí Jižní dráhy, uprchli do Německa (též vůdce Karl Taus), ostatních 31 se odpovídalo 18. a 19. června před soudem za zločiny podle zákona na ochranu státu (Bundesgesetz zum Schutz des Staates, též Staatsschutzgesetz). Obžalovaní (např. Reinhold Baumgartner, Heinrich Riegler, Johann Haun, Michael Stenzenberger, Viktor Holzer, Johann Hofer, Franz Moser, Johan Walter Fournier), kteří většinou své činy doznali, byli odsouzeni: sedm hlavních obžalovaných bylo odsouzeno do těžkého žaláře od 4½ do 7 měsíců, ostatních 24 obdrželi žalář nebo vězení od 2½ do 3 měsíců.\n\nDne 18. srpna 1937 vyšel nový zákon na ochranu státu pod názvem Spolkový zákon na ochranu veřejného klidu, pořádku a bezpečnosti (Bundesgesetz zum Schutze der öffentlichen Ruhe, Ordnung und Sicherheit, tzv. Ordnungsschutzgesetz). Do zákona byla zařazena ustanovení o ochraně veřejné bezpečnosti a obnovena normální instanční cesta pro stíhání politických přečinů. Internační tábory zůstaly v platnosti. Současně se sloučením státních ochranných zákonů měl být novelizován i rakouský zákon spolčovací, podle kterého by zakládání spolku bylo vázáno na koncesi. Stát si od reformy sliboval lepší dohled nad spolkovým životem a možnost zákazu založení \"neúčelných a nebezpečí zvyšujících spolků\". V souvislosti s distribucí orgánu NSDAP v Rakousku „Österreichische Beobachter” se policii podařilo zatknout členy S.S.-standarty 9 ve Vídni (Alfred Mesirek, Lambert Stumfohl, Robert Herrmann, Friedrich Eberle, Karl Pölleritzer a Karl Müller). Přípravu nového soudního procesu však zastavila amnestie 17. února 1938.\n\nLondýnský konservativní list „The Daily Telegraph and Morning Post” přinesl na začátku ledna 1938 obsah rozhovoru, který mu poskytl spolkový kancléř dr. Schuschnigg. Hned v úvodu kancléř potvrdil zachování status quo a doplnil, že každá změna by mohla být jen k horšímu. Další zajištění života rakouského národa a jeho obecného blaha viděl v rámci stávajícího státu. Také přiznal velké sympatie k Mussolinimu, který se podle jeho slov nikdy nevměšoval do rakouských zahraničních nebo vnitřních věcí. Schuschnigg dále uvedl, že je přesvědčeným monarchistou, ale zároveň dodal, že povolání Otty von Habsburg by vedlo k vážným obtížím nejen se státy Malé dohody a s Německem, nýbrž by bylo záminkou k všeobecné \"konflagraci\" v Evropě. Podle Schuschnigga by nesměla \"otázka Habsburků\" ohrožovat rekonstrukci střední Evropy. V závěru uvedl, že Rakousko si je své vázanosti na Německo vědomo a že bude i nadále prokazovat německému národu jako celku velkou službu, nikoli ale cestou připojení, nýbrž jako samostatný stát.\n\nSobotní schůzka z 12. února 1938 rakouského spolkového kancléře Schuschnigga s Adolfem Hitlerem na Obersalzbergu („Diktat von Berchtesgaden”) vzbudila pozornost doma i ve světě. Nicméně až do úterního večera 15. února (přesně po vypršení Schuschniggem vyžádané lhůty), kdy byla rakouským a německým rozhlasem přečtena identická prohlášení o \"okamžitém provedení opatření\", se objevovala jen nic neříkající vyjádření a dohady. Ve středu ráno začal tisk obyvatelstvu \"po kapkách\" zveřejňovat Hitlerův diktát. Dne 16. února 1938 vyšla na titulních stranách rakouského tisku úřední zpráva o \"rekonstrukci vlády\" s komentářem spolkového komisaře plukovníka Waltra Adama. Podstatnou změnou bylo přizvání Arthura Seyß-Inquarta, Hitlerova trojského koně, do vlády.\n\n\nVe stejný den 16. března prošla tiskem i zpráva o usnesení ministerské rady o vydání amnestie (Entschließung des Bundespräsidenten vom 16. Februar 1938 über eine Amnestie wegen politischer Delikte), které bylo spolkovému prezidentu Wilhelmu Miklasovi předloženo ke schválení. Amnestie se vztahovala na všechny politické trestné činy spáchané před 15. únorem 1938, pokud pachatelé již neuprchli do ciziny. Bylo-li již trestní řízení proti dotyčným provinilcům zahájeno, mělo být zastaveno a zbytek trestu podmínečně prominut do 31. prosince 1941. Příslušní resortní ministři měli urychleně vypracovat taková opatření, která by zajistila pozbytí trestů nejen za politické delikty, ale též trestů ve věcech pensijních, důchodových, podpory a ve věcech školských. Znovuzařazení amnestovaných do aktivní služby nemělo však připadat v úvahu. Mezi amnestovanými se nacházeli také pučisté Anton Rintelen a inženýr Fritz Woitsche.\nVe čtvrtek 17. března oznámil tiskový odbor Vlastenecké fronty provedené změny ve vedení úřadu: náměstkem vůdce fronty byl jmenován ministr Guido Zernatto (dosavadní náměstek vůdce Eduard Baar-Baarenfels na vlastní žádost z úřadu odešel), který si ponechal i funkci generálního sekretáře; vůdcem služební skupiny „organizace” byl jmenován zástupce gen. sekretáře ing. Dvorschak; vůdcem „sociálního pracovního společenství” (SAG) byl jmenován ministr Rott (za Grossauera); vůdcem „lidově-politického referátu” byl jmenován ministr člen NSDAP Artur Seyss-Inquart (dr. Pembauer přeložen do vedení správní agendy); náměstkem vůdce díla „Neues Leben” byl jmenován dr. Alfons Übelhör (Katholische akademische Verbindung Norica). Vůdcem VF zůstal kancléř Schuschnigg. V pondělí 21. února bylo rakouskému publiku oznámeno umožnění vstupu rakouských národních socialistů do Vlastenecké fronty a do všech rakouských organizací. Po 24. únoru 1938 Schuschnigg provedl ještě změny ve spolkových zemích u zemských vůdců VF:\n\nDosavadní zemský vůdce v Dolním Rakousku prezident Eichinger byl jmenován předsedou poradního sboru v zemském vedení pro Tyroly. Dosavadní zemský vůdce ve Štýrsku dr. Alfons Gorbach byl dán k dispozici úřadu frontovního vůdce. Dr. Hugo Jury (NSDAP) byl v úřadě frontovního vůdce jmenován náměstkem vůdce „lidově politického referátu”.\n\nNa březen Vlastenecká fronta naplánovala kampaň pod heslem „Se Schuschniggem za Rakousko”, kdy se měly po celé zemi po dobu tří týdnů konat ve všech obcích schůze s řečníky z VF, vystoupit hodlali i zástupci stavů a na venkově funkcionáři „Selského svazu” (Bauerbund).\n\nNa Hitlerovu tříhodinovou řeč před Říšským sněmem z 20. února 1938 odpověděl Schuschnigg řečí před rakouským Spolkovým sněmem. V úterý 22. února 1938 avizovala tisková kancelář Vlastenecké fronty na čtvrtek 24. února 1938 přímé rozhlasové vysílání jeho projevu o 7. hodině večerní. Sněmovnímu sálu vévodila přes celou šíři napjatá červeno-bílo-červená vlajka, na ní dvojhlavý orel a stavovský kříž (Kruckenkreuz). Schuschnigg zahájil řeč slovy: „\"Prvním a jediným bodem programu bez jakékoliv eventuality a rozpravy je: Rakousko!\"”, za což sklidil bouřlivý potlesk. Celý proslov se nesl na vlně patriotismu a proklamované suverenity Rakouska, který ukončil tak hlasitě jak jen mohl: „\"Až do smrti červeno-bílo-červená! Rakousko\"!”\n\nRakušané sledovali kancléřův projev ve zřízených posluchárnách, v hostincích, kavárnách, divadlech a kinech, ve Vídni na veřejných prostranstvích u pouličních tlampačů: X. okres - Antonsplatz; XII. okres - Weigl (Weigls Dreherpark); XIII. okres: Am Platz; XIV. a XV. okres - Meiselmarkt; XVI. okres: Richard-Wagner-Platz; XVII. okres - Bartholomäusplatz; XX. okres - Brigittaplatz; XXI. okres - Schlingerhof a ve Štadlavě (Stadlau) na Genochplatze (Hirschstetten). Na všech těchto místech probíhaly před projevem také koncerty. \"Aby bylo významu této události učiněno zadost\", měly být domy v celém Rakousku ve čtvrtek od rána do večera ozdobeny rakouskými prapory. Schuschniggův projev přenášely německé, československé, maďarské, italské, anglické, švýcarské a také americké rozhlasové stanice. Samotné schůze Spolkového sněmu se účastnili zpravodajové všech velkých zahraničních listů a pozvány byly též diplomatické špičky z Vídně.\n\nZároveň bylo obyvatelstvu oznámeno, že za účelem \"klidného provádění opatření\" dohodnutých 12. února v Berchtesgaden, byl od 22. února 1938 vydán všeobecný zákaz schůzí a to na období čtyř týdnů. V této době byly zakázány veškeré schůze a veřejné projevy. Výjimku tvořily schůze pořádané Vlasteneckou frontou a její akce pod širým nebem nebo v uzavřené místnosti, podniky Vlastenecké fronty, povolené spolkovým kancléřem jako vůdcem fronty, dále shromáždění v uzavřené místnosti sloužící prokazatelně dobročinným účelům, přátelská setkání malého rozsahu, schůze stavovských korporací a veřejnoprávních zájmových zastupitelstev, jakož i schůze spolků (hospodářských, vědeckých, výchovných, uměleckých nebo sportovních) k projednání neodkladných spolkových otázek.\n\nV pondělí 28. února zveřejnila spolková vláda v rámci mimořádných opatřeních nový zákon o tisku. Provedením zákona byl pověřen ministr bezpečnosti spolu s ministrem zahraničních věcí.\n\nV rámci kampaně „Se Schuschniggem za Rakousko” vystoupil spolkový kancléř Schuschnigg ve středu 9. března na schůzi zástupců Vlastenecké fronty, deputacemi dělníků a sedláků v Innsbrucku, kde také ohlásil na neděli 13. března lidové hlasování. Projev byl pak večer přenášen z gramofonových desek rozhlasem. Ve čtvrtek 10. března přinesl tisk jeho úřední oznámení a provolání.\n\nPostupné oklešťování veřejného života se dotklo také československé menšiny. Po porážce rakouských sociálních demokratů v občanské únorové válce 1934 byla rozpuštěna nejpočetnější Československá sociálně demokratická dělnická strana Rakouska (Tschechoslowakische sozialdemokratische Arbeiterpartei Österreichs) a na ní navázané spolky, dále pak tiskový orgán strany „Dělnické listy”. Mnozí sociální demokraté začali inklinovat více doleva. Ve čtvrtek 10. března 1938 vyzvala Československá menšinová rada všechny v ní sdružené složky, krajany, rakouské příslušníky, aby v neděli dne 13. března 1938 všichni do jednoho šli k urnám a odevzdali hlasovací lístek „Ano”.\n\nSchuschniggova řeč Hitlera sice \"rozzuřila\", ale po vyhlášení referenda nastala nová situace. Hitler si povolal Goebbelse, aby s ním probral tento Schuschniggův „sprostý kousek”. Z několika možných variant se nakonec rozhodl pro vstup vojsk, který Goebbels podpořil propagandistickým a štvavým tiskem s letáky. V písemném ultimátu, které doručil do Vídně Odilo Globocnik, požadoval okamžité odvolání lidového hlasování, jinak že vojensky obsadí Rakousko, což ještě večer telefonicky zopakoval Hermann Göring. Schuschnigg referendum odvolal a ministr vnitra Arthur Seyss-Inquart o tom následně informoval Göringa.\n\nHitlerovi tento ústupek již nestačil a trval na rezignaci Schuschniggovy vlády a vytvoření nové národně socialistické s kancléřem Seyss-Inquartem, jehož prvním krokem mělo být požádání Německa o vojenskou pomoc (znění žádosti již obdržel telegraficky od Hitlera a Goebbelse). V důsledku tvrdých výhrůžek a ultimát kancléř Schuschnigg 11. března odstoupil. Ve večerním rozhlasovém vysílání (19:47 hod.) požádal o klid v zemi a řeč zakončil slovy: „Bůh ochraňuj Rakousko!” (Gott schütze Österreich!). Večerní vysílání odstartovalo po celé zemi pochody národních socialistů, jeden z nich mířil na Ballhausplatz. Ve spolkových zemích se národní socialisté zmocnili vlády a prohlásili dosavadní hejtmany za sesazené.\n\nSpolkový prezident Wilhelm Miklas se ještě několik hodin marně snažil přesvědčit ostatní politiky, aby se některý z nich ujal vlády a ve 20:00 hod. Göringa telefonicky informoval o odstoupení kancléře Schuschnigga. Göring zuřil, proč ještě nebyl Seyss-Inquart jmenován kancléřem a oznámil, že vydal rozkaz k vojenské invazi. Na základě falešné zprávy o překročení rakouských hranic německými vojsky jmenoval prezident Miklas ve 23:14 hod. Arthura Seyß-Inquarta novým rakouským kancléřem. Dne 12. března v 1:30 hod. ráno přečetl státní rada Hugo Jury z balkónu spolkového kancléřství seznam nové vlády.\n\n\nNa návrh spolkového kancléře jmenoval prezident rozhodnutím ze dne 13. března 1938 zemského vůdce národně-socialistické strany v Rakousku majora mimo službu Huberta Klausnera spolkovým ministrem pro utváření politické vůle, dále skupinového vůdce SS dr. Ernsta Kaltenbrunnera, ministerského tajemníka dr. Friedricha Wimmera a vůdce národně-socialistického svazu vojínů plukovníka generálního štábu Maxmiliána Angelise státními sekretáři a státního sekretáře dr. Wimmera zástupcem spolkového kancléře v celém dosahu spolkového kancléřství, vyjma věcí zahraničních a bezpečnostních, státního sekretáře dra Kaltenbrunnera zástupcem spolkového kancléře pro bezpečnostní záležitosti a stát. sekretáře Angelise zástupcem spolkového kancléře jako spolkového ministra pro zemskou obranu ve věcech spolkového ministerstva pro zemskou obranu. Státní sekretář dr. Michael Skubl odstoupil ze své funkce státního sekretáře bezpečnosti.\n\nSpolkový prezident Wilhelm Miklas se na písemnou žádost spolkového kancléře Seyss-Inquarta ze dne 13. března vzdal své funkce, prezidentskou působnost přenesl Seyss-Inquart následně na sebe. Vůdce a nejvyšší velitel branné moci Adolf Hitler nařídil, aby na podkladě rakouského zákona o znovuspojení Rakouska s Německou říší se rakouská spolková armáda stala součástí německé branné moci pod vůdcovým velením. Velením německé branné moci uvnitř rakouských zemských hranic pověřil generála pěchoty Fedora von Bocka, vrchního velitele 8. armády, kterému měli příslušníci dosavadní rakouské spolkové armády ve Vídni neprodleně složit přísahu.\n\n\n\nFerdinand Veverka, nový vyslanec Československa v Rakousku, byl přijat prezidentem Miklasem ve Vídni 18. září 1936, kdy mu byly předány pověřovací listiny. Na náměstí před úřední budovou spolkového prezidenta stála čestná rota s hudbou, která vzdala čest oběma rakouským státním autům, v nichž přijížděli vyslanec F. Veverka, legační radové František Bořek-Dohalský, Leopold Šrom a vojenský atašé podplukovník gšt. Rudolf Kučera. Ferdinand Veverka odcestoval z Vídně 28. června 1937 na uprázdněné místo v Bukurešti a správu velvyslanectví převzal prozatímně legační rada Bořek-Dohnalský. Od 1. února 1938 na jeho místo nastoupil z Bernu Rudolf Künzl-Jizerský, který v Ženevě působil také jako stálý delegát ČSR u Společnosti národů. Velvyslanectví Čs. republiky ve Vídni úřadovalo po anšlusu do 15. dubna 1938, od druhé poloviny dubna bylo likvidováno a ve Vídni zůstal do roku 1939 jen generální konzulát. Rudolf Künzl-Jizerský odjel nejprve do lázní Karlovy Vary, potom se zdržoval na zámečku v obci Vodice a na konci července 1938 přesídlil do Prahy, kde měl zastávat Úřad pro propagandu (od září 1938 nově řízený ministrem Klementem Gottwaldem). Generální konzulát ve Vídni vedl gen. konzul František Šebesta až do poloviny dubna 1939, kdy byl též zrušen.\n\n\n\n"}
{"id": "840228", "url": "https://cs.wikipedia.org/wiki?curid=840228", "title": "Seznam bitev a operací během arabsko-izraelské války v letech 1948–1949", "text": "Seznam bitev a operací během arabsko-izraelské války v letech 1948–1949\n\nSeznam obsahu všechny bitvy během arabsko-izraelské války v letech 1948–1949.\n\n"}
{"id": "840229", "url": "https://cs.wikipedia.org/wiki?curid=840229", "title": "Mongolsko na Letních olympijských hrách 1980", "text": "Mongolsko na Letních olympijských hrách 1980\n\nMongolsko se účastnilo Letní olympiády 1980. Zastupovalo ho 43 sportovců (39 mužů a 4 ženy) v 8 sportech.\n\n"}
{"id": "840230", "url": "https://cs.wikipedia.org/wiki?curid=840230", "title": "Heinrich Baak", "text": "Heinrich Baak\n\nHeinrich Baak (29. června 1886, Marienfeld – 2. července 1933, Kolín nad Rýnem) byl německý sochař.\n\nBaak se učil v letech 1900 až 1904 u Heinricha Hartmanna ve Wiedenbrücku. Poté byl zaměstnán na různých místech, také u Tilmanna v Erkelenzu. V roce 1910 odešel do Kolína na Rýnem, kde pracoval u Augusta Schmidta. Za hospodářské krize byl však propuštěn a až do smrti se živil jen náhodnými zakázkami.\n\nProtože vždy pracoval jako zaměstnanec, své dílo nepodepisoval jménem. Z jistotou se mu připisuje pouze pamětní deska padlým v 1. světové válce v bývalém klášterním kostele v Marienfeldu a tři figurky v místním betlému.\n\n"}
{"id": "840232", "url": "https://cs.wikipedia.org/wiki?curid=840232", "title": "Mongolsko na Letních olympijských hrách 1976", "text": "Mongolsko na Letních olympijských hrách 1976\n\nMongolsko se účastnilo Letní olympiády 1976. Zastupovalo ho 43 sportovců (39 mužů a 4 ženy) v 8 sportech.\n\n"}
{"id": "840234", "url": "https://cs.wikipedia.org/wiki?curid=840234", "title": "Mongolsko na Letních olympijských hrách 1972", "text": "Mongolsko na Letních olympijských hrách 1972\n\nMongolsko se účastnilo Letní olympiády 1972. Zastupovalo ho 39 sportovců (37 mužů a 2 ženy) v 7 sportech.\n\n"}
{"id": "840238", "url": "https://cs.wikipedia.org/wiki?curid=840238", "title": "Mongolsko na Letních olympijských hrách 1968", "text": "Mongolsko na Letních olympijských hrách 1968\n\nMongolsko se účastnilo Letní olympiády 1968. Zastupovalo ho 16 sportovců (12 mužů a 4 ženy) v 4 sportech.\n\n"}
{"id": "840244", "url": "https://cs.wikipedia.org/wiki?curid=840244", "title": "Vlastimil Šádek", "text": "Vlastimil Šádek\n\nVlastimil Šádek (17. prosince 1893 Víceměřice - 5. března 1961 Praha) byl český a československý průmyslník a politik, za druhé republiky ministr průmyslu, obchodu a živností, později ministr průmyslu, obchodu a živností Protektorátu Čechy a Morava.\n\nPůsobil jako tajemník Ústředního svazu československých průmyslníků v Praze. Publikoval práce v oboru národohospodářství. Byl rovněž tajemníkem \"Sdružení dřevoobrábějícího průmyslu v Republice československé\" a \"Sdružení československých továren na margarín\". Bytem byl v Praze. K roku 1938 se uvádí jako generální tajemník Ústředního svazu československých průmyslníků.\n\nOd 1. prosince 1938 zastával funkci československého ministra průmyslu, obchodu a živností v první vládě Rudolfa Berana. Patřil mezi blízké spolupracovníky Aloise Eliáše. 16. února 1939 ho Eliáš pozval na tajnou poradu v Unhošti u Prahy, na které se řešil problém rostoucího slovenského separatismu a byla nastíněna možnost ozbrojeného zásahu centrální vlády proti slovenským separatistům. Portfolio si udržel i v druhé vládě Rudolfa Berana a vládě Aloise Eliáše, nyní již jako ministr průmyslu, obchodu a živností Protektorátu Čechy a Morava. Na postu setrval do února 1940.\n"}
{"id": "840246", "url": "https://cs.wikipedia.org/wiki?curid=840246", "title": "Duke (album)", "text": "Duke (album)\n\nDuke je desáté studiové album britské skupiny Genesis. Jeho nahrávání probíhalo od října do prosince 1979 ve studiu Polar Studios ve švédském Stockholmu. Album pak vyšlo v březnu 1980 u vydavatelství Charisma Records. V britském žebříčku UK Albums Chart se album umístilo na prvním místě a v žebříčku na různých místech vydrželo 30 týdnů.\n\n"}
{"id": "840247", "url": "https://cs.wikipedia.org/wiki?curid=840247", "title": "Timur Bekmambetov", "text": "Timur Bekmambetov\n\nTimur Nurbachitovič Bekmambetov (\"kazašsky:\"Темір Нұрбақытұлы Бекмәмбет, \"Temir Nurbaqıtulı Bekmämbet\"; rusky:Тимур Нурбахитович Бекмамбетов, \"Timur Nurbachitovič Bekmambetov\"; * 25. června 1961) je ruský režisér, producent a scenárista. Tvoří filmy i reklamní spoty. Známým se stal díky filmu Noční hlídka z roku 2004 (na motivy stejnojmenné knihy Sergeje Lukjaněnka). K dalším jeho známým filmům patří Denní hlídka z roku 2006 (sequel předchozího filmu), Wanted z roku 2008 a z roku 2012.\n\nBekmambetov se narodil v Atyrau v Kazachstánu (tehdy Kazašská SSR). V 19 letech odešel do Taškentu v Uzbekistánu (tehdy Uzbecká SSR) studovat na Divadelní a umělecký institut A. N. Ostrovského. V roce 1987 zde úspěšně zakončil studia oboru divadelní a filmová scénografie. V této době také sloužil v sovětské armádě, zážitky jej později inspirovaly k natočení filmu Péšávarský valčík.\n\nMezi roky 1992 a 1997 se věnoval především natáčení reklam. V roce 1994 založil \"Bazelevs Group\", společnost z oboru reklamního průmyslu, zabývající se mimo jiné výrobou a prodejem reklamních spotů.\n\nJeho prvním filmem byl \"Пешаварский вальс\" (v překladu \"Péšávarský valčík\") z roku 1994. Další film přišel až v roce 2001, nízkorozpočtový rusko-americký snímek \"The Arena\" o ženách-gladiátorkách (remake stejnojmenného italsko-amerického filmu z roku 1971).\n\nV roce 2004 Bekmambetov podle vlastního scénáře natočil film \"Noční hlídka\" na motivy populárního urban fantasy románu Sergeje Lukjaněnka. Film zaznamenal v Rusku obrovský úspěch, se ziskem 16,7 miliónu dolarů se stal ve své době nejvýdělečnějším filmem v ruských kinech, když překonal i film . Po úspěchu původního filmu následoval sequel, film \"Denní hlídka\", který přišel do kin v roce 2006.\n\nKomerční úspěch obou Hlídek přitáhl pozornost velkých natáčecích společností z Hollywoodu. Bekmambetov ještě natočil v Rusku film \"Ирония судьбы. Продолжение\" (v překladu \"Ironie osudu. Pokračování\"), sequel oblíbeného ruského filmu \"Ирония судьбы\" (česky \"Ironie osudu aneb Rozhodně správná koupel\") z roku 1971. Film se stal v Rusku kasovním trhákem a je tam druhým nejvýdělečnějším filmem všech dob, když jej překonal jedině \"Avatar\". Hollywoodský debut Bekmambetov absolvoval s filmem \"Wanted\", adaptací komiksové minisérie Marka Millara a J. G. Jonese. Film vydělal celosvětově 341,4 miliónů dolarů a z Bekmambetova definitivně udělal režisérskou hvězdu.\n\nBekmambetov kromě režírování filmy i produkuje. Jako producent stál například u zrodu filmu \"Číslo 9\" z roku 2009. Film se odehrává v postapokalyptickém světě kde nežijí lidé a jehož hlavní hrdinkou je hadrová panenka.\n\nV roce 2010 byl Bekmambetov jedním z režisérů vánoční komedie \"Ёлки\" (v překladu \"Jedle\"). Film se stal druhým nejvýdělečnějším ruským filmem v ruských kinech. V témže roce Bekmambetov produkoval film \"Выкрутасы\" (v překladu \"Kudrlinky\") s Millou Jovovich a Konstantinem Chabenskim.\n\nV roce 2011 Bekmambetov produkoval sci-fi horror \"Apollo 18\" a sci-fi thriller \"Černá hodina\". Jeho zatím posledním počinem je režie a produkce filmu \"\" (adaptace stejnojmenné knihy spisovatele Setha Grahame-Smitha) z roku 2012.\n\n"}
{"id": "840249", "url": "https://cs.wikipedia.org/wiki?curid=840249", "title": "Thajské písmo", "text": "Thajské písmo\n\nThajské písmo (thajsky อักษรไทย akson thaj) je abugida neboli alfasylabické písmo, kterým se zapisuje thajština a další menšinové jazyky, kterými se mluví v Thajsku. Písmo není pravou abecedou, protože jednotlivé znaky souhlásek s sebou mohou nést samohláskové zvuky (inherentní vokál), znějící jako a nebo o. Znaků pro souhlásky je zde čtyřicet čtyři, dále patnáct znaků pro samohlásky, které kombinací mohou vyjádřit nejméně dvacet osm samohlásek, a konečně čtyři znaménka vyznačující tóny.\n\nPísmo se píše zleva doprava, souhlásky se píší do řádku, zatímco samohlásky se mohou psát pod, nad, vpravo i vlevo do související souhlásky. V Thajsku se používají arabské číslice, případně thajské, které lze vyjádřit též thajským písmem.\n\nOficiálním převodem thajského písma do latinky je Royal Thai General System of Transcription (RTGS) vyvinutý thajským Královským institutem. Tento přepis je dobře použitelný pro svoji jednoduchost, pro potřeby přesnějšího zachycení jazyka je přijat mezinárodní standard ISO 11940. Český standard neexistuje.\n"}
{"id": "840251", "url": "https://cs.wikipedia.org/wiki?curid=840251", "title": "And Then There Were Three", "text": "And Then There Were Three\n\n…And Then There Were Three… je deváté studiové album britské skupiny Genesis. Jeho nahrávání probíhalo od září do října 1977 v Relight Studios v nizozemském Hilvarenbeek. Album pak vyšlo v březnu následujícího roku. Album, spolu s členy skupiny Genesis, produkoval David Hentschel. Autorem obalu alba je Hipgnosis.\n\n"}
{"id": "840260", "url": "https://cs.wikipedia.org/wiki?curid=840260", "title": "Zelený vrch (Cvikov)", "text": "Zelený vrch (Cvikov)\n\nZelený vrch je 586 metrů vysoký kopec vzdálený 2 km od města Cvikov na Českolipsku, jehož je dominantou. Je součástí Cvikovské pahorkatiny, ač jej mnohé turistické průvodce řadí do blízkých Lužických hor. Je v pásmu CHKO Lužické hory.\n\nKopec (také byl nazýván Drnovickým – Grünberg) je rozložitá znělcová kupa, výrazná dominanta nad Cvikovem, či ještě bližší obcí Drnovcem. Nalézá se na katastru \"Drnovec\" 618098. Na spodních částech se těžily kvádrové kaolinické pískovce pro potřeby měšťanů Cvikova. Na části svahů je dobře patrná desková odlučnost znělce.\n\nV roce 1680 se 1200 vzbouřenců, účastníků rebelie sedláků, stáhlo ze Cvikova na Zelený vrch a zde se bránilo po dva dny přesile vojsk generála Piccolominiho. Obdobnou roli sehrál vrch při povstání sedláků roku 1775. O tři roky později zde došlo ke střetu rakouské a pruské armády.\n\nNa SV svahu stojí Uhlířská skála (Köhlerstein, 471 m), kde se kdysi pálilo dřevěné uhlí. Bývala zde i vyhlídková restaurace (Švýcarská bouda) a lesní divadlo. Přímo na zarostlý vrchol bez vyhlídky již značená trasa nevede, kolem kopce přes nově upravenou Schillerovu vyhlídku na SV straně kopce je vedena žluté značená trasa (místní značení) ze Cvikova.\n\nV geomorfologickém členění je Zelený vrch řazen do Cvikovské pahorkatiny, která je okrskem Zákupské pahorkatiny.\n\n"}
{"id": "840265", "url": "https://cs.wikipedia.org/wiki?curid=840265", "title": "Wind &amp; Wuthering", "text": "Wind &amp; Wuthering\n\nWind & Wuthering je osmé studiové album britské skupiny Genesis. Jeho nahrávání probíhalo od září do října 1976 v Relight Studios v nizozemském Hilvarenbeek. Album pak vyšlo v prosinci téhož roku. Album produkoval David Hentschel spolu se členy skupiny Genesis. Jde o poslední studiové album, které skupina nahrála ve čtyřech členech − Steve Hackett se již na dalších nepodílel. Autorem obalu alba je Hipgnosis.\n\n"}
{"id": "840268", "url": "https://cs.wikipedia.org/wiki?curid=840268", "title": "Spot the Pigeon", "text": "Spot the Pigeon\n\nSpot the Pigeon je třípísňové EP britské skupiny Genesis. Album obsahuje skladby, které byly nahrány během nahrávání alba \"Wind & Wuthering\". Jeho nahrávání probíhalo během září a října 1976 v Relight Studios v nizozemském Hilvarenbeek. Vyšlo v květnu 1977. Album produkoval David Hentschel spolu se členy skupiny Genesis.\n\n"}
{"id": "840273", "url": "https://cs.wikipedia.org/wiki?curid=840273", "title": "Genesis Live", "text": "Genesis Live\n\nGenesis Live je první koncertní album britské progresivní rockové skupiny Genesis. Jeho nahrávání probíhalo během dvou koncertů 24. a 25. února 1973 a vyšlo v červenci stejného roku ve Spojeném království u vydavatelství Charisma Records, ve Spojených státech pak vyšlo u Buddah Records. V reedici pak album vyšlo v roce 1994 u vydavatelství Virgin Records v Evropě a Atlantic Records v USA. V britském žebříčku se album dostalo na devátou příčku a v žebříčku vydrželo celkem deset týdnů.\n\n"}
{"id": "840278", "url": "https://cs.wikipedia.org/wiki?curid=840278", "title": "Seconds Out", "text": "Seconds Out\n\nSeconds Out je druhé koncertní album britské skupiny Genesis. Mimo skladby „The Cinema Show“ byly všechny ostatní nahrány ve dnech 11. − 14. června 1977 v Paříži. Skladba „The Cinema Show“ byla nahrána o rok dříve. Album vyšlo v říjnu 1977 u vydavatelství Charisma/Virgin/Atlantic Records a jeho producentem byl David Hentschel spolu se členy skupiny Genesis.\n\n"}
{"id": "840282", "url": "https://cs.wikipedia.org/wiki?curid=840282", "title": "Three Sides Live", "text": "Three Sides Live\n\nThree Sides Live je třetí koncertní album britské skupiny Genesis. Mimo několika skladeb bylo nahráno celé koncem roku 1981. Nahrávky skladeb „Follow You Follow Me“ a „One for the Vine“ vznikly v roce 1980; „Fountain of Salmacis“ v roce 1978 a „It/Watcher of the Skies“ v 1976. Album vyšlo v roce 1982 a jeho producentem byla skupina Genesis.\n\nAutory všech skladeb jsou Tony Banks, Phil Collins a Mike Rutherford, pokud není uvedeno jinak.\n"}
{"id": "840284", "url": "https://cs.wikipedia.org/wiki?curid=840284", "title": "Vladislav Klumpar", "text": "Vladislav Klumpar\n\nVladislav Klumpar (9. srpna 1893 Praha – 27. června 1979 Montréal) byl český a československý právník a politik, za druhé republiky ministr sloučeného ministerstva sociální a zdravotní správy, později ministr sociální a zdravotní správy Protektorátu Čechy a Morava.\n\nVystudoval gymnázium v Křemencově ulici v Praze, pak začal studovat Právnickou fakultu Univerzity Karlovy. Studia přerušil za první světové války a školu dokončil až po válce. Jako advokátní koncipient se stal v letech 1919–1922 tajemníkem Spolku československých průmyslníků textilních, pak v období let 1922–1926 zastával funkci prvního tajemníka Ústředního svazu československých průmyslníků v Praze. Od 1. července 1927 nastoupil na post ředitele Ústřední sociální pojišťovny. Působil zároveň coby místopředseda Ústředí československých právníků. K roku 1938 se uvádí jako ředitel Ústřední sociální pojišťovny.\n\nOd 1. prosince 1938 zastával funkci československého ministra sloučeného ministerstva sociální a zdravotní správy v první vládě Rudolfa Berana. Patřil mezi blízké spolupracovníky Aloise Eliáše. 16. února 1939 ho Eliáš pozval na tajnou poradu v Unhošti u Prahy, na které se řešil problém rostoucího slovenského separatismu a byla nastíněna možnost ozbrojeného zásahu centrální vlády proti slovenským separatistům. Portfolio si udržel i v druhé vládě Rudolfa Berana a vládě Aloise Eliáše, nyní již jako ministr sociální a zdravotní správy Protektorátu Čechy a Morava. Ve vládě nadále působil jako osobní spojenec Aloise Eliáše. Patřil mezi stoupence zdržovací taktiky protektorátní vlády a udržoval spolu s Eliášem kontakty na odboj. Po zatčení Eliáše v září 1941 Klumpar protestoval u německých úřadů. Na postu ministra setrval do ledna 1942.\n\nPo únorovém převratu roku 1948 byl politicky pronásledován. Počátkem 70. let 20. století emigroval do Kanady, kde v roce 1979 zemřel. Zasazoval se o rehabilitaci Aloise Eliáše.\n\nDne 7. května 1921 se v Brně oženil s Eliškou Svitavskou (1899–??). Manželka Eliška Svitavská byla dcerou Josefa Svitavského a po matce Růženě Albíně Podivínské také sestřenící Otto Wichterleho a vnučkou poslance Jana Podivínského.\n\n"}
{"id": "840285", "url": "https://cs.wikipedia.org/wiki?curid=840285", "title": "Food &amp; Liquor II: The Great American Rap Album Pt. 1", "text": "Food &amp; Liquor II: The Great American Rap Album Pt. 1\n\nFood & Liquor II: The Great American Rap Album Pt. 1 je čtvrté studiové album amerického rappera Lupe Fiasca. Album bylo nahráno u Atlantic Records a vydáno 25. září 2012.\n\nNázev alba byl zveřejněn již roku 2009, kdy mělo být také vydáno, ale později byla dána přednost více mainstreamovému zvuku, který se nachází na albu \"Lasers\" vydaném roku 2011. Roku 2010 zveřejnil \"street singl\" nazvaný \"Go To Sleep\", ten nakonec skončil jako bonusová píseň na deluxe verzi alba. Původně mělo být album vydáno jako dvoj-album, ale vedení Atlantic Records bylo proti, proto bylo rozděleno na dvě části. Druhá má být vydána na jaře 2013.\n\nObal alba tvoří čistě černá barva bez vzoru. Lupe Fiasco si tím chtěl dokázat, jak daleko může u Atlantic zajít.\n\nPo obsahové stránce jsou texty řazeny do subžánru politický hip hop, který se zabývá společenskými problémy a aktuální politikou.\n\nPrvním singlem byla píseň \"Around My Way (Freedom Ain't Free)\" vydaná v květnu 2012. Ten debutoval na 76. příčce žebříčku Billboard Hot 100.\n\nDruhým singlem byla, v rádiích neúspěšná, píseň \"Bitch Bad\", v které kritizuje používání slova \"Bitch\", jako prostředku k znevažování žen.\n\nTřetí singl \"Lamborghini Angels\" se umístil na 92. příčce US hitparády.\n\nČtvrtým singlem byla píseň \"Battle Scars\", kterou vytvořil společně s australským zpěvákem Guyem Sebastianem. Ta v USA dosáhla 73. příčky, ale v Austrálii obsadila příčku nejvyšší a stala se tam také 3x platinovou.\n\nV první týden prodeje v USA se prodalo 89 000 kusů, a tím album obsadilo 5. příčku v žebříčku Billboard 200. Celkem se prodalo okolo 128 000 kusů.\n\n"}
{"id": "840286", "url": "https://cs.wikipedia.org/wiki?curid=840286", "title": "Jacques E. Brandenberger", "text": "Jacques E. Brandenberger\n\nJacques Edwin Brandenberger (19. října 1872, Curych – 13. července 1954, Curych) byl švýcarský chemik a textilní inženýr, který v roce 1908 vynalezl celofán. \n\nJacques E. Brandenberger se narodil v Curychu. Studoval chemii na filosofické fakultě Univerzity v Bernu, v necelých 22 letech promoval summa cum laude. V té době byl nejmladším promovaným chemikem ve Švýcarsku.\n\nPoté odešel do Francie, kde pracoval jako expert na textilní barvy v Normandii a Remiremontu ve Vosges. Od roku 1904 pracoval pro firmu \"Blanchisserie et Teinturerie de Thaon\"\n\nV roce 1908, po letech výzkumů, vyvinul první stroj k výrobě celofánu z celulózy. V roce 1917 převzala patent jím o tři roky dříve založená firma „La Cellophane S.A.“ v Bezons v departementu Val-d'Oise. Značku „Cellophane“ vzniklou z francouzských slov \"cellulose\" a \"diaphane\" (průhledný) zastupoval od roku 1923 na americkém trhu joint venture Du Pont a La Cellophane S.A. \n\nDo 50. let 20. století získal Brandenberger řadu patentů na výrobní postupy i použití průsvitných fólií. Protože ale jeho první patent na použití xantogenátu k výrobě fólií ve dvacátých letech vypršel, vyráběla celofán celosvětově řada chemických firem. Celosvětový ekonomický úspěch celofánu a dalších fólií přinesl Jacquesu E. Brandenbergerovi značné bohatství, které zanechal své dceři Irmě Marthe Brandenbergerové.\n\nFranklinův institut ve Filadelfii v roce 1937 Brandenbergera ocenil medailí Elliotta Cressona. Jacques Brandenberger byl v roce 2006 uveden do National Inventors Hall of Fame.\n\nMarthe Brandenbergerová vložila dědictví svého otce 9. prosince 1965 do nadace J. E Brandenbergera (\"Stiftung Dr. J. E. Brandenberger\"), která byla po její smrti v roce 1986 zapsána do obchodního rejstříku kantonu Curych. Od roku 1990 oceňuje nadace každoročně švýcarské osobnosti, které se mimořádně podílely na zlepšení kulturního života, pokroku v sociální oblasti nebo zvyšování životní úrovně.\n\nCena v hodnotě 200 000 švýcarských franků (přibližně 135 000 €) je jednou z nejvyšších cen ve Švýcarsku. Uděluje ji správní rada nadace na žádost komise, jejíž součástí jsou renomovaní zástupci z oblasti vědy, společenských a kulturních organizací.\n\n"}
{"id": "840292", "url": "https://cs.wikipedia.org/wiki?curid=840292", "title": "Chajim Hazaz", "text": "Chajim Hazaz\n\nChajim Hazaz (: חיים הזז, ‎16. září 1898 – 24. března 1973) byl izraelský romanopisec.\n\nNarodil se v malé vesničce Sidorovichi v carském Rusku (dnešní Ukrajina). Podobně jako mnoho židovských spisovatelů jeho generace, byl i on svědkem pogromů, které měly formující dopad na jeho dílo. Žil v řadě evropských velkoměst, včetně Kyjeva, Charkova, Moskvy, Konstantinopole, Paříže a Berlína, než v roce 1931 přesídlil do britské mandátní Palestiny, kde se usadil v Jeruzalémě. Jeho manželkou byla básnířka Jocheved Bat Mirjam a jejich jediný syn Nachum padl v izraelské válce za nezávislost v roce 1948. Od roku 1961 až do své smrti žil v jeruzalémské čtvrti Talbija.\n\nSvé vůbec první dílo publikoval pod pseudonymem. Poté mu vyšlo několik povídek v časopisech. V druhé polovině 20. let si již jeho příběhy začaly získávat uznání. Mnohé z nich se odehrávají na pozadí bolševické revoluce v Rusku. V roce 1930 vyšel jeho první román (בישוב של יער), který je o židovské rodině na Ukrajině za rusko-japonské války.\n\n"}
{"id": "840295", "url": "https://cs.wikipedia.org/wiki?curid=840295", "title": "Adam Droger", "text": "Adam Droger\n\nAdam Droger (lat. \"Drogerius\") z Drogesburku (1. polovina 16. století – 1608 Litoměřice) byl německy mluvící katolický kněz, sídelní kanovník a děkan litoměřické kolegiátní kapituly.\n\nNěmecky mluvící kněz se stal v roce 1577 kanovníkem kapituly sv. Štěpána v Litoměřicích. V litoměřickém svatoštěpánském chrámu pak určitý čas kázal německy a česká kázání zajišťoval probošt Wolfgang Pistorius. V roce 1584 byl povýšen na děkana této kapituly a svůj děkanský úřad vykonával až do roku 1607. V pravidelných německých kázáních ho nahradil kanovník Jan Herold.\n\nFrantišek z Ditrichštejna, 47. probošt kapituly, jej v roce 1598 navrhoval jako svého nástupce do funkce probošta litoměřického kapituly pro jeho obětavou službu, ale pravomoc církevních představitelů volit probošta v Litoměřicích neplatila a musela ustoupit světskému jmenování císařem Rudolfem II., který za probošta jmenoval Jakoba Chimarrhäuse z Roermundu. Bylo to pro Františka z Ditrichštejna, Adama Drogeria a další církevní činitele zklamáním z bezmoci, nicméně právo jmenovat děkana zůstávalo v moci světských úřadů až do roku 1917, kdy nabyl účinnosti Kodex kanonického práva.\n\nPři častém střídání proboštů, Adam Droger jich za dobu svého kanonikátu zažil celkem 7, byl se souhlasem pražského arcibiskupa pověřen, aby převzal některá zemědělská zařízení probošta a hospodařil s církevním majetkem. Zemřel v roce 1608.\n\n\n\n"}
{"id": "840296", "url": "https://cs.wikipedia.org/wiki?curid=840296", "title": "Jiří Havelka (politik)", "text": "Jiří Havelka (politik)\n\nJiří Havelka (25. července 1892 Orel – 5. června 1964 Hostomice) byl český a československý právník a politik, za druhé republiky vedoucí Kanceláře prezidenta republiky a ministr bez portfeje, později ministr dopravy Protektorátu Čechy a Morava.\n\nVystudoval Právnickou fakultu Univerzity Karlovy. Po studiích nastoupil na ministerstvo železnic jako vrchní odborový rada, později osobní tajemník ministrů. V roce 1931 se stal docentem správní vědy a československého správního práva na Univerzitě Karlově. Od roku 1933 byl radou Nejvyššího správního soudu. Zde se sblížil s Emilem Háchou, tehdejším předsedou tohoto soudu. K roku 1938 se uvádí jako senátní rada.\n\nNa podzim 1938 si ho nově zvolený prezident Emil Hácha vybral na post vedoucího Kanceláře prezidenta republiky. Zároveň od 1. prosince 1938 zastával funkci československého ministra bez portfeje v první vládě Rudolfa Berana. Patřil mezi blízké spolupracovníky Aloise Eliáše. 16. února 1939 ho Eliáš pozval na tajnou poradu v Unhošti u Prahy, na které se řešil problém rostoucího slovenského separatismu a byla nastíněna možnost ozbrojeného zásahu centrální vlády proti slovenským separatistům.\n\nPost v kabinetu si udržel i v následující druhé vládě Rudolfa Berana, nyní již jako ministr bez portfeje Protektorátu Čechy a Morava. Ve vládě Aloise Eliáše zastával post ministra dopravy. Vládní portfolio si udržel do dubna 1941. Patřil ke skupině protektorátních ministrů, která praktikovala zdržovací taktiku vůči okupačním úřadům. Zabránil vydání protižidovských zákonů (vydala je nakonec německá okupační moc). Udržoval kontakty s domácím i zahraničním odbojem. V září 1939 jménem vlády protestoval na velitelství gestapa proti vlně zatýkání. Ve vládě také odmítal vydat proněmecké stanovisko k německému tažení do Jugoslávie. Karl Hermann Frank prosadil Havelkův odchod z vlády i prezidentské kanceláře.\n\n27. září 1941 byl zatčen, několik měsíců vězněn (propuštěn na základě intervence Emila Háchy), následně odstraněn z veřejného života a do konce války držen v domácím vězení.\n\nPo válce byl v roce 1945 zatčen a souzen Národním soudem v dubnu 1947 pro kolaboraci, ale byl zbaven obvinění. Po únorovém převratu roku 1952 byl nuceně vystěhován z Prahy do Hostomic, kde dožil.\n\n"}
{"id": "840298", "url": "https://cs.wikipedia.org/wiki?curid=840298", "title": "Jiří Havelka", "text": "Jiří Havelka\n\nJméno a příjmení Jiří Havelka nese více osob:\n\n"}
{"id": "840300", "url": "https://cs.wikipedia.org/wiki?curid=840300", "title": "Francouzsko-thajská válka", "text": "Francouzsko-thajská válka\n\nFrancouzsko-thajská válka (francouzsky \"guerre franco-thaïlandaise\", thajsky \"กรณีพิพาทอินโดจีน\") byla válka mezi Thajskem a Francií, která byla v té době loutkovým státem Německa. Probíhala od října 1940 do května 1941. Skončila japonským zprostředkováním míru a postoupením čtyřech provincií Francouzské Indočíny (Siem Reap, Battambang, Čampasak a Sajaburi) Thajsku. V rámci této války proběhla i námořní bitva u Ko Čangu.\n"}
{"id": "840304", "url": "https://cs.wikipedia.org/wiki?curid=840304", "title": "Moje sestra a já", "text": "Moje sestra a já\n\nMoje sestra a já (hráno též jako \"Proč se dnes rozvádějí\" nebo \"Princeznin manžel\", v německém originále ) je opereta – autoři ji označují jako hudební komedie ( – o předehře, dvou dějstvích a dohře autorů Roberta Bluma (text) a Ralpha Benatzkého (text a hudba) na námět francouzské veselohry Georgese Berra a Louise Verneuila \"Ma sœur et moi\". Premiéra se konala 29. března 1930 v berlínském divadle Komödienhaus.\n\nKomorní hudební veselohru \"Moje sestra a já\" napsal původem moravský skladatel Ralph Benatzky roku 1929 mezi dvěma rozsáhlými výpravnými operetami pro režiséra Erika Charella, \"Třemi mušketýry\" a \"U bílého koníčka\". Francouzskou komedii pro něj přeložili Robert Blum a Ludwig Friedmann, ale jevištní zpracování, texty písní a ovšem i hudba pocházejí od Benatzkého. Oproti dobové revuální operetě je zde střídmý a jen málo se střídající dekor, žádný sbor ani balet, redukovaný orchestr (při premiéře jej zastupovala jazzová Lewis Ruth Band, spolutvůrce fenomenálního úspěchu Weillovy \"Žebrácké opery\"). Veselému textu odpovídá i hudba, živý, rytmicky bohatá, prostá sentimentu a nenáročná natolik, aby byla v zásadě přístupná i talentovaným činohercům. Typickou pro Benatzkého hudební komedie je plynulost, s jakou mluvené slovo přechází do melodramu, parlandového a konečně kantabilního zpěvu. \"Moje sestra a já\" byly poprvé uvedeny 26. března 1930 v berlínském divadle Komödienhaus. Opereta brzy pronikla po německy mluvícím světě i do Spojených států (jako ', premiéra 30. prosince 1930 Shubert Theatre v New Yorku) a Itálie. Roku 1934 Benatzky operetu přepracoval pro vídeňské divadlo Theater in der Josefstadt Maxe Reinhardta pod názvem ' (\"Princezna na žebříku\"). Roku 1933 byla \"Moje sestra a já\" také poprvé zfilmována, a to paralelně v němčině a francouzštině.\n\nV českých zemích ji jako první uvedlo brněnské německé divadlo 3. září 1930, brzy poté i německé divadlo v Praze na své pobočné scéně Kleine Bühne (premiéra 10. září 1930) a další. Kritika ji označila za „opravdovou šťastnou náhodu“ a komentovala: „Najednou se to zdá tak snadné, napsat dobrou operetu, jako by to nevyžadovalo žádné zvláštní umění. Jen ty obvyklé nevkusnosti, ta odporný kýčovitá manýra a ty olejové dialogy dnes zmizely. Všechno náhle zní jasně a chytře – dokonce i vtipy.“ Benatzkého hudba byla shledána ne příliš osobitou, ale velmi tvárnou, veselou a duchaplnou, zvláštní chválu zasloužilo její plynulé vestavění do děje a téměř nepozorované přechody z řeči do zpěvu a naopak. „Tato opereta se zdá se už něčemu přiučila od zvukového filmu a jeho nápadité režie.“\n\nV češtině ji hrálo nejdříve Městské divadlo v Plzni, a to 7. prosince 1930 v překladu Bohuše Vilíma pod názvem \"Proč se dnes rozvádějí\". Operetu brzy převzala další divadla, v Praze se hrála pod názvem \"Princeznin manžel\", převládl však nakonec nejvěrnější překlad \"Moje sestra a já\", pod kterým ji uvedl mimo jiné Emil František Burian v českém divadle v Olomouci. Stejně jako jiné Benatzkého hudební veselohry si ji oblíbil Oldřich Nový a uvedl ji ve svém pražském Novém divadle (premiéra 3. května 1938). Zpopularizoval také hlavní šlágr z operety pod českým názvem \"Mé děvče má svůj doktorát za pultem\". Dvě stránky hlavního hrdiny dr. Rogera Fleuriota, ostýchavost a zakřiknutost vůči jedné „sestře“ a galantnost a šarm vůči druhé, předznamenávají Kristiána. Naposledy operetu profesionálně hrály v roce 1947 Zemské národní divadlo Brno s Mary Bártů jako režisérkou i představitelkou titulní (dvoj)role a Městské divadlo v Olomouci.\n\nDvě flétny, hoboj, dva klarinety, dva saxofony, fagot, čtyři lesní rohy, dvě trubky, tympány, bubny, harfa, celesta, xylofon, zvonkohra, banjo, smyčce (+ jevištní hudba: housle, klavír).\n\nAlternativně: flétna, hoboj, dva klarinety, fagot, dva lesní rohy, dvě trubky, bubny, harfa, celesta, klavír, banjo, smyčce.\n\nPříběh se odehrává v Paříži a Nancy v době vzniku, tj. kolem roku 1930.\n\n\"Scéna: Soudní síň\"\n\nJsou předvolány strany dalšího případu. Před rozvodového soudce předstupuje manželský pár Dolly a dr. Roger Fleuriot. Přejí si, aby jejich manželství bylo rozvedeno „pro nepřekonatelný odpor“ (introdukce-gavota \"Also ist es so weit\"). Soudci se to jeví zvláštní, protože oba vzbuzují dojem, jako by se stále měli rádi. Vyzývá je proto, aby vypověděli, jak se seznámili a jak se jejich manželství vyvíjelo. Dr. Fleuriot se nenechá dlouho prosit a ihned soudcův pokyn vyplní.\n\n\"Scéna: Knihovna na zámku Saint-Labiche v Paříži\"\n\nPrincezna Dolly dědila zámek Saint-Labiche. Bohatá mladá dáma si může dovolit zaměstnávat vlastního knihovníka. Na toto místo byl přijat hudební vědec Roger Fleuriot. Ve skutečnosti se do své zaměstnavatelky ihned zamiloval, je ale příliš ostýchavý, aby jí dal své city najevo. Pochází ze skromných poměrů a i jen příslib mzdy 5000 franků jej uvádí do extáze (píseň \"Hast du schon einmal 5000 Francs gesehn\"). Považuje proto její bohatství za překážku, jež mu brání v tom, aby se k paní domu přiblížil za hranice pracovního poměru (scéna a duet \"Herr Doktor, Ihre Hoheit, die Prinzessin... Genieren Sie sich nicht... Ich bin wirklich doch sonst nicht so\").\n\nDolly by ráda viděla, aby se o ni knihovník ucházel. Její něžné pokusy překonat jeho odstup však nevedou k cíli. Má sice i jiného obdivovatele, bohatého hraběte Lacyho, ale něco více než přátelskou náklonnost k němu necítí. Říká mu i otevřeně do očí, že je nešťastně zamilována do jiného; otázku do koho nechává nezodpovězenu (píseň-tango Dolly \"Mein lieber Freund... Warum denn nicht... Um ein bißchen Liebe dreht sich die Welt\").\n\nRoger nemůže na trvalo vydržet, že denně potkává ženu, do níž je potají zamilován, ale jíž nemůže otevřeně přiznat své pravé city. Aby přišel na jiné myšlenky, ucházel se úspěšně o profesuru na univerzitě v Nancy. Dnes je jeho poslední pracovní den na zámku Saint-Labiche. Když se loučí se svou šéfovou, ta si všimne, jak přirozený a šarmantní je Roger vůči služebné, když jej nesvírají stavovské rozdíly, a napadne ji nová strategie. Sdělí Rogerovi, že v Nancy žije její sestra, která byla dávno vyděděna a nyní pracuje jako prodavačka ve Filoselově obchodě obuví. Když už Roger do onoho města tak jako tak odchází, mohl by být tak laskav a odevzdat její sestře prsten a dopis. Roger rád slibuje, že pochůzku obstará; myšlenka na prostou dívku, která se však Dolly navlas podobá, jej přitahuje (valčík \"Man hat so manchmal das Gefühl... Freunderl, mir geht es heut so gut\"). Neví však, že si Dolly tuto sestru jen vymyslela, aby ji pak mohla sama hrát.\n\n\"Scéna: Interiér obchodu obuví v Nancy\"\n\nMonsieur Filosel, majitel stejnojmenného obchodu obuví, má potíže se svou prodavačkou Irmou. Má stále v hlavě nesmysly a sní o tom, že se jednou stane hvězdu revue (Irmina píseň \"Die farbigen Lichter\"). Každou chvíli ji musí z jejich nebeských výšin stahovat zpátky na zem. Obchodník je proto nadmíru potěšen, když se u něj ohlásí mladá pohledná dáma a žádá jej, aby ji zaměstnal jako prodavačku. Když má Irma zase myšlenky na všechno jiné než na práci, je propuštěna. Protože však dostává dobré odstupné, nedělá si z toho velkou hlavu, nýbrž bere to na vědomí s klidem (tercet \"Fräulein Irma!... Na, da gratulier ich... Diesen Tag heut im Kalender\").\n\nZanedlouho do obchodu vstupuje dr. Fleuriot. Okamžitě je mu jasné, že prodavačka, již vidí před sebou, musí být Dollyina sestra, neboť jejich podoba je vskutku ohromující. Je to pro něj láska na první pohled. Tato sestra se navíc nezdá být vůbec tak bohatá, jinak by nepracovala v obchodě s botami. Ihned zve prodavačku na sklenku vína po práci a jez bez sebe nadšením, když se mu nedostane odmítnutí (duet-shimmy \"Weil Sie so süß sind... Ich lade Sie ein, Fräulein\"). I Dolly je velmi překvapena, jak hladce se její plán blíží k naplnění.\n\nSotva Roger obchod opustil, již je tu nový zákazník. Je to hrabě Lacy. Někdo mu patrně proradil, kam osud jeho vyvolenou zavál, a proto přijel za ní. Když je obsluhován bujnou Irmou, hned pro ni zahoří. Tahle dívka se k němu zdá se hodí vskutku mnohem lépe než Dolly (duet \"Es kommt aus dem Ungarnlande... Der Paprika, Der Paprika\"). Zve ji, aby s ním odjela do Monte Carla, a Irma se nenechá dlouho prosit. Vesele oba opouštějí obchod, pan Filosel nechť se nehněvá – láska je všudypřítomná (tercet \"Aber Filosel... Ach wie süß ist die Liebe\").\n\nRoger se vrací „sestru“ vyzvednout (píseň-slowfox \"Ich bin verliebt... Mein Mädel ist nur eine Verkäuferin\"). Ta jej zkouší, dokonce se mu předvádí ve „vypůjčených“ princezniných šatech, ale Roger trvá na tom, že „Geneviève“ (jak si zde Dolly říká) je docela jiná než její bohatá a vznešená sestra. Po dlouhém polibku vycházejí zamilovaní v pevném objetí z domu.\n\n\"Scéna: Opět soudní síň\"\n\nS napětím vyslechl slavný soud vyprávění Rogera Fleuriota. Dozvídá se ještě, že Roger několik týdnů po svatbě se „sestrou“ lest odhalil. Poté, co mu Dolly přiznala plnou pravdu, stal se z něj opět ten starý ostýchavý muzikolog. Život v aristokratické zahálce je pro něj nesnesitelný a Dolly zade považuje za absurdní, aby se její manžel vracel ke své práci v Nancy.\n\nSoudce nejen zamítá Rogerův návrh na rozvod, ale promluví oběma naléhavě do duše. Měli by to přece jen ještě jednou spolu zkusit. Napomíná Dolly, aby brala stesky svého chotě vážně, a Rogerovi připomíná, že bohatství přece není žádné břemeno, naopak ulehčuje život. Soud si přece všiml, že láska mezi ním a jeho ženou zjevně ještě zdaleka nevyhasla. Na tomto základě se dá znamenitě vystavět šťastné manželství, které může trvat celý život.\n\nRuku v ruce opouštějí Roger a Dolly soudní síň (repríza \"Mein Mädchen ist nur eine Verkäuferin\").\n\n\n"}
{"id": "840312", "url": "https://cs.wikipedia.org/wiki?curid=840312", "title": "Mosambik na Letních olympijských hrách 2000", "text": "Mosambik na Letních olympijských hrách 2000\n\nMosambik se účastnil Letní olympiády 2000. Zastupovalo ho 4 sportovci (2 muži a 2 ženy) v 2 sportech.\n\n"}
{"id": "840314", "url": "https://cs.wikipedia.org/wiki?curid=840314", "title": "Mosambik na Letních olympijských hrách 1996", "text": "Mosambik na Letních olympijských hrách 1996\n\nMosambik se účastnil Letní olympiády 1996. Zastupovalo ho 3 sportovci (2 muži a 1 žena) v 3 sportech.\n\n"}
{"id": "840315", "url": "https://cs.wikipedia.org/wiki?curid=840315", "title": "Kroměřížský sněm", "text": "Kroměřížský sněm\n\nKroměřížský sněm \"()\" je označení zasedání Ústavodárného říšského sněmu habsburské monarchie, které začalo 22. července 1848 ve Vídni, protože však vypukla revoluce, muselo být 7. října 1848 přerušeno a přesunuto do Kroměříže, kde pokračovalo od 22. listopadu 1848 v Arcibiskupském zámku. Od tohoto data se jedná o Kroměřížský sněm, kdežto předchozí jednání neslo název Vídeňský sněm. \n\nPoslanci tohoto sněmu byli voleni zemskými sněmy. Sněmu předsedal haličský poslanec Franciszek Jan Smolka. České země zde zastupoval například František Palacký, Josef Kajetán Tyl, Václav Bolemír Nebeský nebo František Ladislav Rieger. Kroměřížský volební obvod zastupoval Jan Ohéral, uváděný jako redaktor. Poté, co sněm 7. září 1848 ve Vídni zrušil poddanství, bylo nyní jeho hlavním programem vytvoření nové ústavy, která by specifikovala zejména vztah Říšského sněmu a panovníka. Po potlačení povstání ve Vídni Alfredem Windischgrätzem už však neměl sněm téměř žádnou skutečnou moc. Nově vzniklá vláda pod vedením Felixe Schwarzenberga sice předstírala zájem o dění v Kroměříži, ale s nástupem Františka Josefa I. na trůn připravila vlastní ústavu.\n\nZákladní práva občanů byla vypracována již ve Vídni (s podílem Riegera) a byla předložena 21. prosince k prvnímu čtení. Problematický byl už první paragraf, podle něhož všechna politická moc ve státě vychází z lidu, proti čemuž se ihned ohradil František Stadion, který argumentoval tím, že moc patří panovníkovi. Tato otázka nebyla vyřešena a 10. ledna bylo odhlasováno, že bude vyřešena až při konečném hlasování o ústavě jako celku.\n\nProtože rakouská armáda potlačila všechny nepokoje a zvítězila i v severní Itálii, byla pozice panovníka natolik silná, že nakonec 7. března 1849 mohl vydat manifest o rozpuštění říšského sněmu. Kroměříž byla obsazena vojskem a císař vydal Březnovou ústavu.\n\nV Kroměříži jsou na řadě domů umístěny pamětní desky věnované významným osobnostem sněmu.\n\n\n\n"}
{"id": "840317", "url": "https://cs.wikipedia.org/wiki?curid=840317", "title": "Rilindja", "text": "Rilindja\n\nRilindja (název v češtině doslovně znamená renesanci, či obrodu) je kosovský deník, který vychází v albánštině. Jeho první číslo vyšlo 12. února 1945 v Prizrenu. Jeho redakce byla zprvu společná i s dalším, tentokrát srbskojazyčným deníkem Jedinstvo. Rilindja měla během své více než šedesátileté existence značný vliv na rozvoj albánské kulturní elity v Kosovu.\n\nAž do svého šedesátého čísla vycházely noviny v Prizrenu, poté se redakce přemístila do Prištiny. Zprvu byly vydávány čtyři čísla týdně, později vycházela Rilindja kažý den. Pod jejími křídly vzniklo později i vydavatelství, tiskařství, síť knihkupectví a další. Jen během prvního desetiletí se portfolio Rilindje rozšířilo z jednoho titulu na jedenáct; kromě původního deníku vycházely i časopisy „Jeta e re“, „Përparimi“ (1955), „Fjala“, „Pionieri“ (1949), „GEP-i“, „Shkëndija“, „Kosovarja“, „BAT-i“, „Thumbi“ a „Bujku“.\n\nV roce 1956 byl editor deníku Rilindja Nijazi Maljoku odsouzen v tzv. Prizrenském procesu za špionáž pro Albánii a USA. Redakci deníku i nadále jugoslávští komunisté příliš nedůvěřovali, na četné její členy vedla tajná policie UDBa spisy a novináři, spolupracující s Rilindjí, byli odposloucháváni.\n\nJugoslávský komunistický režim činnost Rilindje štědře financoval ve snaze zvýšit svůj vliv na dlouhodobě k němu nepřátelsky naladěné albánské obyvatelstvo. Z Rilindje se staly přední noviny v Kosovu, vycházející v albánském jazyce. Mnozí Albánci jim však příliš nedůvěřovali, neboť je považovali za médium ovládané z Bělehradu.\n\nV 80. letech se ve vedení deníku dostali k moci lidé, kteří otevřeně prosazovali statut Kosova jako sedmé republiky Jugoslávie. Něco takového vnímal tehdejší režim jako velmi nebezpečné. V srpnu 1990 byl proto list zakázán a namísto něj vycházely noviny pod názvem Bujku (farmář).\n"}
{"id": "840334", "url": "https://cs.wikipedia.org/wiki?curid=840334", "title": "Bajina Bašta", "text": "Bajina Bašta\n\nBajina Bašta (v srbské cyrilici Бајина Башта) je město na západě Srbska, nedaleko od hranic s Bosnou a Hercegovinou, v údolí řeky Driny a nedaleko národního parku a pohoří Tara. Administrativně spadá do Zlatiborského okruhu V roce 2011 mělo 9 133 obyvatel. Nedaleko města se nachází dvě vodní elektrárny; jedna na řece Drině (proti proudu, dále na jih) a další v pohoří Tara, za kterou se nachází Zaovinské jezero. Bajina Bašta je také vycházkovým bodem pro turisty, kteří směřují do národního parku Tara.\n\n"}
{"id": "840335", "url": "https://cs.wikipedia.org/wiki?curid=840335", "title": "Sundský průliv", "text": "Sundský průliv\n\nSundský průliv (indonésky \"Selat Sunda\", nizozemsky \"Straat Soenda\") je průliv mezi indonéskými ostrovy Sumatra a Jáva. Spojuje Jávské moře s Indickým oceánem. Jméno pochází od názvu \"Pasundan\", který označuje Západní Jávu. V nejužším místě je průliv široký 24 kilometrů. Průliv je mělký, největší hloubka dosahuje 20 metrů.\n\nNa místě dnešní sopky Anak Krakatau se nacházela sopka Krakatoa, která byla zničena při mohutné erupci v roce 1883.\n\nV noci z 28. února na 1. března 1942 došlo u severního ústí průlivu k bitvě mezi ustupujícími spojeneckými křižníky a japonským západojávským invazním svazem.\n"}
{"id": "840338", "url": "https://cs.wikipedia.org/wiki?curid=840338", "title": "Jaroslav Kratochvíl (politik)", "text": "Jaroslav Kratochvíl (politik)\n\nJaroslav Kratochvíl (1. května 1901 Přemyšl – 5. dubna 1984 Železný Brod) byl český politik, ministr průmyslu, obchodu a živností Protektorátu Čechy a Morava.\n\nNarodil se v Haliči jako syn rakouského důstojníka Antonína Kratochvíla, který pocházel ze Světlé nad Sázavou. Rod Kratochvílů se zabýval broušením granátů. Jeho matka byla sestrou politika Eduarda Brzoráda (starosty Německého Brodu). Školní docházku zahájil ve Vídni, od roku 1908 žil v Praze. Zde absolvoval reálné gymnázium v Truhlářské ulici a v roce 1923 Právnickou fakultu Univerzity Karlovy. Původně chtěl být advokátem, ale pak absolvoval praxi u berního úřadu a roku 1924 se stal tajemníkem Svazu majitelů dolů, v němž od roku 1939 působil jako náměstek ředitele. Angažoval se v uhelném průmyslu a v celostátním uhelném kartelu \"Uhlopol\".\n\nOd 3. února 1940 zastával funkci ministra průmyslu, obchodu a živností Protektorátu Čechy a Morava ve vládě Aloise Eliáše. Vládní portfolio si udržel do ledna 1942.\n"}
{"id": "840339", "url": "https://cs.wikipedia.org/wiki?curid=840339", "title": "Mikuláš z Bubna-Litic", "text": "Mikuláš z Bubna-Litic\n\nMikuláš z Bubna-Litic, též Mikuláš Bubna z Litic nebo Mikuláš hrabě z Bubna-Litic (14. června 1897 Doudleby nad Orlicí – 17. srpna 1954 Štýrský Hradec), byl český šlechtic a politik, ministr zemědělství Protektorátu Čechy a Morava.\n\nPocházel z českého šlechtického rodu Bubnů z Litic. Studoval na Akademickém gymnáziu a později na Malostranském gymnáziu v Praze. Za 1. světové války sloužil v rakousko-uherské armádě u dragounů. Politicky se neangažoval, byl ovšem aktivní v sportovních spolcích ve východních Čechách. Věnoval se správě svého panství Doudleby-Horní Jelení, které proměnil na vzorný zemědělský statek. Profiloval se jako odborník na lesnictví.\n\nV roce 1939 podepsal prohlášení české šlechty, hlásící se k tradicím české státnosti. Od 3. února 1940 zastával funkci ministra zemědělství Protektorátu Čechy a Morava ve vládě Aloise Eliáše. Vládní portfolio si udržel do ledna 1942. V době represí proti českým protektorátním politickým elitám byl varován a skryl se. Unikl tak zatčení. Po válce byl nicméně obviněn z kolaborace a vězněn po dobu 14 měsíců. Po propuštění ovšem získal doklad o národní spolehlivosti. V roce 1946 mu zemřela manželka a roku 1948 emigroval do Rakouska. Bydlel ve Vídni a znovu se oženil. V Rakousku zemřel. Rodové sídlo v Doudlebech bylo po roce 1989 navráceno jeho dětem Adamovi a Eleonoře, provdané Dujkové.\n\n\n"}
{"id": "840342", "url": "https://cs.wikipedia.org/wiki?curid=840342", "title": "Hansol Korea Open 2012", "text": "Hansol Korea Open 2012\n\nTenisový turnaj WTA Hansol Korea Open 2012 se konal ve dnech 17. až 23. září v jihokorejském hlavním městě Soulu, a to na otevřených dvorcích s tvrdým povrchem. Řadil se do kategorie WTA International Tournaments. Odměny činily 220 000 USD.\n\nSinglový titul vyhrála bývalá světová jednička a nasazená jednička z Dánska Caroline Wozniacká, když ve finále deklasovala estonskou turnajovou trojku Kaiu Kanepiovou poměrem 6–1 a 6–0. Získala tak první titul po třinácti měsících a premiérové vítězství v sezóně 2012. Ve čtyřhře triumfoval nejvýše nasazený americký pár Raquel Kopsová-Jonesová a Abigail Spearsová.\n\n\nNásledující hráčky získaly divokou kartu do hlavní soutěže dvouhry:\n\nNásledující hráčky si zajistily účast v hlavní soutěži z kvalifikace:\n\n\n\n\n"}
{"id": "840343", "url": "https://cs.wikipedia.org/wiki?curid=840343", "title": "Guangzhou International Women's Open 2012", "text": "Guangzhou International Women's Open 2012\n\nTenisový turnaj WTA Guangzhou International Women's Open 2012 se konal ve dnech 17. až 23. září v čínském Kantonu na otevřených dvorcích s tvrdým povrchem. Řadil se do kategorie WTA International Tournaments. Odměny činily 220 000 USD.\n\nSinglový titul si připsala nenasazená tchajwanská hráčka Sie Su-wej po finálové výhře nad Britkou Laurou Robsonovou po setech 6–3, 5–7 a 6–4. Soutěž čtyřhry vyhrála třetí nasazená thajsko-čínská dvojice Tamarine Tanasugarnová a Čang Šuaj.\n\n\nNásledující hráčky získaly divokou kartu do hlavní soutěže dvouhry:\n\nNásledující hráčky si zajistily účast v hlavní soutěži z kvalifikace:\n\n\n\n\n"}
{"id": "840344", "url": "https://cs.wikipedia.org/wiki?curid=840344", "title": "Čapkovy kapsy", "text": "Čapkovy kapsy\n\nČapkovy kapsy (2011) je cyklus dvanácti televizních povídek České televize na motivy povídek Karla Čapka. Každý díl režíroval jiný režisér.\n\n\n\n\n\n"}
{"id": "840345", "url": "https://cs.wikipedia.org/wiki?curid=840345", "title": "Zrušení poddanství v Rakouském císařství", "text": "Zrušení poddanství v Rakouském císařství\n\nZrušení poddanství v Rakouském císařství vyhlásil 7. září 1848 císař Ferdinand I. na návrh říšského sněmu. Ve sbírce zákonů a nařízení vyšel tento patent jako PGV 112/1848. Jelikož většina půdy byla majetkem vrchnosti, bylo třeba ji nejprve spolu s robotními povinnostmi vykoupit. Jednalo se také o zásadní ovlivnění stavovských výsad šlechty a o celkovou transformaci venkovské společnosti.\n\nZrušení poddanství a robotnické povinnosti viselo ve vzduchu již od dob osvícenských reforem Josefa II., za kterého byly dokonce na čas zrušeny, respektive převedeny na peněžní platby. Ke zrušení poddanství přispěl také fakt, že v polovině čtyřicátých let 19. století postihla rakouské císařství mimořádně silná hospodářská krize, kterou ještě prohloubila několikaletá neúroda. To pochopitelně způsobilo všeobecnou nespokojenost obyvatel k režimu a vedlo k několika protirobotním povstání, která musela být na několika místech ukončena za pomoci vojenských sil. Rok 1848 přinesl Habsburské říši další nepříjemnosti v podobě revolucí (leden - Itálie, březen - Vídeň, červen - Praha) a i když se monarchii podařilo revoluce potlačit, byla donucena k ústupkům, které měly za důsledek změnu poměrů. Již 28. března 1848 přijal císař patent, kterým se rušila robotní povinnost \"nejdéle do roka\" a za \"přiměřenou náhradu\". Tato vyhláška dokázala některé části venkova uklidnit, jiné se však bouřily o to víc, přestávaly robotovat a odmítaly platit. Zákon dovršující likvidaci středověkého feudálního systému přednesl 24. července na třetí schůzi říšského sněmu nejmladší poslanec, čtyřiadvacetiletý Hans Kudlich, rodák ze slezského Úvalna. Jednání o zákonu začalo 8. srpna. Z celkového počtu 354 přítomných zákonodárců bylo pro 174, 144 bylo proti a 36 se zdrželo hlasování. Konečné rozhodnutí padlo 7. září 1848 kdy císař na návrh Říšském sněmu přijal patent rušící robotu a všechny ostatní poddanské povinnosti.\n\nZrušeno bylo poddanství ve všech zemích západní části monarchie spolu se všemi právy vrchnosti nad poddanými. Odstraňoval rozdíl mezi panskou a poddanskou půdou, všechnu půdu zbavoval břemen a zrušena byla poddanská břemena - naturální a peněžité dávky. Vydání patentu rušícího poddanství je hezká věc, ale nelze provést takovou radikální změnu ve společenském uspořádání ze dne na noc. A pak tu také zůstává problém onoho vykoupení se. Jeden z nejzásadnějších problémů bylo stanovení hodnoty rustikálu a robotních povinností. Pro vyřešení této zapeklité otázky byla ustanovena komise, jejímž úkolem bylo rozjet se do všech koutů českých zemí a vyčíslit hodnotu (nejen) hospodářsky využitelné půdy. Celková hodnota rustikálu českých zemí byla odbornou komisí odhadnuta na 90 000 000 zlatých (pro představu: roční plat vyššího úředníka 500 – 700 zlatých, učitele 130, dělníka 100 – 200 zlatých). Poddaní ovšem nemuseli zaplatit celou částku za své pozemky najednou, nýbrž měli možnost postupně si rozvrhnout splátky až na 20 let. Z této doby také pocházejí velice detailní soupisy většiny majetku a obyvatelstva českých zemí. Další zajímavostí je, že ze stanovené částky 90 milionů zlatých si jednu třetinu nárokoval stát a zbylé dvě třetiny přišly vrchnosti. Ovšem i do částky určené přímo šlechtě zasáhl stát a to zaplacením poloviny částky za poddané (Fakticky stát tedy přišel o 30 000 000 zlatých).\n\n"}
{"id": "840346", "url": "https://cs.wikipedia.org/wiki?curid=840346", "title": "Video na vyžádání", "text": "Video na vyžádání\n\nVideo na vyžádání (zkr. VOD z anglického Video on Demand) je systém, který uživatelům televize či Internetu umožňuje vybrat si a sledovat video dle vlastního výběru, bez předepsaného televizního programu. Typicky bývá tento systém nabízen hotelovým hostům, při cestování v dopravě (vlaky a autobusy) nebo nověji uživatelům internetu formou jakési virtuální videopůjčovny. \n\nOd druhé dekády třetího milénia našeho letopočtu jsou populárním typem této služby videa na vyžádání, za které je placené předplatné. Neznámější služby tohoto typu jsou Netflix, HBO GO, Hulu či Amazon Prime Video, z českých pak Voyo, Aerovod nebo Dafilms.\n"}
{"id": "840350", "url": "https://cs.wikipedia.org/wiki?curid=840350", "title": "Seznam ministrů železnic Československa", "text": "Seznam ministrů železnic Československa\n\nToto je seznam ministrů železnic Československa, který obsahuje chronologický přehled všech členů vlád Československa působících v tomto úřadu.\n"}
{"id": "840352", "url": "https://cs.wikipedia.org/wiki?curid=840352", "title": "John Palliser", "text": "John Palliser\n\nJohn Palliser (29. ledna 1817 – 18. srpna 1887) byl v Irsku narozený geograf a objevitel. Po službě ve Waterfordské milici a loveckých zkušenostech v Severoamerických prériích vedl průzkumnou expedici po Britské Severní Americe, která měla za úkol získat vědomosti o zeměpise, podnebí a životním prostředí západní Kanady.\n\nNarodil se v irském Dublinu. Byl synem plukovníka Wraye Pallisera a bratr majora Sira Williama Pallisera (1830-1882). Celý rod byl potomky Dra Williama Pallisera, arcibiskupa z Cashelu (1644–1726).\n\nOd roku 1839 do roku 1863 sloužil Palliser ve Waterfordské milici, nakonec dosáhl hodnosti kapitána. Též byl šerifem Waterfordu. Jeho první lovecká výprava do Severní Ameriky proběhla v roce 1847 a během ní Palliser sepsal knihu \"Osamělé toulky a dobrodružství lovce v prériích\", která byla poprvé vydána roku 1853. Zpět do Ruprechtovy země se odcestoval jako vůdce britskoseveroamerické průzkumné výpravy, která cestovala skrz nezmapované oblasti dalekého západu mezi lety 1857 a 1861. Uskutečnil topografické vymezení hranice mezi Britskou Severní Amerikou a Spojenými státy od Hořejšího jezera až k pobřeží Tichého oceánu. K tomu mu asistoval astronom poručík Thomas Blakiston z královské dělostřelectva, botanik Eugène Bourgeau a geolog Dr. James Hector.\n\nJeho cesty jej zavedly do Ruprechtovy země, v níž mapoval tok několika velkých řek:\n\n\nDo Irska se vrátil roku 1862 a své nálezy prezentoval v britském parlamentu. Znalosti získané jeho mapováním byly nápomocné ke skoncování panství Společnosti Hudsonova zálivu nad Ruprechtovou zemí (země obklopující všechny toky ústící do Hudsonova zálivu) zákonem zvaným \"Deed of Surrender\" v roce 1869. Ač byl Palisser široce uznáván a vydobyl si dobré jméno, které mu lidé přisuzovali za otevření kanadského Západu nové éře zemědělského osidlování a rozvoje, jeho varování před nevhodností oblasti dnes známé jako Palliserův trojúhelník k zemědělskému rozvoji prošla bez povšimnutí. Palliser hlásil, že oblast jihovýchodní Alberty a jihozápadního Saskatchewanu je příliš suchá pro zemědělské využití. Oblast byla přesto osídlena obyvatelstvem zabývajícím se zemědělstvím, ale posléze byla zničena suchy během ekologické katastrofy zvané Dust Bowl.\nV roce 1869 se vypravil do ruské Nové země společně s dalším svým bratrem Frederickem Palliserem na palubě lodi \"Sampson\".\n\nPalliser byl jmenován společníkem Řádu Svatého Michaela a Svatého Jiří (CMG). Nikdy se neoženil a na odpočinek se vrátil do Irska, kde strávil zbytek svého života staraje se a pečuje o svou rodinu. Zemřel ve svém domě, takzvaném \"Comeragh House\", v Mahon Bridge v hrabství Waterford v roce 1887. Je pohřben na hřbitově kostela Comeragh Church, Briska, Kilmacthomas, Co. Waterford. Albertská samospráva umístila na jeho hrob plaketu na památku jeho zásluh.\n\nJe po něm pojmenován hotel Fairmont Palliser a čtvrť Palliser v Calgary, stejně jako Palliserův hřeben a Palliserův skalní útvar v kanadské části Skalistých hor\n\n\n\n"}
{"id": "840353", "url": "https://cs.wikipedia.org/wiki?curid=840353", "title": "Duncan Regehr", "text": "Duncan Regehr\n\nDuncan Peter Regehr (* 5. října 1952 Lethbridge, Alberta) je kanadský herec, malíř a bývalý sportovec.\n\nSportoval od dětství, nejprve se věnoval krasobruslení, ve druhé polovině 70. let 20. století trénoval box a byl vážným kandidátem na přijetí do kanadského olympijského týmu. Vybral si však herectví, v televizi debutoval v roce 1977, prvních větších rolí se dočkal v 80. letech, kdy hrál např. v seriálech \"Wizards and Warriors\", \"V\" či \"Hotel\". V letech 1990–1993 ztvárnil v seriálu \"Zorro\" titulní roli maskovaného hrdiny a zároveň Dona Diega de la Vegy. Roku 1994 hostoval v epizodě „Milenec“ sci-fi seriálu \"\" (jako Ronin), v letech 1995–1997 se objevil ve třech dílech seriálu \"\" jako Shakaar Edon. Působil v seriálu \"Fast Track\", objevil se v televizním filmu \"To je vražda, napsala: Smrtonosný příběh\", po roce 2000 hostoval např. v seriálu \"Body & Soul\" nebo hrál v televizním filmu \"The Good Times Are Killing Me\".\n\nOd dětství se věnuje malbě, první výstavu měl v roce 1974 na Stratford Festivalu v Ontariu.\n\n"}
{"id": "840358", "url": "https://cs.wikipedia.org/wiki?curid=840358", "title": "Seznam ministrů veřejných prací Československa", "text": "Seznam ministrů veřejných prací Československa\n\nToto je seznam ministrů veřejných prací Československa, který obsahuje chronologický přehled všech členů vlád Československa působících v tomto úřadu.\n\n"}
{"id": "840359", "url": "https://cs.wikipedia.org/wiki?curid=840359", "title": "Barry Jenner", "text": "Barry Jenner\n\nBarry Francis Jenner (14. ledna 1941 Filadelfie, Pensylvánie – 8. srpna 2016 Los Angeles) byl americký herec.\n\nPrvní role v televizi dostal v polovině 70. let 20. století v denních seriálech \"Somerset\" a \"Another World\". V průběhu 80. letech hrál např. v seriálech \"Knots Landing\", \"V\", \"Dallas\", \"Hotel\", \"Síla rodu\" nebo \"Matlock\". Po roce 1990 působil v seriálu \"Family Matters\" či hostoval v seriálech \"Walker, Texas Ranger\" a \"JAG\". Ve sci-fi seriálu \"\" hrál viceadmirála Williama Rosse, objevil se ve 12 epizodách.\n\nZemřel ve věku 75 let na akutní myeloidní leukemii.\n\n"}
{"id": "840362", "url": "https://cs.wikipedia.org/wiki?curid=840362", "title": "Seznam ministrů Československa pro správu Slovenska", "text": "Seznam ministrů Československa pro správu Slovenska\n\nToto je seznam ministrů Československa pro správu Slovenska, který obsahuje chronologický přehled všech členů vlád Československa působících v tomto úřadu.\n\n"}
{"id": "840368", "url": "https://cs.wikipedia.org/wiki?curid=840368", "title": "Jižní věž Pražského hradu", "text": "Jižní věž Pražského hradu\n\nJižní věž Pražského hradu střežila ve středověku hradní vstup od Malé Strany. Byla součástí kamenného opevnění hradu budovaného Soběslavem I. od r. 1135. Dnes je zastavěna ve starém královském paláci, v těsném západním sousedství Vladislavského sálu.\n\nPůvodně byla postavena západně od královského paláce jako samostatně stojící, jižní stěnou v linii současně budovaných hradeb. Měla rozměry zhruba 9x9 m s šířkou zdiva cca 2 m a výškou 30 m. V přízemí věže byla brána, která chránila jižní stoupající vjezd do hradu. Asi již v 13. století byla brána zazděna a vchod posunut západním směrem. Za lucemburské přestavby a rozšíření královského paláce se jižní věž stala jeho součástí. Konečně za Rudolfa II. zanikl i jižní vchod do hradu.\n\nDo dnešní doby se jižní věž v zásadě zachovala v celé své původní velikosti, ale ze všech stran je plně zastavěna do starého královského paláce. Části jejího zdiva jsou však dodnes dobře patrné, např. levá polovina západní zdi Vladislavského sálu a v předsíni sálu (Sloupové síni) je patrná severní strana věže. V zahradě Na Valech vpravo od Býčího schodiště, v koutě u Ludvíkova křídla, je patrné (za chodbičkou) místo původní románské brány ve věži.\n"}
{"id": "840369", "url": "https://cs.wikipedia.org/wiki?curid=840369", "title": "Křížový vrch (Cvikov)", "text": "Křížový vrch (Cvikov)\n\nKřížový vrch, nazýván i Kalvárie a dříve Lískový vrch, se nachází na okraji města Cvikov a znám je hlavně pro křížovou cestu vedoucí na jeho vrchol. Je řazen do Cvikovské pahorkatiny podobně, jako jeho soused Zelený vrch. Kaple i sousoší Kalvárie na křížové cestě jsou chráněny jako kulturní památka České republiky.\n\nSeverovýchodním směrem od Cvikova se rozprostírá nevelké návrší, navazující na nedaleký, o dost vyšší Zelený vrch. Základ tvoří čedič, ve kterém se časem vytvářely různé útvary. Těžil se tu ještě po roce 1930 štěrk. Nejvyšším bodem návrší je Křížový vrch, který se nazýval až do roku 1728 vrchem Lískovým. (Nüssebergel).\n\nVýška Kalvárie je udávána 437,5 m.\n\nV první polovině 18. století zde místní obyvatelé začali stavět kříže a budovat kapličky (včetně kaple Božího hrobu z let 1730 – 1742), postavili i poustevnu, kde přebývali poustevníci. Po čase všechny stavby zchátraly. Až v roce 1890 byly kapličky Křížové cesty opraveny či znovu postaveny. Po roce 1945 nastalo znovu dlouhé období chátrání, které bylo ukončeno až v roce 1991, kdy došlo zásluhou města k částečné obnově. Řada soch na vrcholu je však poničena či ukradena. Postupné opravy jsou prováděny stále. Křížová cesta je uvedena na celostátním seznamu kulturních památek pod číslem 18501/5-4524.\n\nV geomorfologickém členění je Křížový vrch řazen do Cvikovské pahorkatiny, která je okrskem Zákupské pahorkatiny.\n\nKřížová cesta je na trase vyznačené modrým pásovým značením KČT, která vede ze Cvikova na sever do Lužických hor. Po straně Křížové cesty vede vzhůru místní komunikace (Ústavní ulice). Stoupání je pozvolné, 80 metrů oproti středu města na vzdálenost 1,5 km.\n\n\n"}
{"id": "840373", "url": "https://cs.wikipedia.org/wiki?curid=840373", "title": "Stezka korunami stromů", "text": "Stezka korunami stromů\n\nStezka korunami stromů je 675 metrů dlouhá dřevěná stezka na vrchu Kramolín u Lipna nad Vltavou s několika adrenalinovými a didaktickými prvky, s vyhlídkovou věží a s 52 metrů dlouhým suchým tobogánem (český rekord).\n\nStezka s rozhlednou byla vybudována během května a června 2012 podle projektu německého architekta Josefa Stögera, autora obdobné stezky Baumwipfelpfad u Neuschönau v Bavorském lese.\nStavba stála cca 62 mil. Kč. Pro první návštěvníky byla stezka přístupná 10. července 2012, slavnostní otevření za účasti prezidenta Václava Klause se konalo 20. července 2012. V roce 2013 se Stezka s 360 tisíci návštěvníky stala nejnavštěvovanějším turistickým cílem v Jihočeském kraji a 15. v České republice. V roce 2014 Stezku navštívilo 331 tisíc lidí, čímž mezi nejnavštěvovanejšími turistickými cíli poklesla na 2. místo v kraji a 22. v republice.\n\nCelá stezka je podpírána 75 sloupy, dřevěná lávka postupně stoupá mezi korunami smíšeného lesa do výšky cca 25 metrů. Odtud stezka pokračuje do devítihranné vyhlídkové věže s průměrem 24 metrů. Na první vyhlídkové patro věže do výšky 37 metrů vede točitá lávka, na nejvyšší bod věže ve výšce 40 metrů pak pokračuje krátké schodiště (19 schodů).\n\nRozhledna nabízí dokonalý kruhový rozhled, který zahrnuje Lipno, Šumavu, Novohradské hory a Alpy.\n\nNa vrchol Kramolína, kde se stezka nachází, lze od velkého parkoviště v Lipně nad Vltavou vyjet čtyřsedačkovou lanovkou nebo pravidelnou autobusovou linkou. Samozřejmě lze vystoupat ke Stezce i pěšky.\n\n"}
{"id": "840376", "url": "https://cs.wikipedia.org/wiki?curid=840376", "title": "Vladimír Šeďa", "text": "Vladimír Šeďa\n\nVladimír Šeďa (* 24. prosince 1964, Kyjov) je bývalý český fotbalista, záložník.\n\nHrál za RH Cheb a FC Zbrojovka Brno. V československé lize nastoupil ve 27 utkáních a dal 5 gólů.\n\n\n"}
{"id": "840378", "url": "https://cs.wikipedia.org/wiki?curid=840378", "title": "Karel Kuba", "text": "Karel Kuba\n\nKarel Kuba (* 30. května 1961) je bývalý český fotbalista, obránce.\n\nHrál za Slavii Praha a SK Dynamo České Budějovice. V československé lize nastoupil v 18 utkáních.\n\n"}
{"id": "840379", "url": "https://cs.wikipedia.org/wiki?curid=840379", "title": "Martin Wohlgemuth", "text": "Martin Wohlgemuth\n\nMartin Wohlgemuth (* 24. ledna 1965 České Budějovice) je bývalý český fotbalista, obránce. Pracuje jako učitel na ZŠ Grünwaldova v Českých Budějovicích. Od roku 2014 zastává post hlavního trenéra TJ Hluboká nad Vltavou (Jihočeský krajský přebor).\n\nHrál za SK Dynamo České Budějovice. V československé a české lize nastoupil ve 117 utkáních a dal 6 gólů.\n\n"}
{"id": "840380", "url": "https://cs.wikipedia.org/wiki?curid=840380", "title": "Václav Smoček", "text": "Václav Smoček\n\nVáclav Smoček (* 29. července 1960 Čeladná) je bývalý český fotbalový záložník.\n\nV lize hrál za Baník Ostrava. V československé lize nastoupil ve 47 utkáních a dal 2 góly. Dále hrál za ŽD Bohumín, TJ VOKD Poruba a VTJ Tábor.\n\n\n"}
{"id": "840383", "url": "https://cs.wikipedia.org/wiki?curid=840383", "title": "Oldřich Haluska", "text": "Oldřich Haluska\n\nOldřich Haluska (14. května 1968 Nový Jičín - 17. září 1992) byl český fotbalista, útočník.\n\nSvou fotbalovou kariéru začal ve Fotbal Studénka a následně přestoupil do ligového Baníku Ostrava. V lize hrál za Baník Ostrava a RH Cheb. V československé lize nastoupil v 71 utkáních a dal 4 góly.\n\n"}
{"id": "840393", "url": "https://cs.wikipedia.org/wiki?curid=840393", "title": "Kevin Scarce", "text": "Kevin Scarce\n\nKevin John Scarce (* 4. května 1952, Adelaide, Austrálie) je australský kontradmirál v záloze a současný guvernér Jižní Austrálie.\n\nSvé dětství strávil ve Woomeře a v roce 1968 vstoupil do australského námořnictva. Účastnil se na palubě HMAS Sydney vietnamské války. V roce 1975 se oženil s Elizabethou Anne Taylorovou a narodily se jim dvě děti.\n\nPo vietnamské válce zastával různé vojenské posty, hlavně v oblasti zásobování. V období 1995–97 byl velitelem základny HMAS Cerberus.\n\nV roce 2007 byl jmenován guvernérem Jižní Austrálie. Stal se nejmladším guvernérem a prvním příslušníkem australského námořnictva v této funkci.\n\n\n"}
{"id": "840397", "url": "https://cs.wikipedia.org/wiki?curid=840397", "title": "Rostislav Halkoci", "text": "Rostislav Halkoci\n\nRostislav Halkoci (* 9. října 1963) je bývalý český fotbalista, útočník.\n\nHrál za Baník Ostrava. V československé lize nastoupil v 18 utkáních a dal 4 góly. Dále hrál za Zbrojovku Brno. Účastník mistrovství světa do 20 let v roce 1983, kdy nastoupil ve 2 utkáních.\n\n"}
{"id": "840403", "url": "https://cs.wikipedia.org/wiki?curid=840403", "title": "Ferdinand Růžička", "text": "Ferdinand Růžička\n\nFerdinand Růžička (1920 – ?) je bývalý český fotbalový obránce.\n\nV československé lize hrál za SK Židenice, AC Sparta Praha a SK Pardubice. V československé lize nastoupil v 78 utkáních.\n\n"}
{"id": "840414", "url": "https://cs.wikipedia.org/wiki?curid=840414", "title": "Seznam ministrů pro zásobování lidu Československa", "text": "Seznam ministrů pro zásobování lidu Československa\n\nToto je seznam ministrů pro zásobování lidu Československa, který obsahuje chronologický přehled všech členů vlád Československa působících v tomto úřadu.\n"}
{"id": "840420", "url": "https://cs.wikipedia.org/wiki?curid=840420", "title": "Přírodní park Prokopské a Dalejské údolí", "text": "Přírodní park Prokopské a Dalejské údolí\n\nPřírodní park Prokopské a Dalejské údolí je chráněné území nacházející se na území hlavního města Prahy v Česku. Nachází se v něm přírodní památky Ctirad, Opatřilka - Červený Lom; přírodní rezervace Prokopské údolí; národní přírodní památka U Nového mlýna, Dalejský profil a Požáry. Přírodní park se táhne Prokopským a Dalejským údolím od Řeporyj po Hlubočepy.\n"}
{"id": "840438", "url": "https://cs.wikipedia.org/wiki?curid=840438", "title": "Abd Rabú Mansúr Hádí", "text": "Abd Rabú Mansúr Hádí\n\nAbd Rabú Mansúr Hádí ( ; 1. září 1945, Thúkajn v provincii Abján, Adenský protektorát) je jemenský politik. Od 27. února 2012 je 2. prezidentem sjednoceného Jemenu. Dne 22. ledna 2015 na svou funkci rezignoval, parlament však oznámil, že odchod prezidenta nepřijímá.\n\nJe představitelem strany Všeobecný lidový kongres, hegemonní síly jemenského politického systému. V letech 1994–2012 byl viceprezidentem. Do funkce prezidenta prozatímně nastoupil v období mezi 4. červnem až 23. zářím, kdy se jeho předchůdce Alí Abdalláh Sálih musel v důsledku zranění utrpěných během jemenské revoluce roku 2011 léčit v Saúdské Arábii. Posléze byl zvolen i v přímých prezidentských volbách roku 2012, v nichž byl ovšem jediným kandidátem. Získal v nich 99,8 % hlasů.\n\n"}
{"id": "840440", "url": "https://cs.wikipedia.org/wiki?curid=840440", "title": "Namibie na Letních olympijských hrách 1996", "text": "Namibie na Letních olympijských hrách 1996\n\nNamibie se účastnil Letní olympiády 1996. Zastupovalo ho 8 sportovců (6 mužů a 2 ženy) v 4 sportech.\n\n"}
{"id": "840441", "url": "https://cs.wikipedia.org/wiki?curid=840441", "title": "Namibie na Letních olympijských hrách 1992", "text": "Namibie na Letních olympijských hrách 1992\n\nNamibie se účastnil Letní olympiády 1992. Zastupovalo ho 6 sportovců (5 mužů a 1 žena) v 3 sportech.\n\n"}
{"id": "840449", "url": "https://cs.wikipedia.org/wiki?curid=840449", "title": "Niger na Letních olympijských hrách 1972", "text": "Niger na Letních olympijských hrách 1972\n\nNiger se účastnil Letní olympiády 1972. Zastupovali ho 4 sportovci (4 muži a 0 žen) v 1 sportu.\n\n"}
{"id": "840451", "url": "https://cs.wikipedia.org/wiki?curid=840451", "title": "Noční hlídka (film)", "text": "Noční hlídka (film)\n\nNoční hlídka ( ) je ruský fantasy film režiséra Timura Bekmambetova natočený na motivy stejnojmenné knihy spisovatele Sergeje Lukjaněnka. V Rusku se stal film velkým hitem, ve své době držel primát nejvýdělečnějšího filmu v ruských kinech, když překonal i film .\n\nKromě obyčejných lidí existují i Jiní – čarodějové, upíři, lykantropové a další bytosti. Když se projeví jejich schopnosti, musí se rozhodnout, zda si zvolí Světlo či Temnotu. Kdysi mezi Světlými a Temnými došlo k velké bitvě, která málem skončila zničením obou stran. Geser, vůdce Světlých, a Zavulon, vůdce Temných, ve snaze zabránit nejhoršímu, uzavřeli Dohodu. Byly vytvořeny Hlídky – Noční hlídka (složená ze Světlých, kteří dohlížejí na Temné) a Denní hlídka (složená z Temných, kteří dohlížejí na Světlé). Obě Hlídky udržují rovnováhu mezi silami Světla a Temnoty, loví a trestají ty, kteří poruší podmínky Dohody. Podle legendy se však jednou objeví Velký Jiný, který převaží rovnováhu ve prospěch Světla či Temnoty, podle toho, kterou stranu si zvolí.\n\nRusko, 1992. Když Antona Goroděckého opustí žena kvůli jinému muži, vyhledá starou ženu, údajnou čarodějnici, o které věří, že je schopná mu ženu přivést zpátky. Darja mu sdělí, že jeho žena čeká dítě s jiným, a že je třeba vyvolat potrat, neboť dítě by ji definivně připoutalo k cizímu muži. Anton souhlasí. Darja připraví nápoj obohacený Antonovou krví. Anton jej vypije. V tu chvíli na jiném místě Antonova žena někomu sděluje, že se musí rozejít. Darja začne recitovat zaříkávadlo vyvolávající potrat a Antonova žena v křeči zkolabuje a drží se za podbřišek. Těsně před dokončením zaříkávání se v místnosti objeví dvě doposud maskované postavy, třetí proskočí dveřmi a změní se na tygra. Členové Noční hlídky čarodějce zabrání dokončit zaříkávání a spoutají ji. Jsou překvapeni tím, že je Anton vidí, a odvodí si, že musí být také Jiný. \n\nO dvanáct let později je Anton členem Noční hlídky. Na Antonovu žádost jej jeho soused Kosťa zavede za otcem, řezníkem, neboť Anton potřebuje čerstvou krev. Kosťův otec mu neochotně vyhoví, potom sdělí Kosťovi, že členové Noční hlídky pijí krev jen tehdy, když jsou na stopě upírovi, jako jsou oni dva. \n\nDvanáctiletý hoch Jegor slyší \"volání\", psychické vábení upíra na lovu. Anton Jegora stopuje do moskevského metra, díky vypité krvi je také schopen slyšet ono \"volání\". Po cestě si všimne ženy, které vlají vlasy, i když v metru žádný vítr není. Anton si domyslí, že nad ženou visí smrtící kletba. Zkouší jí zlomit pomocí své \"magické baterky\", ale neúspěšně. Pokračuje tedy ve sledování Jegora. Dostihne ho ve chvíli, kdy se z něj chystá \"posvačit\" párek upírů. Anton zbytkem energie ve své \"baterce\" zraní upíra-ženu a přinutí ji se skrýt. Když bojuje s upírem-mužem, dorazí zbytek týmu Noční hlídky a s jejich pomocí Anton upíra zlikviduje. Dostaví se i člen Denní hlídky, který Antonovi oznámí, že Denní hlídka si je vědoma smrti jednoho z \"jejich\" a že si na Antona \"dají pozor\".\n\nZraněného Antona vyléčí osobně Geser, který poznamená, že věci by pro Antona byly jednodušší, kdyby vstupoval do Šera, stínového světa, do kterého mohou vstoupit pouze Jiní. Poté, co mu Anton podá hlášení o ženě, kterou spatřil v metru, odhalí mu legendu o prokleté panně, kolem které slábnou či dokonce umírají lidé i zvířata a kterou doprovází Vír zatracení. Je jasné, že tato panna, nyní znovuzrozená, brzy zemře, pokud Noční hlídka nenajde toho, kdo jí proklel. Geser dá Antonovi asistentku jménem Olga, která vypadá jako vycpaná sova. Anton odmítne a směje se, dokud Geser nevyhodí sovu z okna a ta obživne a odletí. Když se Anton vrátí domů, dorazí tam i sova a přemění se v ženu.\n\nAntona navštíví Kosťa, který již ví, že Anton zabil upíra. Anton s Olgou stopují Jegora k němu domů, kde ho najdou skrývat se v Šeru před upírem-ženou, které se podařilo při incidentu v metru uprchnout. Šero málem Jegora pohltí, ale obětovaná krev od Antona jej zachrání. Při vynoření ze Šera si Anton všimne obrázku Jegora s jeho matkou. Není to nikdo jiný, než Antonova bývalá žena. Členové Noční hlídky, Tygřík a Medvěd, zůstanou s Jegorem, aby ho chránili, ale jakmile na chvíli poleví v pozornosti, Jegor jim vyklouzne a následuje \"volání\" upírky.\n\nAnton a Olga dorazí na provizorní velitelství v blízkosti Světlanina bytu (to je ona prokletá žena z metra). Nad jejím bytem se zformoval obří magický vír a sousedům se začaly dít nepěkné věci. Anton mezitím zjistí, že mu před lety Darja lhala a že chlapec, kterého měla jeho žena potratit, byl jeho, nikoli jejího nového přítele. Jegor je tedy Antonův syn. Anton si ale nyní musí vybrat – buď půjde za Jegorem nebo za Světlanou. Anton jde nejprve na návštěvu ke Světlaně, zdá se, že zde hrozí větší nebezpečí. Anton se Světlanou promluví a odhalí, že kletbu na sebe uvalila sama (i když nevědomky), protože se vinila ze smrti matky. Světlana tedy musí být také Jiná. Když Světlana pochopí, vír zmizí. Anton se tedy může vydat za Jegorem. \n\nJegor unikne vampýrce, narazí ale na Zavulona. Na střechu v tu chvíli dorazí Anton a dojde k souboji. Zavulon je vůdcem Temných, není pro něj tedy problém zmanipulovat situaci tak, že uhne bodnutí směřovanému na něj a to tak, že by s jistotou zasáhlo za ním právě probíhajícího Jegora, takže se zdá, že Anton se pokoušel zabít svého syna. Zavulon zmrazí daný okamžik, takže Jegora zachrání. Jeho asistent potom přečte Jegorovi Antonovu složku. Když Jegor zjistí, že Anton se jej pokoušel zabít, ještě než se narodil, a že z něj bude Velký Jiný, dobrovolně se přidá na stranu Temnoty.\n"}
{"id": "840457", "url": "https://cs.wikipedia.org/wiki?curid=840457", "title": "Nigérie na Letních olympijských hrách 2008", "text": "Nigérie na Letních olympijských hrách 2008\n\nNigérie se účastnil Letní olympiády 2008. Zastupovalo ho 74 sportovců (37 muži a 37 žen) v 10 sportech.\n\n"}
{"id": "840459", "url": "https://cs.wikipedia.org/wiki?curid=840459", "title": "Big Jim Sullivan", "text": "Big Jim Sullivan\n\nBig Jim Sullivan (* jako James George Tomkins; 14. února 1941 − 2. října 2012) byl britský kytarista. Na kytaru začal hrát ve svých čtrnácti letech. Později spolupracoval jako studiový hudebník s hudebníky jako jsou Donovan, Petula Clark, Small Faces, Serge Gainsbourg, Cliff Richard, Tom Jones, Dusty Springfield nebo Long John Baldry. Rovněž vydal několik sólových alb.\n"}
{"id": "840461", "url": "https://cs.wikipedia.org/wiki?curid=840461", "title": "Cena Jeana Nicoda", "text": "Cena Jeana Nicoda\n\nJean Nicod Preis, francouzsky Prix Jean Nicod, je francouzské ocenění udělované každoročně od roku 1993 v Paříži za mimořádné úspěchy v oboru filosofie mysli a kognitivních věd. \n\nCenu udílí Centre national de la recherche scientifique (CNRS) a podporují ji École normale supérieure (ENS) a École des Hautes Études en Sciences Sociales (EHESS). Nese jméno francouzského filozofa Jeana Nicoda (1893-1931). \n\nCena je spojena s přednáškou oceněného, která je publikována v edici \"Jean Nicod Lectures series\" nakladatelství MIT Press.\n\n"}
{"id": "840466", "url": "https://cs.wikipedia.org/wiki?curid=840466", "title": "Skautská výchovná metoda", "text": "Skautská výchovná metoda\n\nSkautská výchovná metoda je cestou soustavné výchovy a sebevýchovy, jež má vést k upevňování charakteru, vytváření hodnotového systému, rozvoji dovedností a znalostí. Skautskou výchovnou metodu tvoří nedělitelný systém vzájemně provázaných prvků.\n\nSvětová organizace skautského hnutí (WOSM) během času mírně mění definici skautské výchovné metody. V 80. letech sestával ze čtyř prvků: skautský slib a zákon, učení se aktivní činností (learning by doing), družinový systém a postupný a stimulující program. To bylo v devadesátých letech rozšířeno na sedm prvků. Na 41. světové skautské konferenci v roce 2017 byl přidán osmý prvek \"community involvement\", česky překládáno jako \"zapojení do společnosti\". V České republice ji do roku 2014 definoval Junák jako deset prvků (skautský slib a zákon, učení se prostřednictvím praktických činností a her, týmová práce ve skupinkách, zájem a spoluúčast každého mladého člověka na jeho osobním rozvoji, symbolický rámec, pobyt a činnost v přírodě a její poznávání a ochrana, podpora mladých lidí dospělými, služba společnosti, postupně stimulující programy, symbolika a výchovné prostředí). Od roku 2014 je ve stanovách největší české skautské organizace Junák - český skaut zavedeno sedm prvků metody (bez zapojení komunity, ta bude pravděpodobně přidána při další úpravě stanov). \n\nV republice se nejspíš nenajde žádný skautský oddíl, který by stoprocentně fungoval dle všech níže uvedených zásad. Každý oddíl je jiný, každý oddíl je tvořen jinými lidmi, determinován jiným prostředím i možnostmi, nicméně skautská výchovná metoda by měla být závazná a určující pro skautskou výchovu. \n\nSkautské hnutí neusiluje pouze o „zabavení“ svých členů, případně o učení zálesáckým dovednostem, ale zejména o systematickou hodnotovou výchovu a duchovní rozvoj každého jedince. Skautské hnutí usiluje o to, být aktivní součástí demokratické občanské společnosti, a chce vychovávat samostatně myslící jedince s pevnými morálními zásadami, kterým není lhostejný svět kolem nich a nebojí se stát si za svými ideály. Pomůckou k tomu je skautský slib a zákon, které mají dětem a mladým lidem ukázat hodnoty, jež by měly být základem každé slušné společnosti. Součástí hodnotové výchovy v oddíle by ale neměla být jen práce se slibem a zákonem, ale např. i budování osobní morálky a zodpovědnosti za své chování a jednání, důraz na plnění povinností, sebereflexe (co jsem udělal dobře/ špatně, v čem se mohu zlepšit?), rozbor chování hrdinů v motivačních příbězích atd. \nSnad nejdůležitějším prvkem v hodnotové výchově je vzor chování vedoucích. Dětem často z domu chybí vzory, jejichž příkladu by se mohly držet.\n\nUčení se aktivní činností, neboli učím se tím, že něco dělám (learning-by-doing). Např. stavba tábora a zajišťování jeho chodu vesměs vlastními silami (vaření aj.) je nástrojem, jak budovat u dětí úctu k práci, učí je samostatnosti, střídmosti, utužuje fyzickou kondici aj. Znalosti a dovednosti by neměly být dětem předkládány „na podnose“. Poznatky a zkušenosti by měly děti sbírat samy vlastní aktivitou a zvídavostí nebo prostřednictvím her, což výrazně pomáhá jak samotném procesu učení, tak i atraktivitě programu.\n\nPráce v družinách a menších skupinkách je pro skauting dalším charakteristickým rysem, který byl poté převzat i do jiných mládežnických uskupení. Zakladatelem družinového systému je lord Robert Baden-Powell, který během búrských válek v jižní Africe rozdělil své vojáky do menších skupinek, které si zvolily svého vedoucího a byly skrz něj organizovány. Tento nápad se osvědčil i v práci s mladými lidmi, kterým se Baden-Powell později rozhodl věnovat, a tak vznikl družinový systém v podobě, jak jen známe dnes.\nPokud to možnosti oddílu dovolují, je družinový systém nejlepší volbou. V družině se děti učí od sebe navzájem, jeden druhému jde často příkladem, v družinách též vznikají pevnější přátelské vztahy, rozhodování a příprava programu probíhá na základě dohody. Z hlediska organizace je tento systém náročnější na koordinaci vedoucích a programu, který se dětem připravuje, a proto s družinovým systémem některé oddíly nepracují.\n\nSkauting je založen na cestě neustálé výchovy a sebevýchovy, jež by měla každého zdokonalovat po všech stránkách a dát vyniknout nejlepším vlastnostem každého jedince. Tento prvek metody pracuje s zájmem a spoluúčastí každého mladého člověka na jeho osobním rozvoji. Možností, jak posilovat osobní rozvoj, je mnoho – od plnění skautské stezky, odborných zkoušek - odborek, oddílových výzev (např. tři orlí pera) po pozdější činovnické vzdělávání. Nejde o porovnávání schopností dětí navzájem, ale hlavně o osobní růst a zdokonalování se každého jedince zvlášť.\n\nSymbolický rámec je možné chápat jako určitý „obal“ skautského programu, který mu má dodávat atraktivitu a podporovat naplňování vytyčených cílů. Nabízí motivaci a inspiraci k činnosti. Ve skautské činnosti se jedná zejména o dva typy symbolických rámců – jeden, který je společný všem skautům (hymna, lilie a jiné symboly, skautský kroj, slavnosti atd.), a druhý, který si oddíly a družiny vymýšlí samy (libreto k hrám a s tím spojené kostýmy, kulisy, příběhy atd.). Vlastní symbolický rámec by měl být uzpůsobený věkové kategorii členů, výchovným cílům a měl by být pro děti zajímavý.\n\nPříroda je nejen vynikající prostředí pro skautskou výchovu, ale i jeden z objektů jejího zájmu. Skauting vede děti k úctě k přírodě, její ochraně a prožívání silných zážitků spojených s vnímáním přírody a jejích krás. Zároveň využívá možností, které příroda nabízí k uskutečnění dalších aktivit skautské praxe jako je sport, estetická výchova, poznávání historicky a kulturně zajímavých míst atd. Příroda též může napomáhat budování pevných a trvalých přátelství, ke kterým chce skauting vést – společný pobyt mimo pohodlí domova, kde je potřeba se přizpůsobit nedostatku obvyklého komfortu a rozmarům počasí, vytváří vhodné podmínky pro lepší stmelení a soudržnost skupiny na základě společných silných zážitků.\nDůležitost přírody v tradici českého skautingu je většinou odvozována od odkazu Ernesta Thompsona Setona, zakladatele hnutí Woodcraft. České skautské hnutí bylo jeho myšlenkami ovlivněno zdaleka více než v jiných zemích, a mimo jiné proto je příroda jako objekt zájmu pro český skauting důležitější než například v Anglii.\n\nJiž v prvku „družinový systém“ je obsažena myšlenka, že mladší se přirozeně učí od starších, kteří jsou jim rádci a vzory. Toto skauting dále rozvíjí tím, že každý oddíl či středisko je postaveno na určité hierarchii, kdy starší a zkušenější (např. vůdci oddílu) pomáhají mladším (např. rádci), delegují na ně určité úkoly a vedou je k samostatnosti a schopnosti umět stále více věcí tak, aby časem mohli vykonávat zodpovědnější a složitější úkoly. Podstatné zde je taky to, že dospělí činovníci by se měli neustále vzdělávat, aby byli schopni porozumět měnícím se potřebám oddílu i dostát všem dalším (technickým, administrativním) závazkům.\n\nTento prvek pracuje s aktivním přebíráním zodpovědnosti za stav společnosti v našem bydlišti, státě i na celé Zemi. Souvisí s aktivním občanstvím, s každodenní angažovaností, ale také s globálně rozvojovými tématy. Je tedy důležité naše zapojení do širší komunity - máme zde možnost zažít obohacující setkání, získat jiný náhled na konkrétní problém, pochopit širší kontext.\n"}
{"id": "840468", "url": "https://cs.wikipedia.org/wiki?curid=840468", "title": "A Vision in Blakelight", "text": "A Vision in Blakelight\n\nA Vision in Blakelight je studiové album amerického multiinstrumentalisty a hudebního skladatele Johna Zorna. Album vyšlo v září 2012 u vydavatelství Tzadik Records pod katalogovým číslem 8303. Inspirací pro toto album mu byl William Blake. Krátký úryvek z jeho textu na tomto albu přečetl herec Jack Huston.\n\nAutorem všech skladeb je John Zorn.\n"}
{"id": "840474", "url": "https://cs.wikipedia.org/wiki?curid=840474", "title": "Steran", "text": "Steran\n\nJako steran se označuje organická uhlovodíková molekula, která slouží jako základ steroidních látek. Chemické označení steranu je hexadekahydrocyklopenta[\"a\"]fenanthren nebo též cyklopentanoperhydrofenanthren. Skládá se ze tří cyklů o šesti uhlíkových atomech a jednoho cyklu o pěti uhlíkových atomech, které se označují písmeny A, B, C, D. Molekula obsahuje šest stereocenter, a to na uhlíkových atomech, které náležejí dvěma cyklům zároveň (atomy 5, 10, 8, 9, 13, 14). \"Steran\" je souhrnný pojem pro všechny stereoizomery o uvedeném základě bez ohledu na to, jak jsou uspořádány atomy připojené na stereocentra.\n\nZáklad přírodních látek (steroidů apod.) s konfigurací (8β,9α,10β,13β,14α) se nazývá gonan.\n"}
{"id": "840482", "url": "https://cs.wikipedia.org/wiki?curid=840482", "title": "Bostonský teriér", "text": "Bostonský teriér\n\nBostonský teriér (anglicky: \"boston terrier\") je psí plemeno původem z USA – z Bostonu a byl vyšlechtěn k psím zápasům. Kvůli častým neúspěchům a mnohem lepšímu psu – stafordšírskému bulteriérovi – upadl v zapomnění, ale dnes se ho popularitu pomalu rozrůstá.\nVyšlechtěn byl v USA, v druhé polovině 20. století, původně jako bojové plemeno křížením anglického buldoka, boxera a bílého anglického teriéra. Kvůli neúspěchům v soubojích a oblíbenějšímu bojovému psu — stafordšírskému bulteriérovi — se ale začal využívat jen pro lov krys, a jeho populace se pomalu snižovala. Ve starších záznamech je uváděn jako americký bulteriér, lidově ho v Americe nazývají i jako „amerického gentlemana“, protože je to malý, přítulný a zároveň velmi inteligentní a bystrý pes. Dnes je uznáván Mezinárodní kynologickou federací (FCI), UKC (United Kennel Club) i AKC (American Kennel Club).\n\nV roce 2014 bylo v České republice více než deset chovných stanic tohoto plemene a hojně rozšířen byl v celé západní Evropě. Postupně si získává svoji popularitu po celém světě, kde je využívaný pouze jako společník.\n\nMalý, kompaktní pes s vydatnou stavbou těla, malou vahou ale velkou inteligencí. Bostonský teriér má velmi krátkou ale hustou srst, která pokrývá celé jeho tělo. Má většinou žíhanou barvu s bílou náprsenkou nebo černou s bílou náprsenkou a znaky na hlavě. Na dotek je hladká.\n\nMá krátkou, výraznou hlavu s krátkým a tzv \"přimáčklým\" nosem. Má velké, trojúhelníkovité uši, které nosí úplně vztyčené. Jsou velmi vysoko nasazené. Oči jsou malé, kulaté s hnědou duhovkou a daleko od sebe. Bělmo je vidět. Výraz je velmi inteligentní ale zároveň \"pohodový\". Stop je nezřetelný, takřka nevyjádřený. Skus je nůžkovitý.\n\nKrk je středně dlouhý, rovný a osvalený. Také dobře osrstěný, ale srst na něm zároveň nevytváří límec. Hřbet je velmi dlouhý oproti ostatním částem těla. Je rovný, široký a osrstěný. Ocas je velmi krátký.\n\nNohy jsou dlouhé a osvalené, nesmí být do \"O\". Tlapky nejsou úplně kulaté, mají spíše oválnější tvar s tmavými drápky.\n\nHmotnostně je toto plemeno rozděleno do tří tříd; lehký bostonský teriér je pod 6,8 kg, střední teriér je 6,8 – 9 kg a velký teriér má 9 – 11,35 kg. Dorůstá 38 – 43 cm v kohoutku.\n\nJe to chytrý, bystrý a zároveň přátelský a mazlivý pes. Má inteligentní výraz a dlouhou paměť, ve které si ukládá všechny povely, které se jednou naučí. Také je hravý a nejlépe mu je, když může být s vámi v pohodlí domova.\n\nK cizím se zpočátku bude chovat odtažitě a bude je ignorovat, časem si na ně ale zvykne a velmi si je oblíbí. Nesmí být agresivní či až příliš přátelský. Na každého nezvaného hosta reaguje hlasitým štěkotem, ale nemá sklony k uštěkanosti.\n\nSvoji rodinu miluje a dokáže ji a její majetek dobře bránit. Je loajální i k dětem, ale nesmí se jim dovolit, aby si se psem dělaly, co chtějí, protože bostonský teriér si nic nenechá líbit.\n\nOstatní zvířata má rád a nevyhledává s nimi potyčky, ale pokud před ním zvířata začnou utíkat, většinou je prožene. Bostonské teriéry je vhodné chovat i ve větším počtu, protože si spolu dobře rozumí.\n\nVýcvik tohoto plemene není nutností, ale kvůli jeho vitální povaze by bylo dobré, aby uměl aspoň přivolání. Výchova musí být důsledná a jasná, ale v žádném případě nesmí být bit či jinak trestán, jinak si vůči majiteli vytvoří averzi a se svou dobrou pamětí na to jen tak nezapomene. Je čistotný.\n\nPotřebuje důkladnou socializaci, ve které se seznámí se vším, co ho bude v životě potkávat, aby nebyl v dospělosti ustrašený.\n\nVycházky nevyžaduje, ale je schopný se přizpůsobit a chodit na dlouhé procházky nebo i na plavání. Pozor je třeba dávat na přehřátí, proto pro něj není vhodný pohyb u kola. Hlavně při epilepsii je nutné náročný pohyb co nejvíce omezit a snížit jej jen na procházky v co nejlehčím terénu.\n\nCeloroční pobyt venku pro bostonského teriéra není vhodný, protože jeho srst nemá podsadu a mohl by trpět chladem. Nejraději je v přítomnosti lidí, proto je lepší ho mít v bytě či domě. Je to společenské plemeno, velmi kontaktní s fixací na svého pána, kterého má silnou tendenci ochraňovat spolu s celou rodinou.\n\n"}
{"id": "840485", "url": "https://cs.wikipedia.org/wiki?curid=840485", "title": "Global Title", "text": "Global Title\n\nGlobal Title (GT) je vedle kódu signalizačního bodu (Signalling Point Code – SPC) a čísla subsystému (Subsystem Number – SSN) jedna z adres používaných pro volaného (Called Party Address – CdPA) a volajícího účastníka (Calling Party Address – CgPA) v protokolu Signalling Connection Control Part (SCCP).\n\nProtokol SCCP patří do rodiny protokolů SS7 používané v telekomunikačních sítích.\n\nGlobal Title umožňuje směrování signalizačních zpráv (a SMS) podle telefonních čísel nebo čísel IMSI nejen v síti jednoho operátora, ale po celém světě.\n\nGlobal Title má v telefonních sítích používajících SS7 podobný účel jako doménové jméno v Internetu – jednoznačně identifikovat prvek sítě, účastníka nebo službu. V některých ohledech se ale Global Title od doménového jména liší:\n\n\nTeoreticky by GT měl být unikátní adresa, která platí po celém světě a odkazuje se na jediný cíl. Některé formáty GT však mají platnost pouze v rámci jednoho státu nebo sítě jednoho telekomunikačního operátora (podobně jako je možné v rámci jedné organizace používat pouze část doménového jména). Cíl specifikovaný určitým GT se také může v čase měnit, podobně jako se může měnit IP adresa určitého serveru v Internetu.\n\nNa rozdíl od Internetu, kde se IP pakety směrují téměř výhradně podle individuální adresy příjemce, v mobilních sítích se často provádějí databázové dotazy typu „je tento účastník skutečně tím, za koho se vydává?“ (MAP_Send_Authentication_Info), které musí být směrovány na databázi obsahující informace o účastníkovi, například na jeho domovský registr (HLR) nebo autentizační středisko (AUC). Když se účastník při roamingu poprvé přihlásí u cizího MSC, není známo, který HLR je jeho domovský, jediná informace, která je k dispozici pro směrování této zprávy, je IMSI účastníka. V jiných situacích je nutné zprávy směrovat podle mezinárodního telefonního čísla (MSISDN). Zatímco mezinárodní telefonní číslo účastníků v České republice má 12 číslic a začíná kódem země (Country Code – CC) 420, IMSI má až 15 číslic a pro Českou republiku začíná mobilním kódem země (Mobile Country Code – MCC) 230.\n\nGlobal Title musí umožňovat použití libovolného z uvedených čísel a zároveň je umět od sebe rozlišit. Pro rozlišení jednotlivých druhů čísel obsahuje Global Title položku Numbering plan. Nejpoužívanější adresy v GT jsou E.164 (MSISDN) adresa, E.212 (IMSI) nebo E.214 (MGT).\n\n\nGSM používá MGT místo IMSI ve snaze zmenšit rozsah směrovacích tabulek. MGT se vytváří z IMSI jednoduchým tabulkovým překladem, při kterém se MCC+MNC nahradí CC+NDC (případně pouze MCC hodnotou CC). Protože MGT mají podobnou strukturu jako MSISDN, mohou být mimo svoji domovskou síť směrovány stejně.\n\nDoporučení E.214 se interpretuje tak, že analýza Mobile Country Code (MCC) a Mobile Network Code (MNC) se má provádět odděleně. Ale vztah mezi MNC a Network Code (NC) je pro různé země různý a navíc MNC některých zemí obsahuje 2 a jiných zemí 3 číslice. To znamená, že analýza MNC závisí na analýze MCC nebo že analýza musí být prováděna pro 5 až 6 počátečních číslic najednou (což je způsob, který používá nejméně 5 výrobců switchů).\n\nU zemí ITU oblasti 1 (USA, Kanada a některé státy v Karibiku) je mapování IMSI na MGT problematické, protože mají různá MCC, ale stejné Country Code (CC=1). Navíc se v této oblasti signalizační zprávy tradičně směrovaly pomocí MIN, které má formát NPA-NXX-XXXX a vychází z geografické polohy účastníka (původně v pevné síti). Směrování pomocí E.214 by vyžadovalo doplnění směrovacích tabulek na všech signalizačních uzlech (STP) příliš mnoha položkami, proto se v této oblasti nesměrují zprávy pomocí MGT (E.214), ale pomocí IMSI (E.212), nebo pomocí MIN.\n\nPři přechodu signalizačních zpráv mezi Severní Amerikou a zbytkem světa se musí provést konverze GT mezi E.212 používanými v v Severní Americe a E.214 používanými ve zbytku světa. Tato konverze je plně reverzibilní, ale není úplně jednoduchá, protože konverzní tabulky musí obsahovat čísla všech sítí ve světě.\n\nPříklady:\n\nZpráva odcházející ze Severní Ameriky:\n\nPoslední číslice na konci je useknuta, protože čísla podle E.214 i podle E.164 mohou mít maximálně 15 číslic. Při směrování na HLR nehrají poslední číslice roli; v MAP je kompletní číslo.\n\nZpráva přicházející do Severní Ameriky:\n\nStruktura GT v ITU-T sítích je oficiálně definována v ITU-T doporučení Q.713, a je dále rozšiřována dalšími standardy popisujícími číslovací plány. Existují i národní varianty GT, které mají vlastní strukturu GT. Nejvýznamnější z nich je ANSI varianta definovaná v ANSI T1.112/2000.\n\nGT se skládá z více složek, které mají následující pořadí (ne vždy jsou všechny přítomné):\n\nPřítomnost jednotlivých složek GT signalizují bity 6-3 v Address Indicator (tzv. Global Title Indicator – GTI). Address Indicator není součástí Global Title, ale SCCP adresy. V ITU sítích mohou nabývat následujících hodnot (typicky se používají pouze hodnoty 0000 a 0100):\n\nNepřítomnost GT signalizuje v ITU i ANSI sítích GTI=0. V ITU SCCP se používá GTI=4 a pak jsou přítomná všechna výše uvedená pole.\n\nParametr translation type (TT) dovoluje směrovat zprávu pro stejné číslo různě podle konkrétní situace. TT se používá pro výběr metody (nebo tabulky) pro analýzu GT (viz níže). V evropských sítích má obvykle implicitní hodnotu 0 a číslo je určeno parametry Numbering plan a Type of number. V severoamerických mobilních sítích se používají různé hodnoty translation typu pro analýzu IMSI a pro zprávy mezi telefonními systémy. Translation Type je užitečný pro složité směrování zpráv, kde se stejné číslo směruje různě podle okolností, například podle toho, zda se v příslušné zemi používá přenositelnost čísel.\n\nTranslation Type (TT) je hodnota zabírající jeden oktet, která slouží pro výběr převodní tabulky. Pro ITU jsou hodnoty TT a jejich význam popsány v Q.713.\n\nMezinárodně používané kombinace TT, NP a NAI:\n\n\nAdresy používané v telekomunikacích jsou obvykle tvořeny obyčejným číslem, takže bez dalších informací nelze určit, o jaký druh čísla se jedná. K tomu slouží parametr Numbering Plan (NP – číslovací plán), který určuje, do jakého číslovacího plánu číslo patří – jestli jde o telefonní číslo (E.164), IMSI neboli číslo SIM karty (E.212), telexové (F.69) datové (X.121) číslo, nebo jinou adresu. NP může nabývat následujících hodnot:\n\nEncoding scheme (ES) je ve spodních 4 bitech druhého oktetu a může nabývat následujících hodnot:\n\nNature of address indicator (NAI) má význam především u normálních telefonních čísel (E.164), kde udává, jestli se jedná o mezinárodní číslo (které vždy začíná kódem země), národní nebo místní telefonní číslo. Někdy se místo NAI mluví o Type of Number (TON), které se používá k podobnému účelu v jiných protokolech a vrstvách.\n\nNejvyšší bit Nature of address indicator (NAI) udává zda je počet číslic v adrese sudý nebo lichý:\n\nSpodních 7 bitů Nature of address indicator (NAI) může nabývat následujících hodnot:\n\nČíslice adresy (česky oficiálně „směrový signál“) jsou poslední částí GT. První číslice je uložena ve čtyřech nejméně významných bitech prvního oktetu, druhá číslice ve čtyřech významnějších bitech prvního oktetu, atd. Pokud je počet číslic v adrese lichý, mají nejvyšší 4 bity posledního oktetu GT hodnotu 0. Adresy v GT se tak liší od adres v GSM, kde se pro doplnění adresy používá čtveřice jedničkových bitů.\n\nV ANSI sítích se v SCCP adresách používají následující hodnoty:\n\n\nZatímco v ITU GT se rozlišují typy čísel podle NP, v ANSI se prakticky používají pouze formáty GT s GTI 0 (0000) – žádný Global Title, nebo 2 (0010), ve kterých není NP přítomné. Klíčovou roli hraje Translation Type, který určuje nejen požadovanou funkci, ale i typ adresy:\n\nMDN je Mobile Directory Number; odpovídá normálnímu telefonnímu číslu bez čísla země na začátku. Má formát NPA-NXX-XXXX.\n\nMIN je Mobile Identification Number; obvykle je shodné s MDN; pokud ale bylo číslo přeneseno do sítě jiného operátora, zůstane MDN zachováno a změní se MIN; má formát NPA-NXX-XXXX a plní podobnou úlohu jako číslo SIM karty v GSM (IMSI)\n\nNPA-NXX-XXXX je formát desetimístné číslo používané pro volání (jako MDN) v Severní Americe; může se jednat o MDN nebo MIN\n\nIIF pro TT=16 znamená Interworking and Interoperability Function; zpráva se zde konvertuje z IS-41 formátu na GSM MAP formát a dále se používá TT=9.\n\nGlobal title translation je SS7 obdoba směrování v IP sítích. Při translaci se používá pouze Called Party Address (CdPA – volané číslo). CdPA se při translaci může nahradit jinou hodnotou; výsledkem translace GT může být i směrování podle Destination Point Code (DPC) nebo SSN, které neprovádí vrstva SCCP, ale nižší vrstva MTP-3. V sítích používajících SIGTRAN může translace GT vést ke směrování na nějaký IP server. Přesné detaily závisí na tom, jaká varianta SS7 over IP se používá.\n\n\n"}
{"id": "840492", "url": "https://cs.wikipedia.org/wiki?curid=840492", "title": "Scratch My Back", "text": "Scratch My Back\n\nScratch My Back je osmé studiové album britského hudebníka Petera Gabriela. Album obsahuje coververze a poprvé vyšlo v únoru 2010. Jde o jeho první album od roku 2002, kdy vydal album \"Up\".\n\n"}
{"id": "840495", "url": "https://cs.wikipedia.org/wiki?curid=840495", "title": "Charisma Records", "text": "Charisma Records\n\nCharisma bylo britské hudební vydavatelství, které v roce 1969 založil Tony Stratton-Smith. Od roku 1983 vydavatelství spadalo pod Virgin Records. Mezi hudebníky, kteří pod tímto vydavatelství vydávali svá alba, patří například The Nice, Hawkwind, The Alan Parsons Project, Genesis, Refugee nebo Peter Gabriel.\n"}
