{"id": "954344", "url": "https://cs.wikipedia.org/wiki?curid=954344", "title": "Radovan Suchánek", "text": "Radovan Suchánek\n\nRadovan Suchánek (* 14. září 1972 Vimperk) je český právník, od listopadu 2013 soudce Ústavního soudu.\n\nV letech 1987 až 1990 navštěvoval Gymnázium Prachatice, v roce 1991 pak odmaturoval s vyznamenáním na Gymnáziu pro přípravu ke studiu v zahraničí Jevíčko. Následně vystudoval v letech 1991 až 1996 Právnickou fakultu Univerzity Karlovy v Praze (získal titul Mgr.). Vysokoškolské vzdělání si dále rozšířil na stejné fakultě v letech 1996 až 2000, kdy postupně získal další tituly JUDr. a Ph.D. Ještě během studia absolvoval zahraniční stáže na univerzitách ve švýcarském Bernu, v německém Tübingenu a v rakouském Linci.\n\nOd roku 1998 pracuje jako asistent a později odborný asistent na Katedře ústavního práva Právnické fakulty Univerzity Karlovy v Praze. V letech 1998 až 2002 byl zároveň asistentem poslance Miroslava Máče (za ČSSD) a v letech 1998 až 2004 také asistentem poslance Zdeňka Jičínského (za ČSSD). Dále byl poradcem místopředsedkyně Poslanecké sněmovny PČR Jitky Kupčové (2002 až 2004), poradcem ministra práce a sociálních věcí Zdeňka Škromacha (2002 až 2004) a ministryně zdravotnictví Milady Emmerové (2004).\n\nV letech 2004 až 2006 působil zároveň na Ministerstvu zdravotnictví ČR jako náměstek pro legislativu, kontrolu a mezinárodní vztahy ministrů Milady Emmerové a Davida Ratha. K tomu byl v letech 2005 až 2006 předsedou Správní rady Zajišťovacího fondu a členem Správní rady Všeobecné zdravotní pojišťovny ČR. V této době také zastával pozici člena vládního Výboru pro Evropskou unii, člena Státní volební komise, člena Rady vlády pro lidská práva, člena Rady vlády pro rovné příležitosti žen a mužů a člena Řídícího a koordinačního výboru (podle zákona o podpoře regionálního rozvoje).\n\nV rámci své poradenské činnosti působil jako poradce Poslaneckého klubu ČSSD pro právo a legislativu, a to v letech 1999 až 2004 a později pak v letech 2006 až 2013. V letech 2009 až 2013 byl i poradcem místopředsedy Senátu PČR Zdeňka Škromacha.\n\nV roce 2010 nastoupil jako právní koncipient do Advokátní kanceláře Petržílek. Je spoluautorem učebnic a komentářů z oboru ústavního práva, publikuje články v českých i zahraničních právnických časopisech (zejména v Rusku, Polsku a Německu). Angažuje se také jako člen Společnosti Edvarda Beneše a jako člen Jednoty českých právníků. Mezi lety 2001 a 2008 a 2011 až 2014 byl členem Akademického senátu Právnické fakulty Univerzity Karlovy v Praze. V roce 2009 vstoupil do České obce sokolské.\n\nRadovan Suchánek je ženatý.\n\nV letech 1992 až 1998 byl členem Strany zelených, pak vstoupil do ČSSD (ze strany vystoupil v roce 2013 vzhledem ke svému zvolení soudcem Ústavního soudu ČR). Od roku 1999 do roku 2001 byl členem Ústředního výkonného výboru ČSSD, v letech 2002 až 2006 místopředsedou Ústřední právní komise ČSSD (předtím tři roky tajemníkem této komise) a v letech 1999 až 2002 také tajemníkem Komise pro veřejnou správu ČSSD.\n\nV komunálních volbách v roce 1998 kandidoval jako člen ČSSD za tuto stranu do Zastupitelstva města Prachatic, ale neuspěl. Ve volbách do Poslanecké sněmovny PČR v roce 2010 kandidoval jako člen ČSSD za tuto stranu v Jihočeském kraji, ale rovněž neuspěl (stal se třetím náhradníkem).\n\nV září 2013 jej prezident Miloš Zeman navrhl na soudce Ústavního soudu ČR. Na konci října 2013 schválil Senát PČR v tajné volbě jeho nominaci poměrem 38 hlasů ze 65 přítomných senátorů. Do funkce jej jmenoval prezident Miloš Zeman na zámku v Lánech dne 26. listopadu 2013. Stal se tak vůbec nejmladším členem Ústavního soudu ČR, ve své rozhodovací praxi bývá kritizován. \n\n"}
{"id": "954349", "url": "https://cs.wikipedia.org/wiki?curid=954349", "title": "Marmarská univerzita", "text": "Marmarská univerzita\n\nMarmarská univerzita (turecky \"Marmara Üniversitesi\") je veřejnou univerzitou nacházející se v Istanbulu a jednou z nejstarších univerzit Turecka.\n\nMarmarská univerzita byla založena 16. ledna 1883 pod názvem \"Hamidiye Ticaret Mekteb-i Âlisi\" a byla spojena s obchodním, zemědělským, lesnickým a těžebním průmyslem. První absolventi (13 studentů) graduovali v roce 1887. V roce 1889 se Marmarská univerzita dostala pod správu Ministerstva vzdělání Osmanské říše. Od roku 1893 do roku 1897 však proběhla rozsáhlá renovace školy a od 15. října 1897 do dnešního dne se zde nabízí vysokoškolské vzdělání.\n\nS více než 70 000 studenty a 3000 akademickými zaměstnanci se Marmarská univerzita řadí mezi jedny z nejdůležitějších vysokoškolských ústavů v Turecku. Vzdělání je poskytnuto v 5 jazycích: turečtině, angličtině, francouzštině, němčině a arabštině.\n\nS šestnácti fakultami, jedenácti institucemi, čtyřmi vysokoškolskými instituty pro postgraduální studium, dvěma vzdělávacími centry a čtyřmi odbornými školami nabízí Marmarská univerzita plné spektrum uznaných studijních oborů v oblasti humanitních i přírodních věd.\n\n\n\n\n\n\n"}
{"id": "954353", "url": "https://cs.wikipedia.org/wiki?curid=954353", "title": "Ángel Labruna", "text": "Ángel Labruna\n\nÁngel Amadeo Labruna (28. září 1918, Buenos Aires – 20. září 1983) byl argetinský fotbalista. Hrával na pozici útočníka.\n\nV dresu argentinské reprezentace se zúčastnil mistrovství světa ve Švédsku roku 1958. Má též dvě zlaté medaile z mistrovství Jižní Ameriky (Copa América), a to z let 1946 a 1955. Celkem za národní tým odehrál 37 zápasů, v nichž vstřelil 17 branek.\n\nS CA River Plate se stal devětkrát mistrem Argentiny (1941, 1942, 1945, 1947, 1952, 1953, 1955, 1956, 1957). Vstřelil v jeho dresu 293 ligových gólů, což je do dnešních dnů rekord argentinské ligy (který drží spolu s Arseniem Ericem, jenž vstřelil přesně stejný počet branek).\n\nBrazilský časopis \"Placar\" ho vyhlásil 25. nejlepším fotbalistou 20. století.\n\nMěl přezdívku \"La Máquina\" či \"El Feo\". Den jeho narození, 28. září, slaví fanoušci River Plate každým rokem jako Svátek fanoušků River Plate.\n\nPo skončení hráčské kariéry se stal trenérem.\n\n"}
{"id": "954362", "url": "https://cs.wikipedia.org/wiki?curid=954362", "title": "Lamino desky", "text": "Lamino desky\n\nLamino, lamino desky, LTD (= laminátovaná třísková deska) či DTDL (= dřevotřísková deska laminátovaná) jsou dřevotřískové desky polepené dekoračním laminovacím papírem zalitým melaminovou pryskyřicí. Lamino patří mezi nejlevnější a nejpoužívanější materiály v nábytkářství.\n\nHistorie LTD desek sahá do poválečné doby (50. léta 20. století), kdy byla naléhavá potřeba okamžitě řešit vysokou poptávku po startovacím nábytku pro mladé rodiny ve válkou zbídačené Evropě. S postupným rozvojem papírenské technologie v 70. a 80. letech 20. století se rozšiřovala nabídka dekorů desek, které si upevňovaly svou pozici základního materiálu pro levný nábytek. \n\nPapír má tloušťku cca 0,08 až 0,2 mm dle jednotlivých výrobců. Tloušťky ani mechanické vlastnosti dekoračního papíru nejsou svázány normami EN.\n\nLamino desky se vyrábí v mnoha tloušťkách pro nejběžnější aplikace následné výroby: 10, 18, 19, 25 mm ad.\n\nLamino desky se používají k výrobě korpusů skříňového nábytku, dočasného nábytku s krátkou životností, levného hotelového nábytku, pro výstavnictví, reklamní prezentace, divadelní kulisy, vodorovné plochy s minimální zátěží apod.\n\n"}
{"id": "954364", "url": "https://cs.wikipedia.org/wiki?curid=954364", "title": "Pedro Rocha", "text": "Pedro Rocha\n\nPedro Virgilio Rocha Franchetti (* 3. prosinec 1942, Salto; † 2. prosinec 2013, São Paulo) byl uruguayský fotbalista. Hrával na pozici záložníka. \n\nV dresu uruguayské reprezentace se zúčastnil čtyř světových šampionátů (1962, 1966, 1970, 1974). Celkem za národní tým odehrál 52 zápasů, v nichž vstřelil 17 branek. \n\nS Peñarolem Montevideo vyhrál roku 1966 nejprestižnější jihoamerickou klubovou soutěž Pohár osvoboditelů (Copa Libertadores) a následně i Interkontinentální pohár. Osmkrát se s Peñarolem stal mistrem Uruguaye (1959, 1960, 1961, 1962, 1964, 1965, 1967, 1968). Třikrát byl nejlepším střelcem uruguayské ligy (1963, 1965, 1968). Roku 1972 byl nejlepším střelcem ligy brazilské.\n\nBrazilský časopis \"Placar\" ho vyhlásil 76. nejlepším fotbalistou 20. století. \n\nPo skončení hráčské kariéry se stal trenérem.\n"}
{"id": "954365", "url": "https://cs.wikipedia.org/wiki?curid=954365", "title": "Rozešívačka", "text": "Rozešívačka\n\nRozešívačka je nástroj k odstranění sešívacích drátků. Vyrábí je např. firma Maped. \n\nKromě klešťové rozešívačky se vyrábí také s ergonomickou rukojetí. Vyrábí se v různých barvách. \n\nPoužívání rozešívačky je velmi snadné a rychlé. Stačí jen zasunout kleště pod sešívací drátek, stlačit obě páky a drátek sám vyjede ven. \n\n"}
{"id": "954366", "url": "https://cs.wikipedia.org/wiki?curid=954366", "title": "Světový pohár v biatlonu 2013/2014 – Östersund", "text": "Světový pohár v biatlonu 2013/2014 – Östersund\n\n1. podnik Světového poháru v biatlonu v sezóně 2013/14 probíhal ve švédském Östersundu od 24. listopadu do 1. prosince 2013. Světový pohár byl rozdělen do čtyř disciplín, a to: sprintu, stíhacího závodu, vytrvalostního závodu a závodu smíšených štafet.\n\nVstupem do nové sezony byl už jako tradičně závod smíšených štafet, kterého se zúčastnilo celkem 26 zemí. Nejlépe měli závod rozjetý Francouzi, kteří na poslední položce vedli více jak o minutu a půl před českým týmem. Tam ale selhal nejlepší závodník minulého ročníku Martin Fourcade, který musel na tři trestná kola a ještě nakonec v cíli dostal dvouminutovou penalizaci za to, že nedobil poslední náboj a zamířil rovnou na trestný okruh, čímž odsunul svoji reprezentaci ze třetího na páté místo. Jeho zaváhání využil český závodník Ondřej Moravec, který sice musel jednou dobíjet, ale ze střelnice odjížděl první před Norem Bøem. V závěru už se nic nestalo, a tak mohli Češi ve složení Veronika Vítková, Gabriela Soukalová, Zdeněk Vítek a Ondřej Moravec slavit úspěšný vstup do olympijské sezóny, když zvítězili před druhým Norskem a třetí Ukrajinou. České kvarteto tak navázalo ve švédském středisku na svůj úspěch z předešlého roku, kdy zde skončilo třetí.\n\nPrvním individuálním závodem byl vytrvalostní závod. Ženskou kategorii ovládla česká reprezentantka Gabriela Soukalová, která zvítězila před druhou Slovenkou Anastasií Kuzminovou o 1,2 sekundy. Třetí Francouzka Marie-Laure Brunetová ztratila na českou vítězku přes čtvrt minuty. Soukalová tak navázala na úspěšnou bilanci, když z posledních pěti startů pětkrát zvítězila. V mužské kategorii dominoval favorit Martin Fourcade, který měl v cíli náskok přes 2 minuty před Rakušany Ederem a Mesotitschem. Fourcade dal tak zapomenout na svůj den starý kolaps ze závodu smíšených štafet, kdy nezvládl poslední závěrečnou stojku.\n\nKvůli silnému větru a nespravedlivým podmínkám na trati byly stíhací závody mužů i žen po posouzení rozhodčích zrušeny. Ženy na trať sice vyrazily, ale v posledním kole závodu se rozhodčí rozhodli, že ho přeruší. Tím zhatili šanci Bělorusky Darji Domračevové, která v předposledním kole vedla. V případě vítězství by vystřídala Soukalovou v čele průběžného pořadí seriálu.\n\nKvůli silnému větru, nespravedlivým podmínkám a obavám o bezpečnost závodnic byl závod v průběhu ukončen.\n\nKvůli silnému větru, nespravedlivým podmínkám a obavám o bezpečnost závodníků byl závod zrušen.\n\n"}
{"id": "954368", "url": "https://cs.wikipedia.org/wiki?curid=954368", "title": "Nekrologium", "text": "Nekrologium\n\nNekrologium je kniha na způsob kroniky, zaznamenávající chronologicky soupis zemřelých, příslušejících k řádu, kongregaci či kapitule.\n\nNekrologia jsou soupisy zemřelých členů řádů či kongregací, eventuálně jejich příznivců (donátorů a jinak o řád či komunitu zasloužilých osob). Vedení nekrologií má staletou tradici. Zápisy bývají řazeny chronologicky, buď podle data nebo dle letopočtu. Tyto záznamy obsahují jméno zemřelého, datum jeho úmrtí, případně stručnou životopisnou charakteristiku. Sloužily mnichům a řeholníkům jako připomínka jejich předchůdců a pobídka k modlitbě za ně. V některých řádech se dodnes uchovala praxe každý den číst shromážděné komunitě odpovídající část těchto záznamů.\n\nČást, koncipovanou jako \"Nekrologium\", obsahuje též Codex gigas, pocházející z někdejšího kláštera benediktinů v Podlažicích.\n\n"}
{"id": "954373", "url": "https://cs.wikipedia.org/wiki?curid=954373", "title": "Seznam kulturních památek v Rabí", "text": "Seznam kulturních památek v Rabí\n\nUlice a náměstí v Rabí nejsou oficiálně pojmenované. Některé mapy obsahují neoficiální názvy Dobytčí trh (pro prostranství před Muzeem starých řemesel) a Hradčany (pro prostranství/ulici vedoucí od hlavního náměstí k židovskému hřbitovu).\n\n"}
{"id": "954375", "url": "https://cs.wikipedia.org/wiki?curid=954375", "title": "Týden bez závazků", "text": "Týden bez závazků\n\nTýden bez závazků (v originále \"Hall Pass\") je romantická komedie z roku 2011 od režisérů Bobbyho a Petera Farrellyovích. Film měl v Americe premiéru 23. února 2011 a v Česku měl premiéru 5. května 2011.\n\n"}
{"id": "954377", "url": "https://cs.wikipedia.org/wiki?curid=954377", "title": "Seznam kulturních památek v Dlouhé Vsi (okres Klatovy)", "text": "Seznam kulturních památek v Dlouhé Vsi (okres Klatovy)\n\n"}
{"id": "954379", "url": "https://cs.wikipedia.org/wiki?curid=954379", "title": "Seznam kulturních památek v Dobršíně", "text": "Seznam kulturních památek v Dobršíně\n\n"}
{"id": "954382", "url": "https://cs.wikipedia.org/wiki?curid=954382", "title": "Onchocerca volvulus", "text": "Onchocerca volvulus\n\nOnchocerca volvulus (vlasovec kožní) je vektorem přenášená filaroidní hlístice parazitující v pojivové tkáni u lidí a primátů. Onemocnění člověka způsobené druhem \"O. volvulus\" se nazývá onchocerkóza nebo také říční slepota. Vyskytuje se pouze v tropických oblastech, zejména v Africe a Střední a Jižní Americe. Jediným mezihostitelem a zároveň vektorem je muchnička a definitivním hostitelem člověk.\n\nOnemocnění způsobené hlísticí rodu \"Onchocerca\" se vyskytuje především v tropických oblastech, nejvíce v subsaharské Africe, kde jsou nakaženi lidé až ze 31 států. Nejvíce postižené z nich jsou státy: Angola, Čad, Demokratická republika Kongo, Etiopie, Kamerun, Kongo, Malawi, Nigérie, Středoafrická republika, Súdán a Uganda.\nDalší poměrně dosti zasaženou oblastí je část Latinské Ameriky, konkrétně Brazílie, Kolumbie, Ekvádor, Guatemala, Mexiko a Venezuela. Byl zaznamenán výskyt i na Arabském poloostrově a v Jemenu. Podle světové zdravotnické organizace je v dnešní době na světě nakaženo onchocerkózou přibližně 18 milionů lidí, z nichž má kolem 500 000 potíže se zrakem a kolem 270 000 již o zrak zcela přišlo.\nVlasovci jsou dlouzí, štíhlí a hladcí červi. Nacházíme zde výrazný pohlavní dimorfismus. Zatímco samička může měřit až 50 cm, sameček dorůstá do velikosti pouhých pěti centimetrů. Z oplodněných vajíček se do dvanácti týdnů vyvinou mikrofilárie. Samička pak uvolňuje do podkoží až tisíce těchto mikrofilárií za den po dobu přibližně devíti let, které mají životnost až dva roky a měří v průměru kolem 300 mikrometrů. Nacházejí se nejčastěji v kůži a lymfatickém systému pojivových tkání, ale mohou se objevit například i v moči.\n\"Secernentea\" obecně mají čtyři vývojové cykly, neboli čtyři stádia larev (L1-L4). L1, které se vyskytují u hostitele, se u čeledi \"Onchocercidae\" nazývají mikrofilárie a bývají buď roznášeny krví a nebo se vyskytují v kůži a pak jsou nasáta krevsajícími vektory, ve kterých se dále vyvíjí. Infekčním stadiem je stadium L3. Pátým stadiem je pak dospělý jedinec.\n\n\"Onchocerca volvulus\" se přenáší z jednoho hostitele na druhého, když muchnička rodu \"Simulium\", která je vektorem, saje krev na hostiteli = člověku, případně na některých primátech. Pokud se v kůži hostitele nacházejí již zmíněné mikrofilárie (L1), jsou muchničkou pozřeny spolu s krví. V muchničce pak \"Onchocerca\" migruje a vyvíjí se až do larválního stádia L3, které končí v oblasti hlavy. Larvy v tomto stádiu se konkrétně nacházejí na bázi proboscis a skrz něj pak při dalším sání krve pronikají opět do hostitele, kde uzrávají, dokončují životní cyklus a množí se.\nInfekce člověka hlísticí \"O. volvulus\" se nazývá onchocerkóza anebo říční slepota. Larvy se z krve dostávají do kůže hostitele (člověka) a tvoří tzv. onchocerkomy, což jsou uzlíky z vazivové tkáně tvořené převážně kolagenem a v těchto podkožních \"boulích\" dospívají. Většinou trvá poměrně dlouho, než se onemocnění vůbec projeví, larvy mohou dospívat i více než rok. Dospělí jedinci se po dozrání dále rozmnožují. Dospělec může žít v hostiteli 10-15 let a samičky neustále produkují další a další mikrofilárie.\n\"Onchocerca\" způsobuje vážné kožní onemocnění spojené s vyrážkami, silným svěděním a následnými sekundárními bakteriálními infekcemi. V důsledku zánětlivých reakcí může dojít i k atrofizaci kůže a její depigmentaci.\nVzhledem k tomu, že tito červi putují po těle hostitele, velmi často se dostávají také do oka, kde dochází k vážnému poškození sítnice a rohovky a bez léčby později i ke ztrátě zraku. Jak napovídá název \"říční slepota\", onemocnění se vyskytuje především u tekoucích vod, protože právě tam se vyvíjejí larvy muchniček, které jsou velmi náročné na obsah kyslíku. Proto nejčastějšími oběťmi tohoto onemocnění bývají chudí lidé, kteří se živí zemědělstvím a pracují venku v blízkosti vody.\nI přes závažnost onemocnění existuje vhodná a účinná léčba. Postiženým se podává ivermectin, který působí pouze proti mikrofiláriím anebo snižuje plodnost dospělých jedinců - tím pádem vlasovec nemůže ukončit životní cyklus. Účinek léku má trvání jen kolem jednoho roku a vzhledem k tomu, že vlasovci dokáží přežít v lidském těle mnohem déle, musí se léčba každý rok pravidelně opakovat.\n"}
{"id": "954383", "url": "https://cs.wikipedia.org/wiki?curid=954383", "title": "Seznam kulturních památek v Dolanech (okres Klatovy)", "text": "Seznam kulturních památek v Dolanech (okres Klatovy)\n\n"}
{"id": "954384", "url": "https://cs.wikipedia.org/wiki?curid=954384", "title": "Seznam kulturních památek v Chanovicích", "text": "Seznam kulturních památek v Chanovicích\n\n"}
{"id": "954385", "url": "https://cs.wikipedia.org/wiki?curid=954385", "title": "Seznam kulturních památek v Chudenicích", "text": "Seznam kulturních památek v Chudenicích\n\n"}
{"id": "954386", "url": "https://cs.wikipedia.org/wiki?curid=954386", "title": "Seznam kulturních památek ve Velharticích", "text": "Seznam kulturních památek ve Velharticích\n\n"}
{"id": "954393", "url": "https://cs.wikipedia.org/wiki?curid=954393", "title": "Seznam kulturních památek ve Švihově", "text": "Seznam kulturních památek ve Švihově\n\n"}
{"id": "954394", "url": "https://cs.wikipedia.org/wiki?curid=954394", "title": "Kameňák 3", "text": "Kameňák 3\n\nKameňák 3 je komedie z roku 2005 od režiséra Zdeňka Trošky. Film měl premiéru 13. ledna 2005. Film je pokračování prvního dílu Kameňák a Kameňák 2.\n\na další…\n\n"}
{"id": "954396", "url": "https://cs.wikipedia.org/wiki?curid=954396", "title": "Evžen Korec", "text": "Evžen Korec\n\nEvžen Korec (* 16. září 1956) je český podnikatel, generální ředitel, předseda představenstva a majitel developerské společnosti Ekospol, majitel a ředitel Zoologické zahrady Tábor, která se specializuje na záchranu ohrožených druhů zvířat, a také předseda Cane Corso klubu ČR. Je spoluautorem 11 patentů a více než 20 odborných publikací uveřejněných v prestižních světových vědeckých časopisech. Korec je dále spoluautorem šesti knih, přičemž se jedna z nich (\"Co je v domě, není pro mě!\") stala krátce po svém vydání bestsellerem.\n\nEvžen Korec vystudoval Přírodovědeckou fakultu Univerzity Karlovy v Praze, studijní obor Molekulární biologie a genetika (1976–1981; magisterská diplomová práce \"Analýza citlivosti a rezistence k infekci virem Rousova sarkomu u inbrední linie drůbeže Minor\"). V letech 1983–1986 pracoval jako vědecký aspirant v Československé akademii věd, kde získal vědeckou hodnost CSc. v oboru onkologie s disertační prací \"Exprese a detekce virových proteinů nádorových virů.\"\n\nOd roku 1986 pobýval Korec na dlouhodobých pobytech na univerzitách v západní Evropě, zejména pak na univerzitách v Německu (Göttingen), Velké Británii (Londýn) a Francii (Paříž). Je spoluautorem 11 patentů v oblasti molekulární biologie a genetiky a současně je spoluautorem více než dvaceti vědeckých publikací, které byly zveřejněny v předních vědeckých časopisech a jsou indexované v databázi PubMed.\n\nV roce 1992, po svém návratu ze zahraničí, založil developerskou společnost Ekospol a od té doby je jejím generálním ředitelem a předsedou představenstva. Dnes patří Ekospol podle tržního podílu prodaných bytů mezi 2 nejvýznamnější rezidenční developery v Česku a 50 nejvýznamnějších rezidenčních developerů ve střední a východní Evropě. Ekospol dokončil již 56 velkých developerských projektů pro více než 10 000 zákazníků.\n\nEvžen Korec pravidelně přednáší například na VŠE.\n\nEvžen Korec je zařazen mezi významné osobnosti Česka v encyklopedii „\"Who is...? v České republice\"“ publikované švýcarským nakladatelstvím Hübners Who is who, v britské encyklopedii Britishpedia vydávané British Publishing House Ltd, a v publikaci „\"Kdo je kdo? Osobnosti české současnosti\"“ vydavatele M. Třeštíka.\n\nV roce 2013 byl Evžen Korec oceněn cenou Manažer odvětví v segmentu výstavby nemovitostí, pronájmu a developmentu při udílení cen Manažer roku 2012.\nEvžen Korec je známý svými aktivitami spojenými s ochranou a chovem zvířat. V roce 2015 zachránil zoologickou zahradu v Táboře před likvidací a rozprodejem zvířat, když ji koupil od insolvenčního správce. Pro veřejnost ji znovuotevřel v červnu 2015. Sám chová řadu živočichů, od kaprů koi až po koně. Je majitelem chovatelské stanice Korec Corso, v níž chová výstavně nejúspěšnější fenu plemene Cane corso roku 2015 v Česku, fenu Koletu Atison. Dne 18. 11. 2018 se také stal předsedou Českomoravského klubu Cane corso.\n\nJeho developerská firma Ekospol podporuje například občanské sdružení Společnost pro zvířata, obecně prospěšnou společnost Česká krajina a je také generálním sponzorem Zoologické zahrady Tábor, která se specializuje na chov živočichů ohrožených vyhubením.\n\nMezi mediálně nejviditelnější kampaně na ochranu zvířat podporovaných v rámci aktivit Evžena Korce patří např. Konec doby klecové prosazovaný Společností pro zvířata. Jejím cílem je ukončit klecový chov slepic a dalších živočišných druhů. Dále se Korec zapojuje do snahy navrátit do české přírody původní druhy zvířat, jako jsou divocí koně, zubři a pratuři v rámci projektu pro záchranu biodiverzity společnosti Česká krajina.\n\nNa podzim 2018 se jako ředitel ZOO Tábor výrazně angažoval v záchraně medvěda, který se toulal po Valašku. Díky obrovskému ohlasu rozhořčené veřejnosti vyvolanému velkou medializací případu se podařilo ušetřit život tohoto vzácného tvora. Vedení Zlínského kraje totiž v rozporu se zákonem zvažovalo jeho zastřelení. Díky osobnímu angažmá ředitele Evžena Korce se podařilo najít špičkovou zoologickou zahradu v Belgii, která by si medvěda vzala a tím ho definitivně zachránila. Tomuto řešení nakonec zabránila sama příroda, protože aktivita medvěda s příchodem zimy klesla natolik, že zmizel. Nejspíše se uložil k zimnímu spánku.\n\nEvžen Korec vede výzkumný tým ZOO Tábor, který se svou činností zaměřuje na genetiku a dvou zvířecích modelech – psech (zejména plemene Cane corso) a rodu \"Bison\". Se svou skupinou poprvé popsal průměrný věk plemene Cane corso, a to díky spolupráci se 72 chovatelskými stanicemi z 25 zemí. Výsledky výzkumu mohou pomoci prodloužit průměrnou délku dožití psů plemene Cane Corso. V této publikaci byla zároveň poprvé na světěpopsána souvislost mezi zbarvením srsti a délkou dožití. Další výzkum se pak věnoval dědičnosti dysplazie kyčelního kloubu a dědičnosti zbarvení srsti. Poslední zmíněný výzkum popisuje štěpné poměry zbarvení štěňat v závislosti na zbarvení rodičů. Výsledky tohoto výzkumu naznačují, že nejméně jeden gen, který zodpovídá za zbarvení srsti, leží na pohlavním chromosomu. Všechny dosavadní výsledky mají pomoci chovatelům správně se rozhodovat při výběru psů pro křížení a připouštět tak psy zodpovědně. Zároveň napomáhají chovatelům odhadovat, s jakou pravděpodobností se mohou některé požadované barvy srstivyskytnout ve vrhu.\n\nDalším Korcovým výzkumným projektem je výzkum dlouhověkosti zubra evropského a bizona amerického. Se svým výzkumným týmem ze ZOO Tábor zjistil u rodu \"Bison\",kam oba zástupci patří, významný rozdíl v mediánu (střední délce) dožití u samců a samic, přičemž samice mají výrazně vyšší medián.Tak výrazný rozdíl, který nebyl dosud u savců popsán, je dán vysokou úmrtností samců v nízkém věku. Na tyto výsledky navazuje v současnosti probíhající výzkum, který má za úkol odhalit genetický základ dlouhověkosti u této skupiny živočichů.\n\nJako majitel developerské společnosti Ekospol formuloval Evžen Korec tzv. Korcovo pravidlo, jež zní:\n\n\"\"U bytů, které mají plochu do 50 m, musí konečná prodejní cena bytu představovat maximálně 20násobek ročního nájemného v dané oblasti. U větších bytů (velké 2+kk, 3+kk a více) by pak cena bytu měla být maximálně na úrovni 25 – 30násobku ročního nájemného.\"\"\n\nKorcovo pravidlo pomáhá zájemci o koupi bytu poměrně přesně indikovat, jaká by měla být maximální prodejní cena takového bytu v dané oblasti. Toto pravidlo platí prakticky univerzálně a nezávisle na poloze. Míra atraktivity dané lokality je již odražena ve výši nájemného. Aktuální výši nájemného pro danou oblast si zájemce snadno vyhledá na realitních serverech.\n\nEvžen Korec je ženatý a s manželkou Janou má syna Evžena (* 1994).\n\n\n"}
{"id": "954400", "url": "https://cs.wikipedia.org/wiki?curid=954400", "title": "Římskokatolická farnost Horní Vidim", "text": "Římskokatolická farnost Horní Vidim\n\nŘímskokatolická farnost Horní Vidim (lat. \"Widimium\") je územní společenství římských katolíků v Horní Vidimi a okolí. Organizačně spadá do mladoboleslavského vikariátu, který je jedním z deseti vikariátů litoměřické diecéze.\n\nFarnost existovala již před rokem 1400. Matriky jsou vedeny od roku 1661. V barokní době zde v duchovní správě působili také augustiniáni z mělnického kláštera. Nově byla farnost kanonicky zřízena roku 1722.\n\n\nZ důvodu efektivity duchovní správy byl vytvořen farní obvod (kolatura) farnosti Štětí nad Labem, jehož součástí je i farnost Horní Vidim, která je tak spravována \"excurrendo\" z litoměřického vikariátu.\n\nDo farnosti patří území obcí:\n\nVe farnosti se nacházejí také další drobné sakrální stavby, pamětihodnosti a mista římskokatolického kultu.\n\n\n"}
{"id": "954409", "url": "https://cs.wikipedia.org/wiki?curid=954409", "title": "Lazany", "text": "Lazany\n\nLazany jsou obec na Slovensku, v okrese Prievidza v Trenčínském kraji.\n\nPrvní písemná zmínka o obci je z roku 1430. V obci je římskokatolický kostel Panny Marie Sněžné z roku 1875.\n\nŽije zde  obyvatel.\n\n"}
{"id": "954411", "url": "https://cs.wikipedia.org/wiki?curid=954411", "title": "Mons Blanc", "text": "Mons Blanc\n\nMons Blanc nebo též Mont Blanc je nejvyšší hora v pohoří Montes Alpes (Alpy) na přivrácené straně Měsíce. Zatímco ostatní vrcholy v pohoří mají výšku 1 800 až 2 400 metrů, Mons Blanc je vysoká 3 600 m a má průměr základny 25 km. Leží blízko nultého měsíčního poledníku, střední selenografické souřadnice jsou 45,4° S a 0,5° V.\n\nHora je pojmenována podle hory Mont Blanc, nejvyššího vrcholu evropských Alp. \n\n\n"}
{"id": "954413", "url": "https://cs.wikipedia.org/wiki?curid=954413", "title": "Estimated time of arrival", "text": "Estimated time of arrival\n\nEstimated time of arrival (zkratkou ETA) je anglický termín a znamená v překladu přibližný čas příjezdu. Označuje odhadovaný čas příjezdu dopravního prostředku (loď, automobil, letadlo, vlak…), nákladu, zdravotnické pomoci a podobně. Nejčastěji se používá v řadách bezpečnostních složek, dopravců nebo v letecké dopravě, ale i v oblasti IT. V oblasti IT se nejčastěji využívá při přesunu/přenosu počítačových souborů a složek a vyjadřuje tak odhadovaný čas, kdy bude operace přesunu/přenosu nad daným souborem/složkou dokončena.\n\nZkratka ETA může být rovněž použita například v situacích, kde se ve skutečnosti nejedná o fyzický přenos. Může tak vyjadřovat odhadovaný zbývající čas, nutný k dokončení nějaké činnosti (například práce/úkol vykonávající nějakou osobou, výpočetní operace vykonávané počítačovým programem nebo průběh činnosti na úkolu zastřešovaný nějakou organizací). Například klienti počítačového protokolu BitTorrent vyjadřují pomocí ETA očekávaný čas dokončení stahování konkrétního souboru.\n\nJelikož se jedná o anglický termín, na českém území se užívání tohoto systému moc neuchytilo. Výjimkou mohou být místa, kde angličtina není problém, což jsou právě letiště a podobně.\n"}
{"id": "954416", "url": "https://cs.wikipedia.org/wiki?curid=954416", "title": "Římskokatolická farnost Citonice", "text": "Římskokatolická farnost Citonice\n\nŘímskokatolická farnost Citonice je územní společenství římských katolíků s farním kostelem svatého Jana a Pavla v děkanátu Vranov.\nNejstarší dochovaná zmínka o obci Citonice pochází z roku 1252. Roku 1769 byl v obci postaven kostel, zasvěcený svatému Janu a Pavlu. O čtyři roky později se tu začalo jednat i o zřízení fary. Kostel byl v letech 1814 a 1841 obnovován. Roku 1870 pak byla ke kostelu přistavěna sakristie. Ve stejném roce byla ve vsi nadačním listem zřízena také fara. Do této doby byly Citonice přifařeny k Olbramkostelu.\nNa počátku dvacátého století zde téměř třicet let působil jako duchovní správce církevní historik R.D. Isidor Vondruška. Od října 2008 do června 2015 byl administrátorem excurrendo R. D. Mgr. Pavel Sobotka z Přímětic. Jde o člena farního týmu FATYM. V rámci změn ve FATYMu byl od 1. července 2015 ustanoven administrátoren excurrendo R. D. Mgr. Jindřich Čoupek. Od podzimu 2019 byl ustanoven administrátoren excurrendo R. D. Mgr. Marek Coufal.\n\nFATYM Přímětice-Bítov je společenství katolických kněží, jáhnů a jejich dalších spolupracovníků. Působí v brněnské diecézi od roku 1996. Jedná se o společnou správu několika kněží nad větším množstvím farností za spolupráce laiků. Mimo to, že se FATYM stará o svěřené farnosti, snaží se jeho členové podle svých sil vypomáhat v různých oblastech pastorace v naší zemi.\n\nDnem vzájemných modliteb farností za bohoslovce a bohoslovců za farnosti brněnské diecéze je 20. duben. Adorační den připadá na 19. srpna.\n\nFATYM vydává čtyřikrát do roka společný farní zpravodaj (velikonoční, prázdninový, dušičkový a vánoční) pro farnosti Vranov nad Dyjí, Přímětice, Bítov, Olbramkostel, Starý Petřín, Štítary na Moravě, Chvalatice, Stálky, Lančov, Horní Břečkov, Prosiměřice, Vratěnín, Citonice, Šafov, Korolupy, Těšetice, Lubnice, Lukov, Práče a Vratěnín.\n\nVe farnosti se koná tříkrálová sbírka. V roce 2017 činil její výtěžek 14 146 korun.\n\n"}
{"id": "954419", "url": "https://cs.wikipedia.org/wiki?curid=954419", "title": "Mons Ampère", "text": "Mons Ampère\n\nMons Ampère je hora v pohoří Montes Apenninus (Apeniny) na přivrácené straně Měsíce. Je vysoká cca 3 000 m a má průměr základny 30 km. Střední selenografické souřadnice jsou 19,3° S a 3,7° Z.\n\nSousedním horským masivem ležícím severovýchodně je 5 400 m vysoký Mons Huygens.\n\nHora je pojmenována podle francouzského fyzika André-Marie Ampèra, podle něhož je pojmenována i základní jednotka elektrického proudu.\n\n\n"}
{"id": "954422", "url": "https://cs.wikipedia.org/wiki?curid=954422", "title": "Astaxanthin", "text": "Astaxanthin\n\nAstaxanthin je přírodní karotenoidní barvivo nacházející se zejména v řasách.\n\nAstaxanthin patří do skupiny karotenoidů, červených pigmentů rozpustných v tucích. Nachází se především v řasách a rostlinách, což u některých organismů, které je konzumují, způsobuje zbarvení jejich masa do růžova až oranžova (kreveta, humr, losos). Vyskytuje se jako volný či ve formě esterů.\n\nV současnosti je známo přibližně 600 druhů karotenoidů, z nichž mezi nejznámější patří betakaroten, vysoce zastoupený například v mrkvi.\n"}
{"id": "954424", "url": "https://cs.wikipedia.org/wiki?curid=954424", "title": "Mons Huygens", "text": "Mons Huygens\n\nMons Huygens je hora v pohoří Montes Apenninus (Apeniny) na přivrácené straně Měsíce. Je vysoká 5 400 m a má průměr základny 42 km. Střední selenografické souřadnice jsou 19,9° S a 2,8° Z.\n\nSousedním horským masivem ležícím jihozápadně je cca 3 000 m vysoký Mons Ampère.\n\nHora je pojmenována podle nizozemského astronoma, fyzika a matematika Christiaana Huygense. \n\n\n"}
{"id": "954428", "url": "https://cs.wikipedia.org/wiki?curid=954428", "title": "Kaipan 14", "text": "Kaipan 14\n\nKaipan 14 je model malé české automobilky Kaipan sídlící ve Smržovce. Na rozdíl od modelů 47 a 57 je čtrnáctka první originální karoserií a ne pouze kopií Lotusu Seven.\n\nKaipan 14 byl představen v roce 2006 na autosalonu v Lipsku v Německé spolkové republice. Interiér vozu je opravdu spartánský a je v něm pouze to nejnutnější, co řidič potřebuje. Model byl později předělán i do elektrické podoby - Kaipan Isotra, vznikly zatím pouze 3 prototypy. Vozidlo nemá dveře, má dvě sportovní sedadla, nízké sklo a náhradní pneumatiku umístěnou viditelně na zadní části vozidla. Motor, převodovka a spousta dalších komponentů je použita ze Škody Favorit - oblíbeného českého vozu vyráběného v letech 1988-1995 a dalo by se říci, že jde o Favorit se sportovní karoserií. Karoserie je vyrobena z kompozitních materiálů a rám vozidla ze svařovaných ocelových trubek.\n\n\nVozidlo stejně jako předchozí modely jde zakoupit vedle hotového vozu i formou stavebnicí značenými písmeny J, K.\n\n\n"}
{"id": "954430", "url": "https://cs.wikipedia.org/wiki?curid=954430", "title": "FSV Frankfurt", "text": "FSV Frankfurt\n\nFSV Frankfurt (celým názvem: Fußballsportverein Frankfurt 1899 e. V.) je německý sportovní klub, který sídlí ve Frankfurtu nad Mohanem v Hesensku. Domácí utkání běžně pořádá na dvanáctitisícovém Frankfurter Volksbank Stadionu. Klub vznikl 20. srpna 1899 a během své více jak stoleté historie okusil jak tehdejší nejvyšší soutěž, tak nižší ligové soutěže. Za nejúspěšnější období lze považovat meziválečné období 20. a 30. let 20. století. Významnými milníky současnosti jsou postup z Regionalligy do 2. Bundesligy v roce 2008 a čtvrté místo ročníku 2012/13, kdy postup do 1. Bundesligy klubu jen těsně unikl. Hlavním sponzorem klubu je telekomunikační společnost Sparhandy.de (Sparhandy GmbH), jenž své logo umístila i na frankfurtský dres.\n\nMimo fotbalu se lidé v FSV Frankfurt zabývají též tenisem, bowlingem a lehkou atletikou.\n\nFrankfurtský klub založili léta 1898 mladíci ze severního Frankfurtu a dali mu název \"Fußballklub Nordend\". Podobně jako mnoho jiných, i tento amatérský frankfurtský celek nespadal pod žádný ze sportovních svazů. Rok nato, přesněji 20. srpna 1899, vznikl klub \"Fußball-Sport-Vereins 1899 Frankfurt/Main\". Ve Frankfurtu sice fungoval sportovní oddíl \"Turnsportverein Frankfurt\", zde se ovšem zabývali jen lehkou atletikou a fotbalem, obdobně jako i jinde, opovrhovali. Základnou mužstva se stalo bornheimské hřiště přezdívané \"Im Prüfling\".\n\nPo založení německého fotbalového svazu DFB roku 1900 se frankfurtský celek přidal ke skupině jihoněmeckých fotbalových klubů VSFV (\"Verband Süddeutscher Fußball-Vereine\", později \"Süddeutscher Fußball-Verband\") s kluby z Bádenska-Württemberska, Bavorska a Hesenska. První roky fungování tohoto modelu spadal FSV Frankfurt mezi spodní týmy C-třídy. Solidní výkony a výsledky tým katapultovaly do A-třídy a onehdy nejvyšší ligové soutěže. V ročníku 1902/03 se zapojil do konečných soubojů o jihomistrovství, avšak ve druhém kole podlehl týmu FC Hanau 93. V letech 1900 až 1908 hrával FSV také frankfurtskou fotbalovou soutěž a v její konečný ročník ji opanoval.\n\nV roce 1908 klub získal vlastní pozemky a roku 1913 byl jedním z největších v širokém okolí. I přes příslušnost k vrchní A-třídě nezažil FSV Frankfurt přílišné významné úspěchy až do ročníku 1916/17, kdy obsadil definitivní třetí místo po finálové účasti. Významnou postavou frankfurtského fotbalu této doby byl německý reprezentant Camillo Ugi.\n\nBěhem 2. světové války byly klubové pozemky na \"Bornheimer Hang\" zdecimovány leteckými útoky a bombardováním. Po válce je zabavila, částečně zaštěrkovala a využila americká armáda jako parkoviště vlastních vojenských vozidel. Pro sportovní účely zprvu využívaly FSV Frankfurt a Eintracht Frankfurt sportoviště při \"Roseggerstraße\". Prvním poválečným fotbalovým soupeřem byl 8. července 1945 Union Niederrad. V březnu 1946 se klub navrátil zpět do původních míst. Úplné zrekonstruování válkou zničeného trvalo do roku 1953.\n\nLigová soutěž jižního Německa stihla odstartovat ještě roku 1945. Nejvyšším patrem soutěže se stala \"Oberliga\". Vedle sousedního Eintrachtu a Kickers Offenbach patřil FSV Frankfurt k zástupcům hessenské kopané v nové šestnáctičlenné \"Oberlize Süd\". FSV již déle nenáleželo mezi ligovou špičku a zapadlo do šedého průměru. V letech 1950 a 1951 obsadilo mužstvo až 15. pozici. Lokální rival Eintracht naopak zažíval úspěšnější časy. Výhra FSV nad Eintrachtem 9. března 1957 v poměru 4-3 na této skutečnosti nic neměnila a tato výhra se stala na dlouhou dobu poslední proti městskému sokovi. Předposlední příčka v ročníku 1961/62 znamenala rozloučení s nejvyšší soutěží a historicky první sestup.\n\nSezónu 2007/08 prožil FSV v třetí \"Regionallize\". Zde si počínal nadmíru dobře a po vzoru předchozího roku skončil na nejvyšší příčce. Zopakoval se tak rok 1994, kdy Frankfurt obdobným způsobem během jednoho roku \"proskočil\" do druhé ligy. V listopadu 2007 klub také zahájil stavbu nového stadionu. Ten byl dokončen přibližně po roce a nabídl kapacitu 10 300 míst, přičemž mohl být možnostně rozšířen až na 15 000 míst.\n\nV této době ujednal klub smlouvy s novými hlavními sponzory – se společnostmi Frankfurter Volksbank a Hyundai. Kvůli stanovám německého svazu DFB odehrál v ročníku 2008/09 oficiální ligové i pohárové domácí zápasy na nedomácí půdě stadionu Commerzbank Areny sousedního Eintrachtu. Druholigová jízda nezačala po dvanáctileté absenci nejlépe. První vítězství Frankfurt získal v 5. ligovém kole, zatímco všechny předešlé zápasy prohrál. Uběhly tři kola a tým prvně okusil poslední pozici. Teprve v posledním zápase podzimní části vybojoval druhou výhru proti FC St. Pauli. Jaro odstartoval první venkovní tříbodový zisk na hřišti Rot Weiss Ahlen po vysoké výhře 4-0. Frankfurtským se zdařilo vymanit ze sestupových vod. Únorová série čtyř utkání bez porážky se stala zásadní pro boj o udržení. FSV se zachránil a dokončil sezónu na 15. místě.\n\nAni další sezóna 2009/10 nepatřila mezi snové a klidné. Působení v DFB poháru skončilo hned na začátku prohrou s Borussií Mönchengladbach. V lize to nebylo o nic lepší – první dvě ligová kola zachytila Frankfurt na poslední příčce. Po 8. kole ohlásil demisi trenér Tomas Oral a funkci hlavního kouče převzal Hans-Jürgen Boysen, předtím působící u nedalekého týmu Kickers Offenbach. Roztržité období a jediná domácí výhra znamenaly pohyb mezi posledními sestupovými místy. Koncem podzimní části to byla 16. pozice se ztrátou šesti bodů do pásma nesestupujících. Start do jara se hrubě nevyvedl, Frankfurt dvakrát prohrál 0-5 a situace se stala kritickou. Sportovní vedení zareagovalo potrestáním některých fotbalistů z prvního mužstva jejich přeřazením do rezervy. Brankář Matías Cenci byl dokonce propuštěn. Vedení vyjednalo příchod posil – Vlad Munteanu s prvobundesligovými zkušenostmi přišel z VfL Wolfsburg a dorazil i útočník Sascha Mölders. Rázná rozhodnutí a opatření klubových představitelů se ukázala jako účinná, jelikož posily se včas zapracovaly a tým zaznamenal sérii bez porážky. FSV Frankfurt skončil ligu znovu na 15. pozici a uhájil druholigovou příslušnost i pro ročník 2010/11. Během léta opět proběhly personální změny a z původní základní jedenáctky v mužstvu setrvala jen čtveřice fotbalistů. Podzim překvapil frankfurtskými výboji a působením tohoto týmu v horních patrech tabulky, občas se FSV zapojil též do postupových bojů. Příchod jarní desetizápasové řady bez vítězství ale Frankfurt potopil zpět do známých dolních tabulkových míst, výsledky z podzimu ovšem klubu v konečném součtu napomohly ke 13. místu. I další letní mezisezónní období proběhly četné hráčské přestupy, rapidní změny se projevily obzvláště v záložních řadách a útoku. Nová sezóna započala nevyrovnanými výkony a občasnými vysokými prohrami. Jedna z oněch vysokých proher se odehrála na domácím stánku frankfurtského rivala Eintrachtu, který FSV zdecimoval 4-0 před zraky přibližně 50 000 diváků. Jednalo se o první městské derby po době téměř půlstoletí. Vzhledem k výsledkům nebylo koncem kalendářního roku překvapením 16. místo a ani propuštění kouče Hanse-Jürgena Boysena. V zimě posílený mančaft převzal nově trenér Benno Möhlmann. Zatímco na podzim doma Frankfurt ani jediný zápas nevyhrál, během jara zde již plně nepodoval žádný jiný celek než FSV. Möhlmannova taktovka se projevila záchranou a konečnou třináctou příčkou.\n\nRočník 2012/13 probíhal zcela odlišně než ročníky předchozí. Frankfurtský celek již netížily sestupové starosti a naopak bojoval o dosažení na postupové břehy. Třetího postupového \"břehu\" se však přece jen zmocnil 1. FC Kaiserslautern. I tak se tato sezóna stala historicky nejúspěšnější v novodobé historii frankfurtského FSV se ziskem 54 bodů a čtvrtého místa.\n\nZdroj: \n\n\n\n\nZdroj: \n\n\n\nZdroj: \n\n\n"}
{"id": "954431", "url": "https://cs.wikipedia.org/wiki?curid=954431", "title": "Ústřední hřbitov (Plzeň)", "text": "Ústřední hřbitov (Plzeň)\n\nÚstřední hřbitov v Plzni je největší a nejvýznamnější hřbitov v Plzni. Nachází se v městské části Doubravka, u silnice na Prahu.\n\nNa hřbitově se pohřbívá od roku 1902. Do té doby se pohřbívalo především na Mikulášském hřbitově v městské části Slovany.\n\nKaple sv. Václava byla postavena architektem Josefem Farkačem v pseudorománském slohu v letech 1900–1902. V roce 2006 byla prohlášena kulturní památkou (ev. č. 102077).\n\nBudova krematoria je dílem architekta Hanuše Zápala. Stavba byla zahájena v roce 1924 a zahájila provoz 16. května 1926.\n\nDle seznamu na stránkách hřbitova.\n\n"}
{"id": "954432", "url": "https://cs.wikipedia.org/wiki?curid=954432", "title": "Mons Bradley", "text": "Mons Bradley\n\nMons Bradley je horský masiv v pohoří Montes Apenninus (Apeniny) na přivrácené straně Měsíce. Je vysoký 4 200 m a má průměr základny 30 km. Leží blízko nultého poledníku, střední selenografické souřadnice jsou 21,7° S a 0,4° V.\n\nVýchodně se nachází kráter Conon, severně pak 130 km dlouhá přímá brázda Rima Bradley.\n\nHora je pojmenována podle anglického astronoma Jamese Bradleyho, objevitele aberace světla hvězd a nutace.\n\n\n"}
{"id": "954444", "url": "https://cs.wikipedia.org/wiki?curid=954444", "title": "Frottola", "text": "Frottola\n\nVýraz frottola pochází z italštiny a představuje v italské renesanční hudbě čtyřhlasou, prostou písňovou formu, která se vyskytovala v období let přibližně 1430 až 1530. Tento písňový útvar se vyvinul na dvorech v Mantově a Ferraře. Název této formy se odvozuje z latinského „frocta“ a označuje spojení \"nejroztodivnějších myšlenek\" (houf podivností). Jako hudebněskladebný výraz se uplatňoval v nejrozličnější hudební literatuře.\n\nMnoho frottol pochází od pěvců-loutnistů, jak byli např. Marchetto Cara či Bartolomeo Tromboncino, ale mnoho dalších skladatelů tento styl imitovalo, mezi nimi např. Josquin Desprez. Dalším vývojovým stupněm frottoly je madrigal, vzniklý okolo roku 1530.\n\n"}
{"id": "954446", "url": "https://cs.wikipedia.org/wiki?curid=954446", "title": "Mons Wolff", "text": "Mons Wolff\n\nMons Wolff je horský masiv v jihozápadním výběžku pohoří Montes Apenninus (Apeniny) na přivrácené straně Měsíce. Je vysoký 3 500 m a má průměr základny 35 km. Střední selenografické souřadnice jsou 16,9° S a 6,8° Z.\n\nZápado-jihozápadně se nachází výrazný kráter Eratosthenes.\n\nHora je pojmenována podle německého filosofa a matematika Christiana von Wolffa.\n\n\n"}
{"id": "954448", "url": "https://cs.wikipedia.org/wiki?curid=954448", "title": "Šibal Geľo", "text": "Šibal Geľo\n\nŠibal Geľo (ve slovenském originále ) je komická opera o třech dějstvích slovenského skladatele a folkloristy Tibora Andrašovana. Libreto napsali Jela Krčméry-Vrteľová a Martin Ťapák podle známé komedie Jozefa Hollého (1879–1912) \"Geľo Sebechlebský\" z roku 1912. Premiéru měla 1. března 1958 ve Slovenském národním divadle v Bratislavě.\n\nTibor Andašovan ve své první opeře – která je považována za první slovenskou komickou operu – zúročil své zkušenosti korepetitora, dirigenta a dramaturga opery a baletu ve Slovenském národním divadle (1946–1957) a vedoucího Slovenského ľudového umeleckého kolektívu (SĽUK, 1955–1957). Pokusil se přitom o tzv. lidovou zpěvohru přístupnou širokému obecenstvu, jak ji v 50. letech 20. století vyžadovala dobová kulturní politika (v českých zemích psal v tomto duchu např. Rudolf Kubín).\n\nLibretisté původní příběh, satirizující živnostníky z malého města, kteří si chtějí za peníze pořídit společenskou prestiž, mírně upravili: zmenšili počet postav, což nahradil zapojením sboru, rovněž pozměnili motivaci hrdinů a zjednodušili zápletku. Andrašovan libreto zhudebnil „vcelku prostě, jednoduše, chtěje dosáhnout srozumitelného hudebního výrazu“ (Emil Ludvík). Kladl přitom důraz na melodické vedení pěveckých hlasů a jeho hudební invence která se opírá o prostředky slovenského folklóru, ba někdy i využívá původních lidových nápěvů. Orchestr má přitom především ilustrační a doplňkovou funkci. Andrašovanovi přitom nelze upřít smysl pro hudební vtip a humor.\n\n\"Šibal Geľo\" v původním bratislavském nastudování, v němž titulní roli ztvárnil významný slovenský tenorista Bohuš Hanák, získal přiměřený úspěch u diváků a byl následně roku 1961 inscenován i v bratislavském studiu Československé televize. Hudební kritika však Andrašovanovu operu odkázala do oblasti hudebně zábavného, operetního divadla; podle muzikologa a historika slovenské opery Igora Vajdy ji „za operu ... vlastně lze považovat jen proto, že téměř celý text je zhudebněný“.\n\nKritik L. Mokrý \"Šibala Geľa\" celkově zhodnotil takto: „Libreto ... je velmi krotká, zábavná komedie s řadou divadelně účinných komických situací (zčásti i postav), ale bez pronikavějšího sociálně-kritického zaměření... V \"Šibalovi Geľovi\" jsou postavy kresleny popisně, bez rozvíjení souvislejšího hudebního proudu. I charakter zápletek je rozvíjen způsobem tradičně operetním. Operetní je vlastně celá kompoziční faktura \"Šibala Geľa\". Soudě podle tohoto díla, není melodická invence nejsilnější autorovou stránkou. Andrašovanovu většinou málo osobitou hudbu nelze charakterizovat lépe než německým termínem Kapelmeistermusik, tj. hudba komponovaná pod vlivem v duchu tradiční repertoárové hudby.“\n\n\"Šibal Geľo\" po první bratislavské inscenaci již znovu žádným divadlem nastudován nebyl. Výraznějšího úspěchu v tomto ohledu dosáhl Andrašovan až následujícím již nepokrytě operetním dílem \"Pánská volenka\" (\"Štvorylka\", 1960).\n\nOdehrává se na malém slovenském městě před první světovou válkou.\n(Pekárna mistra Alfonze Potockého) Časně ráno pohání pekařský tovaryš Paľo Pletenák do práce učně Janka a Mišku, pak se ale dává do zamilovaného hovoru s Elenkou, dcerou mistra Potockého, která jim přináší snídani. To přicházející pan mistr nerad vidí, než se však stačí na mladý pár řádně obořit, odpoutají jeho pozornost nejprve nezbednosti obou učňů a následně i houf zákaznic přicházejících pro čerstvý ranní chléb. Mistrova sestra Karolína jim otevírá a obsluhuje je, vyměňujíc si s nimi nejnovější klepy; jako obvykle nejlépe informovaná je vyhlášená drbna Chrochmeľka. Ženské osazenstvo zmizí tak rychle, jak se objevilo, když zazní řízný vojenský pochod a všechny se běží podívat na vojáky. Zůstal by jen řezník a uzenář Voňavka, jenž by se také rád ucházel o Elenku, ale rozmrzelý mistr Potocký ho místo toho odvádí na pivo.\n\nPaľo a Elenka mají opět chvilku pro sebe, brzy je ale vyleká nový příchozí. Nejprve mají za to, že se vrací pan mistr, ale je to jen jeho synovec, student Geľo, který přijel ke strýci Alfonzovi a tetičce Karolíně na prázdniny. Slibuje Paľovi a Elence, že se za ně u strýce zasadí. Geľo sám přijímá řezníka Voňavku, který u něj zanechává milostný dopis pro Elenku. Geľo jej ale předává raději tetě Karolíně, která jej přijímá s překvapením a s libostí o to větší, že si na Voňavku sama dávno myslí.\n\nKonečně vítá Geľa i pán domu a ihned se budoucímu vzdělanci svěřuje se svými záměry: pro Elenku není jako ženich přijatelný nikdo, kdo není doktor! Kde ho ale na malém městě jen tak vzít. Geľo strýci radí, aby podal inzerát do \"Národní politiky\": o hezkou a bohatou nevěstu bude jistě mezi doktory zájem. Strýc se nápadu ihned chopí. Vyruší je dav rozzuřených žen v čele s Chrochmeľkou, která našla v chlebu švába. Mistr Potocký se jich jen stěží zbaví a v šibalovi Geľovi klíčí plán, jak všechny tyto hloupé měšťáky trochu vytrestat.\n\n(Parádní pokoj mistra Potockého) Mistr pekařský se zalíbením pročítá svůj inzerát. Ten se neminul účinkem, protože vzápětí přináší listonoš první odpovědi. Mezitím Geľo upokojuje mladé milence, kteří mu vyčítají zradu, a dále rozvíjí milostné nedorozumění mezi pannou Karolínou a řezníkem Voňavkou.\n\nObjevuje se první uchazeč o ruku slečny Elenky, MUDr Metodej Zelenák, a podrobuje Potockého příbytek ihned hygienické inspekci. Vzápětí dorazí PhDr. Horácius Rubánus. Jelikož oba hledí na svět výlučně prizmatem své vědy, není divu, že se brzy dají do hádky tak učené, že ji dokáže přetnout až třetí kandidát na ženicha, rázný ružomberský advokát JUDr. Dolianský. Využívaje první chvíle, kdy učeným nápadníkům jeho dcery dojde dech, zve mistr Potocký všechny na městský majáles, kde hodlá ohlásit Elenčiny zásnuby.\n\n(Taneční sál na radnici) Dámy na plese si opět vyměňují klepy, mezi nimiž zaujímají podrobnosti námluv u Potockých nejčestnější místo. Od Elenky se netrhnou její tři doktoři a střeží ji tak důkladně, že ani Voňavka se jí nemůže přiblížit a chtě nechtě tančí s Karolínou. Volky nevolky následují své manželky do tance i ostatní pánové, kteří by se jinak raději drželi džbánku.\n\nPaľo s ostatními mládenci si v bujarém tanci tropí šprýmy z doktorů. Ti se však soustředí na soupeření o Elenčinu ruku a nakonec vyhlašují dámskou volenku, aby si dívka konečně vybrala – Elenka však zamíří k Paľovi. Rozzlobený otec dává rázně ohlásit Elenčiny zásnuby s jím zvoleným ženichem, doktorem Dolianským. Ten ale právě kdesi zmizel a do sálu přibíhají za zvuků střelby detektivové hledající proslulého podvodníka vydávajícího se za advokáta.\n\nMistr Potocký i s dcerou jsou v očích městečka blamováni a Geľo – který se tu zničehonic objevil – strýci radí, aby si pověst zachránil tím, že nabídne Elenku Paľovi. Mezitím si Karolína a Voňavka konečně objasní nedorozumění, ukáže se však, že se Voňavka naučil opětovat Karolíniny city. Všemi horečně hledaný doktor Dolianský se konečně objeví a odhazuje přestrojení – skrýval se pod ním Geľo, který se dobře pobavil na účet měšťácké společnosti.\n\nTři flétny (jedna též pikola), tři hoboje (jeden též anglický roh), tři klarinety (jeden též basklarinet), tři fagoty (jeden též kontrafagot); čtyři lesní rohy, tři trubky, tři pozouny, tuba; tympány, bicí souprava; harfa, celesta, xylofon, vibrafon; klavír; smyčcové nástroje (housle, violy, violoncella, kontrabasy).\n"}
{"id": "954454", "url": "https://cs.wikipedia.org/wiki?curid=954454", "title": "Pola Negri", "text": "Pola Negri\n\nPola Negri (3. ledna 1897, Lipno jako \"Barbara Apolonia Chałupiec\" - 1. srpna 1987, San Antonio, Texas, USA) byla herečka polského a slovenského původu, hvězda němého filmu.\n\nStudovala baletní školu ve Varšavě, v roce 1914 debutovala před kamerou ve filmu \"Niewolnica zmyslów\". Od roku 1917 žila v Německu, režisér Ernst Lubitsch s ní natočil úspěšné filmy \"Oči Mumie Ma\", \"Carmen\" a \"Madame Dubarry\". V roce 1923 odešla s Lubitschem do Hollywoodu, kde získala angažmá u společnosti Paramount.\n\nHrála ve filmech \"Španělská tanečnice\", \"Na východ od Suezu\", \"Květ noci\", \"Dáma z velkého světa\" nebo \"Hotel Imperial\". Patřila k prvním evropským herečkám, které se prosadily v Americe a tato exotičnost měla velký podíl na jejím úspěchu. Patřila k nejlépe placeným herečkám své doby a proslula také milostnými vztahy s Charlie Chaplinem a Rudolphem Valentinem. Ve zvukovém filmu už dostávala příležitosti jen sporadicky (film Williho Forsta \"Mazurka lásky\" z roku 1935, kde uplatnila i svůj pěvecký talent). Zřejmě nejznámnější její písní je \"Tango notturno\", která zazněla i v československém filmu \"Zítra vstanu a opařím se čajem\".\n\nMá svoji hvězdu na Hollywoodském chodníku slávy. V roce 1970 vydala autobiografii \"Memoirs of a Star\".\n\n\n"}
{"id": "954459", "url": "https://cs.wikipedia.org/wiki?curid=954459", "title": "Koliště", "text": "Koliště\n\nKoliště může být:\n\n"}
{"id": "954462", "url": "https://cs.wikipedia.org/wiki?curid=954462", "title": "Medvědí tlapky", "text": "Medvědí tlapky\n\nMedvědí tlapky (medvědí pracky či pracny) jsou druhem vánočního cukroví, které se připravuje z těsta s ořechy a kořením. Těsto se dává do formiček na tlapky, a to se pak dá péct. Cukroví se po vytáhnutí z trouby okamžitě z formičky vyklepne a ještě teplé cukroví se obaluje v moučkovém cukru a poté se uskladní na dva týdny, aby dostatečně změklo.\n\n"}
{"id": "954464", "url": "https://cs.wikipedia.org/wiki?curid=954464", "title": "Lenochodovití dvouprstí", "text": "Lenochodovití dvouprstí\n\nCholoepus je jeden ze dvou rodů se stejným českým pojmenováním lenochod, je jediný rod z monotypické čeledě lenochodovití dvouprstí . Druhý rod s českým jménem lenochod má rodové jméno \"Bradypus\" a patří do čeledě lenochodovití tříprstí. Rod \"Choloepus\" je tvořen dvěma druhy.\n\nČeleď Megalonychidae dostala své jméno po vymřelém, asi 3 metry vysokém a 450 kg těžkém předchůdci dnešních lenochodů dvouprstých jménem \"Megalonyx\" který žil v Severní Americe ještě na konci poslední doby ledové. Tato čeleď byla v minulosti rozvětvenější, přítomné doby se ale dožil pouze rod \"Choloepus\".\n\nLenochodovití dvouprstí žijí ve Střední Americe a přilehlé severní části Jižní Ameriky ve státech Honduras, Nikaragua, Kostarika, Panama, Kolumbie, Venezuela, Guayana, Surinam, Francouzská Guayana, Brazílie, Ekvádor, Peru a Bolívie. Většinou mají svá domovská území v tropických deštných pralesích, rozprostřených od nížin až vysoko do Guayanské vysočiny a And, kde má rostlinstvo stále dostatek nutné vláhy k růstu.\n\nTito stromoví savci jsou středně velká zvířata s tělem dlouhým 58 až 70 cm a vážící 4 až 8 kg, ocas je krátký nebo chybí. Mají zaoblenou hlavu a poměrně plochý obličej z kterého ční malý, zploštělý a neochlupený čenich, kulaté uši jsou osrstěné. Dlouhá srst světle šedohnědé barvy má kratší jemnou podsadu a hrubý, dlouhý vnější vlas který je zvláštní tím, že vyrůstá směrem od břicha ke hřbetu a visí po stranách těla; u některých jedinců je srst na krku světlejší. V srsti stabilně žije hodně parazitického hmyzu a drobná symbiotická řasa způsobující její nazelenalý nádech. Mezi samcem a samici není pohlavní dimorfismus.\n\nMají poměrně dlouhé končetiny, zadní jsou o málo kratší. Na předních vyrůstají dva a na zadních tři srostlé prsty zakončené silnými zakřivenými drápy dlouhými až 10 cm které používají jako háky a zavěšují se jimi za větve. Mají 18 dorůstajících zubů bez skloviny, řezáky a špičáky jim chybí, zuby přední jsou větší, samovolně se ostří a jsou odděleny mezerou od zadních. Na rozdíl od ostatních savců mají až 8 krčních obratlů (počet se u jednotlivců liší) což jim umožňuje společně s mohutnými svaly na krku extrémně natáčet hlavu a pozorovat tak dění za sebou. Jejich tělesná teplota je ze všech savců nejvíce rozkolísaná, pohybuje se od 24 do 33 °C.\n\nJsou to samotáři, kteří téměř celý svůj život tráví v korunách stromů. Hledají si tam potravu, spí, páří se, rodí i vychovávají potomky, při obstarávání potravy jsou aktivní hlavně v noci. Pohybují se velmi pomalu, po větvích lezou hlavou a hřbetem dolů zavěšeni za drápy; ve této poloze nebo sedíce v rozsoše větve spí i patnáct hodin denně. Po zemi, na kterou sestupují jen se vyprázdnit, velmi špatně a pomalu chodí, při pádu do vody však dokážou plavat. Ostrých zubů a drápů obratně používají na svou ochranu při napadení dravcem. Jsou velmi tiší, jen výjimečně vydávají syčivé zvuky.\n\nŽiví se hlavně listy a nedřevnatými výhonky, květy a pupeny, žerou i ovoce, jsou to býložravci. Denně zkonzumují méně než půl kg potravy kterou tráví, za pomoci bakterií štěpící celulózu, v čtyřdílném žaludku. Přelézají ze stromu na strom v závislosti na dostatku a zralosti potravy která ovšem není nikterak vydatná a nedává zvířatům potřebnou energie ke hbitějším pohybům.\n\nSamci si žlázami v okolí konečníku označují svá místa a lákají tak samice k páření, samice naopak hlasitými výkřiky oznamují svou připravenost. Rozmnožovat se mohou tato polygamní zvířata během celého roku, skutečná doba je většinou závislá na místních klimatických podmínkách. Po několikeré kopulaci samec odchází a samice po březosti trvající 11 až 12 měsíců rodí, většinou na počátku období sucha, jediné mládě velké asi 25 cm. Potomek se ihned po narození svými drápy drží matky za srst na břiše a ta ho kojí ze dvou prsních žláz na hrudníku, za dva až pět týdnů již konzumuje pevnou stravu, po šesti až devíti měsících se osamostatňuje.\n\nPohlavní dospělosti dosahují samci ve 3 a samice ve 4 až 5 létech. Počítá se, že v zajetí se mohou dožít do 30 let, naopak ve volné přírodě je předpokládaná průměrná doba života jen 12 let, je to způsobeno vlivy jako je predace divokých zvířat (jaguáři, oceloti, anakondy, harpyje), lovem lidí a ztrátou přirozeného prostředí následkem odlesňování.\n\n\n"}
{"id": "954470", "url": "https://cs.wikipedia.org/wiki?curid=954470", "title": "Jílek vytrvalý", "text": "Jílek vytrvalý\n\nJílek vytrvalý (\"Lolium perenne\") je druh trávy z rodu jílků \"Lolium\". Jedná se o nízce rostoucí rostlinu, pocházející původně z Evropy, Asie a severní Afriky, ale nyní je hojně se pěstovaná po celém světě.\n\nListy jsou tmavě zelené. Na spodní straně hladké a lesklé. Na horní ploše se nachází paralelní žilkování. Jazýček je velmi krátký a zploštělý, často obtížně viditelný. Stonky dorůstají až 90 centimetrů. Má také ouško.\n\nKvětenství je nerozvětvené se střídavými klásky na boku stonku. Každý klásek má jednu plevu a 4 až 14 kvítků bez osin. Tyčinky jsou světle žluté. Jílek vytrvalý kvete od května do listopadu. Rostlina má vláknitý kořenový systém s tlustými hlavními kořeny a tenčími bočními větvemi.\n\n \n"}
{"id": "954476", "url": "https://cs.wikipedia.org/wiki?curid=954476", "title": "Ha-chalonot ha-gvohim", "text": "Ha-chalonot ha-gvohim\n\nHa-Chalonot ha-gvohim ( החלונות הגבוהים, \"Vysoká okna\" či \"Místa na bidýlku\") byla izraelská popová hudební skupina, kterou založili a tvořili Arik Einstein, Šmulik Kraus and Josie Katz.\n\nTrio se zformovalo na konci roku 1966. Její skladatel, aranžer a vedoucí osobnost byl Š. Kraus. Debutové album z dubna 1967 ukázalo nový směr izraelské populární hudby.\n\nSkupina vydržela jen jeden rok. Když Arik Einstein skupinu opustil, pokoušeli se Kraus s Josie Katz, jež se později stala jeho manželkou, neúspěšně o pokračování hudební kariéry v Londýně.\n\nSkupina hrála pop music, která byla velice čistá a chytlavá. Jejich písně se staly izraelskou klasikou, mimo jiné \"Ejnech jechola\" (Nemůžeš), \"Kol ha-šavua lach\" (Celý týden tobě), \"Ahava rišona\" (První láska), \"Jechezkel\" (Ezechiel), \"Chajal šel šokolad\" (Čokoládový voják), \"Kama na'im\" (Jak příjemné). \n\n\"Zemer nuge\" (Teskná píseň), zhudebněná báseň hebrejské básnířky Rachel je spojená s Ilanem Ramonem, který si ji vzal s sebou do kosmu.\n\n\n"}
{"id": "954483", "url": "https://cs.wikipedia.org/wiki?curid=954483", "title": "Jílek mnohokvětý", "text": "Jílek mnohokvětý\n\nJílek mnohokvětý (\"Lolium multiflorum\") je druh trávy z rodu jílků \"Lolium\". Pochází z evropských zemí mírného podnebného pásu. Je to jednoletá, dvouletá a vytrvalá rostlina, která se pěstuje jako meziplodina a také jako složka siláže. Pěstovaná je i jako okrasná tráva. V mírném klimatu se lehce rozšiřuje. V zemědělských oblastech je však tato tráva považována za škodlivý plevel.\n\nObčas je považovaný jako poddruh jílku vytrvalého. Liší se od sebe kláskem (jílek mnohokvětý má v horní části dlouhou štetinu) a stonkem (je kruhový). Může být zaměněn za pýr plazivý, který má ale klásky podél širší strany stonku.\n\n \n"}
{"id": "954486", "url": "https://cs.wikipedia.org/wiki?curid=954486", "title": "Fotbalové rozestavení", "text": "Fotbalové rozestavení\n\nRozestavení hráčů na hřišti neboli formace je důležitým prvkem fotbalové taktiky. Označuje počet hráčů v obranné, záložní a útočné linii (týká se jen hráčů v poli, brankář je vždycky jeden). Jednotliví trenéři mívají svá oblíbená rozestavení, zároveň však musejí vycházet z toho, jaké typy hráčů mají k dispozici. Systém je třeba také přizpůsobit podle stylu hry soupeře, zároveň se volí ofenzivnější nebo defenzivnější rozestavení podle toho, zda tým chce nastřílet co nejvíce gólů, nebo zda se spokojí s bezbrankovou remízou. Během utkání se může počáteční schéma změnit podle vývoje zápasu (např. posílení útoku při nepříznivém stavu nebo nutnost reagovat na vyloučení popř. zranění klíčového hráče).\n\nHráči jsou zařazováni na jednotlivé pozice podle svých schopností: obránci musejí být důrazní a hrát dobře hlavou, od záložníků se očekává rychlost a individuální technika a fotbalisté s nejpřesnější střelou nastupují v útoku. Zpravidla se také nasazuje na levou stranu hřiště hráč, který má silnější levou nohu. \n\nV počátcích fotbalu se poziční hra neuplatňovala, všichni se hnali za míčem. K prvnímu mezistátnímu utkání v historii nominovali v roce 1872 Skotové dva obránce, dva záložníky a šest útočníků, Angličané měli na hřišti dokonce jediného obránce, jediného záložníka a osm útočníků (navzdory tomu zápas skončil bezbrankovou remízou). Až na konci 19. století se ustálilo rozestavení zvané \"pyramida\": dva stopeři, tří záložníci a pětičlenný útok, který tvořili pravé křídlo, pravá spojka, střední útočník (od toho se čekalo, že bude dávat nejvíc gólů), levá spojka a levé křídlo. Uspořádání bylo hodně statické, hráči si museli držet své vymezené pozice.\nV roce 1925 bylo změněno ofsajdové pravidlo: útočník byl v postavení mimo hru teprve tehdy, když byl mezi ním a brankovou čarou jeden hráč soupeře (obvykle brankář). V reakci na tuto změnu začal hrát Arsenal FC pod vedením Herberta Chapmana lépe zabezpečenou variantu pyramidy. Obě spojky se stáhly do hloubi pole, takže rozestavení útočníků připomínalo písmeno W, zatímco střední záložník operoval mezi oběma obránci, takže zadní řady měly podobu písmene M. Proto se tomuto stylu hry začalo říkat WM-systém. Z Anglie se rozšířil do celého světa a největší rozvoj zaznamenal v poválečných letech. V Československu se WM-systém začal zavádět nařízením shora až po roce 1948.\nV padesátých letech začal v Maďarsku zavádět Béla Guttmann systém, který označil číselným zápisem 4-2-4 (tedy čtyři obránci, dva záložníci a čtyři útočníci). K dokonalosti jej dovedli Brazilci na mistrovství světa ve fotbale 1958, proto se mu říkalo také \"brazilský systém\". Toto rozestavení si ovšem mohl dovolit jen tým s kvalitními a fyzicky skvěle vybavenými záložníky. Slabší týmy měly problém s kontrolou středu pole, proto se časem všeobecně přešlo na úspornější schéma 4-3-3.\n\nOd sedmdesátých let se začal prosazovat totální fotbal, který byl založen na prolínání jednotlivých linií, obzvláště žádaným hráčem se stal univerzál, který mohl dobře zahrát na kterémkoliv postu. Preferuje se vířivý pohyb, tedy středoví a krajní hráči si při útočení nacvičenými signály prohazují pozice, aby zmátli bránící tým. Objevilo se také rozlišování ofenzivních a defenzivních záložníků, příkladem byl systém 4-2-2-2, který provozovala francouzská fotbalová reprezentace v osmdesátých letech. Rozestavení hráčů tak časem přestalo být striktní, cenila se hlavně flexibilita hráčů.\nV současnosti je nejfrekventovanějším základním rozestavením 4-4-2, jehož průkopníkem byl Alf Ramsey; podle něj se jmenuje i britský fotbalový časopis \"FourFourTwo\". Jeho variantou je 4-1-2-1-2, tzv. \"diamant\", kterou hrál AC Milán pod vedením Carla Ancelottiho: střední záložníci nehráli vedle sebe, ale za sebou, tj. jeden podporoval útok a druhý obranu. V poslední době se objevuje i schéma 4-5-1, tedy s jediným útočníkem, kterému se říká hrot. V devadesátých letech byl populární systém 3-5-2 (používala ho i česká fotbalová reprezentace), přičemž jeden z obránců často plnil roli libera.\n\n\n"}
{"id": "954489", "url": "https://cs.wikipedia.org/wiki?curid=954489", "title": "Jan Sobotka (poslanec)", "text": "Jan Sobotka (poslanec)\n\nJan Sobotka (* 9. dubna 1978 Žďár nad Sázavou) je český politik a podnikatel, od 27. listopadu do 3. prosince 2013 poslanec Poslanecké sněmovny PČR a člen hnutí ANO 2011.\n\nŽiví se jako podnikatel v oblasti informačních technologií (zabývá se vším kolem počítačů včetně poskytování internetu), v oboru je od roku 2004.\n\nJan Sobotka je svobodný a bezdětný, žije ve Žďáru nad Sázavou.\n\nJe členem hnutí ANO 2011 a zároveň i předsedou Krajské organizace hnutí ANO 2011 v Kraji Vysočina.\n\nVe volbách do Poslanecké sněmovny PČR v roce 2013 kandidoval na třetím místě kandidátky hnutí ANO 2011 v Kraji Vysočina. Poslancem zvolen nebyl, ale stal se prvním náhradníkem. Ještě během voleb však oznámil Miloslav Bačiak, že rezignuje na mandát poslance kvůli zatajování své komunistické minulosti a Jan Sobotka se tak 27. listopadu 2013 stal poslancem.\n\nZároveň se však ukázalo, že sám nemá doplacené daně za minulý rok a splácí dluhy na zdravotním pojištění. Poslanecký klub hnutí ANO 2011 jej proto 27. listopadu 2013 vyzval k rezignaci na mandát poslance. Tuto výzvu vzal na vědomí a dal si čas na rozmyšlenou. Navíc jej oslovil bývalý poslanec Jiří Janeček s nabídkou angažmá v Občanské konzervativní straně (O.K. straně), kterou zakládá. Dne 28. listopadu 2013 oznámil, že se mandátu poslance vzdá, protože pochybil a vyvodil z toho osobní zodpovědnost. Mandát poslance mu formálně zanikl 3. prosince 2013. Ve Sněmovně jej nahradil Josef Kott.\n"}
{"id": "954494", "url": "https://cs.wikipedia.org/wiki?curid=954494", "title": "Ray Huang", "text": "Ray Huang\n\nRay Huang (; 25. června 1918 – 8. ledna 2000) byl americký historik čínského původu. Pocházel z jihočínské provincie Chu-nan, sloužil, bojoval ve druhé světové válce bojoval v Barmě jako důstojník armády Čínské republiky. Roku 1950 odešel do Spojených států amerických a vystudoval historii, věnoval se dějinám Číny. Spolupracoval s Josephem Needhamem na jeho mnohadílném dílu \"Science and Civilisation in China\". Přednášel na severoamerických univerzitách, je znám konceptem makrohistorie.\n\nRay Huang se narodil v okrese Ning-siang (dnes součást Čchang-ša) v provincii Chu-nan. Byl nejstarším ze tří dětí. vyrostl v Che-nanu, a roku 1936 začal studovat elektrotechniku na Nankchajské univerzitě v Tchien-ťinu. Po vypuknutí čínsko-japonské války se roku 1938 vrátil do Čchang-ša.\n\nPoté vstoupil do kuomintangské vojenské akademie v Čcheng-tu, kterou absolvoval roku 1940. V hodnosti podporučíka velel četě, od roku 1942 sloužil v Indii, v letech 1943–1945, už jako major, v Barmě. Po válce studoval na vojenské akademii ve Spojených státech amerických, ale roku 1950 byl z armády Čínské republiky propuštěn.\n\nOdešel do USA s přáním věnovat se čínské historii, studoval a pracoval na Michiganské univerzitě (bakalář 1954, magistr 1957, doktor 1964). Roku 1967 přešel na Kolumbijskou univerzitu,v letech 1968–1980 byl profesorem State University of New York. Roku 1970 spolupracoval Johnem Fairbankem na Fairbank Center for East Asian Research. Roku 1972 začal asistovat Josephu Needhamovi na Univerzitě v Cambridgi, jehož přístup k historickému výzkumu byl blízký Huangově tendenci k široce založeným syntézám. Huang se soustředil na finanční správu mingské Číny, což vyústilo v publikaci \"Taxation and Finance in Sixteenth Century Ming China\" roku 1974. Po návratu do Cambridge v polovině 70. let přispěl do dvou dílů \"Cambridge History of China\". Od konce 70. let se místo vyučování soustředil na psaní, často navštěvoval Tchaj-wan.\n\na řada prací v čínštině\n"}
{"id": "954495", "url": "https://cs.wikipedia.org/wiki?curid=954495", "title": "Mons Esam", "text": "Mons Esam\n\nMons Esam je malá osamocená hora v severní části Mare Tranquillitatis (Moře klidu) na přivrácené straně Měsíce. Střední selenografické souřadnice jsou 14,6° S a 35,7° V. Má průměr základny max. 8 km.\n\nVýchodo-jihovýchodně se nachází kráter Lucian, severovýchodně pak plocha zvaná Sinus Amoris (Záliv lásky). \n\nHora je pojmenována podle arabského mužského jména (عصام).\n\nV blízkosti hory se nachází dvojice malých kráterů, kterým Mezinárodní astronomická unie přidělila ženská jména Diana a Grace:\n\n\n"}
{"id": "954497", "url": "https://cs.wikipedia.org/wiki?curid=954497", "title": "Jan Vlasák (herec)", "text": "Jan Vlasák (herec)\n\nJan Vlasák (* 3. února 1943 Čáslav) je český herec.\n\nNarodil se v roce 1943 v Čáslavi a vyrůstal v blízké vesnici Dolní Bučice. Údajně již v pěti letech bylo jeho snem stát se hercem, a proto po večerech utíkal z domova na zkoušky ochotnického divadelního souboru v Dolních Bučicích. I přes zásadní nesouhlas otce, který chtěl, aby se syn stal inženýrem, si o pár let později u těchto ochotníků zahrál několik drobných rolí.\n\nVystudoval čáslavské reálné gymnázium a poté, když se dvakrát za sebou neúspěšně pokusil o přijetí na pražskou DAMU (v mezidobí pracoval jako kulisák v kolínském divadle), složil napoprvé přijímací zkoušky na brněnskou JAMU. Již během studia vystupoval v prvních profesionálních úlohách, v malých rolích na scéně tehdejšího brněnského Státního divadla – hrál například v Dürrenmattově \"Herkulovi a Augiášově chlévě\" 8. poslance, v Brechtově \"Matce Kuráži a jejich dětech\" písaře z Čech a také dostal roli Havlíka v Tylově \"Janu Husovi\". Během studií se oženil a jeho ženě se narodilo první dítě. Studium na JAMU završil v roce 1966 absolventským představením \"Skleněný zvěřinec\" dramatika Tennessee Williamse v režii Aloise Hajdy, v němž ztvárnil roli Toma Wingfielda.\n\nNabídku stát se jedním z prvních herců tehdy vznikajícího brněnského Divadla na provázku z rodinných důvodů odmítl (s angažmá nebyl spojen stabilní příjem) a nastoupil do Slováckého divadla v Uherském Hradišti; od tehdejšího ředitele Divadla na provázku Petra Scherhaufera si kvůli tomu vysloužil přezdívku „Zrádce věci divadelní“. V Uherském Hradišti setrval do roku 1969; v \"Komedii plné omylů\" zde sehrál první ze svých četných shakespearovských postav a vystoupil zde také v první velké roli Kristiána v \"Cyranovi z Bergeracu\".\n\nV roce 1969 přijal angažmá v ostravském Divadle Petra Bezruče a po čtyřech sezónách přestoupil do tamního Státního divadla, kde strávil následujících devět let (1972–1980) a kde ztvárnil řadu zásadních rolí včetně Cyrana či Hamleta. Setkal se zde i s hereckými kolegy, kteří ho provázeli v další herecké kariéře – pařili k nim například Jan Kačer, Radim Koval, Jitka Smutná nebo Tomáš Töpfer. Když Jan Kačer po velkém úspěchu ostravské inscenace \"Rváči\" obdržel v roce 1979 nabídku režírovat v pražském Divadle E. F. Buriana, odvedl s sebou do angažmá i Jana Vlasáka. Ten zde však setrval jedinou sezónu 1980–1981 a v roce 1981 odešel do Státního divadla Brno, kde byla jeho první rolí titulní postava v Shakespearově \"Othellovi\". Režisér Alois Hajda mu od počátku věnoval důvěru a obsadil ho do hlavních rolí v různých hrách – Jan Vlasák díky tomu ztvárnil například Salieriho v \"Amadeovi\", Mánka v \"Gazdině robě\", Francka v \"Maryše\" či profesora Higginse.\n\nV roce 1984 Jan Vlasák získal angažmá v Praze v Realistickém divadle Zdeňka Nejedlého. Jeho první rolí byl Jago v \"Othellovi\". Do roku 1990 včetně vystoupil na scéně tohoto divadla téměř ve dvaceti inscenacích (Clárin v inscenaci \"Život je sen\", Candidae v Krobotově inscenaci \"Candide\" aj.); kromě toho hrál s pražským Studiem Bouře (Scaramouche-Dobčinskij v \"Lásky hra osudná aneb Revizor na Žižkově\", šašek Feste ve hře \"Dvanáctá noc aneb Ať si to každý přebere jak chce\").\n\nNa přelomu let 1988 a 1989 jej režisér František Derfler přizval ke spolupráci v rámci tehdy vzniklého bytového „Divadla u stolu“ na hře (scénickém čtení filozofických esejů významného českého myslitele Josefa Šafaříka) \"Průkaz totožnosti\". Dne 17. listopadu 1989 se zúčastnil demonstrace a během následujících dnů jezdil na venkov, kde promlouval k odborářům a dělníkům. Do aktivní politiky ovšem nikdy nevstoupil a pokračoval v herecké kariéře.\n\nV roce 1990 přijal nabídku angažmá v pražském Národním divadle, kde setrval do roku 2000; zde – alespoň zpočátku – účinkoval v několika významných rolích – ztvárnil například Jana Marhoula, Charlese ve \"Smrti obchodního cestujícího\" či Písania v \"Cymbelínovi\". V době angažmá v Národním divadle se podílel i na jiných projektech, účinkoval v literárních večerech pořádaných Lyrou Pragensis, vystupoval v inscenacích A studia Rubín, Divadla v Řeznické či v divadle Ta Fantastika. V roce 1997 se zúčastnil mezinárodního projektu s divadlem Black Box Praha, pro které v angličtině nazkoušel roli v dramatu \"Translations\" Briana Friela.\n\nOd poloviny 90. let do roku 2005 působil také jako pedagog na VOŠ herecké v Praze-Michli, a to vždy po tři roky ve dvojici s některou hereckou kolegyní: Marií Málkovou, Lenkou Trmíkovou a Jitkou Smutnou.\n\nPo odchodu z Národního divadla přijal na krátkou dobu angažmá v Divadle Rokoko, kde ztvárnil např. postavu Willyho Lomana ve \"Smrti obchodního cestujícího\". Souběžně hrál i v jiných divadlech a projektech – například v Divadle v Řeznické účinkoval v Ionescově hře \"Král umírá\" a v Jarryho \"Králi Ubu\" (s Jaroslavem Duškem), účinkoval opakovaně v rámci Letních shakespearovských slavností (např. Malvolio ve hře \"Večer tříkrálový aneb Cokoli chcete\" v režii Viktora Polesného) či ve smíchovském Švandově divadle. V roce 2004 odešel z Rokoka na volnou nohu, ale v roce 2006 nastoupil do Městských divadel pražských, kde působí dodnes. I v tomto angažmá ztvárnil řadu velkých rolí – např. Arganta ve \"Scapinových šibalstvích\", Knoflíkáře v \"Peeru Gyntovi\", Tatínka ve \"Zlatých úhořích\" či titulní úlohu v \"Králi Learovi\".<br>\nZatím nejnovějšími jsou hlavní role Kníže vídeňský Vincentio v inscenaci \"Něco za něco\" (2018, Divadlo pod Palmovkou) a André, osmdesátník (trpící Alzheimerovou chorobou) v inscenaci \"Otec\" (2017, Divadlo Rokoko).\n\nÚčinkoval v řadě televizních inscenací a seriálů (\"Tři králové\", \"PF 77\", \"Hodina tance a lásky\", \"Ordinace v růžové zahradě\", \"Cesty domů\", \"Cukrárna\", \"Cirkus Bukowski\", \"První republika\") a filmů (\"Výchova dívek v Čechách\", \"Milenci a vrazi\", \"Vratné lahve\", \"Bathory\"), příležitostně spolupracuje se zahraničními produkcemi (filmy \"Duna\", Hostel), po mnoho let pracuje v rozhlase a v dabingu.\n\nS manželkou Eliškou, psycholožkou a spisovatelkou, žije již přes padesát let. Mají spolu tři děti – syna Jana (žije dlouhodobě v zahraničí), Barunku (kvůli diagnóze simplexní schizofrenie žije od 18 let v ústavu v Seleticích) a Andulku.\n\n\n\n"}
{"id": "954503", "url": "https://cs.wikipedia.org/wiki?curid=954503", "title": "Mons Delisle", "text": "Mons Delisle\n\nMons Delisle je hora na okraji Mare Imbrium (Moře dešťů) poblíž kráteru Delisle na přivrácené straně Měsíce, podle něhož je pojmenována. Má průměr základny 30 km, střední selenografické souřadnice jsou 29,4° S a 35,8° Z.\n\nJihovýchodně se nachází kráter Diophantus, jihozápadně pak malý kráter Fedorov a nedaleko i Artsimovich. \n\n\n"}
{"id": "954506", "url": "https://cs.wikipedia.org/wiki?curid=954506", "title": "Hoacin chocholatý", "text": "Hoacin chocholatý\n\nHoacin chocholatý (\"Opisthocomus hoazin\") je pták žijící v povodí Amazonky a Orinoka. Vyskytuje se v pralesích a mangrovových porostech a je dokonale specializován pro život na stromech. Dorůstá délky 60–70 cm, váží 700–900 gramů. Má hnědá křídla a ocas, sytě zelenou hruď, dlouhý krk je zakončen malou hlavou, tváře jsou bez peří a kobaltově modře zbarvené. Nezvyklý vzhled dotváří chocholka z dlouhých per v zátylku. Hoacinové jsou těžkopádní letci; třetinu jejich těla zaujímá vole, v němž zpracovávají rostlinnou potravu podobným způsobem jako přežvýkavci. Listí a ovoce, kterým se živí, se při trávení rozkládá, což vyneslo hoacinovi přezdívku \"stinkbird\" (smradlavý pták).\n\nMláďata hoacinů se rodí neopeřená, ale hned po narození vidí a opouštějí hnízdo dříve, než začnou létat. Mají na křídlech prsty zakončené drápky, které jim umožňují šplhat po stromech. Tyto prsty ztrácejí zhruba ve věku třech měsíců. Jsou také dobří plavci; když spadnou do vody, dokáží doplavat ke břehu a dostat se zpátky na větev.\n\nSystematika hoacinů je dosud předmětem sporů. Někteří je řadí ke kurovitým ptákům, jiní ke kukačkám. Obvykle se přijímá názor, že tvoří samostatný, velmi archaický řád. Jediným žijícím druhem je \"hoacin chocholatý\".\n\n\"Od agamy po žraloka. Velký ilustrovaný slovník zvířat\". Artia-Albatros, Praha 1974, s. 90\n\n"}
{"id": "954507", "url": "https://cs.wikipedia.org/wiki?curid=954507", "title": "Český katolický překlad", "text": "Český katolický překlad\n\nČeský katolický překlad Bible, často označovaný jako Bognerův, se po liturgické reformě provedené po druhém vatikánském koncilu používá v liturgických knihách římskokatolické církve pro českou a moravskou provincii. Připravil jej kolektiv překladatelů vedený biblistou doc. ThDr. Václavem Bognerem, později byl revidován a doplněn péčí ThLic. Jaroslava Brože SSL, doc. ThDr. Josefa Hřebíka SSL, ThDr. Petra Chalupy SDB, Pavla Jartyma, Mgr. Mlady Mikulicové a Mons. prof. ThDr. Ladislava Tichého.\n\nV roce 1973 byla vydána Kniha žalmů (znovu v letech 1995 a 2009) a v letech 1976 až 1986 postupně vycházely některé kratší starozákonní knihy (Kniha Sirachovcova, Kniha Moudrosti, Kniha Job, Kniha Přísloví, Kniha Kazatel, Píseň písní, Malí proroci, Kniha proroka Jeremiáše, Kniha Žalozpěvů, Kniha proroka Barucha, Jeremiášův list, Kniha proroka Ezechiela, Kniha proroka Daniela a Kniha proroka Izaiáše). Nový zákon vyšel poprvé v roce 1989 a poté znovu v letech 1998, 2003, 2006 a 2012.\n\nAž Bognerovými pokračovateli byl na začátku 21. století přeložen Pentateuch, vydaný roku 2006.\n"}
{"id": "954518", "url": "https://cs.wikipedia.org/wiki?curid=954518", "title": "UEFA Jubilee 52 Golden Players", "text": "UEFA Jubilee 52 Golden Players\n\nUEFA Jubilee 52 Golden Players je seznam 52 fotbalových hráčů, kteří byli vybráni svými národními fotbalovými asociacemi k 50. výročí založení Evropské fotbalové asociace (UEFA) v roce 2004. Tou dobou měla UEFA 52 členů (pozn.: k prosinci 2016 jich bylo 55, soustátí Srbsko a Černá Hora se rozpadlo na dvě samostatné země a přibyl Gibraltar a Kosovo). Těchto 52 hráčů bylo označeno jako „Golden Players“ (v překladu „zlatí hráči“). Seznam byl zveřejněn v listopadu 2003, je vystaven v sídle UEFA ve švýcarském městě Nyonu a obsahuje i nejznámější jména evropské kopané.\n\nZdroj:\n"}
{"id": "954519", "url": "https://cs.wikipedia.org/wiki?curid=954519", "title": "Břetislav Novák", "text": "Břetislav Novák\n\nBřetislav Novák (2. března 1938, Pardubice – 18. srpna 2003, Praha) byl český matematik. Zabýval se širokým spektrem oblastí matematické analýzy, zejména pak teorií funkcí komplexní proměnné, nicméně jeho hlavní oblast zájmu byla analytická teorie čísel.\nZákladní školu a gymnázium vystudoval v Chrudimi, poté studoval v letech 1956 až 1961 matematiku na Matematicko-fyzikální fakultě UK. V roce 1961 získal titul doktora přírodních věd, v roce obhájil 1966 kandidátskou práci \"Mřížové body v elipsoidech s vahami\". Školitelem jeho diplomové i kandidátské práce byl prof. Vojtěch Jarník. Celou svou kariéru spojil s MFF UK v Praze.\nV roce 1962 se stal docentem, v roce 1972 se stal doktorem věd a profesorem v roce 1982.\n\n"}
{"id": "954521", "url": "https://cs.wikipedia.org/wiki?curid=954521", "title": "Oplt", "text": "Oplt\n\nOplt (Opplt, Opelt, Oppelt):\n"}
{"id": "954525", "url": "https://cs.wikipedia.org/wiki?curid=954525", "title": "David Ginola", "text": "David Ginola\n\nDavid Désiré Marc Ginola (* 25. ledna 1967, Gassin) je bývalý francouzský fotbalista. Hrával na pozici útočníka či levého záložníka.\n\nV dresu francouzské reprezentace odehrál 17 zápasů, v nichž vstřelil 3 branky.\n\nS Paris Saint-Germain se stal mistrem Francie (1993/94) a dvakrát získal francouzský pohár (1992/93, 1994/95).\n\nPřestože nikdy nehrál na žádném vrcholném turnaji, ani nezískal žádnou mezinárodní klubovou trofej, byl velmi oceňován v individuálních anketách. Roku 1993 byl vyhlášen nejlepším fotbalistou Francie, v sezóně 1998/99 nejlepším fotbalistou Anglie (a to jak v anketě FWA, tak PFA) a britský časopis \"World Soccer\" ho dokonce vyhlásil 61. nejlepším fotbalistou 20. století.\n\nObčas pracoval jako model. V mládí se závodně věnoval též sjezdovému lyžování.\n"}
{"id": "954532", "url": "https://cs.wikipedia.org/wiki?curid=954532", "title": "Bohumil Augustin", "text": "Bohumil Augustin\n\nBohumil Augustin (* 28. května 1960 Tišnov) je bývalý český fotbalista, obránce.\n\nV československé lize hrál za Zbrojovku Brno. Nastoupil ve 27 ligových utkáních. V nižších soutěžích hrál za VTJ Tábor a v Německu za Stuttgarter Kickers, FV Biberach/Riss, SpVgg 07 Ludwigsburg a Offenburger FV.\n\n\n"}
{"id": "954535", "url": "https://cs.wikipedia.org/wiki?curid=954535", "title": "Kyselina muramová", "text": "Kyselina muramová\n\nKyselina muramová (systematický název kyselina 2-[3-amino-2,5-dihydroxy-6-(hydroxymethyl)oxan-4-yl]oxypropanová) je cukerná aminokyselina, ether kyseliny mléčné a glukózaminu. V přírodě se vyskytuje její derivát kyselina N-acetylmuramová, jež je součástí peptidoglykanů, které jsou součástmi buněčných stěn mnoha bakterií.\n"}
{"id": "954557", "url": "https://cs.wikipedia.org/wiki?curid=954557", "title": "Monique (pornoherečka)", "text": "Monique (pornoherečka)\n\nMonique (20. ledna 1975, San Diego) je americká pornoherečka.\n\n\n"}
{"id": "954558", "url": "https://cs.wikipedia.org/wiki?curid=954558", "title": "Štědrá (zámek)", "text": "Štědrá (zámek)\n\nŠtědrá je barokní zámek ve stejnojmenné obci v okrese Karlovy Vary. Od roku 1964 je chráněn jako kulturní památka.\n\nPůvodní zámek byl založen roku 1630 Adamem Jiřím z rodu Kokořovců. Jednalo se o jednoposchoďovou stavbu, která byla po roce 1730 opětně přestavěna Ferdinandem Jakubem z Kokořova podle projektu, jehož autorem mohl být architekt Tomáš Haffenecker. Po dokončení prací sem bylo přeneseno panské sídlo ze Žlutic a zámek se stal rezidencí. Nedlouho poté, roku 1747, zámek v důsledku nepozornosti sloužících vyhořel. Roku 1751 byl obnoven a přestavěn v pozdně barokním stylu. V roce 1830 získal renovací svůj dnešní vzhled. Do délky založená stavba byla opatřena ve svém středu vstupní bránou, byly upraveny klasicistní fasády, přistavěn nový štít zahradního průčelí a novobarokní portikus doplněný balkonem. Za posledního příslušníka rodu Kokořovců Ludvíka se žlutické panství dostalo roku 1876 pod nucenou správu a o deset let později je získal Karel Proksch. Zanedlouho byla na zadlužené panství nucená správa opět uvalena a až roku 1915 získal celé panství rytíř Josef Menčík, kterému patřilo až do roku 1945. Ten nechal postavit na střeše zámku věž s terasovitým ochozem, která byla zakončena kupolí. Na cestě k zámku byla zřízena zimní zahrada.\n\nV druhé polovině 20. století byl zámek ve Štědré majetkem československého státu, byl využíván pro potřeby státního statku, nacházela se zde rovněž obřadní síň, kino a kanceláře.\n\nPo roce 1989 byl zámek prodán soukromému majiteli. Budovy nebyly využívány, zpustly a ocitly se na pokraji zkázy. Zřítil se portikus v jižním průčelí, střechami zatékalo a byla narušena statika budovy. Po epizodě se soukromým vlastníkem zámek i s parkem v prosinci 2011 koupila obec Štědrá a zahájila práce na jeho rekonstrukci. První výraznou změnou k lepšímu je nová střecha na hlavní budově areálu, další opravy budou následovat podle finančních možností obce.\n\nNa zámku bývala umístěna proslulá kokořovská obrazárna, jejíž součástí bylo i několik obrazů slavného barokního malíře Petra Brandla. Zámecká enfiláda (dlouhý přímý průhled řadou místností) v patře zámku je třetí nejdelší v Evropě.\n\n\n"}
{"id": "954561", "url": "https://cs.wikipedia.org/wiki?curid=954561", "title": "Murtaz Churcilava", "text": "Murtaz Churcilava\n\nMurtaz Kalistratovič Churcilava, gruzínsky მურთაზ ხურცილავა (* 5. leden 1943 Bandza) byl gruzínský fotbalista, jenž reprezentoval někdejší Sovětský svaz. Hrával na pozici obránce.\n\nZa sovětskou reprezentaci odehrál 69 utkání a vstřelil 6 branek. Získal s ní stříbrnou medaili na mistrovství Evropy roku 1972 a UEFA ho zařadila i do all-stars týmu tohoto turnaje. Hrál též na dvou světových šampionátech (1966, 1970) a Euru 1968 (byť na závěrečném turnaji nenastoupil). Má též bronzovou medaili z olympijských her v Mnichově roku 1972. Spolu s Alexandrem Čivadzem je jediným Gruzíncem, který vedl reprezentaci SSSR jako kapitán.\n\nRoku 2003 ho Gruzínská fotbalová federace vybrala jako nejlepšího gruzínského fotbalistu uplynulých 50 let a nominovala ho tak do elitní dvaapadesátky hráčů (\"Golden Players\") složené u příležitosti 50. výročí federace UEFA.\nPo skončení hráčské kariéry se stal trenérem.\n"}
{"id": "954565", "url": "https://cs.wikipedia.org/wiki?curid=954565", "title": "Petr Ludwig", "text": "Petr Ludwig\n\nPetr Ludwig (* 1. dubna 1986 Pardubice) je český konzultant, podnikatel, publicista a spisovatel. Zaměřuje se na téma prokrastinace (chorobné odkládání úkolů), které zpracoval ve své knize „Konec prokrastinace“. V Brně vede vzdělávací společnost GrowJOB. \n\nPetr Ludwig se narodil v Pardubicích. Po absolvování gymnázia v Pardubicích vystudoval Fakultu informačních technologií VUT v Brně. Současně studoval i na Právnické fakultě Masarykovy univerzity, ale studium nedokončil. Při studiu založil společnost LifeWeb s.r.o., která se později přejmenovala na GrowJOB s.r.o. Společnost pomáhá firmám a podnikatelům lépe organizovat čas, zaměřuje se na osobní i firemní růst, pořádá školení a konference. V současné době žije v New Yorku, kde rozjíždí americkou pobočku své firmy pod značkou Procrastination.com. \n\nKnihu „Konec prokrastinace: Jak přestat odkládat a začít žít naplno“ vydalo v roce 2013 nakladatelství Jan Melvil Publishing. Hlavním tématem publikace je chorobné odkládání, tzv. prokrastinace. Hlavní příčinou odkládání věcí je podle autora „neschopnost seberegulace“, tedy dovednost poručit si a poslechnout se.\n\nOd roku 2017 vytváří jeden z nejsledovanějších českých podcastů nazvaný Deep talks. Mezi hosty, se kterými vedl rozhovor se zařadili Tomáš Šebek, Jakub Horák, Eva Samková, Karel Kovy Kovář, Martin Šonka, Prof. Milan Hejný, Jaroslav Kmenta, Mikuláš Minář, Daniel Landa nebo Vratislav Hlásek.\n\n"}
{"id": "954568", "url": "https://cs.wikipedia.org/wiki?curid=954568", "title": "Konec prokrastinace", "text": "Konec prokrastinace\n\nKonec prokrastinace: Jak přestat odkládat a začít žít naplno je česká kniha Petra Ludwiga. Kniha se zabývá tématem prokrastinace – chorobného odkládání úkolů a povinností. Ludwiga k napsání knihy přivedl v dubnu 2012 Tomáš Baránek z nakladatelství Jan Melvil Publishing. Kniha vyšla v květnu 2013 a ihned se zařadila mezi bestsellery. Křest knihy proběhl 22. května 2013 v HUB Praha, kmotry se stali podnikatelka Margareta Křížová a vývojář Nette Framework David Grudl. Vydání knihy provázela i mediální kampaň, která se kromě propagací knihy věnovala i rozšíření povědomí o prokrastinaci. Kniha vyšla i elektronicky (pro platformu Kindle na konci září 2013). Text knihy doplňují barevné obrázky a schémata.\n\nV úvodní kapitole autor rozebírá historii a současnost prokrastinace dle vědeckých studií, které jsou citovány na konci knihy. Seznamuje čtenáře s pojmem rozhodovací paralýza, tedy neschopnost rozhodnout se mezi mnoha různými variantami. Kniha se zaměřuje na čtyři faktory, které odkládání věcí ovlivňují: motivace, akceschopnost, výstupy a objektivita. V kapitole o motivaci najdeme rozlišení na vnější a vnitřní. Vnitřní motivace se člení na motivaci cíli a motivaci cestou, která umožňuje zažívat spokojenost s přítomností. Petr Ludwig za hlavní příčinu odkládání věci označuje neschopnost seberegulace, tedy dovednost poručit si a poslechnout se. Situaci přirovnává k jezdci a slonu, přičemž jezdec představuje lidské racionální jednání a slon emoční limbický systém. K chování křečka běhajícího v nekonečném kolotoči přirovnává jednání člověka, kterému se nedaří a on se stále zaměřuje na negativní minulost; autor doporučuje zvýšit orientaci na budoucnost a připomínat si dřívější pozitiva. V poslední kapitole „Objektivita“ se popisují mentální modely, jimž lidé často věří, přestože nemusí být pravdivé. Jako příklad kniha uvádí Dunning-Krugerův efekt.\n\nV knize je představena řada nástrojů, které mají čtenáři pomoci s bojem proti prokrastinaci. Například: sepsání osobní vize, vedení tzv. buzer-lístku (inspirováno metodou kaizen, jedná se o seznam činností, které člověk měl dělat a po jejichž splnění si je může odškrnout), todo-today (vizuálně zajímavý podle priorit seřazený list todo). Další z osmi nástrojů se nazývá flow-lístek, kam si má člověk denně zapisovat tři pozitivní věci.\n\nKniha vyšla již v 11 překladech: angličtině (USA, UK, AU/NZ), francouzštině, němčině, ruštině, japonštině, korejštině, slovinštině, maďarštině a nizozemštině.\n\n"}
{"id": "954573", "url": "https://cs.wikipedia.org/wiki?curid=954573", "title": "Maximální vědomá kontrakce", "text": "Maximální vědomá kontrakce\n\nMaximální vědomá kontrakce (MVC, z anglického \"Maximum voluntary contraction\") je největší možné zapojení svalu pomocí vůle. Požadované síly kontrakce svalu je dosahováno postupnou aktivací motorických jednotek. Poměrné množství aktivovaných jednotek a frekvence jejich dráždění určuje míru kontrakce. U malých svalů člověka je dosaženo 50% MVC zapojením všech motorických jednotek a vyšší míra kontrakce je dosažena zvyšováním frekvence dráždění až na 60Hz. U velkých svalů jsou zapojeny všechny motorické jednotky až při 90% MVC a k udržení kontrakce je zapotřebí obvykle nižších frekvencí (do 40 Hz) dráždění.\n"}
{"id": "954574", "url": "https://cs.wikipedia.org/wiki?curid=954574", "title": "Istanbul Sea Life Aquarium", "text": "Istanbul Sea Life Aquarium\n\nIstanbul Sea Life Aquarium (do roku 2013 známé též pod názvem TurkuaZoo) je veřejné akvárium nacházející se v areálu nákupního střediska Forum AVM v Istanbulském městském obvodu Bayrampaşa v Turecku. Akvárium bylo v roce 2009 otevřeno firmou Global Aquariums BV, v roce 2013 však došlo k prodeji a novým majitelem se stala společnost Merlin Entertainments. Istanbul Sea Life Aquarium je prvním veřejným akváriem Turecka a jedním z největších akvárií v Evropě.\n\nNa více než 8 000 m² a ve 43 různých expozicích se nachází na 10 000 mořských živočichů včetně žraloků, mant, chobotnic a piraní. Pod akváriem se nachází 80metrový tunel, odkud může návštěvník pozorovat mořský život, jako kdyby stál na mořském dně.\n\nIstanbul Sea Life Aquarium slouží také jako centrum mořského výzkumu a ochrany.\n\n\n"}
{"id": "954575", "url": "https://cs.wikipedia.org/wiki?curid=954575", "title": "PocketBook International", "text": "PocketBook International\n\nPocketBook international S.A. je čtvrtý největší světový výrobce čteček elektronických knih založených na technologii elektronického inkoustu (elektronického papíru), a také multimediálních čteček a tabletů s Androidem. Výrobky uvádí na trh pod značkou PocketBook. Hlavní sídlo společnosti se nachází v Luganu (Švýcarsko).\n\nZařízení se montuje v továrnách Foxconn (tamtéž se montuje také Apple), Wisky, Yitoa a dalších.\n\nKaždé zařízení značky PocketBook prochází trojnásobnou kontrolou prováděnou odborníky z Oddělení pro záruku kvality PocketBook Technology Co., Servis a záruční i pozáruční údržbu zařízení zajišťuje 130 servisních partnerů značky PocketBook po celém světě. Záruční lhůta všech zařízení PocketBook činí 24 měsíce.\n\nVýrobky společnosti PocketBook se prodávají v 35 zemích po celém světě. V roce 2012 značka PocketBook vstoupila na nové trhy: slovenský, polský, litevský, lotyšský, rumunský a maďarský. K prosinci 2013 společnost PocketBook prodala cca 2 000 000 zařízení.\n\nKidRead – projekt, díky němuž lze lépe spravovat čas, který děti tráví u mobilních zařízení. Tato aplikace dítěti umožní větší čtenářské nasazení a rodičům snadnější kontrolu a zkoušení dítětem získaných literárních znalostí. Projekt KidRead tvoří webové stránky www.kidread.com a aplikace pro multimediální čtečky a tablety s Androidem.\n\nReadRate – služby založené na principu „hledat a doporučit“, jejichž hlavním cílem je pomoci uživatelům s výběrem knihy. Internetová platforma ReadRate poskytuje informace o nejčtenějších knihách a jejich hodnocení, komentáře a recenze od ostatních uživatelů, pomůže také určit čtenářské preference.\n\nBookLand – elektronická platforma od PocketBook, kde lze koupit krásnou, vzdělávací a odbornou literaturu a také časopisy v elektronické podobě. BookLand nabízí přes 1 500 000 titulů elektronického obsahu v 17 jazycích.\n\n"}
{"id": "954577", "url": "https://cs.wikipedia.org/wiki?curid=954577", "title": "John Charles", "text": "John Charles\n\nWilliam John Charles (27. prosince 1931, Swansea – 21. února 2004, Wakefield) byl velšský fotbalista. Hrával na pozici útočníka.\n\nZa velšskou reprezentaci odehrál 38 utkání a vstřelil 15 branek. Hrál s ní na mistrovství světa ve Švédsku roku 1958.\n\nS Juventusem Turín třikrát vyhrál italskou ligu (1958, 1960, 1961) a dvakrát získal italský pohár (1959, 1960). V sezóně 1956/57 se stal nejlepším střelcem anglické ligy, v sezóně 1957/58 nejlepším střelcem Serie A.\n\nBritský časopis \"World Soccer\" ho vyhlásil 30. nejlepším fotbalistou 20. století, italský \"Guerin Sportivo\" 44. nejlepším. Roku 2003 ho Velšská fotbalová asociace vybrala jako nejlepšího velšského fotbalistu uplynulých 50 let a nominovala ho tak do elitní dvaapadesátky hráčů (\"Golden Players\") složené u příležitosti 50. výročí federace UEFA. V anketě 100 velšských hrdinů (jež byla obdobou ankety Greatest Britons či Největšího Čecha) se umístil na 19. místě.\n\nPo skončení hráčské kariéry se stal trenérem.\n\n"}
{"id": "954584", "url": "https://cs.wikipedia.org/wiki?curid=954584", "title": "Česká florbalová extraliga žen 2007/08", "text": "Česká florbalová extraliga žen 2007/08\n\nČeská florbalová extraliga žen 2007/08 byla 14. ročníkem nejvyšší ženské florbalové soutěže v Česku.\n\nVítězem ročníku se podruhé v řadě stal tým CON INVEST Děkanka Praha po porážce týmu EVVA FBŠ Bohemians ve finále.\n\nNováčkem v této sezoně byl tým FBC Pepino Ostrava, který do extraligy postoupil poprvé po vítězství v nižší lize v minulém ročníku.\n\nPo prohře v play-down sestoupil po dvou sezónách v extralize do 1. ligy tým Bulldogs Brno. Byl v následující sezóně nahrazen vítězem 1. ligy, týmem Sokol Brno Židenice, který do extraligy postoupil poprvé.\n\nV nadstavbě hrálo prvních pět týmů jednokolově každý s každým s tím, že se započítávají výsledky všech utkání ze základní části. Do play-off postoupí prvních z pěti celků čtyři.\n\n\nCON INVEST Děkanka Praha – FBS Valoz Olomouc 3:0 na zápasy (10:0, 13:1, 20:2)\nEVVA FBŠ Bohemians – FBC Liberec ALIAZ Crazy Girls 3:0 na zápasy (7:4, 6:3, 4:3ts)\n\nCON INVEST Děkanka Praha – EVVA FBŠ Bohemians 3:0 na zápasy (12:2, 8:2, 7:2)\n\nPrvní kolo hrají spolu týmy 6.–9. a 7.–8. po základní části. Vítězná družstva zůstávají extralize a poražení hrají druhé kolo. Poražený tým v druhém kole sestoupí.\n\n1. SC SSK Vítkovice – Bulldogs Brno 3:1 na zápasy (10:1, 6:0, 3:4ts, 7:1)\nSSK Future – FBC Pepino Ostrava 3:2 na zápasy (6:5p, 7:4, 3:4, 5:8, 9:5)\n\nFBC Pepino Ostrava – Bulldogs Brno 3:0 na zápasy (6:4, 11:4, 4:3)\n\nTým Bulldogs Brno sestoupil do 1. ligy.\n\n\n"}
{"id": "954589", "url": "https://cs.wikipedia.org/wiki?curid=954589", "title": "Česká florbalová extraliga žen 2006/07", "text": "Česká florbalová extraliga žen 2006/07\n\nČeská florbalová extraliga žen 2006/07 byla 13. ročníkem nejvyšší ženské florbalové soutěže v Česku. Byl to první ročník extraligy žen. Dosud se soutěž jmenovala 1. liga.\n\nV Extralize žen od této sezóny chyběl tradiční účastník a několikanásobný ženský mistr Tatran Střešovice, jehož hráčky vytvořily společný tým s Děkankou pod novým názvem 1. HFK CON INVEST Děkanka Praha.\n\nPočet týmů se z důvodu zkvalitnění soutěže snížil ze 12 na 10. Čtvrtfinále bylo nahrazeno nadstavbou. V té prvních šest týmů základní části bojovalo o postup do semifinále, které se nově hrálo na tři vítězné zápasy.\n\nVítězem ročníku se stal tým 1. HFK CON INVEST Děkanka Praha, který ve finále porazil vítěze předchozích šesti ročníků, tým FBC Liberec ALIAZ Crazy Girls.\n\nNováčkem v soutěži byl tým FbK OA Opava, který postoupil z prvního místa v baráži v předchozím ročníku. Soutěž na 10 účastníků doplnil tým FBS Valoz Olomouc, který původě postoupit neměl. Oba týmy hrály nejvyšší soutěž poprvé.\n\nOpava svoji extraligovou účast neudržela. Dále po dvou sezónách sestoupil tým FBK Svitavy. Pro následující sezónu poprvé postoupil tým FBC Pepino Ostrava po vítězství v nižší lize.\n\nPrvní šest týmů si v pětikolové nadstavbové části zahrálo o postup do semifinále play-off, kam postoupily jen čtyři nejlépe umístěná družstva.\n\n1. HFK CON INVEST Děkanka Praha – TJ JM Chodov 3 : 0 na zápasy (3:0, 7:2, 11:1)\nEVVA FBŠ Bohemians – FBC Liberec ALIAZ Crazy Girls 0 : 3 na zápasy (1:7, 2:4, 1:3)\n\n1. HFK CON INVEST Děkanka Praha – FBC Liberec ALIAZ Crazy Girls 3 : 0 na zápasy (3:1, 8:5, 5:2)\n\nHrály týmy na 7.–10. místě po základní části dvakrát každý s každým. Započítávaly výsledky utkání i ze základní části. První dvě mužstva zůstávají v extralize, další dvě sestupují.\n\n\n\n"}
{"id": "954594", "url": "https://cs.wikipedia.org/wiki?curid=954594", "title": "Canton a Enderbury", "text": "Canton a Enderbury\n\nCanton a Enderbury bylo britsko-americké kondominium v Tichém oceánu. Tvořily je dva korálové atoly ležící ve skupině Phoenixské ostrovy, které jsou dnes součástí státu Kiribati.\n\nOstrov Enderbury byl objeven Angličany v roce 1823 a o rok později Američané objevili \"Canton\" (dnes Kanton nebo \"Abariringa\"), který byl v roce 1854 pojmenován podle americké velrybářské lodi, která v jeho blízkosti ztroskotala. Na základě Guano Islands Act těžili Američané na ostrovech v druhé polovině 19. století guáno, ale nárok si na ně činili i Britové. Spory se vyhrotily v roce 1936, kdy se obě země pokusily na ostrovech vysadit své občany a vyústily 6. dubna 1939 v dohodu o společné správě nad oběma ostrovy na padesát let (zbytek Phoenixského souostroví patřil pod britské Teritorium západního Pacifiku). Na Cantonu byla vybudována společná námořní a letecká základna, většinu obyvatel tvořil vojenský personál. Základna byla uzavřena v roce 1965. Po vyhlášení nezávislého Kiribati byla 20. září 1979 podepsána smlouva z Tarawy, podle které přešly ostrovy Canton a Enderbury pod jeho svrchovanost.\n\n"}
{"id": "954595", "url": "https://cs.wikipedia.org/wiki?curid=954595", "title": "Chaumont (Haute-Marne)", "text": "Chaumont (Haute-Marne)\n\nChaumont je francouzské město v regionu Grand Est, prefektura departementu Haute-Marne. V roce 2010 zde žilo 23 011 obyvatel. Je centrem arrondissementu Chaumont.\n\n\"Počet obyvatel\" \n"}
{"id": "954603", "url": "https://cs.wikipedia.org/wiki?curid=954603", "title": "Lehota pod Vtáčnikom", "text": "Lehota pod Vtáčnikom\n\nLehota pod Vtáčnikom je obec na Slovensku, v okrese Prievidza v Trenčínském kraji.\n\nPrvní písemná zmínka o obci je z roku 1362. V obci je římskokatolický kostel svatého Cyrila a Metoděje z roku 1948. Žije zde  obyvatel.\n\n"}
{"id": "954606", "url": "https://cs.wikipedia.org/wiki?curid=954606", "title": "Hakan Şükür", "text": "Hakan Şükür\n\nHakan Şükür [hakan šykyr] (1. září 1971, Adapazarı) je bývalý turecký fotbalista. Hrával na pozici útočníka.\n\nZa tureckou reprezentaci odehrál 112 utkání (druhý nejvyšší počet v dějinách tureckého národního týmu) a vstřelil rekordních 51 branek. Získal s ní bronzovou medaili na mistrovství světa roku 2002. Hrál i na mistrovství Evropy 1996 a 2000.\n\nS Galatasaray Istanbul vyhrál v sezóně 1999/00 Pohár UEFA. Stal se s ním osmkrát mistrem Turecka (1992/93, 1993/94, 1996/97, 1997/98, 1998/99, 1999/00, 2005/06, 2007/08) a pětkrát získal turecký pohár (1992/93, 1995/96, 1998/99, 1999/00, 2004/05). Ten vybojoval v sezóně 1987/88 i se Sakaryasporem. S Parmou získal pohár italský (2001/02). Třikrát byl nejlepším střelcem turecké nejvyšší fotbalové ligy (1996/97, 1997/98, 1998/99, vždy v dresu Galatasaraye). Celkem v této soutěži nastřílel 249 branek, což je rekord (je členem klubu \"100'LER KULÜBÜ\" sdružujícího fotbalisty se 100 a více nastřílenými ligovými brankami).\n\nRoku 2003 ho Turecká fotbalová asociace vybrala jako nejlepšího tureckého fotbalistu uplynulých 50 let a nominovala ho tak do elitní dvaapadesátky hráčů (\"Golden Players\") složené u příležitosti 50. výročí federace UEFA.\n\nPo skončení hráčské kariéry se stal politikem.\n\n"}
{"id": "954607", "url": "https://cs.wikipedia.org/wiki?curid=954607", "title": "Obecní dřín", "text": "Obecní dřín\n\nObecní dřín je památný strom (v tomto případě přesněji řečeno keř) u obce Tvarožná Lhota, která se nalézá na jihovýchod od města Strážnice v okrese Hodonín. Dřín obecný (\"Cornus mas\") roste vedle silnice, vedoucí z Tvarožné Lhoty k vodní nádrži Lučina, zhruba 1¼ km jihovýchodně od okraje vesnice (asi 100 m severozápadně od místa, kde silnici křižuje červeně značená turistická trasa k rozhledně Travičná). Lokalita, pomístně zvaná \"Vrchy\", se nalézá v rámci CHKO Bílé Karpaty na mírném, k severovýchodu ukloněném svahu; terén u paty dřínu má nadmořskou výšku 320 metrů. \n\nDřín požívá ochrany od roku 2007 pro svůj vzrůst a velikost. Průměr koruny v době vyhlášení dosahoval 9 metrů, výška keře 7 metrů. Tabule s označením „Památný strom“ v terénu chybí (stav 2013).\n\n"}
{"id": "954614", "url": "https://cs.wikipedia.org/wiki?curid=954614", "title": "Frčkov", "text": "Frčkov\n\nFrčkov (1585 m n. m.) je hora ve Velké Fatře na Slovensku. Nachází se v hlavním hřebeni mezi vrcholy Ostredok (1592 m) na severu a Dlhý grúň (1560 m) na jihovýchodě. Západní svahy spadají do horní části Dedošové doliny (ramena Veterné a Rovne), východní do horní části Suché doliny (rameno Klinčeky). Lučnatý vrchol je dobrým rozhledovým bodem. Na úbočích hory se nacházejí významné lavinózní terény.\n\n\n\n"}
{"id": "954615", "url": "https://cs.wikipedia.org/wiki?curid=954615", "title": "Kaple svatého Justina", "text": "Kaple svatého Justina\n\nKaple svatého Justina v Stvolínkách na Českolisku je ve správě Římskokatolické farnosti ve Stvolínkách. Od roku 1965 je chráněna jako kulturní památka.\n\nDatum výstavby pozdně gotické kaple známo není. První jistý záznam o její existenci pochází z roku 1607, archeologické průzkumy dokládají data na kamenech z let 1575 a 1576. V období konce 17. století, kdy stvolínecký farní kostel Všech svatých byl využíván protestanty, byla kaple útočištěm pro katolíky. V roce 1725 byla chátrající stavba zvětšena a přestavěna do barokní podoby. Předtím i poté byla kaple – kostelík několikrát díky darům opravována, vybavována novým materiálem, oltářem, výzdobou, byla přistavěna věžička se zvonem (i ten byl několikrát vyměněn). \n\nOd roku 1786 je objekt označován jak kostelem, tak stále častěji hřbitovní kaplí. Hlavním kostelem stvolínecké farnosti byl vždy kostel Všech svatých.\n\nV roce 1994 byla na kapli vyměněna střecha. Uvnitř není zachováno žádné vybavení, kaple neslouží bohoslužbám. Hřbitov u kaple nadále slouží svému účelu.\n\n"}
{"id": "954616", "url": "https://cs.wikipedia.org/wiki?curid=954616", "title": "Vysoký kámen (Novohradské podhůří)", "text": "Vysoký kámen (Novohradské podhůří)\n\nVysoký kámen též Slepice (865 m n. m.) je druhou nejvyšší horou Slepičích hor, Soběnovské vrchoviny a celého podhůří Novohradských hor. Nachází se asi 3 km severozápadně od obce Benešov nad Černou v okrese Český Krumlov.\n\nVytváří krátký hřbítek protažený ve směru SSZ − JJV. Na vrcholu a v jeho okolí se nacházejí četné periglaciální skalní útvary (izolované skály, skalní hradby a mrazové sruby, soliflukcí rozvlečená kamenná suť) z granodioritu a ze středně zrnité porfyrické biotitická žuly moldanubického plutonu weinsberského typu.\n\nVysoký kámen je součástí Přírodního parku Soběnovská vrchovina a na jeho východním svahu se nachází přírodní rezervace Vysoký kámen chránící přirozené květnaté bučiny na suťovém svahu s charakteristickým druhovým složením a s hnízdištěm výra velkého.\n\nHora je opředena pověstmi o ukrytém pokladu či ohňových signálech vysílaných kdysi odtud do okolí. Prý již za Keltů byla vyhledávaným kultovním místem.\n\nV sedle mezi vrcholy Vysokého kamene a sousedního vrchu Kohout se nalézá rozcestí několika značených turistických cest:\n\n"}
{"id": "954621", "url": "https://cs.wikipedia.org/wiki?curid=954621", "title": "Dcery svatého Pavla", "text": "Dcery svatého Pavla\n\nDcery svatého Pavla, celým názvem Zbožná společnost Dcer svatého Pavla (latinsky: \"Pia Societas Filiarum Sancti Pauli ),\" nazývané též paulínky, zkratka FSP, je římskokatolická řeholní kongregace, založená blahoslaveným Jakubem Alberione (1884–1971) v severní Itálii roku 1915. V současnosti sestry působí v 52 zemích. Do České republiky přišly na pozvání kardinála Miloslava Vlka roku 1993. Posláním Dcer svatého Pavla je prožívat své řeholní zasvěcení a apoštolsky působit v oblasti všech sdělovacích prostředků. Tisk, rádio, televize, veškeré audiovizuální nosiče, internet a všechny analogové sdělovací prostředky i digitální média představují pro paulínky prostředky k hlásání evangelia. Úsilí a čas věnovaný této práci je pro ně cestou k osobní svatosti. Nepostradatelným vzorem a duchovním inspirátorem jejich spirituality je apoštol Pavel, a to nejen pro svou neúnavnou misijní horlivost, ale zejména pro svůj vztah ke Kristu. Koncem roku 2005 kongregace čítala 2566 sester v 249 domech. \n\nKongregace Dcer svatého Pavla je součástí tzv. Paulínské rodiny, do níž patří mužská řeholní kongregace se stejným zaměřením, další 3 ženské kongregace (každá se specifickým zaměřením), 4 sekulární instituty (pro svobodné muže, pro svobodné ženy, pro manželské páry a pro diecézní kněze) a jedno laické sdružení.\n\nJakub Alberione již jako seminarista vnímal, že nová doba potřebuje nové prostředky apoštolátu a že stále širší možnosti tisku a sdělovacích prostředků otevírají hlásání evangelia nové horizonty. Když byl Jakub Alberione vysvěcen na kněze, jeho touha hlásat evangelium těmi nejnovějšími sdělovacími prostředky začala nabývat konkrétní podoby. V roce 1914 kolem sebe shromáždil skupinu chlapců a začal je duchovně i prakticky připravovat na neobvyklé poslání, takže již brzy zahájily činnost vydavatelství a malé tiskárny.\n\nJiž o rok později pověřil obdobným posláním i několik mladých dívek a začal je formovat k řeholnímu životu. Této skupince zasvěcených žen začali lidé velmi brzy spontánně říkat Dcery svatého Pavla. V roce 1953 se nová kongregace schvalovacím dekretem papeže Pia XII. stala kongregací papežského práva. Mezi prvními Dcerami svatého Pavla pro svou duchovní hloubku zvlášť vynikala Teresa Merlová, řeholním jménem sestra Tekla (1894–1964), která od začátku až do své smrti zastávala funkci generální představené. Velmi dobře porozuměla intuicím zakladatele a dovedla je zprostředkovávat svým spolusestrám, a proto je považována za spoluzakladatelku kongregace.\n\nInstitut vede generální představená, která se svou generální radou (6 sester z různých zemí) sídlí v Římě. Kongregace je rozdělena na provincie a menší delegatury. Pražská komunita vytváří delegaturu spolu s komunitami v Německu a v Polsku.\n\nV České republice sestry provozují nakladatelství známé pod značkou Paulínky. V Praze mají též stejnojmenné knihkupectví. Věnují se tedy všem činnostem, které souvisí s nakladatelskou a knihkupeckou prací, s produkcí audiovizuálních nosičů či s provozem internetových stránek. Pro Dcery svatého Pavla však tato činnost není pouhou firemní agendou, zaměstnáním, které jim přináší finanční zisky, ale je především apoštolskou aktivitou, připojením se k poslání apoštolů při hlásání Ježíše Krista a jeho království. Tento svůj apoštolát (jak jinak nazývají svou činnost) se snaží neustále prožívat ve světle kontemplace a modlitby.\n\nV České republice je řeholní oděv Dcer svatého Pavla tvořen modrou sukní s vestičkou a světlou halenkou. Charakteristickým znakem všech paulínek na celém světě je přívěšek na krku, který dostávají při složení prvních slibů. Je ve tvaru stejnoramenného kříže. Jeho horizontální rameno tvoří otevřená kniha Písma a vertikální rameno představuje stožár vysílací stanice jako symbol sdělovacích prostředků. Rubová strana kříže nese vyobrazení apoštola Pavla s latinským nápisem „secundum evangelium meum“ („podle mého evangelia“).\n\n"}
{"id": "954627", "url": "https://cs.wikipedia.org/wiki?curid=954627", "title": "Herbert Prohaska", "text": "Herbert Prohaska\n\nHerbert Prohaska (8. srpen 1955, Vídeň) je bývalý rakouský fotbalista. Hrával na pozici záložníka.\n\nZa rakouskou reprezentaci odehrál 83 utkání a vstřelil 10 branek. Hrál v jejím dresu na dvou světových šampionátech (1978, 1982).\n\nS Austrií Vídeň se stal sedmkrát mistrem Rakouska (1976, 1978, 1979, 1980, 1984, 1985, 1986), získal čtyři rakouské poháry (1974, 1977, 1980, 1986). S AS Řím se stal mistrem Itálie (1983), s Interem Milán získal italský pohár (1982).\n\nTřikrát se stal rakouským fotbalistou roku (1984, 1985, 1988). Roku 2003 ho Rakouská fotbalová asociace vybrala jako nejlepšího rakouského fotbalistu uplynulých 50 let a nominovala ho tak do elitní dvaapadesátky hráčů (\"Golden Players\") složené u příležitosti 50. výročí federace UEFA. V anketě Zlatý míč, která hledala nejlepšího fotbalistu Evropy, skončil roku 1980 sedmý.\n\nMěl přezdívku \"Schneckerl\".\n\nPo skončení hráčské kariéry se stal trenérem. V letech 1993–1999 vedl rakouskou reprezentaci, a to i na mistrovství světa 1998.\n\n"}
{"id": "954629", "url": "https://cs.wikipedia.org/wiki?curid=954629", "title": "Ada Nordenová", "text": "Ada Nordenová\n\nAda Nordenová, vlastním jménem Anna Nováková (14. září 1891 Praha – 18. prosince 1973 Praha) byla česká operní pěvkyně, sopranistka a dlouholetá sólistka Opery Národního divadla v Praze.\n\nNarodila se v Praze. Jejími rodiči byli Josef Novák a Anna Nováková, sestra skladatele Josefa Bohuslava Foerstera. Již v mládí se věnovala hře na klavír a studiu zpěvu a harmonie. Její první rolí byla postava Jitky v Smetanově opeře \"Dalibor\" v sezoně 1909/1910. V roce 1911 zmaturovala na dívčím lyceu v Plzni, později absolvovala ještě abiturientský kurs na pražské německé obchodní akademii, navštěvovala soukromou dramatickou školu a nadále studovala zpěv u K. Wallersteina a B. Ptáka.\n\nV letech 1913–1915 vystupovala v plzeňské činohře, kromě toho účinkovala v různých operních a operetních představeních a na koncertech plzeňského Hlaholu. V roce 1916 nastudovala několik operních úloh pod Foerstrovým vedením a vystoupila v roli Micaely v Bizetově opeře \"Carmen\" v pražském Divadle na Vinohradech. Krátkou dobu pracovala jako bankovní úřednice.\n\nJejím prvním angažmá jako operní solistky bylo účinkování v Státním divadle Ostrava v letech 1920–1922, kde zpívala především melodramatický repertoár, pak v letech 1922–1924 vystupovala v plzeňské opeře, kde nastudovala celkem kolem dvaceti rolí. V roce 1922 dostala pozvání od Otakara Ostrčila k pohostinskému vystoupení v Národním divadle. Zde se postupně představila v úlohách v Smetanově \"Daliborovi\" a v Dvořákově opeře \"Jakobín\", ale její angažování se potkalo s odporem tehdejšího ředitele divadla Jaroslava Šafařoviče. Nicméně, po jejím úspěchu v úloze Xenie v Dvořákově opeře \"Dimitrij\" se v roce 1924 skutečně stala členkou divadla, kde se pak stala jednou z nejvýznamnějších představitelek oboru mladodramatického sopránu.\n\nÚčinkovala v množství českých titulů a k jejím nejvýznamnějším domácím rolím patřily například Libuše v Smetanově \"Libuši\", Mařenka v jeho \"Prodané nevěstě\" a Anežka v jeho opeře \"Dvě vdovy\", Rusalka v Dvořákově \"Rusalce\", Hedy ve stejnojmenné Fibichově opeře \"Hedy\", Jenůfa v \"Její pastorkyni\" od Leoše Janáčka nebo Klára v opeře \"Srdce\" svého strýce J. B. Foerstera.\n\nZa zahraničních děl jsou významnými například její role Taťány v Čajkovského opeře \"Evžen Oněgin\", Elsa ve Wagnerově \"Lohengrinovi\", Senta v jeho \"Bludném Holanďanovi\", Eva v opeře \"Mistři pěvci norimberští\" nebo Desdemona v \"Othellovi\", jednom z nejvýznamnějších děl Giuseppe Verdiho.\n\nV roce 1935 získala československou Státní cenu. Sólistkou Opery Národního divadla byla do 31. července 1942, odkud odešla na vrcholu svého talentu a sil. V letech 1953–1961 byla profesorkou na Divadelní fakultě Akademie múzických umění v Praze.\n\nByla manželkou herce Národního divadla Josefa Jeníčka. Zemřela v Praze v roce 1973.\n\nToto je úplný seznam jejích rolí:\n"}
{"id": "954630", "url": "https://cs.wikipedia.org/wiki?curid=954630", "title": "Anna Nováková", "text": "Anna Nováková\n\nJméno a příjmení Anna Nováková má více známých nositelů:\n\n"}
{"id": "954632", "url": "https://cs.wikipedia.org/wiki?curid=954632", "title": "Šavarš Karapetjan", "text": "Šavarš Karapetjan\n\nŠavarš Karapetjan (rusky \"Шава́рш Влади́мирович Карапетя́н\", arménsky \"Շավարշ Կարապետյան\", * 19. května 1953, Vanadzor) je bývalý arménský závodník v ploutvovém plavání. Stal se sedmnáctkrát mistrem světa a třináctkrát mistrem Evropy, jedenáctkrát zlepšil světový rekord. Proslavil se záchranou dvaceti lidských životů 16. září 1976. Když při tréninku spolu s bratrem běželi okolo Jerevanské přehrady, uviděli trolejbus, který sjel z cesty a zmizel pod vodou. Šavarš Karpetjan zorganizoval záchranné práce, sám se potápěl do desetimetrové hloubky a vynesl z trolejbusu těla asi čtyř desítek tonoucích pasažérů, z nichž se podařilo dvacet přivést k životu. Zachránce byl po svém činu 46 dní v bezvědomí (měl zápal plic a také otravu krve ze znečištěné vody).\n\nKarapetjan si nepřál publicitu, zpráva o jeho činu se objevila v novinách až v roce 1982. Poté obdržel vyznamenání Odznak cti a UNESCO mu udělilo cenu Fair Play. Je po něm pojmenován asteroid 3027 Šavarš. Karapetjan žije v Moskvě a je majitelem ševcovské dílny nazvané „Druhý dech“. 6. října 2013 byl jedním z běžců štafety s olympijským ohněm mířící do Soči. \n\n"}
{"id": "954655", "url": "https://cs.wikipedia.org/wiki?curid=954655", "title": "Eva Klímková", "text": "Eva Klímková\n\nEva Klímková (* 12. října 1997 v Praze) je česká topmodelka a světová vítězka Elite Model Look 2013.\n\nPochází z Prahy. Má sestru, vlastní koně.\nV letech 2004–2013 navštěvovala základní školu Vladislava Vančury na Praze 5. Od září 2013 studovala obor \"Zahradnictví\" se zaměřením na floristiku na Střední odborné škole stavební a zahradnické v Praze.\n\nEvu si v obchodním centru vyhlédla skautka modelingové agentury Elite Models a agentura jí následně navrhla, aby se přihlásila do prestižní modelingové soutěže Schwarzkopf Elite Model Look, přestože neměla žádné zkušenosti s modelingem. Před soutěží jela ještě na dva měsíce do Tokia, kde nafotila obálku pro \"Spur Japan\" a pro \"L´OFFICIEL Singapore.\" V září 2013 zvítězila v národním finále, které se konalo ve Španělském sále Pražského hradu. Poté zastupovala Českou republiku na světovém finále v Číně konaném 27. listopadu 2013, kde také zvítěila a jako hlavní cenu získala kontrakt ve výši 150 000 eur.\n\nV roce 2014 nafotila obálku pro časopis \"Elle Czech\".\n\nMódními odborníky byla přírovnaná k mladé topmodelce Kate Moss kvůli očim posazeným daleko od sebe jako u Kate Moss.\n\n"}
{"id": "954660", "url": "https://cs.wikipedia.org/wiki?curid=954660", "title": "Jangle pop", "text": "Jangle pop\n\nJangle pop byl styl rockové hudby populární v osmdesátých letech. Vycházel z hudby 60. let, především ze soundu skupiny The Byrds, používal vlivy alternativního rocku, folku a country. Typický byl pro něj veselý břinkavý zvuk kytar, který mu dal název. Jangle pop představoval populární hudbu určenou náročnějším posluchačům, zejména vysokoškolským studentům. Za průkopníky žánru je označována skupina Pylon z města Athens (Georgie), nejúspěšnějším představitelem se stali R.E.M..\n\n\n"}
{"id": "954663", "url": "https://cs.wikipedia.org/wiki?curid=954663", "title": "Carla", "text": "Carla\n\nCARLA spol. s r. o. je česká firma sídlící ve Dvoře Králové nad Labem, která vyrábí cukrářské potravinářské výrobky, včetně čokolády. Založena byla 1. října 1992. Vyrábí polotovary, jako jsou čokolády, polevy, náplň, fondán, zdobení, spolu s výrobním programem poskytuje svým zákazníkům technologický servis a nabízí také finální výrobky pro maloobchod. Je členem Potravinářské komory ČR a účastní se výzkumných projektů EU tematicky spojených s čokoládovým průmyslem. Spolupracuje s odborníky ze \"Školy chuti\", reprezentované mistry čokocukráři.\n\nMezi produkty firmy patří Carla Laguna, čokoládové mořské plody, jejichž výroba má ve Dvoře Králové dlouhou tradici, či Carla Coco, čokoládové tyčinky s kokosovou náplní či s hořkou nebo mléčnou čokoládou. K dalším produktům patří Holandské kakao, Maretto, Neapolitánky, tabulkové čokolády, čokoládové nápoje, marcipánové tyčinky, topping, Carla Cream a cukrářské zdobení.\n\n"}
{"id": "954664", "url": "https://cs.wikipedia.org/wiki?curid=954664", "title": "Kliment de Dithmaria", "text": "Kliment de Dithmaria\n\nKliment de Dithmaria OFM, též de Diethmaria nebo Clemens de Ditmaria, v starší františkánské historiografii někdy zvaný Kliment Bimarský byl německý františkán působící v 2. polovině 15. století v Čechách. Latinský přídomek původu „de Dithmaria“ byl řádovou historiografií vysvětlován jako z Dětmarovic (lat. \"Dithmarvilla\"). Pocházel však z oblasti Dithmarschen v Holštýnsku a česky by mohl být nazýván \"Kliment z Dithmarschen\". Byl tedy původem a zřejmě i jazykem Němec, šlechtického původu a obzvláště vynikal znalostí klasických jazyků.\n\nStal se mistrem svobodných umění v Lipsku, kde roku 1452 s dalšími 60 studenty vstoupil pod vlivem kázání sv. Jana Kapistrána do františkánského řádu. Získal akademickou hodnost magistra teologie. Noviciát strávil ve Vratislavi, poté převeden do Vídně, kde byl vícekrát klášterním představeným (kvardiánem). Po rozdělení středoevropské františkánské provincie roku 1479 přešel do české provincie, nejspíš do Brna a po založení kláštera v Jindřichově Hradci okolo roku 1460 tam. Na založení hradeckého kláštera se zřejmě podílel a působil v něm jako kvardián okolo r. 1460 (někdy uváděn jako brněnský kvardián ca 1470-80). V roce 1486 se vrací do Brna, rovněž jako klášterní představený. Údaje o Klimentově úmrtí se rozcházejí. Podle pozdějších řádových dějin Bernarda Sanniga zemřel v Brně 25. ledna 1487 během moru, podle jistého řádového nekrologia tamtéž 15. ledna 1486. Řádový barokní historik Severin Vrbčanský uvádí úmrtí v slezském Jaworu.\n\nPodle řádových pramenů, zřejmě nekrologia, měl být „velmi výmluvný posel slova Božího a velmi ostrý pronásledovatel kacířů“. Františkánská historiografie jej od 17. století až do moderní doby ztotožňovala s Klimentem Bosákem, rovněž [kazatel]em v Jindřichově Hradci a autorem textů duchovních písní, šlo však o dvě odlišné osobnosti.\n"}
{"id": "954670", "url": "https://cs.wikipedia.org/wiki?curid=954670", "title": "Josef Kott (politik)", "text": "Josef Kott (politik)\n\nJosef Kott (* 15. listopadu 1970) je český politik a podnikatel, od 3. prosince 2013 poslanec Poslanecké sněmovny PČR a člen hnutí ANO 2011.\n\nVystudoval Zemědělskou fakultu Jihočeské univerzity v Českých Budějovicích, kde získal titul Ing. (promoval v roce 1995). Pracoval na různých pozicích ve společnosti ZZN Pelhřimov a.s., nyní jako produktový manažer, který se stará o obchod s komoditami (společnost patří Agrofertu).\n\nJosef Kott je ženatý a má tři děti. Žije v obci Olešná v okrese Pelhřimov.\n\nOd roku 2012 je členem hnutí ANO 2011 a předsedou jeho pelhřimovské organizace. V březnu 2014 byl zvolen předsedou hnutí ANO 2011 v Kraji Vysočina.\n\nDo politiky vstoupil, když byl v komunálních volbách v roce 2002 zvolen jako nezávislý kandidát do Zastupitelstva obce Olešná v okrese Pelhřimov. Mandát zastupitele obce pak obhájil opět coby nezávislý kandidát v komunálních volbách v roce 2006. Zároveň v obou volebních obdobích působil jako místostarosta obce. Vzhledem k pracovnímu vytížení však na post místostarosty i zastupitele 19. února 2010 rezignoval.\n\nVe volbách do Poslanecké sněmovny PČR v roce 2013 kandidoval na čtvrtém místě kandidátky hnutí ANO 2011 v Kraji Vysočina. Poslancem zvolen nebyl, ale stal se druhým náhradníkem. Ještě během voleb však oznámil Miloslav Bačiak, že rezignuje na mandát poslance kvůli zatajování své komunistické minulosti a v listopadu 2013 pak oznámil vzdání se mandátu Jan Sobotka, který zase zatajil dluhy. Josef Kott se tak 3. prosince 2013 stal poslancem.\n\nV krajských volbách v roce 2016 kandidoval za hnutí ANO 2011 do Zastupitelstva Kraje Vysočina, ale neuspěl. Ve volbách do Poslanecké sněmovny PČR v roce 2017 obhájil svůj poslanecký mandát za hnutí ANO 2011 v Kraji Vysočina.\n"}
{"id": "954672", "url": "https://cs.wikipedia.org/wiki?curid=954672", "title": "Doktor (Pán času)", "text": "Doktor (Pán času)\n\nDoktor (\" The Doctor\") je hlavní postava z britského kultovního sci-fi seriálu Pán času (Doctor Who). \n\nDoktor pochází z humanoidní rasy zvané Páni Času z planety Gallifrey. Na začátku cesty se o něm nic moc nevědělo, pouze to, že má nebývalé znalosti, očividně není z planety Země. Vlastní vesmírnou loď a stroj času v jednom zvaný TARDIS. Na TARDIS je nejzajímavější to, že je větší zevnitř, než zvenku. Na svých cestách putuje časem a vesmírem, přitom zachraňuje planety a jejich obyvatele. Většinou necestuje sám, má své společníky či společnice. Ti se zpočátku seriálu nechali Doktorem zachránit, postupem času bez nich Doktor již necestuje. \n\nPáni Času jsou velmi stará rasa z dalekého vesmíru, z planety Gallifrey, v konstalaci Kasteborous. Gallifrey vládne Prezident. Nejznámější gallifreyský Prezident je Rassilon, znám kvůli své šílenosti ovládnout vesmír, za což byl také nakonec vyhoštěn z planety. Pánové Času vidí celý časový vír (síť všech časových linek) už jako malí a starají se o chod času, ale jen jako pozorovatelé, kteří nikdy nezasahují. \n\nVzhledově jsou Páni Času podobní lidem. Na rozdíl od lidí mají dvě srdce, jedno jako zálohu, když to druhé přestane tlouct. Mají také schopnost regenerovat. Když Pán Času umírá, zregeneruje a vymění staré buňky za nové a tím se obnoví. Ovšem za cenu nového vzhledu, osobnosti, emocí a vlastností. Každý Pán Času může regenerovat 13 krát. Jakmile umírá jeho 13 tělo, umře doopravdy. Jedno tělo Pána Času může žít stovky let.\n\nPáni Času ovšem nejsou nesmrtelní, a tak i oni vyhynuli ve válce známé jako Největší a Poslední Časová Válka. V ní bojovali proti rase Dalekům, nejnebezpečnějším tvorům ve vesmíru posednuté nenávistí. Tato válka málem zničila celý vesmír a aby ji Doktor zastavil, použil Moment, velmi silnou mezigalaktickou zbraň, kterou nechal vybouchnout. Sice vyhladil celou rasu Daleků, ale zároveň i svůj druh Pánů Času. Tudíž je posledním žijícím Pánem Času.\n\nGallifrey ovšem přežila, ale je zmražená v časovém zámku na konci vesmíru, nikdo nemůže do ní a nikdo z ní. Dalekové také přežili, což Doktora doteď štve, jelikož jeho rasa přežila v časovém zámku, zatímco Dalekové přežili úplně. Postupně jich bylo pár, nakonec se však rozmnožili a už dávno nejsou vyhynulí.\n\nRegenerace je praktické řešení, kterým se tvůrci seriálu vypořádali s odchodem herce hlavní postavy. Vždy, když Pán času umírá, jeho buňky se jedna po druhá zcela obnoví, ale do úplně jiné podoby. Stejně tak se výrazně změní struktura mozku, což vede ke změně osobnosti. Jeho vzpomínky a intelekt zůstanou, ale jak na ně bude nový Pán času nahlížet, je vždy na osobnosti. V praxi to vypadá tak,že postava umírá, ale během smrti se její tvář promění a poté se další reinkarnace poprvé nadechne. Po regeneraci má však v sobě ještě přebytečnou regenerační energii, a tak musí zůstat v klidu, dokud energie nevyprchá. Každý pán času má třináct podob, po jejichž vyčerpání zemře.\n\nDoktor má pár pomůcek, které mu pomáhají zachraňovat vesmír. \n\nJak již bylo psáno, Doktor vlastní TARDIS ( Time And Relative Dimension In Space ). Jedná se o vesmírnou loď a stroj času v jednom. Na TARDIS je nejzajímavější to, že je zevnitř mnohem větší ( jednou Doktor řekl, že je nekonečná ) než zvenku ( jedná se o jednu z technologií Pánů Času ). V základním módu vypadá jako šedý válec. TARDIS má však zabudovaný chameleoní obvod, který ji maskuje podle místa, kde se nachází. \n\nTARDIS jsou přísně střežený majetek Pánů Času, Doktor jednu z nich však ukradl a od té doby ji má. Sám říká, že si ji pouze půjčil navždy. Doktorova TARDIS také má chamaleoní obvod , ten se ale rozbil, když byl Doktor v 60. letech 20. století, kdy TARDIS vypadala jako modrá policejní budka. Doktor by mohl obvod opravit, ale jemu se začal vzhled budky líbit, že se ho rozhodl nechat. \n\nTARDIS ovšem není stroj, je to živá bytost, která umí myslet a rozhodovat se. Proto většinou Doktora neposlouchá, když říká kam chce cestovat, ale TARDIS ho sama vezme na místo, kde jeho pomoc někdo potřebuje. \n\nTARDIS umí také překládat mimozemské jazyky. Když je někdo poblíž TARDIS, ona sama mu v hlavě automaticky překládá mimozemské jazyky. \n\nDalší věc, kterou Doktor vlastní je Sonický Šroubovák. Jedná se o zařízení, které dokáže komunikovat s okolím. Největší využití má ovšem v komunikování s technologií. Dokáže rozsvěcovat světla, odemykat zámky, zapínat přístroje, skenovat okolí a mnohem více. \n\nPoslední hračka Doktora je Psycho papír. Jedná se o papír, který Doktor nejčastěji používá jako falešný doklad. Jeho využití je to, že osoba, která se do něj dívá vidí přesně to, co Doktor chce. Tudíž tam může být občanka, průkaz FBI a další věci. Problémem je, že se dá snadno obejít. Lidé bez fantazie, s vysokou inteligencí nebo konkrétně cvičení proti psycho papíru místo něj vidí obyčejný papír. \n\nJak jsme již psali, Doktor může regenerovat a zde jsou jeho regenerace.\n"}
{"id": "954676", "url": "https://cs.wikipedia.org/wiki?curid=954676", "title": "Emil Utitz", "text": "Emil Utitz\n\nEmil Utitz (27. května 1883 Roztoky u Prahy – 2. listopadu 1956 Jena) byl filosof, estetik a psycholog, profesor několika univerzit i Univerzity Karlovy, který se zabýval hlavně estetikou, teorií umění a fenomenologií.\n\nNarodil se v židovské rodině podnikatele G. Utitze, v letech 1902–1906 studoval v Mnichově, v Lipsku a v Praze práva, filosofii a psychologii. Byl spolužákem Franze Kafky. Promoval na Německé univerzitě v Praze, roku 1911 se habilitoval na univerzitě v Rostocku, kde pak do roku 1924 přednášel estetiku a psychologii a v letech 1924–1933 byl profesorem filosofie na univerzitě v Halle. Po nacistickém převratu byl penzionován a odešel do Prahy, kde do obsazení roku 1939 přednášel filosofii a psychologii na Německé univerzitě. Patřil ke kroužku německy mluvících literátů kolem J. Urzidila a byl spoluzakladatelem \"Cercle philosophique de Prague\". Stýkal se s německými emigranty (Thomas Mann, Oskar Kokoschka) a pražskými umělci (Emil Filla, Willy Nowak) Jeho českým protějškem byl Jan Blahoslav Kozák.\n\nDne 30. července 1942 byl Utitz deportován do Terezína, kde podobně jako Leo Baeck patřil mezi prominentní vězně, spravoval knihovnu a přednášel pro vězně na různá témata. Přežil koncentrační tábor, 1945 se vrátil do Prahy a přednášel s různými obtížemi na Karlově univerzitě. Byl vědeckým pracovníkem Filozofického ústavu ČSAV v Praze. Roku 1947 vydal knihu \"Psychologie života v Terezínském koncentračním táboře\", kde mimo jiné popisuje pravidelné diskusní schůzky několika vědců v ghettu. Od roku 1956 působil jako profesor na univerzitě v Rostocku.\n\n(česky)\n\n\n\n"}
{"id": "954678", "url": "https://cs.wikipedia.org/wiki?curid=954678", "title": "Kaple svatého Prokopa (Provodín)", "text": "Kaple svatého Prokopa (Provodín)\n\nKaple svatého Prokopa v Provodíně na Českolipsku je ve správě Římskokatolické farnosti v Jestřebí. Byla postavena v roce 1930.\n\nKaple je na zalesněném pozemku s lesním hřbitovem stranou od obce. Postavena byla v roce 1930 za 54600 Kč z obecního rozpočtu, dalších 11000 Kč stálo první vybavení. Projekt kaple (tehdy zvané kostelem) zpracoval Franc Knobloch, stavitelem byl Erwin Tschirnichem.\n\nKaple se nachází na území farnosti Jestřebí, je využívána obcí jako obřadní síň při pohřbech a nejsou v ní slouženy pravidelné bohoslužby.\n\n"}
{"id": "954683", "url": "https://cs.wikipedia.org/wiki?curid=954683", "title": "Turbo (film)", "text": "Turbo (film)\n\nTurbo je americký animovaný film z roku 2013 od režiséra Davida Sorena. Film měl v Americe premiéru 17. července 2013 a v Česku měl premiéru 17. října 2013. \n\nV jedné zahradě je kolonie šneků, která žije poměrně poklidným způsobem života. Šnekovi jménem Turbo se to ale nelíbí a sní o tom, být jako závodní auto. Jednoho dne se vydá na dálnici se dívat na auta, ale do jednoho sportovního auta spadne a je pak schopen „jezdit“ velmi rychle. On i jeho bratr se dostanou k prodavači mexického občerstvení (tacos) jménem Tito, který v něm vidí velký potenciál. Titovi a jeho přátelům se podaří nastřádat peníze na startovné do závodu, kde se Turbovi podaří vybojovat první místo.\n\na další…\n\n"}
{"id": "954686", "url": "https://cs.wikipedia.org/wiki?curid=954686", "title": "Jan Sobotka", "text": "Jan Sobotka\n\nJméno a příjmení Jan Sobotka má více nositelů:\n\n"}
{"id": "954687", "url": "https://cs.wikipedia.org/wiki?curid=954687", "title": "Darko Pančev", "text": "Darko Pančev\n\nDarko Pančev, makedonsky Дарко Панчев (* 7. září 1965, Skopje) je bývalý severomakedonský fotbalista, který reprezentoval někdejší Jugoslávii i samostatnou Severní Makedonii. Hrával na pozici útočníka.\n\nZa jugoslávskou reprezentaci odehrál 27 utkání a vstřelil 17 branek, za severomakedonskou 6 zápasů, v nich jednou skóroval. Jugoslávii reprezentoval i na mistrovství světa 1990.\n\nS Crvenou Zvezdou Bělehrad vyhrál v sezóně 1990/91 Pohár mistrů evropských zemí a následně i Interkontinentální pohár. Se Zvezdou se stal třikrát mistrem Jugoslávie (1989/90, 1990/91, 1991/92) a jednou získal jugoslávský pohár (1989/90). S FC Sion se stal mistrem Švýcarska a vítězem švýcarského poháru. Čtyřikrát byl nejlepším střelcem jugoslávské ligy (1984, 1990, 1991, 1992).\n\nV roce 1991 obdržel Zlatou kopačku pro nejlepšího evropského střelce. Roku 2003 ho Severomakedonská fotbalová asociace vybrala jako nejlepšího severomakedonského fotbalistu uplynulých 50 let a nominovala ho tak do elitní dvaapadesátky hráčů (\"Golden Players\") složené u příležitosti 50. výročí federace UEFA. V anketě Zlatý míč, která hledala nejlepšího fotbalistu Evropy, skončil roku 1991 druhý.\n\nMěl přezdívku \"Kobra\".\n"}
{"id": "954689", "url": "https://cs.wikipedia.org/wiki?curid=954689", "title": "Pulpit", "text": "Pulpit\n\nPulpit (z latinského \"pulpitum\") je řečnický nebo čtecí pult: v křesťanském kostele patří k vybavení pro liturgii a může mít různé umístění a podoby.\n\n\n\n\n"}
{"id": "954690", "url": "https://cs.wikipedia.org/wiki?curid=954690", "title": "Sibylle Bergová", "text": "Sibylle Bergová\n\nSibylle Bergová (* 2. června 1962 ve Výmaru) je významná německá spisovatelka.\n\nSibylle Bergová se v mládí vyučila loutkářkou a pracovala v Naumburgu v divadle. Roku 1984 dostala povolení k vycestování a emigrovala do západního Německa, kde vykonávala podružná zaměstnání a začala psát. Se svými prvními knihami byla nespokojená a teprve román \"Několik lidí hledá štěstí a usmějou se k smrti\" (\"Ein paar Leute suchen das Glück und lachen sich tot\") nabídla nakladatelstvím. Po asi 50 odmítnutích román vyšel roku 1997 v nakladatelství Reclam v Lipsku a prodaly se ho statisíce. Bergová jej také dramatizovala pro divadlo.\n\nDnes je autorkou deseti románů a dvanácti divadelních her. Svými břitkými fejetony a důvtipnými reportážemi přispívá do časopisů \"Spiegel Online\", \"Zeit\" či \"Neue Zürcher Zeitung\". Do češtiny byly přeloženy její divadelní hry \"Helgův život\", \"Nadčlověk Macek\", \"Už to bude. Odnaučte se milovat!\" a román \"Muž spí\".\n\nV roce 1992 měla vážnou autonehodu, po které prodělala několik plastických operací obličeje. Sibylle Bergová je vdaná, od roku 1996 žije v Curychu. V roce 2012 získala švýcarské občanství.\n\n\n\n"}
{"id": "954691", "url": "https://cs.wikipedia.org/wiki?curid=954691", "title": "Kostel svatého Jiljí (Bezděz)", "text": "Kostel svatého Jiljí (Bezděz)\n\nKostel svatého Jiljí je barokní kostel náležející pod Římskokatolickou farnost v Bezdězu. Je chráněn jako kulturní památka České republiky.\n\nPrvní zprávy o existenci kostela v podhradí jsou z roku 1264. Tehdy se jednalo o gotický kostel patřící panovníkovi. Několikrát byl přestavován a upraven do renesanční i barokní podoby. Od roku 1350 patřil pražským augustiniánům, později vlastníky měnil. Od roku 1958 je kostel zapsán v celostátním seznamu kulturních památek pod číslem 36876/5-2822.\n\nBohoslužby jsou zde slouženy v neděli jednou za 14 dní a každou středu knězem z Bělé pod Bezdězem z tamní farnosti v sousedním okrese Mladá Boleslav.\n\n\n"}
{"id": "954694", "url": "https://cs.wikipedia.org/wiki?curid=954694", "title": "Rané křesťanství", "text": "Rané křesťanství\n\nPojmem rané křesťanství rozumíme období vývoje křesťanského náboženství od jeho vzniku v 1. století až do roku 325 n. l., kdy se konal první nikajský koncil.\n\nDějiny křesťanství v tomto období se odehrávaly téměř výlučně v prostoru římské říše, který byl tehdy považován za \"oikumené\", tedy celý obydlený svět. Za hranicemi se v představách Římanů nacházela už pouze pustina a svět barbarů, a tyto hranice křesťané při misijní činnosti v tomto období téměř nikdy nepřekročili. Křesťanství však nevzniklo v jednom z center římské říše, nýbrž na její periferii, v menších vesnicích severní Galileje, kde působil Ježíš Kristus, a v židovském hlavním městě Jeruzalémě. To bylo důležitým geografickým a ideologickým centrem křesťanství až do jeho zničení římskými jednotkami během židovského povstání v r. 70 n. l. Křesťanství se šířilo především do velkoměstských center římské říše, jakými byly Antiochie, Alexandrie a také hlavní město Řím, přičemž již během jedné generace došlo k transformaci z původně židovského venkovského hnutí v plně samostatné městské náboženství.\n\nZa příčinu tak rychlého rozmachu křesťanství se dá považovat příznivá hospodářská a politická situace spojená s vojenským mírem známá jako \"Pax Romana\". Tato situace umožnila vysokou mobilitu jak misionářů, tak obchodníků, vojáků a úředníků, kteří se na šíření křesťanství podíleli. Jedním z nich byl významný misionář a teolog Saul z Tarsu (známější pod svým latinským přídomkem Pavel), který působil v oblasti východního Středomoří, Egeidy a Malé Asie. Příkladem toho, že se na misijní činnosti podíleli také vojáci, je vojenská stanice Dúra Európos ležící na středním toku Eufratu, kde byly při vykopávkách nalezeny zbytky křesťanské obce.\n\nPrvním velkým střediskem nového náboženství byla Antiochie, hlavní město římské provincie \"Syria\", ve které sídlilo kulturně, jazykově a nábožensky velmi pestré obyvatelstvo. Zde zřejmě poprvé vzniká křesťanská skupina z nežidovského obyvatelstva. Členové této skupiny jsou svým okolím označováni jako \"Christiani\", přičemž je dost pravděpodobné, že se jednalo o jejich oficiální označení.\n\nOkolnosti vzniku křesťanské obce v Alexandrii je kvůli nedostatku pramenů obtížné vypátrat. Ve městě sídlila velká a vlivná židovská obec a počátky křesťanství je zde zřejmě nutno hledat uvnitř této obce. Díky specifickému intelektuálnímu klimatu města zde také pobývalo mnoho vzdělaných křesťanských učitelů. Od konce druhého století n. l. v Alexandrii například působili vzdělaní teologové Kléméns Alexandrijský a Órigenes.\n\nKdyž přišel roku 60 či 61 n. l. Pavel z Tarsu do Říma, samostatná křesťanská obec zde již existovala. Mnoho členů obce, včetně Pavla a Petra, byla zřejmě popravena, když císař Nero v roce 64 n. l. nařídil křesťany pronásledovat. Ke křesťanství se zde hlásili lidé z nejrůznějších společenských vrstev, o čem svědčí například poprava římského konzula Tita Flavia Clementa či zprávy o svobodných učitelích a také vznešených dámách vyznávajících křesťanství.\n\nCo se týče Galie a severní Afriky, zprávy o křesťanských obcích se dají doložit až od druhého století.\n\nZhruba po dobu prvních čtyř století existovalo křesťanské náboženství v kontextu kultury řeckořímské, křesťany nazývané pohanské. Náboženské systémy tohoto kulturního okruhu v této době byly helénistické, což znamená, že byly ovlivněny internacionalizací a v prostoru antického Středomoří, kterou spustila vojenská expanze Alexandra Makedonského, ptolemaiovskou kosmologickou revolucí měnící dosavadní představy o řádu světa a také jistým etickým znepokojením nad důsledky obou předchozích skutečností, které vyústilo ve zpochybnění tradiční lokální identity náboženství v rámci kosmologického univerzalismu.\n\nLuther H. Martin uvádí, že tyto náboženské systémy nabývaly třech forem. Jednou z nich byla zbožnost, která byla reprezentována rituály vztahu. Soubor těchto rituálů v podstatě tvořil sociální systém a identita jedince v něm byla odvozována od provádění této praxe.\n\nJinou náboženskou formou reagující na nepředvídatelnost osudu byla mystéria. Ta byla spojována s takzvanými mystérijními kulty, které se vyrovnávaly s internacionalismem přenesením lokálních božstev do univerzálního řádu. Tato božstva mohla zasahovat do života svých stoupenců díky iniciaci, která navazovala harmonický vztah iniciovaného s božstvem.\n\nPosledním helénistickou formou náboženství je gnóze, která odmítala veškeré pozemské techniky spásy a místo toho nabízela svým příznivcům útěk mimo hranice kosmu, který je chápán jako nedostatečný, skrze získání duchovního sebepoznání.\n\nRituál křtu byl mezi antickými křesťany chápán jako znovuzrození a jako takový byl považován za centrální akt liturgie. Myšlenka omytí vodou zřejmě pochází z židovské tradice iniciace proselytů, kde mělo sloužit k zpečetění konverze a očištění od předchozích hříchů. Zavedení křtu jako takového se však v raném křesťanství odvozuje od Jana Křtitele, který ve třetím desetiletí prvního století vedl židovské křestní hnutí působící při řece Jordánu. K praktikování křtu „ve jménu Ježíše Krista“ však v křesťanské obci dochází až po Ježíšově smrti. Prvním podrobnějším svědectvím o provádění křesťanské formy křtu a také křestního postu je spis \"Didaché\", který pochází nejpozději z druhého století.\n\nU Hippolyta lze nalézt formu křtu, která se prováděla v majoritním proudu křesťanství. Uchazeč se zřekne Satana, je pomazán olejem exorcismu a v baptisteriu třikrát omyt vodou. Poté je pomazán olejem díkůvzdání, oblečený přichází k biskupovi, který jej pomaže, pokřižuje, požehná mu a adept se následně účastní eucharistické hostiny. V ostatních proudech křesťanství se procedura lišila, např. počtem omytí či sousledností jednotlivých kroků. Velký význam vedle vody hrál olej, který byl ve starověku používán podobně jako dnes mýdlo. Předtím musel adept podstoupit dvouletou až tříletou přípravu a bezprostředně před křtem dvoudenní půst. Pro pokřtěné bylo běžné pravidelné setkávání především o nedělích, které mělo edukační a modlitební charakter, zahrnovalo společné stolování a řešení kázeňských a finančních záležitostí. Běžná byla i praxe tzv. \"agapé\", což byla hostina pořádaná za účelem nasycení chudých.\n\nToto setkávání křesťanů se podobalo židovské synagoze a tento termín (\"synagógé\") také křesťané během prvních století užívali vedle pojmu \"ekklésia\", který nabývá shodně s předchozím významu „shromáždění“. Synagoga však pro židy byla především školou života, učili se zde následovat Boží Zákon, funkce modlitební a administrativní byly důležité, avšak ne přednostně. Zato kultická činnost ve smyslu oběti byla vyhrazena pouze Jeruzalémskému chrámu. Křesťané tuto obětní praxi zcela zavrhli, považovali ji buď za dočasnou a již neplatnou či ji odsuzovali jako omyl judaismu. V čem se ale křesťané s židy shodovali, byl odpor k modlám a modloslužebnictví. Bohy pohanů považovali za démony s omezenou mocí, nebo byla popírána vůbec jejich existence.\n\nDalším prvkem každodenního života, který křesťané převzali od soudobého židovství, byla modlitba. Ta tvořila ústřední praxi osobní zbožnosti a byla směřována jak k Bohu, tak k Ježíši Kristu. Náplň modlitby v tomto období tvořily především biblické žalmy, ale také modlitba Otčenáš, která je tradičně odvozována od Ježíše Krista. Zpočátku bylo – shodně s judaismem – zvykem modlit se ráno, v poledne a večer, ale brzy se prosadil nový vzor, podle kterého byla zrušena polední modlitba a zavedena modlitba půlnoční.\n\nRituál eucharistie neboli díkůvzdání se prosadil nejpozději ve třetím století jako ústřední část liturgie křesťanů. Zřejmě se vyvinul z tradičních židovských a raně křesťanských společných hostin. Tradičně je jeho původ odvozován od Poslední večeře. Apologeta Justin jako první uvádí popis eucharistického ritu. Chléb je nalámán, je proneseno dlouhé díkůvzdání Bohu a poté jáhni rozdělují chléb a zředěné víno mezi přítomné i ty, kteří se dostavit nemohou, přičemž pokrm je chápán jako tělo a krev Krista. Eucharistická hostina byla vnímána jako posvátná a jako taková byla odepřena nepokřtěným.\n\nKřesťanský zvyk setkávat se v den zmrtvýchvstání Ježíše Krista, tedy v den následující po židovském šabatu, vznikl pravděpodobně již v obcích založených Pavlem. Tento den, neděle, má svůj předobraz ve zmiňované tradici šabatu, který byl zaveden v babylonské obci jako teologicky a sociálně legitimizovaný den odpočinku. V roce 321 byla neděle ustanovena císařem Konstantinem jako volný den pro celou říši.\n\nSamotný svátek zmrtvýchvstání (či ukřižování), tedy velikonoce, byl v mnoha maloasijských obcích slaven v den předcházející židovskému svátku Pesach, což se tradičně odvozuje od evangelisty Jana. Naproti tomu podle ostatních evangelistů byl Ježíš popraven až dne následujícího. V římské tradici se však velikonoce slavily zásadně v den, který připadá na neděli. Mezi obcemi vyznávajícími tyto rozdílné tradice ohledně data velikonoc vznikl brzy spor, který byl vyřešen až na prvním nikajském koncilu v roce 325 odmítnutím maloasijského modelu.\n\nVe čtvrtém století se zřejmě také začal slavit svátek narození Ježíše Krista – vánoce. Nejranější zprávu o tom však máme až z roku 353 či 354.\n\nProroci, apoštolové a učitelé zastávali pravděpodobně první církevní úřady v raném křesťanství. Zprávy o nich máme nejdříve z Pavlova Prvního listu Korintským a ze spisu Didaché. Stuart G. Hall píše, že „apoštolové byli cestující pověřenci mezi církvemi, proroci hráli hlavní roli při vedení kázání a modliteb a učitelé zodpovídali za tradici morální a liturgické výuky [...]“. Ve třetím století pak postupně charismatickou funkci proroků přebírají biskupové.\n\n\"Episkopos\" (biskup) má význam „dohlížitel“ či „dozorce“ a toto slovo označovalo úředníka, který byl zodpovědný za vedení celé obce. Antiochejský biskup Ignatios důrazně prosazoval koncept autority jediného biskupa v obci, na kterém závisí veškeré konání. Biskupové jednotlivých oblastí byli vysvěcováni biskupy minimálně třech okolních obcí, čímž stvrzovali jednotu církve a jejich hierarchické uspořádání se rozvíjelo v souvislosti s administrativním systémem římské říše. Vymezení konkrétních sfér vlivu bylo jedním z témat koncilu v Nikáji. Biskupové však postupně začali také plnit funkci kněžskou, což zdůrazňoval také Polykarp ze Smyrny.\n\nÚřad jáhna (z řec. \"diakonos\") zahrnoval původně podřadné práce pro místní společenství, tito služebníci však brzy nabyli značného významu a ve svých funkcích sekretářů významných biskupů často svým vlivem převyšovali méně významné biskupy. Ženy v úřadu jáhna (jáhenky) zpravidla takto významné funkce nezastávaly.\n\nPresbyter (starší) byl podřízeným biskupa, působil jako jeho rádce a sdílel některé jeho povinnosti. Presbyteři pravděpodobně byli velice početní a mohli zastupovat biskupa v jeho nepřítomnosti, např. při vysluhování svátostí.\n\nPrvotní církev je období vývoje křesťanství od narození Krista po první Nicejský koncil v roce 325. Pro toto období jsou charakteristické spisy apoštolů Pavla a Jana. Také se o této době zmiňuje kniha Skutky apoštolů.\nPrvotní církev vznikala ze společenství apoštolů a učedníků kolem Ježíše. Už samotné řecké označení – ekklesia znamená svolání, shromáždění. Ve Starém zákoně se jednalo o shromáždění Izraele, které se sešlo před Bohem. Na tuto tradici navazovali první křesťané, když se scházeli k četbě z Božího slova a k Eucharistii podle Ježíšova přání při Poslední večeři: „To konejte na mou památku!“ (Lk 22, 19). Aby tato společenství odlišili od židovských shromáždění, přidávali ekklesia kýriaké (shromáždění Páně). Dávali tak najevo, že středem jejich setkání je Pán – Ježíš Kristus.\n\nApoštolové Petr a Pavel byli popraveni za vlády císaře Nerona, kterému připisuje římský státník a spisovatel Tacitus zodpovědnost za smrt mnoha křesťanů. Poté projevovala římská vláda vůči křesťanství relativní toleranci až do třicátých let třetího století, kdy došlo v říši k několika katastrofám, které posílily vliv křesťanství, vůči němuž císařové Decius (249–251) a Valerianus tvrdě zasáhli. Nejkrutější pronásledování však křesťané zažili na konci století za vlády Diocletiana. Perzekucím učinil přítrž až edikt císaře Galeria (311) a Edikt milánský (313).\n\n\n"}
{"id": "954696", "url": "https://cs.wikipedia.org/wiki?curid=954696", "title": "Doxografie", "text": "Doxografie\n\nDoxografie (z řeckých slov \"δόξα\" - \"názor\" a \"γράφειν\" - \"psát\", tj. „psaní o názorech“) je filosofické dílo, jehož autor shrnuje a komentuje různá tvrzení svých předchůdců. Doxografie byla oblíbeným žánrem zejména v pozdním starověku, kdy tvořili doxografové Theofrastos, Aetius nebo Diogenés Laertios. Současné vědomosti o antických filosofech, zejména předsokraticích, čerpají právě z toho, co o nich napsali doxografové, protože jejich vlastní texty se nedochovaly.\n\n"}
{"id": "954697", "url": "https://cs.wikipedia.org/wiki?curid=954697", "title": "Tornado (webserver)", "text": "Tornado (webserver)\n\nTornado je škálovatelný neblokující webový server a webový aplikační framework napsaný v Pythonu. Byl vytvořen v rámci projektu FriendFeed; později firma byla koupena Facebookem v 2009 a zdrojové kódy Tornado byli publikované jako open source.\n\nTornado byl vytvořen pro dosažení vysokého výkonu a je jedním z několika webových serverů které dokáží obsloužit . Stoji za upřesnění že se mysli tak zvané \"lehká spojení\". Protože dlouhé zpracování žádosti (například časově náročná komunikace s databázovým serverem) odstraňuje výhody Tornado.\n\nNásledující tabulka ukazuje srovnávací testy Tornado s jinými servery založenými na Python:\n\n\n"}
{"id": "954741", "url": "https://cs.wikipedia.org/wiki?curid=954741", "title": "Afričan (film)", "text": "Afričan (film)\n\nAfričan (originální francouzský název \"L'Africain\") je francouzská dobrodružná filmová komedie režiséra Philippa de Brocy z roku 1983 s Philippem Noiretem a Catherine Deneuve v hlavních rolích.\n\nVictor je rázným a nekompromisním ochráncem přírody v přírodní rezervaci v Africe. Jeho žena, se kterou nemá nejlepší vztahy, zatím žije ve Francii, ale jednoho dne znenadání přilétá i se svým spolupracovníkem Planchetem do Afriky s plánem na výstavbu luxusního turistického komplexu na místě současné rezervace. Victor tak kromě pašeráka a zločince Aristota Poulakisa začíná bojovat i se svou ženou, které chce zabránit v realizaci jejích záměrů. Jejich vztah je střídavě přátelský a nesnášenlivý a společně se proto dostanou do různých nebezpečných situací, například na území domorodých kmenů v pralese. Po překonaní všech potíží Charlotta nakonec odlétá zpátky do Francie, ale současně upouští od svého nápadu na výstavbu a rezervace je tak zachráněna.\n\n"}
{"id": "954742", "url": "https://cs.wikipedia.org/wiki?curid=954742", "title": "Dobrodruh (film)", "text": "Dobrodruh (film)\n\nDobrodruh (originální francouzský název \"Le Marginal\") je francouzský kriminální film s komediálními prvky režiséra Jacquese Deraye z roku 1983 s Jean-Paulem Belmondem v hlavní roli.\n\nDivizní komisař Philippe Jordan je vyslán do Marseille, aby rozložil místní drogový gang, který řídí bohatý a vlivný „podnikatel“ Mecacci. Když pak komisař dopadne a zničí zásílku drog v obrovské hodnotě a způsobí tak Mecaccimu velkou finanční škodu, ten zařídí jeho služební přeložení a Jordan tak začíná působit jako řadový komisař na obyčejném zapadlém komisařství, které vyřizuje zejména podřadné mravnostní delikty. Nevzdává se však a ponořuje se do pokoutního světa podsvětí. Nejdřív je zavražděn jeho informátor, později je zabit jeho nejlepší přítel, ale komisař nakonec nikým neviděn vnikne do Mecacciho rezidence, kde se s ním vypořádá bez soudního procesu.\n\n"}
{"id": "954743", "url": "https://cs.wikipedia.org/wiki?curid=954743", "title": "KOndoMEDIE", "text": "KOndoMEDIE\n\nKOndoMEDIE, zřídkavě \"S barvou ven\" (originální francouzský název \"Le Placard\") je francouzská filmová komedie režiséra Francise Vebera z roku 2001 s typickou Veberovou hlavní postavou Françoise Pignona, kterého zde hraje Daniel Auteuil.\n\nFrançois Pignon pracuje jako účetní v továrně na kondomy. Jednoho dne se nechtěně dozvídá, že má být propuštěn z práce. Nejdřív chce skočit z okna, ale jeho soused Belone, bývalý podnikový psycholog, mu tento plán rozmluví a nabídne řešení situace, ve které se Pignon nachází. Pomocí fotomontáže vytvoří několik pikantních fotografií, aby vytvořil zdání, že Pignon je ve skutečnosti skrytý homosexuál a pošle je do továrny. Díky tomu si Pignon místo udrží, protože jeho zaměstnavatel nechce, aby se říkalo, že homosexualita může u něj být důvodem k propuštění zaměstnance. Tato Pignonova úloha přinese v jeho práci i v soukromí mnoho nečekaných situací, nakonec si však díky celé záležitosti definitivně udrží práci a navíc najde novou ženu.\n\n"}
{"id": "954745", "url": "https://cs.wikipedia.org/wiki?curid=954745", "title": "Peníze těch druhých", "text": "Peníze těch druhých\n\nPeníze těch druhých (originální francouzský název \"L'Argent des autres\") je francouzské filmové drama režiséra Christiana de Chalonge z roku 1978. Hlavní roli komorního psychologického dramatu ztvárnil Jean-Louis Trintignant.\n\nHenri Rainier pracuje jako bankovní pracovník. Jednoho dne je z důvodu porušení svých povinností vůči bance ze svého místa okamžitě a nečekaně propuštěn. Protože byl propuštěn neprávem a také proto, že nemůže najít žádné nové zaměstnání, začíná postupně odhalovat pravé důvody, které vedly k této křivdě. Rainierovou agendou byl styk s bohatými bankovními klienty, mezi které patřil také Chevalier d'Aven, protřelý podnikatel, který si z banky léta půjčoval peníze na realizaci projektů, z nichž drtivá většina byla nesmyslná a prodělečná. Chevalier d'Aven všechny své plány představoval nejdřív Rainierovi, ale konečné rozhodnutí ohledně schválení nového úvěru bylo pokaždé v rukou vedení banky na čele s jejím ředitelem Miremantem. Vedení si ale uvědomilo existenci finančních problémů instituce až tehdy, když celková ztráta dosáhla obřích rozměrů, a proto se nejvýše postavení muži v bance rozhodli vybrat zaměstnance, na kterého svalí celou vinu a banka na něj podá ohledně toho žalobu. Rainier se zpočátku nachází v letargii, ale pod vlivem své ženy Cécile se postupně aktivizuje a začíná pracovat na očištění svého jména. Dozvídá se o existenci dokumentu, který prokazuje, že Miremant a další vysoce postavení představitelé banky věděli o problémech, které můžou kvůli d'Avenovým investicím vzniknout. Protože jej potřebuje mít k dispozici, aby se obhájil při soudním řízení, proniká do bankovního archivu a s cizí pomocí se mu skutečně podaří tento dokument získat. Díky tomu se mu podaří prokázat svou nevinu, ale zodpovědní lidé zůstávají přesto nepotrestáni a Chevalier d'Aven je odsouzen k několikaletému trestu odnětí svobody.\n\n\n"}
{"id": "954752", "url": "https://cs.wikipedia.org/wiki?curid=954752", "title": "Kostel svatého Jakuba Staršího (Horní Libchava)", "text": "Kostel svatého Jakuba Staršího (Horní Libchava)\n\nKostel svatého Jakuba Většího, či někdy Kostel svatého Jakuba Staršího je barokní kostel náležející pod Římskokatolickou farnost v Horní Libchavě. Byl v obci Horní Libchava na Českolipsku postaven roku 1736 v barokním stylu, věž je starší. Je chráněn jako kulturní památka České republiky.\n\nNový kostel byl postaven na pokyn velkopřevora maltézských rytířů Gundakaa Poppo z Ditrichštejna\nmísto starého z 14. století v roce 1736 v barokním slohu. Patronát nad ním (i původním kostelem) měl Řád maltézských rytířů, kteří tehdy měli ve správě obec, zámek i zdejší farnost. Z původního kostela zůstala zachována především hranolová věž. V letech 1810 až 1812 byl kostel prodloužen o přístavbu předsíně. V roce 1930 byla správa nad kostelem převedena na diecézi v Litoměřicích. Po roce 1945 objekt postupně zchátral, v posledních letech začala díky iniciativě Občanského sdružení Jakub jeho obnova. V roce 2010 byl znovu vysvěcen. Od roku 1958 je kostel zapsán v celostátním seznamu kulturních památek pod číslem 35274/5-2971.\n\nBohoslužby se zde konají každou lichou neděli. Kostel byl zapojen do akce Noc kostelů v roce 2012. Fara v sousedství dnes slouží jako ubytovací zařízení.\n\n\n"}
{"id": "954753", "url": "https://cs.wikipedia.org/wiki?curid=954753", "title": "FATCA", "text": "FATCA\n\nForeign Account Tax Compliance Act (FATCA) je daňový zákon Spojených států, který požaduje po cizích finančních institucích předávat informace o účtech amerických daňových poplatníků americkému daňovému úřadu (Internal Revenue Service, IRS). Tento zákon byl přijat 18. března 2010 americkým Kongresem s počátkem platnosti 1. července 2014.\n\nV České republice byl přijat takzvaný Lex FATCA, tedy zákon č. 330/2014 Sb., který však byl později zahrnut do novelizovaného zákona č. 164/2013 Sb.\n\nPod vliv zákona FATCA spadají nejen občané USA (ať už v USA žijí nebo ne), ale také držitelé zelených karet, jejich manželé, děti a všechny osoby bez ohledu na jejich bydliště nebo státní příslušnost, které mají značný majetek ve Spojených státech amerických. Jelikož tyto osoby jsou podle amerických daňových zákonů povinny přiznávat a platit daně z celosvětového příjmu, byl zákon FATCA navržen primárně jako zbraň do boje proti daňovým únikům.\n\nVlády a bankovní instituce se musí tomuto zákonu přizpůsobit a odesílat informace o bankovních účtech svých klientů do USA, jinak veškeré transakce, které půjdou přes území USA, budou zdaněny a sankciovány jednotnou 30% daní.\n\nDohoda mezi Českou republikou a Spojenými státy americkými byla uveřejněna sdělením MZV č. 72/2014 Sb. m. s. a vstoupila v platnost 18. prosince 2014. Na základě Dohody je možné uplatňovat tzv. postupy náležité péče - podle zák. 164/2013 Sb., o mezinárodní spolupráci při správě daní, musí finanční instituce oznámit použití těchto postupů Specializovanému finančnímu úřadu. ČR dojednala k Dohodě FATCA Memorandum o porozumění (Memorandum of Understanding), které mimo jiné slouží jako interpretativní text.\n\nPůvodní zákon č. 330/2014 Sb., o výměně informací o finančních účtech se Spojenými státy americkými pro účely správy daní (tzv. Lex FATCA) byl zrušen a celá problematika výměny informací s USA byla vložena do zákona č. 164/2013 Sb.\n\nOznamování o finančních účtech podle Dohody FATCA je zachováno a uskutečňuje se paralelně k oznamování podle CRS (Společný reportovací standard) – tj. oznamující česká finanční instituce podává oznámení dvě (podle CRS a podle FATCA).\n\nProti tomuto zákonu se zejména v řadách amerických občanů zvedá vlna odporu. Bez ohledu na to, že implementace tohoto zákona bude stát spoustu peněz vládu USA, nutí vláda USA prosazovat tento zákon FATCA také cizí státy, přičemž velmi často porušuje tamní zákony o ochraně osobních údajů.\n\nFATCA zároveň zvyšuje náklady pro spoustu bank, které než aby zvolily nákladnou implementaci tohoto zákona, zbaví se raději svých amerických klientů. To ve výsledku znamená pro spoustu lidí z USA potíž otevřít si bankovní účet v cizí zemi. Nejen kvůli ochraně soukromí tak řada občanů USA volí možnost zbavit se svého občanství.\n\n"}
{"id": "954757", "url": "https://cs.wikipedia.org/wiki?curid=954757", "title": "Ionut Caras", "text": "Ionut Caras\n\nCaras Ionut (v rumunštině Ionuț Caraș) je rumunský fotograf a umělec, který se věnuje manipulované fotografii v surrealistickém stylu.\n\nVe Photoshopu digitálně sestavuje surrealistické krajiny a portréty. Ve své tvorbě používá vlastní fotografie, které vhodným způsobem do sebe vkládá, komponuje a barevně upravuje. V jeho snových dílech tak vznikají fyzikálně nemožné scény, jako například holčička, která visí na houpačce stovky metrů nad zemí, slon jedoucí na kole, holčička vezoucí se na hřbetu obrovské ryby a podobně. Ionut často do svých obrazů vkládá člověka. Často jsou to malé děti, ale také lidé zvláštním nezapadající do standardní společnosti. Tuláci, žebráci, komedianti a podobně. Jejich obraz ještě umocní temnou krajinou se starými stromy, temnou oblohou, mlhou, horskou krajinou nebo deštivým počasím. Často se v jeho tvorbě opakuje prvek deštníku, lodí, vody, skály nebo ptáků (například havran). \n\nIonut inspiraci pro svá díla čerpá v noci ze svých snů, z barev podzimu a zimy. Pracuje jako profesionální fotograf a retoucher, nabízí kurzy a výukové programy pro ty, kteří se chtějí naučit, jak s fotografií digitálně manipulovat.\n\nJak dlouho zabere produkce jedné fotografie? Do této doby se může počítat čas vymýšlení fotografie a hledání vhodných snímků v autorově archivu, jelikož ke své tvorbě používá pouze své fotografie, nikoliv z fotobanky. Hledání vhodného konkrétního prvku může být opravdu zdlouhavé. Některé prvky jdou velmi těžko vyjmout z obrázku, protože většinou nejsou nasnímány ve fotografickém studiu, takže oddělení pozadí může být skutečný problém. Dříve trávil Caras například 6 až 7 hodin jen extrahováním plotu z obrázku, záleží na situaci, ale průměrná doba úpravy jedné fotografie je asi 3/4 hodiny. Na jeho fotografiích se často objevuje mladé děvčátko. Většinou se jedná o autorovu dceru. Protože je velmi krásná, velmi expresivní a má ji kolem sebe každý den. V případě, kdy se řeší model release, hodně mu to pomůže a není s tím žádný problém.\n\nCaras většinou nevytváří fotografie pro zábavu nebo pro fotobanky. Obvykle pracuje na obrázcích, které najdou uplatnění na obálkách knih, velkoformátové tisky nebo reklamy na přání zákazníka. Někdy vyprodukuje vlastní umělecká díla, ale používá je pouze na svých internetových stránkách, nikoliv na veřejných fotobankách.\n\nK pořizování fotografií používá Ionut Caras celou řadu fotoaparátů a objektivů. Nejpoužívanější je však fotoaparát Nikon D600, objektiv 28-300 mm nebo 16-35 mm. Rozlišení 24 megapixelů Nikonu D600 je dostačující pro technicky kvalitní reklamní fotografie. Objektiv 28 - 300 mm používá Caras jako ideální pro zachycení téměř všech druhů objektů, lidí, nábytku, staveb, stromů, atd. Objektiv 16-35 mm používá především pro první plán, pozadí, krajiny, interiéry nebo to, co je příliš široké a bylo by nemožné zachytit objektivem 28 mm nebo vyšším.\n\nCelá řada jeho snímků byla použita na obaly knih, audio cd, reklamy bank, podklady internetových stránek, lokálních publikací, tisků a celé řady dalších využití. Mezi jeho některé klienty nebo vydavatele patří například: \n\nStephen King, Graham Hnatiuk, Penguin Random House Grupo Editorial, Palas Iasi, Fiterman Pharma, Allen Teng, Hellen Poter, Sofia, Iulius Management Center S.R.L., SCC Services Romania S.R.L., Egros Trade S.R.L. GABRIELA BALAJ, David Lawrence, B4B Development, Miriam Guensberg,\nGood housekeeping, Django Productions - Edinburgh, Barbara Kingsolve, Coolminds BV, Lawrence J. Whritenour JR, Editions \"Actes Sud\" ,\nTobias Rickardson & Bokeh Konstfoto CO, Victoria Mahu Choffel, Amber Wang, Angela Mary Butler, Anna Bower, Roynon Mallory, Robert Mijdendorp,\nPascale Granger, Paolo Conselvan, Osvaldo Esposito, NAPIER Gordon, Miriam Guensberg, Mesude Bülbül, Lopez Joana, Katerina Kuznetsova,\nHugh Fullerton-Smith, Beijing Artron Art Photo Co., Ltd, Bryn Roberts, CEDRIC KERVICHE, Charlotte Wellings, Chris McMahon, Daniel Derschh,\nDaniel Oster, Dejeu Viorel, Jose Luis Samayoa, Kathleen Laraia McLaughlin, Lidia Cojocaru, Lucy Lanzhou, Michael Pekasa, MSM, Osvaldo Esposito,\nPatrick Kuhn, Pavit Lamba, Philip Zhang, Samuel Vesa, Simona Zugni, Soo Nee Chiong, Sverre Knut Johansen, Trevillion Images, Yogesh Vaidya,\nWe DEMAIN, Silvia Chiteala a Silvia ALTERIO.\n\n\n"}
{"id": "954758", "url": "https://cs.wikipedia.org/wiki?curid=954758", "title": "Paulo Sousa", "text": "Paulo Sousa\n\nPaulo Manuel Carvalho de Sousa (30. srpen 1970, Viseu) je bývalý portugalský fotbalista. Hrával na pozici záložníka.\n\nZa portugalskou reprezentaci odehrál 51 utkání. Získal s ní bronzovou medaili na mistrovství Evropy roku 2000. Hrál i na mistrovství Evropy 1996. Byl nominován i na mistrovství světa 2002, kde ovšem do bojů nezasáhl.\n\nDvakrát vyhrál Ligu mistrů. V sezóně 1995/96 s Juventusem Turín, v sezóně 1996/97 s Borussií Dortmund. S Dortmundem roku 1997 získal i Interkontinentální pohár. S Benficou Lisabon je mistrem Portugalska (1990/91), s Juventusem mistrem Itálie (1994/95). Má též italský a portugalský pohár.\n\nPo skončení hráčské kariéry se stal trenérem.\n\n"}
{"id": "954768", "url": "https://cs.wikipedia.org/wiki?curid=954768", "title": "Darkness in your Life", "text": "Darkness in your Life\n\nDarkness in your Life je EP album německé skupiny Crown of Creation. Bylo vydáno roku 2010 a je na něm 4 písniček. Na tomto albu už se skupinou nespolupracoval Adrian Lesch.\n\n\n"}
{"id": "954774", "url": "https://cs.wikipedia.org/wiki?curid=954774", "title": "Kapitulní síň", "text": "Kapitulní síň\n\nKapitulní síň (od lat. \"capitulum\", shromáždění) je prostor, kde se schází \"kapitula\", tedy slavnostní shromáždění komunity (konventu) kláštera nebo diecézní kapituly (sbor kanovníků).\n\nKapitulní síň obvykle přiléhá ke křížové chodbě ve východním křídle klášterní klauzury a s konventním kostelem patří k hlavním částem klášterních areálů. Zpravidla se jedná o velké a dosti zdobné prostory. Jejich původním účelem bylo společné setkávání klášterní komunity buď k jednání nebo k předčítání textů. V některých klášterech tomuto účelu slouží dodnes, jinde jsou již pouze historickou součástí areálu. \n\nObvyklé rozvržení kapitulní síně je takové, že v čele místnosti se nachází oltář a křeslo pro představeného. Zbytku komunity slouží lavice, rozestavěné podél zdí, zhruba vprostřed místnosti se pak může nacházet pulpit. \n\n\n"}
{"id": "954781", "url": "https://cs.wikipedia.org/wiki?curid=954781", "title": "Kostel Nanebevzetí Panny Marie (Okna)", "text": "Kostel Nanebevzetí Panny Marie (Okna)\n\nKostel Nanebevzetí Panny Marie je barokní kostel náležející pod Římskokatolickou farnost v Oknech. Byl v obci Okna na Českolipsku přestavěn v letech 1756 až 1758 z původně gotické do novější barokní podoby. Je chráněn jako kulturní památka České republiky.\n\nPůvodní gotický kostel byl uveden v záznamech v roce 1384. V letech 1756-1758 byl zcela přestavěn do dnešní barokní podoby.\n\nKostel stojí uprostřed obce Okna na katastru Okna v Podbezdězí, u silnice 273. V kostelní věži je velký zvon z roku 1594. V samotném kostele je hlavní oltář z roku 1700 a novější oltář pobočný sv. Jana Nepomuckého původem z kostela v nedalekých Doksech. Z kaple na hradě Bezděz byl sem instalován barokní portál s točenými sloupy a sochami andělů.\n\nOd roku 1958 je kostel zapsán v celostátním seznamu kulturních památek pod číslem 26601/5-3188.\n\n\n"}
{"id": "954782", "url": "https://cs.wikipedia.org/wiki?curid=954782", "title": "Karel Krejčík (rozcestník)", "text": "Karel Krejčík (rozcestník)\n\nJméno a příjmení Karel Krejčík má více známých nositelů:\n"}
{"id": "954784", "url": "https://cs.wikipedia.org/wiki?curid=954784", "title": "Raul Rusescu", "text": "Raul Rusescu\n\nRaul Andrei Rusescu Rustentoski (* 9. července 1988, Râmnicu Vâlcea, Rumunsko) je rumunský fotbalový útočník a reprezentant, od roku 2015 hráč tureckého klubu Osmanlıspor.\n\nV roce 2012 zvítězil v anketě Fotbalista roku Rumunska.\n\nRusescu hrál v Rumunsku profesionálně za kluby FC Unirea Urziceni (s nímž získal v sezóně 2008/09 ligový titul), FC Dunărea Giurgiu (hostování) a CS Otopeni (opět hostování) a FC Steaua București.\n\nV červnu 2011 přestoupil do popředního rumunského klubu z hlavního města FC Steaua București. V sezóně 2012/13 vyhrál s klubem ligový titul. 7. března 2013 vstřelil z pokutového kopu vítězný gól v utkání osmifinále Evropské ligy UEFA proti anglické Chelsea FC (výhra 1:0). V odvetě v Anglii však Chelsea vyhrála 3:1 a Steaua byla ze soutěže vyřazena.\n\nV červnu 2013 přestoupil do španělského klubu Sevilla FC, kde podepsal smlouvu na pět let. S klubem si zahrál ve své první sezóně ve skupinové fázi Evropské ligy 2013/14 (kde se tým střetl s českým Slovanem Liberec, německým Freiburgem a portugalským Estorilem). Skóroval v posledním utkání skupiny 12. prosince 2013 proti Freiburgu, kde ve čtvrté minutě nastavení zvyšoval na 2:0. Tímto výsledkem utkání skončilo, Sevilla obsadila s 12 body 1. místo ve skupině. Sevilla Evropskou ligu nakonec vyhrála, vítězem se stal tedy i Rusescu, ačkoli od konce roku 2013 již hostoval v portugalské Braze.\n\nNa konci léta 2014 odešel hostovat do Rumunska do FC Steaua București. 18. září 2014 v prvním utkání základní skupiny I Evropské ligy 2014/15 proti dánskému týmu Aalborg BK vstřelil při výhře 6:0 druhý gól.\n\nV rumunském reprezentačním A-mužstvu debutoval 11. září 2012 pod trenérem Victorem Pițurcou v kvalifikačním zápase proti Andoře, kde se dostal na hřiště v 54. minutě. Rumunsko zvítězilo na bukurešťském národním stadionu Arena Națională 4:0. Atmosféru dalšího reprezentačního utkání okusil poté v roce 2013.\n\n"}
{"id": "954791", "url": "https://cs.wikipedia.org/wiki?curid=954791", "title": "Bronislav Blaha", "text": "Bronislav Blaha\n\nBronislav Blaha (* 27. ledna 1962) je bývalý československý fotbalista, záložník.\n\nV československé lize hrál za Zbrojovku Brno. Nastoupil v 17 ligových utkáních. V nižších soutěžích hrál za VTJ Tábor.\n\n\n"}
{"id": "954799", "url": "https://cs.wikipedia.org/wiki?curid=954799", "title": "Adrian Ilie", "text": "Adrian Ilie\n\nJméno a příjmení Adrian Ilie náleží těmto lidem:\n\n"}
{"id": "954801", "url": "https://cs.wikipedia.org/wiki?curid=954801", "title": "Ivan Nemčický", "text": "Ivan Nemčický\n\nIvan Nemčický [ivan němčický] (* 9. října 1957) je bývalý slovenský fotbalista.\n\nV československé lize hrál za ZŤS Košice a Duklu Banská Bystrica, nastoupil ve více než 30 utkáních. V nižších soutěžích hrál i za VTJ Tábor a Baník Prievidza.\n\n"}
{"id": "954802", "url": "https://cs.wikipedia.org/wiki?curid=954802", "title": "Chórová modlitba", "text": "Chórová modlitba\n\nChórová modlitba je druh modlitby, kdy se shromážděné společenství (např. řeholní komunita) společně modlí breviář.\n\nPraxe společné modlitby breviáře se vyvinula v prostředí mnišských komunit kolem sv. Benedikta z Nursie. Celá modlitba byla dělena na tzv. hodinky, v rozsahu 7 hodinek ve dne + 1 v noci. Toto rozvržení bylo inspirováno veršem žalmu: \"\"Sedmkrát za den ti chvály zpívám.\"\" (Žl 119, 164). Dnešní její podoba se mírně od tohoto schématu liší.\n\nChórová modlitba breviáře spočívá v rozdělení modlících se do dvou \"chórů\". Tyto chóry pak střídavě recitují či zpívají verše jednotlivých žalmů, z nichž je modlitba složena. Při zpěvu se odedávna užívaly notace gregoriánského chorálu. Dnes existují též různé notace jiné, které však nezřídka z chorálního zpěvu vycházejí. Při recitaci existuje zvyk recitovat všechny verše žalmů na jednom tónu. Modlitba se tak stává melodickou. \n\nZvláště mnišské řády (benediktini, cisterciáci, kartuziáni, trapisté) jsou proslulí péčí o důstojnost a krásu společné chórové modlitby. \n\nV rámci chórové modlitby existují služby \"kantora\" a \"sukcentora\". Kantor bývá zpravidla umístěn na pravé straně chóru, sukcentor pak na levé. \n\n"}
{"id": "954813", "url": "https://cs.wikipedia.org/wiki?curid=954813", "title": "Adrian Ilie (1974)", "text": "Adrian Ilie (1974)\n\nAdrian Bucurel Ilie (* 20. dubna 1974 Craiova) je bývalý rumunský fotbalový útočník a reprezentant. Mohl nastoupit i na levém křídle. Účastník Mistrovství světa 1998, Mistrovství Evropy 1996 a 2000. Během své pestré kariéry vyhrál řadu trofejí. Jeho bratrem je bývalý fotbalista Sabin Ilie.\n\nV roce 1998 zvítězil v anketě Fotbalista roku Rumunska.\n\nIlie začal hrát profesionálně fotbal v rumunském klubu FC Electroputere Craiova (v současnosti již neexistuje) a ve svých 19 letech přestoupil za 100 000 USD (tehdy rekordní částku v rámci rumunské ligy) do slavného rumunského týmu FC Steaua București, s nímž získal 4 ligové tituly a 2 pohárová prvenství. Poté strávil dvě sezóny v tureckém Galatasaray SK (a získal 2 ligové tituly).\n\nÚspěšné období zažil ve španělském klubu Valencia CF, kde získal 1 ligový a 1 pohárový triumf. Zahrál si i ve finále Ligy mistrů UEFA 1999/2000, v němž Valencie podlehla Realu Madrid 0:3. Valencia se probojovala do finále i v následujícím ročníku LM 2000/01, kde podlehla tentokrát německému Bayernu Mnichov na penalty. Ilie však kvůli zranění nehrál. Poté se již nedostal do své dřívější formy a v roce 2002 mu byl ukončen kontrakt.\n\nSezonu 2002/03 strávil v jiném španělském týmu Deportivo Alavés, s nímž sestoupil z La Ligy do Segunda División. Poté šel do tureckého týmu Beşiktaş JK vedeného krajanem Mirceou Lucescem (sezóna 2003/04) a pak do švýcarského FC Zürich (1 pohárové prvenství). V květnu 2005 mu vystavilo stopku zranění kotníku. Sice ještě podepsal na příští sezónu smlouvu s belgickým týmem Germinal Beerschot, za něj však nenastoupil v jediném utkání. Rozhodl se tak ukončit kariéru.\n\nV únoru 2009 o něj projevil eminentní zájem čečenský klub Terek Groznyj, ačkoli Adrian již čtyři roky nehrál fotbal na profesionální úrovni. Nicméně lékařské vyšetření vyloučilo možnost, že by jeho kotník vydržel zátěž.\n\nV rumunském reprezentačním A-mužstvu debutoval 22. září 1993 v přátelském zápase proti Izraeli, kde odehrál 61 minut. Rumunsko vyhrálo 1:0.\n\nZúčastnil se Mistrovství světa 1998 ve Francii (vyřazení Chorvatskem v osmifinále po prohře 0:1), Mistrovství Evropy 1996 v Anglii (vyřazení v základní skupině B, Rumunsko nezískalo ani bod) a Mistrovství Evropy 2000 v Belgii a Nizozemsku (porážka 0:2 ve čtvrtfinále proti Itálii, tento zápas ale neodehrál).\n\nBěhem svého působení v národním týmu odehrál celkem 55 zápasů a vstřelil 13 reprezentačních branek.\n\n"}
{"id": "954816", "url": "https://cs.wikipedia.org/wiki?curid=954816", "title": "Silnice II/201", "text": "Silnice II/201\n\nSilnice II/201 je pozemní komunikace vedoucí v západních částech České republiky.\n\nTato silnice vede v podstatě od západní hranice našeho hlavního města Prahy až na západní hranici ČR s Německem.\n\nJen v úseku mezi obcemi Slabce a Zvíkovec, v délce zhruba 9 km, vede společně se silnicí II/233.\n\nSeverně od Jenče odbočuje z dálnice D6 a následně prochází obcemi:\n\nSilnice II/201 se na křižovatce severně od obce Slabce napojí na silnici II/233. Vedou pak společně až na křižovatku před mostem před obcí Zvíkovec. Tady silnice II/233 dále pokračuje přes řeku Berounku směrem do Plzně. Silnice II/201 zde odbočí vpravo, opět se osamostatní a pokračuje dále směrem na západ České republiky. Končí na hraničním přechodu do Německa - Broumov/Mähring ( 49°53'57.756\"N, 12°32'54.379\"E).\n"}
{"id": "954817", "url": "https://cs.wikipedia.org/wiki?curid=954817", "title": "Terebovlja", "text": "Terebovlja\n\nTerebovlja (ukrajinsky i rusky \"\"; ) je město v Ternopilské oblasti na Ukrajině. Leží na řece Hnizně těsně nad jejím ústím do Seretu, jižně od oblastního správního střediska Ternopilu na půl cesty na Čortkiv. V roce 2011 měla Terebovlja bezmála čtrnáct tisíc obyvatel.\n\nPrvní zmínka o Terebovlje je v roce 1097 dochovaná v Ipaťjevském letopise. V roce 1340 se stala součástí Polského království a v roce 1389 se stala městem ve smyslu magdeburského práva. V letech 1569 až 1772 byla součástí Republiky obou národů.\n\nS vybudováním hradu ke konci čtrnáctého století se přitom stala Terbovlja hraniční pevností, kde se odehrávaly boje proti Tatarům (1453, 1498, 1508, 1516) a Turkům (1675, 1688), přičemž byla několikrát zničena.\n\nV letech 1772 až 1918 byla Terebovlja součástí Haličsko-lodoměřského království, korunní země Habsburské monarchie. Za Rakouska byla Terebovlja posádkovým městem, v roce 1914 zde byla posádkou 2. divize 2. českého dragounského pluku a 32. uherský prapor polních myslivců.\n\nPo první světové válce se stala krátce od listopadu 1918 do léta 1919 součástí Západoukrajinské republiky, než připadla do Druhé Polské republiky, kde správně patřila do Tarnopolského vojvodství. V roce 1939 ji obsadil Sovětský svaz a stala se nejprve součástí Ukrajinské sovětské socialistické republiky a později součástí samostatné Ukrajiny.\n\n\n"}
{"id": "954822", "url": "https://cs.wikipedia.org/wiki?curid=954822", "title": "Josip Skoblar", "text": "Josip Skoblar\n\nJosip Skoblar (12. březen 1941, Privlaka) je bývalý chorvatský fotbalista, který reprezentoval někdejší Jugoslávii. Hrával na pozici útočníka.\n\nZa jugoslávskou reprezentaci odehrál 32 utkání, v nichž vstřelil 11 gólů. Hrál v jejím dresu na mistrovství světa 1962, kde Jugoslávci skončili na 4. místě.\n\nS Olympiquem Marseille se stal dvakrát mistrem Francie (1971, 1972) a získal francouzský pohár (1972). Dvakrát získal jugoslávský pohár s OFK Bělehrad (1962, 1966). Třikrát byl nejlepším střelcem francouzské ligy (1971, 1972, 1973).\n\nV sezóně 1970/71 získal Zlatou kopačku pro nejlepšího střelce Evropy. V anketě Zlatý míč, která hledala nejlepšího fotbalistu Evropy, skončil roku 1971 šestý. Francouzský časopis \"Planète Foot\" ho zařadil mezi 50 nejlepších fotbalistů 20. století.\n\nPo skončení hráčské kariéry se stal trenérem. Hajduk Split přivedl k zisku dvou jugoslávských pohárů (1987, 1991)\n"}
{"id": "954823", "url": "https://cs.wikipedia.org/wiki?curid=954823", "title": "Velký šéf", "text": "Velký šéf\n\nVelký šéf může být:\n\n"}
{"id": "954824", "url": "https://cs.wikipedia.org/wiki?curid=954824", "title": "Jiří Ovčáček", "text": "Jiří Ovčáček\n\nJiří Ovčáček (* 13. ledna 1979) je bývalý český novinář a publicista, stranický a vládní mediální odborník ČSSD, televizní moderátor, od prosince 2013 tiskový mluvčí prezidenta Miloše Zemana a od května 2014 také ředitel Tiskového odboru Kanceláře prezidenta republiky. Jeho působení ve funkci mluvčího prezidenta je dlouhodobě kritizováno.\n\nStudoval Arcibiskupské gymnázium v Praze, následně přešel na soukromé Ekologické gymnázium, kde odmaturoval. Nedokončil studia andragogiky na Filozofické fakultě Univerzity Karlovy v Praze a začal se věnovat žurnalistice. Byl redaktorem a parlamentním zpravodajem \"Haló novin\", později redaktorem \"Blesku\". Autor vystupující pod pseudonymem GhostBuster v únoru 2015 na serveru \"Echo24\" uvedl, že Ovčáček za dobu působení v komunistických \"Haló novinách\" napsal za dva roky (2002–2004) 443 článků, které dle autora svědčí o Ovčáčkově fascinaci komunismem.\n\nZa éry sociálně demokratických vlád se přesunul na tiskový odbor Úřadu vlády. V letech 2005 až 2006, kdy byl premiérem Jiří Paroubek, byl Ovčáček zástupcem ředitelky tohoto útvaru. Později, v letech 2006 až 2007 působil jako vedoucí oddělení PR a marketingu ČSSD, byl zjednodušeně uváděn i jako tiskový mluvčí tehdejšího předsedy ČSSD Jiřího Paroubka. Paroubek ho ale z postu v administrativě ČSSD v roce 2007 odvolal za rozporných okolností, podle svých slov kvůli ztrátě důvěry.\n\nNásledně se stal reportérem deníku \"Právo\", kde se věnoval politickému zpravodajství se zaměřením na sociální demokracii a po zvolení Miloše Zemana prezidentem byl hradním zpravodajem.\n\nVe své knize \"Plnou parou v politice\" Paroubek Ovčáčka obvinil, že na něj donášel do bulvárních médií. V té době vyšel na světlo Paroubkův vztah s budoucí manželkou Petrou Kováčovou a politik se rozvedl s první manželkou Zuzanou. Ovčáček Paroubka žaloval a požadoval po něm za tato „nactiutrhačská“ vyjádření omluvu. Komentátoři na druhou stranu poukazovali na problematickou Ovčáčkovu novinářskou nestrannost či přímo jeho údajnou zaujatost přesahující až k projevům osobní msty. Patrik Eichler z \"Deníku Referendum\" mu v době prezidentské volby vytýkal i neobjektivitu v neprospěch Jiřího Dienstbiera ml. jako kandidáta ČSSD a ve prospěch SPOZ.\n\nNa začátku prosince 2013 byl Ovčáček jmenován tiskovým mluvčím prezidenta Miloše Zemana. Na tomto postu nahradil Hanu Burianovou, která zprvu zůstala v pozici ředitelky tiskového odboru prezidentské kanceláře. V květnu 2014 ji Ovčáček nahradil i v této funkci.\n\nV roce 2015 se stal jednou z ústředních postav kauzy „Hitler je gentleman“. Jeho cílem v ní bylo po boku prezidenta Miloše Zemana dokázat morální pochybení a zároveň zpochybnit vážnost jednoho z předních československých novinářů, Ferdinanda Peroutky. V rozhovoru s Martinem Veselovským 2. 11. 2016 uvedl, že článek Ferdinanda Peroutky ve volných chvílích stále hledá.\n\nV roce 2018 Ovčáček přestoupil z Církve československé husitské do církve římskokatolické. V neděli 2. září 2018 přijal svátost biřmování v kostele svatého Jakuba v Hostivici. Obřad vedl Milan Badal, administrátor tamní farnosti a osobní tajemník arcibiskupa Dominika Duky.\n\nJiří Ovčáček je velmi aktivní na sociálních sítích, účinně využívá svůj twitterový účet a přímé přenosy z vystoupení prezidenta Zemana vysílá na facebookovém kanále OVTV, pojmenovaném podle vzoru DVTV.\n\nJiří Ovčáček využívá Twitter kromě informování o činnosti prezidenta také k častým útokům na odpůrce Miloše Zemana. Politické protivníky a kritiky přirovnává například k fašistům, útočil na premiéra Bohuslava Sobotku nebo na ministry jeho vlády. Podle experta na mediální scénu Ondřeje Kubala neodpovídá chování Jiřího Ovčáčka funkci mluvčího prezidenta, tedy nižšího státního úředníka, naopak je vedeno snahou vyvolávat konflikty a urážet lidi a instituce.\nKritizován je také za účelovou práci s fakty a obtížnou rozlišitelnost vlastních a prezidentových postojů.\n\nOvčáčkův Twitter uvádí 52 000 sledujících (followerů), ale analýza prokázala, že 70% z toho tvoří falešné účty (fake followers). V případě účtu hradního mluvčího překvapí jejich výrazná převaha nad účty autentických sledujících. Ovčáček na svůj twitter upoutal pozornost poté, kdy demagogicky nařkl jiného z uživatelů a ostentativně ukončil jeho sledování. Aktér předmětného satirického účtu „Jie“ (v narážce na jméno Zemanova někdejšího poradce Jie Ťien-minga) vyzval k ukončení sledování účtu Jiřího Ovčáčka, jemuž následně ubyly jednotky tisíc sledujících.\nKancléř Mynář ani prezident Zeman však proti Ovčáčkovu vyjadřování nic nemá. Podle Jiřího Ovčáčka je jeho projev na sociálních sítích ohraničen pouze názorovou shodou s prezidentem Zemanem.\n\nPodle předsedy Ústavního soudu Pavla Rychetského je nepřijatelné, aby státní úředník na soukromém twitterovém účtu hodnotil ústavní činitele.\n\nNa konci června 2019 vybídl twitterový influencer vystupující pod přezdívkou Jie k přeměně twitterového účtu Jiřího Ovčáčka v lifestyle blog. Pod záminkou, že se s Jiřím Ovčáčkem na twitteru nedá diskutovat, ale jeho účet může být užitečný díky vysokému počtu odběratelů, reagovali uživatelé twitteru na jeho příspěvky nesouvisejícími komentáři obsahujícími například recepty, úryvky encyklopedických článků, aktuálně nabyté zkušenosti, nebo nabídky k seznámení. Do komentářů přispěly různé instituce i osobnosti, např. bývalý premiér Mirek Topolánek. Stejný fenomén se objevil i pod příspěvky Jiřího Ovčáčka na sociální síti facebook, ten akci označil za aktivitu spolku Milion chvilek pro demokracii a současně i komentoval, že na jeho účtu, od chvíle kdy se stal i lifestylovým blogem, dochází k nárůstu počtu odběratelů. Před tím, že aktivita pod příspěvky Jiřího Ovčáčka na sociálních sítích má především vliv na posílení pozice účtu v rámci algoritmu sociální sítě varoval v komentáři internetový publicista Daniel Dočekal. Podle něj tak uživatelé sociálních sítí pomohli Jiřímu Ovčáčkovi k větší viditelnosti v rámci twitteru (např. protože ho Twitter více doporučuje novým uživatelům) a tím i ke zviditelnění odkazů na články z dezinformačních webů jako např. Sputnik, které Ovčáček na svých profilech sdílí.\n\nAnalýza tweetů (příspěvků) publikovaných na Ovčáčkově účtu ukázala, že z celkem 2 606 tweetů, které se na účtu objevily do 31. října 2016, bylo 473 kontroverzních, tj. útočný nebo urážlivý byl každý pátý příspěvek. Tyto příspěvky byly zaměřeny především vůči opozici prezidenta Zemana (pro kterou používá termín „pražská kavárna“), vůči ČSSD a na ministra kultury Daniela Hermana, který vedl s prezidentem Zemanem spor o vyznamenání Jiřího Bradyho. Týkaly se celkem 172 lidí, institucí nebo skupin, přičemž počet kontroverzních příspěvků se postupně zvedal. V říjnu 2016 během kauzy Brady publikoval Jiří Ovčáček 139 příspěvků, což bylo více než za celý rok 2015.\n\nJako reakce na kauzu Brady vznikl v roce 2016 ve zlínském divadle satirický politický kabaret \"Ovčáček čtveráček\", který reagoval na některé kontroverzní události spojené s prezidentstvím Miloše Zemana. Hlavní roli Jiřího Ovčáčka ztvárnil Marek Příkazký. O rok později totéž divadlo premiérovalo pokračování pod názvem \"Ovčáček miláček\".\n\nJiří Ovčáček se stal v červnu 2015 také námětem epizody Viróza Ovčáček internetového seriálu \"Kancelář Blaník\".\n\nRelativně často figuruje Jiří Ovčáček v kreslených vtipech reagujících na aktuální události.\n\nV roce 2017 vyšla karetní desková hra \"Čtveráček,\" volně inspirovaná chováním dua Zeman - Ovčáček. Dle popisu hry je \"Čtveráček\" satirická improvizační karetní párty hra, ve které si hráči hrají na prezidenty, tiskové mluvčí a novináře.\n\nOd konce srpna 2019 moderuje na TV Barrandov svůj vlastní pořad \"Talk show Jiřího Ovčáčka\".\n\n"}
{"id": "954827", "url": "https://cs.wikipedia.org/wiki?curid=954827", "title": "Vyhlídky Prachovských skal", "text": "Vyhlídky Prachovských skal\n\nPrachovské skály jsou známy především jako skalní město s množstvím přírodou vymodelovaných skalních útvarů. Kromě toho se na jeho území nachází i řada vyhlídek.\n\nKřížkovského vyhlídka (též Vyhlídka pěveckého sboru Křížkovský, původně První pohovka) se nachází z Prachovských skalách a jedná se o první vyhlídku po červené turistické značce od Prachova, kde je vstup do skal. Název dostala podle návštěvy pražského pěveckého sboru Křížkovský ze dne 16. března 1930. Z vyhlídky je rozhled na oblast východně (Kumburk a Bradlec), severně (Tábor, Morcinov, Kozlov, Kozákov a Jinolické rybníky) a západně (severozápadně) od Prachovských skal (Trosky, Ještěd, Vyskeř, Hruboskalsko a v pozadí Krkonoše).\n\nRumcajsova vyhlídka je druhou vyhlídkou od vstupu do Prachovských skal. Spolu se dvojicí dalších (následujících) vyhlídek se nachází na zelené turistické značce. Vhledem ke vzrostlým stromům je z ní omezený rozhled na Krkavčí skály.\n\nDruhou vyhlídkou na zelené turistické značce od rozcestí \"U Bratrské modlitebny\" směrem k turistické chatě je Hlaholská vyhlídka. Jedná se o nejvýše položené vyhlídkové místo Prachovských skal (nadmořská výška 460 m) a název dostala podle návštěvy pražského pěveckého spolku Hlahol v roce 1887. Umožňuje rozhled na východ (Krkavčí skály, Přivýšina a Jinolické rybníky) a severovýchod (Tábor, Bradlec, Kumburk a Jinolické rybníky). Pod vyhlídkou pak prochází Masarykova cesta.\n\nHakenova vyhlídka je třetí z vyhlídek na zelené turistické stezce v Prachovských skalách, nedaleko Rumcajsovy a Hlaholské. Název dostala podle profesora Hakena z Horního Lochova, který stál za počátky archeologického výzkumu skal. Vzhledem ke vzrostlým stromům umožňuje pouze omezený výhled na Krkavčí skály a Tábor.\n\nVšetečkova vyhlídka je další z vyhlídek na zelené turistické stezce v Prachovských skalách, ležící na plošině Plecháč nedaleko rozcestí \"Točenice\", blíže k turistické chatě. Vyhlídka umožňuje rozhled na skupinu skal směrem na vyhlídku Českého ráje.\n\nV blízkosti Všetečkovy vyhlídky, taktéž na plošině Plecháč, se nachází Šlikova vyhlídka. Také ona umožňuje vyhlídku na oblast Prachovských skal, směrem k vyhlídkám Českého ráje a Míru, a okolí Císařské chodby.\n\nVyhlídku Míru najdeme na odbočce zelené turistické značky od rozcestí \"U Hlaholské vyhlídky\" k Šikmé věži. Umožňuje rozhled především na centrální část Prachovských skal s Císařskou chodbou, v pozadí pak na Trosky, Mužský, Vyskeř, Ještěd, Bezděz, Ralsko a Lužické hory.\n\nVyhlídka Českého ráje (dříve Hraběnčina vyhlídka) se rozprostírá na odbočce červené turistické značky, nedaleko rozcestí \"Točenice\". Z vyhlídky je rozhled po centrální části Prachovských skal (Prachovská jehla, Madona, Plecháč), v pozadí je pak možno vidět Trosky, Vyskeř, Mužský a při dobré viditelnosti i Ralsko, Bezděz, České středohoří a Lužické hory.\n\nVítkova vyhlídka (někdy nazývána též Vyhlídka Šikmá věž) leží na vrchu Šikmá věž, na odbočce zelené turistické značky mezi rozcestníky \"U Buku\" a \"Nad Fortnou\", blízko Horní Lochkova. K jejímu otevření došlo 23. srpna 1923, jak nám dokládá pamětní cedule pod skálou. Návštěvníkům umožňuje rozhled směrem k Jičínu, na vrch Veliš, Velišský hřbet, Zvičinu, Zebín, Loretu a Ostruženské rybníky, dále na obce Horní Lochov a v Jičínské kotlině ležící Ohaveč, Březinu, Hlásnou Lhotu, Valdice a Ostružno s kostelem Povýšení svatého Kříže. Na Ostružnem se tyčí kopec s kaplí Svaté Anny.\n\nPechova vyhlídka se rozprostírá při zelené turistické značce mezi rozcestníky \"Nad Fortnou\" a \"Zelená rokle\". Je z ní rozhled po centrální části Prachovských skal, svazích Starého a Nového hradu a v pozadí na Vyskeř, Ralsko a Lužické hory. Vzhledem k tomu, že neleží přímo na turistické stezce, bývá turisty často opomíjená.\n\nVyhlídku Ervínův hrad najdeme na odbočce zelené turistické značky mezi Maršovem a rozcestím \"Pod Malou Svinčicí\", v západní části Prachovských skal. Rozhled je z ní především na okolní lesy. Jelikož leží mimo hlavní a turistiky nejčastěji navštěvovanou oblast Prachovských skal, bývá turisty opomíjená. Název dostala podle toho, že připomíná hradní zříceninu a po majiteli panství Ervínu Schlikovi, který započal Prachovské skály turistům zpřístupňovat.\n\nSkautská vyhlídka se nachází na žluté turistické trase mezi turistické chatě a Parkhotelu Skalní město, blíže k turistické chatě. V roce 1969 byla jičínskými skauty obnovena a dostala po nich název. Vhledem ke vzrostlým stromům dnes umožňuje pouze rozhled západním směrem na Trosky.\n\nTaké Seifertova vyhlídka leží při žluté turistické značce mezi Parkhotelem Skalní město a turistickou chatou, blíže k Parkhotelu. Na rozdíl od ostatních vyhlídek v Prachovských skalách na ní není značená stezka, ani jiný ukazatel. V současné době chátrající a zanedbaná vyhlídka navíc, kvůli vzrostlým stromům, neumožňuje v podstatě žádný rozhled po okolí. Přístupná je pouze po pěšině borůvčím od Skautské vyhlídky.\n\n"}
{"id": "954833", "url": "https://cs.wikipedia.org/wiki?curid=954833", "title": "Krížna (Velká Fatra)", "text": "Krížna (Velká Fatra)\n\nKrížna (1574 m n. m.) je hora ve Velké Fatře na Slovensku. Představuje svorník, do kterého se sbíhají celkem čtyři hřebeny. Na sever, kde hora sousedí s vrcholem Dlhý grúň (1560 m), vybíhá hlavní velkofatranský hřeben. Další hřeben směřuje východním směrem, kde pokračuje přes Rybovské sedlo (1317 m) směrem k podcelku Zvolen. Jihovýchodním směrem je vysunut krátký výběžek směřující přes vrchol Líška (1445 m) k vrcholu Majerova skala (1283 m). Čtvrtý hřeben směřuje na západ k vrcholu Kráľova skala (1377 m). Asi v polovině vzdálenosti k tomuto vrcholu vybíhá z hřebene k jihu ještě krátká rozsocha s vrcholem Malá Krížna (1319 m). Severozápadní svahy Krížne spadají do doliny Rovne (horní partie Dedošové doliny), severovýchodní do horní části Suché doliny, jihovýchodní do doliny Rybie a jihozápadní do doliny Veľká Ramžiná. Travnatý vrchol je dobrým rozhledovým bodem. Nachází se zde oplocené zařízení slovenské armády sloužící mimo jiné k řízení leteckého provozu. Úbočí hory jsou významnými lavinózními terény.\n\n\n\n"}
{"id": "954835", "url": "https://cs.wikipedia.org/wiki?curid=954835", "title": "Demokratická Kampučia", "text": "Demokratická Kampučia\n\nDemokratická Kampučia (Khmersky: កម្ពុជាប្រជាធិបតេយ្យ, Kâmpŭchéa Prâcheathippadey) byl název Kambodži během vlády Rudých Khmerů v letech 1975 až 1979. Tento stát vznikl, když Rudí Khmérové porazili vojska Khmerské republiky. Režim Rudých Khmerů v zemi byl ukončen Vietnamskou invazí do Kambodže. Po vojenské porážce však Rudí Khmerové zformovali spolu s dvěma dalšími nekomunistickými frakcemi mezinárodně uznávanou exilovou vládu. Stát byl v roce 1990 opět přejmenován na Kambodžu.\n\nRudí Khmerové byly hluboce ovlivněni maoismem, Francouzskou komunistickou stranou a spisy Marxe a Lenina, stejně jako idejemi Khmerské rasové nadřazenosti. To vyústilo ve snahu o vytvoření etnicky čisté beztřídní společnosti. Pod Pol Potovým vedením byla vylidněna města, zakázáno organizované náboženství a soukromé vlastnictví, peníze a obchod zrušeny. Bezprecedentní genocidní kampaň. Jejími oběťmi byli třídní nepřátelé; bohatí kapitalisté, živnostníci, intelektuálové stejně jako bývalí vládní zaměstnanci. Terčem se staly také etnické menšiny Vietnamci, Číňané a Laosané.\n\nGenocida byla zastavena invazí vietnamské armády, která nastolila Kampučskou lidovou republiku, jejíž prosovětská vláda započala rekonstrukci zničené země. Rudí Khmerové však dokázali udržet své pozice u hranic s Thajskem. Kromě významné podpory Čínské lidové republiky se těšili mezinárodnímu uznání ze strany západních zemí.\n\n"}
{"id": "954841", "url": "https://cs.wikipedia.org/wiki?curid=954841", "title": "Hans Selye", "text": "Hans Selye\n\nHans (János) Hugo Bruno Selye (26. ledna 1907, Vídeň, Rakousko-Uhersko – 16. října 1982, Montréal, Kanada) byl kanadský lékař, biolog, chemik a endokrinolog rakousko-maďarského původu. Je považován za otce moderního výzkumu stresu.\n\nNarodil se jako János Selye. Jeho matka byla Rakušanka, otec Maďar, dětství strávil v maďarském městě Komárom. Studoval v Praze, Paříži, Římě a opět v Praze, kde získal lékařský diplom a doktorát z chemie (1929). V letech 1929–1932 působil jako asistent na patologickém ústavu pražské německé univerzity, v roce 1931 získal Rockefellerovu cenu, díky níž mohl odjet do USA a později do Kanady.\n\nV letech 1932–1945 působil na McGill University v Montréalu, v letech 1945–1976 byl profesorem v Ústavu lékařství a chirurgie na Université de Montréal. Zároveň byl lékařským poradcem americké armády. Od roku 1976 byl předsedou Mezinárodního ústavu pro výzkum stresu.\n\nNapsal přes 40 knih a 1 700 odborných článků. Získal čestný doktorát 43 univerzit a vyznamenání Order of Canada. Byl členem Royal Society of Canada.\n\n"}
{"id": "954843", "url": "https://cs.wikipedia.org/wiki?curid=954843", "title": "Adrian Ilie (1981)", "text": "Adrian Ilie (1981)\n\nAdrian Ilie (* 26. listopadu 1981, Jasy) je rumunský fotbalový útočník, v současnosti bez angažmá.\n\nIlie hrál postupně v rumunských klubech FC Politehnica Iași, FC Politehnica Timișoara, CS Jiul Petroșani. V roce 2011 odešel na doporučení bývalého hráče FC Universitatea Craiova Saliha Jabera do iráckého klubu FC Zakho.\n\n"}
{"id": "954845", "url": "https://cs.wikipedia.org/wiki?curid=954845", "title": "Woolpit", "text": "Woolpit\n\nWoolpit je vesnice v anglickém hrabství Suffolk, ležící 13 km jihovýchodně od města Bury St Edmund. V roce 2007 měla 2030 obyvatel. Název se odvozuje od výrazu \"wolf pit\" - past na vlky. Tradičním zdrojem obživy bylo zemědělství a výroba cihel. Významnou památkou je kostel St Mary ze 14. století. Obec proslavily Zelené děti z Woolpitu.\n\n"}
{"id": "954881", "url": "https://cs.wikipedia.org/wiki?curid=954881", "title": "Tarcisio Burgnich", "text": "Tarcisio Burgnich\n\nTarcisio Burgnich (* 25. dubna 1939, Ruda) je bývalý fotbalový obránce Interu Milán a italské fotbalové reprezentace. Měl přezdívku \"Roccia\" (skála).\n\nS fotbalem začínal v Udinese Calcio, po krátkém působení v Palermu a Juventusu přestoupil v roce 1962 do Interu, kde strávil třináct sezón a byl klíčovým hráčem systému catenaccio, který v klubu zavedl Helenio Herrera. V reprezentaci odehrál 66 zápasů a vstřelil dva góly. Zúčastnil se olympiády 1960, tří mistrovství světa ve fotbale a jednoho mistrovství Evropy ve fotbale. V semifinále mistrovství světa ve fotbale 1970 proti NSR vstřelil vyrovnávací gól na 2:2 (Italové nakonec vyhráli 4:3 po prodloužení).\n\nV roce 1977 ukončil hráčskou kariéru a působil jako trenér.\n\n\n"}
{"id": "954882", "url": "https://cs.wikipedia.org/wiki?curid=954882", "title": "Římskokatolická farnost Horní Břečkov", "text": "Římskokatolická farnost Horní Břečkov\n\nŘímskokatolická farnost Horní Břečkov je územní společenství římských katolíků s farním kostelem svatého Klementa v děkanátu Vranov.\nPrvní písemnou historickou zmínkou o obci je listina pocházející z roku 1323. Kostel patří k nejstarším na jižní Moravě. Původně na místě kostela stála kaple zvaná Zwölferin, která byla roku 1748 přestavěna. Při přestavbě byl v kostelní zdi objeven kámen s vytesaným letopočtem 1198.\nFarnost spravuje FATYM. Od 1. října 2008 byl administrátorem excurrendo in spiritualibus P. Mgr. Jindřich Čoupek.\nJde o člena farního týmu FATYM. Od podzimu 2019 byl ustanoven administrátoren excurrendo R. D. Mgr. Marek Coufal.\n\nFATYM je společenství katolických kněží, jáhnů a jejich dalších spolupracovníků. Působí v brněnské diecézi od roku 1996. Jedná se o společnou správu několika kněží nad větším množstvím farností za spolupráce laiků. Mimo to, že se FATYM stará o svěřené farnosti, snaží se jeho členové podle svých sil vypomáhat v různých oblastech pastorace v naší zemi.\n\nDnem vzájemných modliteb farností za bohoslovce a bohoslovců za farnosti brněnské diecéze je 6. březen. Adorační den připadá na 7. října.\n\nFATYM vydává čtyřikrát do roka společný farní zpravodaj (velikonoční, prázdninový, dušičkový a vánoční) pro farnosti Vranov nad Dyjí, Přímětice, Bítov, Olbramkostel, Starý Petřín, Štítary na Moravě, Chvalatice, Stálky, Lančov, Horní Břečkov, Prosiměřice, Vratěnín, Citonice, Šafov, Korolupy, Těšetice, Lubnice, Lukov, Práče a Vratěnín.\n\nVe farnosti se koná tříkrálová sbírka. V roce 2017 činil její výtěžek v Horním Břečkově 5 086 korun.\n"}
{"id": "954888", "url": "https://cs.wikipedia.org/wiki?curid=954888", "title": "Jamie Saft", "text": "Jamie Saft\n\nJamie Saft (* 1971) je americký hudebník a hudební skladatel. Je dlouholetým spolupracovníkem hudebního skladatele a saxofonisty Johna Zorna; hrál na řadě jeho alb a i svá vlastní alba vydával u jeho vydavatelství Tzadik Records. Vedle koncertů se Zornem vystupuje se svým vlastním triem, kde hrají ještě Greg Cohen (kontrabas) a Ben Perowsky (bicí). S tímto triem nahrál například album \"\" (2005) složené ze Zornových skladeb a o rok později pak \"\", které obsahuje písně Boba Dylana. Složil rovněž hudbu k několika filmům, mezi které patří \"Murderball\" (2005) a \"God Grew Tired of Us\" (2006).\n\n"}
{"id": "954891", "url": "https://cs.wikipedia.org/wiki?curid=954891", "title": "Lípa malolistá v Želenicích", "text": "Lípa malolistá v Želenicích\n\nLípa malolistá v Želenicích je památný strom v obci Želenice, která se nalézá 6 km jihovýchodně od Slaného v okrese Kladno. Lípa malolistá (\"Tilia cordata\") roste ve vesnici, vedle usedlosti čp. 1 na dolním konci svažité travnaté návsi, zhruba 170 metrů severně od kostela sv. Jakuba Většího. Terén v okolí lípy má celkově mírný sklon k  severovýchodu s nadmořskou výškpu u paty stromu 288 metrů. \n\nLípa požívá ochrany od roku 2011 pro svůj vzrůst a ekologickou i estetickou hodnotu. Měřený obvod jejího kmene v době vyhlášení dosahoval 380 centimetrů; výška stromu udávána na 14 metrů. Nápadným rysem je nepravidelné, nízko nad zemí nasazené větvení. Zdravotiní stav se jeví dobrý; několik kosterních větví na sz. straně je preventivně zajištěno vzájemným sepnutím lany. V terénu je lípa označena tabulí „Památný strom“ s malým státním znakem, upevněnou na dřevěném sloupku v jejím jihozápadním sousedství.\n\n"}
{"id": "954892", "url": "https://cs.wikipedia.org/wiki?curid=954892", "title": "Hugo Boettinger", "text": "Hugo Boettinger\n\nHugo Boettinger (30. dubna 1880, Plzeň – 9. prosince 1934, Praha) byl český malíř, grafik, karikaturista, loutkář a ilustrátor. Dekorativní naturalismus a akademismus později obohatil o snahu zachytit taneční či sportovní pohyb. Své karikatury uveřejňoval pod pseudonymem Dr. Desiderius.\n\nNarodil se v rodině fotografa Josefa Böttingera (1839-1914). Jeho předčasně zesnulý starší bratr Jindřich (1868–1886) se rovněž věnoval malířství. Po něm převzal přezdívku Dr. Desiderius. Pod touto přezdívkou lze nalézt jeho obrázky na titulních stránkách časopisu Pražský ilustrovaný zpravodaj.\n\nVystudoval reálné gymnázium v Praze a od roku 1895 studoval na Uměleckoprůmyslové škole v Praze u profesorů Felixe Jeneweina a Emanuela Krescence Lišky. V roce 1898 přešel na Akademii, kde pokračoval ve studiu u profesora Maxmiliána Pirnera. Při studiích se spřátelil s malířem T. F. Šimonem. V letech 1903-1906 cestoval po Anglii, Francii, Belgii a Nizozemsku. Časně se oženil se svou láskou Růženou Ottovou, dcerou nakladatele Jana Otta. Po návratu do vlasti žil v Praze, kde působil na Akademii výtvarných umění a stal se členem spolků Mánes, Hollar a členem České akademie věd a umění. Členem SVU Mánes byl od roku 1898, v roce 1930 ze spolku vystoupil.\n\nZáliba v hudbě se projevila i řadou portrétů jeho současníků, hudebníků, mezi které patřili František Ondříček, Vítězslav Novák, Josef Suk starší, Václav Talich, Václav Štěpán a další. Díky Boettlingerovým karikaturám a humorným kresbám se zachoval obrazový doklad společenského a zejména hudebního života první poloviny 20. století. Podstatnou část jeho tvorby tvořily akty mladých dívek a žen, které zobrazoval většinou ve skupinách a v přírodním prostředí lesa, na břehu řeky, při koupání apod. Známé jsou také jeho litografie, z nichž soubory \"Amor\" a \"Psyche\" vyšly tiskem v roce 1923, nebo portrét prezidenta Masaryka.\n\nZemřel v Praze 9. prosince 1934 a je i se svojí ženou Růženou (1887−1964) pohřben na Vinohradském hřbitově. Manželka ho přežila o 30 let a po jeho smrti se znovu vdala za MUDr. Josefa Pelnáře.\n\n\n\n"}
{"id": "954893", "url": "https://cs.wikipedia.org/wiki?curid=954893", "title": "Naučná stezka Gruň – Bílý Kříž", "text": "Naučná stezka Gruň – Bílý Kříž\n\nNaučná stezka Gruň - Bílý Kříž je naučná stezka v Moravskoslezských Beskydech, spojující Staré Hamry a Bílý Kříž. Její celková délka cca 10,5 km a na své trase má 14 zastavení (12 + začátek a konec). Ke slavnostnímu otevření došlo 21. června 2008.\n\nZačátek je ve Starých Hamrech u pomníku Maryčky Magdonové. Odtud pokračuje po zelené turistické značce okolo kostela sv. Jindřicha a posléze proti proudu Kyčery přes osady Stýskalonky, Jamník, Kubošovice a Podgruň na Gruň. V Gruni míjí kostelík Panny Marie a několik vyhlídek a okolo Švarné Hanky míří spolu se žlutou turistickou značkou po svahu Smrkoviny na Bílý Kříž.\n\nÚvodní zastavení seznamuje s historií obce Staré Hamry a přidává připomínku na příběh Maryčky Magdonovy, který Petr Bezruč umístil právě do Starých Hamrů.\n\nPrvní zastavení se nachází ve stejnojmenné osadě je věnováno dnes již zaniklé železnici, která tudy v letech 1908–1965 vozila lidi mezi Frýdlantem nad Ostravicí a Bílou. V onom roce byl úsek z Ostravice na Bílou zrušen kvůli výstavbě VN Šance. Osada je také známa léčivým pramenem.\n\nDruhé zastavení se nachází v lokalitě \"Kršelky\", kde v minulosti býval hřbitov (odtud název místa). Ten ovšem nesloužil k pohřbívání lidí, ale uhynulých zvířat (především koňů a prasat).\n\nTřetí zastavení se nachází nad PR Draplavý, ovšem věnováno je především nedaleké bývalé partyzánské zemljance, kde se za války skrývaly sovětští partyzáni Petr Andrejevič Bachtin a N. Alexandr.\n\nPodgruň je další z osad obce Staré Hamry, ovšem čtvrté zastavení NS je věnováno PP Podgruň. Celé je zaměřeno na flóru této přírodní památky.\n\nZastavením Školeny se dostáváme do osady Gruň. Toto místo bylo osídleno evangelickou chudinou, která se musela odebrat z údolí do hor. Místo pak dostalo název podle toho, že se zde evangelíci scházeli, radili a školili ve slovu božím.\n\nŠesté zastavení se již věnuje historii Gruně, největší osady Starých Hamrů. Nesmí chybět ani historie školství v osadě.\n\nJelikož se Gruň nachází na horském hřebeni, je odtud výhled na moravskou i slovenskou stranu Beskyd. Tato zastávka se pak u jedné takové vyhlídky nachází.\n\nOsmé zastavení najdeme v místech zvaných \"Hranice\", na okraji osady Gruň. Zde mají turisté možnost si cestu trochu \"prodloužit\". Stačí, když si zují boty, a bosí se projdou po tzv. chodníku, jehož povrch je tvoří mj. dřevo, kameny různých velikostí, šišky či tráva. Mohou si tak v praxi vyzkoušet, jak se chodilo našim předkům.\n\nJedno z posledních zastavení na Gruni najdeme u pomníku valašské ovci. A právě jim, valašským ovcím (tzv. \"valaškám\"), je věnováno.\n\nDesáté zastavení NS nás již přivádí do Švarné Hanky, na jejímž okraji stojí Bačovská chyža (dříve \"Tomečkova usedlost\"). A právě jí je zastavení věnováno.\n\nJedenácté zastavení nás přivádí do míst, kde se ještě v 50. letech 20. století nacházela osada Muroňka. Ta byla založena v 18. století bratry Muroni ze Skalice a od nich dostala své jméno. Po roce 1946 však obyvatelé odešli do pohraničí a zchátralé domy byly strženy.\n\nDvanáctým zastavení se již dostáváme do poslední osady, kterou NS prochází – do Bílého Kříže. Celé zastavení je věnováno historii osady a turismu v této oblasti.\n\nZávěrečné zastavení stojí v osadě Bílý Kříž, v místech, kde se v minulosti stýkaly hranice Moravy, Slezska a Slovenska. Dnes je toto místo vyznačeno kamenem z roku 1669, několikrát upravovaného, podle aktuální politické situace (naposledy po rozpadu Československa v roce 1993).\n\n"}
{"id": "954897", "url": "https://cs.wikipedia.org/wiki?curid=954897", "title": "Lavička Václava Havla", "text": "Lavička Václava Havla\n\nLavička Václava Havla je projekt pamětních míst věnovaných Václavu Havlovi v podobě dvojice křesel spojených kulatým stolem, jehož středem prorůstá kmen stromu.\n\nS myšlenkou pamětních míst věnovaných bývalému prezidentovi přišel český velvyslanec ve Spojených státech amerických Petr Gandalovič, který oslovil architekta a designéra Bořka Šípka s žádostí, aby vytvořil veřejné umělecké dílo inspirované osobou a demokratickými ideály zesnulého prezidenta Václava Havla. Šípek v roli hlavního architekta správy Pražského hradu pracoval v letech 1992–2002 na obnově hradních interiérů a věnoval nespočet uměleckých děl svému blízkému příteli, prezidentu Havlovi, který v dokumentu \"Občan Havel\" autorů Pavla Kouteckého a Miroslava Janka vyslovil přání, aby si ho lidé s designem a uměleckými artefakty Bořka Šípka podvědomě spojovali.\n\nPan Šípek přišel s velmi jednoduchým a přitom kreativním designem symbolizujícím demokratickou otevřenost k dialogu: dvěma kovovými zahradními křesly, spojenými s kulatým stolem, jehož středem prorůstá lípa, národní strom České republiky. Jeho cílem bylo vytvořit na veřejném prostranství místo k setkávání a podpoře vzájemných dialogů. Místo ke „svobodnému projevování názorů, kde se bude diskutovat a přemýšlet v duchu ideálů a životních postojů prezidenta Havla“. Autor sám instalaci nazval „Hovoří demokracie“ a pracovně instalaci označuje za lavičku.\n\nProf. Tomáš Halík, blízký přítel Václava Havla, v rozhovoru pro Český rozhlas vysílaném 5. října 2013 k instalaci uvedl: „Ta lavička s těmi dvěma židlemi symbolizuje vlastně ochotu sednout si za jeden stůl a hovořit spolu. A to si myslím, že je také důležitý odkaz Václava Havla: I když jsme lidé různých názorů, různého politického přesvědčení, různého náboženského přesvědčení, přece jenom je strašně důležité, abychom si sedli za jeden stůl a hovořili spolu a společně hledali pravdu.“\n\nPrvní Havlovo místo bylo vytvořeno na Georgetownské univerzitě ve Washingtonu D.C. a slavnostně odhaleno 3. října 2013, díky podpoře Georgetownské univerzity, českého velvyslanectví ve Washingtonu, Knihovny Václava Havla a společnosti American Friends of the Czech Republic. Slavnostního ceremoniálu se jako patronky místa zúčastnily Dagmar Havlová a Madeleine Albrightová.\n\nPrvní Havlovo místo v Evropě bylo slavnostně odhaleno v Irsku, v parku Sv. Patrika v Dublinu, ve Světový den lidských práv (10. prosince) roku 2013. Instalaci slavnostně odhalili dublinský starosta Lord Mayor Oisin Quinn a bývalý kancléř prezidenta Havla a bývalý ministr zahraničních věcí České republiky, Karel Schwarzenberg.\nDalším místem instalace pamětního Havlova místa byla Barcelona, kde místo, v katalánštině nazvané \"Espai Havel\", 15. února 2014 v parku Parc de la Ciutadella vedle budovy katalánského parlamentu odhalili starosta města Xavier Trias a Karel Schwarzenberg.\n\nV České republice byla první (a celkově čtvrtá) lavička odhalena 1. května na Maltézském náměstí v Praze, Havlově rodném městě.\n\nPátá Havlova lavička byla odhalena 11. června v areálu Jihočeské univerzity v Českých Budějovicích.\n\nŠestá lavička VH byla odhalena na hlavní třídě v Philadelphii dne 5. srpna 2014. Lavička ale není v designu Bořka Šípka.\n\nSedmým pamětním místem se stal 27. září 2014 ostrov San Servolo u italských Benátek.\n\nOsmá lavička VH byla slavnostně předána obyvatelům města Hradce Králové 4. října 2014, symbolicky v předvečer 78. prezidentových nedožitých narozenin. Najdete ji ve Wonkově ulici před budovou městské knihovny a v těsném sousedství někdejšího krajského sídla KSČ.\n\nNásledovaly lavičky Plzeň - Šafaříkovy sady (30. října 2014), Oxford - University of Oxford (6. listopadu 2014), Haag - Stará radnice (8. listopadu 2014) a Nový Bor - náměstí Míru (19. listopadu 2014).\nDne 9. května 2015 byla odhalena lavička v areálu univerzity Lewis & Clark v americkém Portlandu ve státě Oregon.\n\nDne 5. července 2015 byla odhalena lavička VH v Karlových Varech.\n\nDne 27. října 2015 byla odhalena lavička v areálu telavivské univerzity.\n\nDalší lavička VH byla zpřístupněna v pátek 13. listopadu 2015 v novém výukovém areálu Univerzity Pardubice na nádvoří mezí budovami Fakulty Filozofické, Fakulty ekonomicko-správní a Dopravní fakulty Jana Pernera, u příležitostí oslav 17. listopadu.\n\nDne 27. října 2015 byla odhalena lavička na Křinickém náměstí v Krásné Lípě.\nOd 8. března 2016 se nachází lavička VH v Liberci před vchodem Krajské vědecké knihovny v Liberci.\n\nJako první na Moravě byla dne 14. září 2016 odhalena lavička Václava Havla s pamětní deskou před Hejtmanským domem na kroměřížském Velkém náměstí.\n\n25. září 2016 byla slavnostně odhalena lavička na náměstí Centra Vráž v Černošicích.\n\nDne 10. října 2016 byla slavnostně odhalena lavička Václava Havla v areálu Kampusu Univerzity J. E. Purkyně v Ústí nad Labem před Filozofickou fakultou.\nDne 18. května 2017 byla odhalena lavička před Divadlem Horní Počernice.\n\nCelkově 22. lavičkou na světě se stala 17. června 2017 z iniciativy rektora Jaroslava Millera lavička v areálu Univerzity Palackého v Olomouci, instalovaná též k poctě emeritnímu rektorovi Josefu Jařabovi.\n\nDne 22. června 2017 byla lavička instalována v parku Jardim do Príncipe Real, Lisabon, Portugalsko.\n\nDne 25. září 2017 byla lavička umístěna ve vchodu do Havelského parku, Mladá Boleslav.\n\nDne 6. června 2018 byla za účasti bývalého prezidenta Slovenska Rudolfa Schustera, bývalého polského prezidenta Lechy Wałęsu a Karla Schwarzenberga odhalena první Havlova lavička na Slovensku, v Košicích na Strojárenské ulici nedaleko radnice.\n\nV sobotu dopoledne 5. října byla pod záštitou Brněnského magistrátu a za účasti herců z nedalekého Divadla Husa na provázku odhalena Lavička Václava Havla v Brně, celkem třicátá ve světě. Nachází se na čtvrté terase Kapucínských teras pod Katedrálou sv. Petra a Pavla. Místo bylo vybráno ve spolupráci s Petrem Oslzlým, bývalým dramaturgem Divadla Husa na provázku a rektorem Janáčkovy akademie múzických umění a osobním přítelem Václava Havla. \"„Do této terasy ústí Ulička Václava Havla, která ji propojuje s Divadlem Husa na provázku, kde je v Domě pánů z Fanalu umístěno jedno ze tří voskových Srdcí pro Václava Havla, a v neposlední řadě tudy Václav Havel několikrát při svých návštěvách Brna a Divadla Husa na provázku v mém doprovodu procházel. “ - Petr Oslzlý\"\n\nBývalý slovenský prezident Andrej Kiska a ředitel Knihovny Václava Havla Michael Žantovský dne 14.11.2019 slavnostně odhalili Lavičku Václava Havla na Gahurově prospektu ve Zlíně.\n\nV pořadí 32. lavička byla 17. listopadu 2019 slavnostně odhalena v obci Čeladná v okrese Frýdek-Místek v Moravskoslezském kraji. Ve stejný den byla odhalena lavička v Brandýse nad Labem v okrese Praha-východ.\n\n"}
{"id": "954907", "url": "https://cs.wikipedia.org/wiki?curid=954907", "title": "Mělnický Vrkoč", "text": "Mělnický Vrkoč\n\nMělnický Vrkoč je folklorní taneční a hudební festival. Koná se každoročně v první polovině měsíce června. Účastní se ho soubory z Česka a ze zahraničí.\n\nPrvní ročník folklorního festivalu pod názvem „Mělnický Vrkoč“ uspořádal folklorní soubor z Mělníka v roce 1978 (navázal na regionální přehlídky souborů středočeského kraje) a konal se každoročně až do roku 1982. V roce 1987 se soubor pokusil o obnovu festivalu. Pro nedostatek finančních prostředků se festival již dále nekonal. Ke skutečné obnově tradice došlo v roce 1998 ve spojitosti s konáním České zemské přehlídky dětských folklorních souborů. Pro udržení a rozvíjení tradice tanečního a hudebního festivalu v mělnickém regionu bylo z podnětu Aleny Wolfové založeno v roce 2000 sdružení „Mělnický Vrkoč“, které je hlavním pořadatelem festivalu.\n"}
{"id": "954915", "url": "https://cs.wikipedia.org/wiki?curid=954915", "title": "Naučná stezka Prameny Morávky", "text": "Naučná stezka Prameny Morávky\n\nNaučná stezka Prameny Morávky je naučná stezka v Moravskoslezských Beskydech spojující Morávku s pramennou oblastí řeky Morávky nedaleko Bílého Kříže. Její celková délka je cca 14 km a na trase se nachází 9 zastavení. Otevřena byla v roce 2006.\n\nNaučná stezka začíná na parkovišti u rozcestníku \"Morávka – Lipový\" a dále vede po silnici III/4774. Prochází Morávkou, za kterou se krátce stáčí do údolí Slavíče, přes Slavíč na druhou stranu a okolo VN Morávka přes Skalku do osady Úspolka, kde se kříží s NS Wolfram - Morávka. Následně pokračuje proti proudu Morávky a osadu Juřičina do osady Bebek. V osadě se napojuje na zeleně značenou turistickou stezku, se kterou míří do hor až na okraj Bílého Kříže, kde řeka Morávka pramení.\n\n\n"}
{"id": "954916", "url": "https://cs.wikipedia.org/wiki?curid=954916", "title": "Hassan Hakmoun", "text": "Hassan Hakmoun\n\nHassan Hakmoun (* 1963 Marrákeš) je marocký hudebník hrající styl gnawa; hraje hlavně na strunný nástroj sintir. Svou kariéru zahájil ve čtrnácti letech a v polovině osmdesátých let se přestěhoval do Spojených států amerických. Na jeho debutovém albu \"Fire Within\" hráli například Don Cherry a Adam Rudolph. V roce 1992 vystupoval na festivalu WOMAD pořádaném britským hudebníkem Peterem Gabrielem.\n\n"}
{"id": "954924", "url": "https://cs.wikipedia.org/wiki?curid=954924", "title": "Daniel Deshays", "text": "Daniel Deshays\n\nDaniel Deshays (* 1950) je francouzský zvukový inženýr a hudební skladatel. Jako zvukový inženýr se podílel na nahrávání hudby k různým filmům, mezi které patří \"N'oublie pas que tu vas mourir\" (1995), \"Le Vent de la nuit\" (1999), \"Pravidelní milenci\" (2005) a \"Un été brûlant\" (2011). Roku 1982 složil hudbu k filmu \"La citadelle engloutie\" režiséra Yvana Lagrangea. Během své kariéry spolupracoval s různými hudebníky, mezi které patří Didier Aschour, John Cale nebo Enrique Morente.\n\n"}
{"id": "954926", "url": "https://cs.wikipedia.org/wiki?curid=954926", "title": "Costlocker", "text": "Costlocker\n\nCostlocker je online aplikace, která poskytuje detailní pohled na výkon a efektivitu firmy. Vznikl v roce 2013 pro účely agentury 2FRESH.\nCostlocker porovnává odhadované hodiny vs. odpracované hodiny na projektech. Oproti ostatním time tracking aplikacím sleduje Costlocker náklady odpracovaného času, které porovnává se zadaným rozpočtem projektu. V jakémkoli okamžiku tak budete vědět aktuální zisk, náklady a zbývající rozpočet na projektu.\n\nSpolečnost byla založena v roce 2013 Tomášem Wojcikem a Kamilem Skramuským z pražské digitální agentury 2FRESH.\n\n"}
{"id": "954928", "url": "https://cs.wikipedia.org/wiki?curid=954928", "title": "Naučná stezka Okolím Hřenska", "text": "Naučná stezka Okolím Hřenska\n\nNaučná stezka Okolím Hřenska (dříve známá také jako Naučná stezka přátelství či Naučná stezka přátelství ČSSR – NDR) je naučná stezka, která vytváří turistický okruh v okolí Hřenska. Její celková délka je 19 km. Vybudována byla v 70. letech 20. století.\n\nTrasa začíná na okraji Hřenska u hotelu Klepáč. Odtud pokračuje po silnici proti proudu Dlouhé Bělé až na rozcestí \"Tři prameny\". Odtud pokračuje s červenou turistickou značkou okolo skal Českého Švýcarska (např. Malý Pravčický kužel) k Pravčické bráně a zámečku Sokolí hnízdo. Následně prochází spolu s Gabrielinou stezkou dále podél skal – např. Pravčická jehla, Jehla Pravčického dolu, Velký Pravčický kužel, Homole, Pevnost či Křídelní stěna – na Mezní Louku a z ní po zelené značce na Meznou a Mezní můstek. Z něho pokračuje se žlutou turistickou značkou podél Kamenice na pramice, které turisty přepraví Edmundovou soutěskou. Podél Kamenice pak pokračuje zpět do Hřenska k hotelu Klepáč.\n\n"}
{"id": "954929", "url": "https://cs.wikipedia.org/wiki?curid=954929", "title": "Todd Reynolds", "text": "Todd Reynolds\n\nTodd Reynolds je americký houslista a hudební skladatel. Je členem newyorské organizace Bang on a Can a od roku 1998 působil ve smyčcovém kvartetu Ethel, ze které odešel v roce 2005; dále pak byl členem skupin Steve Reich and Musicians a Soldier String Quartet. Během své kariéry spolupracoval s mnoha dalšími hudebníky, mezi které patří Uri Caine, John Cale, Muhal Richard Abrams a Meredith Monk. Rovněž vydal několik alb pod svým jménem; řadí se mezi ně například \"Outerborough\" z roku 2011.\n\n"}
{"id": "954930", "url": "https://cs.wikipedia.org/wiki?curid=954930", "title": "Reynolds", "text": "Reynolds\n\nPříjmení Reynolds nosí více různých osob:\n\n"}
{"id": "954932", "url": "https://cs.wikipedia.org/wiki?curid=954932", "title": "Letopisy Vukogvazdské družiny", "text": "Letopisy Vukogvazdské družiny\n\nLetopisy Vukogvazdské družiny (zkráceně LVD) je knižní fantasy série, jejímiž autory jsou Jan Kravčík a kolektiv autorů, souhrnně se označující jako Vukogvazdská družina. Jde o volně navazující dobrodružné příběhy, odehrávající se ve fantastickém světě Vukogvazdu (Vlčím hvozdě), jejichž hlavními protagonisty jsou prostí lidé, zpravidla na okraji společnosti, kteří jsou nuceni protloukat se světem jako dobrodruzi. \n\nPříběhy v knihách jsou inspirovány dobrodružstvími, která autoři zažili při hraní hry na hrdiny Dračí doupě. \n\nSérie začala vycházet v roce 2011, v letech 2013, 2015 a 2017 vyšla její pokračování.\n\nPrvní díl LVD vyšel v říjnu roku 2011. Autorem obálky je polský ilustrátor Piotr Cieslinśki, vnitřní černobílé ilustrace nakreslila finská historička a komiksová kreslířka Ainur Elmgrenová, finální úpravy prováděla její sestra Tinet. Kniha se skládá ze tří příběhů:\n\nDruhý díl LVD vyšel v říjnu roku 2013. Obálku připravil opět Piotr Cieśliński, vnitřní černobílé ilustrace nakreslil Dominik Broniek, polský ilustrátor žijící v Nizozemsku. Kniha obsahuje tyto tři příběhy:\n\nTřetí díl LVD vyšel v dubnu roku 2015. Autorem obálek a ilustrací je Dominik Broniek. Kniha se skládá ze tří příběhů:\n\nČtvrtý díl LVD vyšel v listopadu roku 2017. Autorem obálky je Piotr Cieslinśki, knihu ilustroval Dominik Broniek. Kniha se skládá ze tří příběhů:\n\n\n"}
{"id": "954938", "url": "https://cs.wikipedia.org/wiki?curid=954938", "title": "Martha Mooke", "text": "Martha Mooke\n\nMartha Mooke je americká violistka. Během své kariéry spolupracovala s mnoha hudebníky, mezi které patří John Cale, David Bowie, Mercury Rev, Linda Thompson, Ziggy Marley, Anthony Braxton nebo smyčcový kvartet Soldier String Quartet. V roce 1996 vydala sólové album \"Enharmonic Vision\". Roku 2010 doprovázela při turné britského hudebníka Petera Gabriela. Je zakládající členkou souboru Scorchio String Quartet. Roku 2016 vystupovala v Praze.\n\n\n\n"}
{"id": "954943", "url": "https://cs.wikipedia.org/wiki?curid=954943", "title": "Ben Neill", "text": "Ben Neill\n\nBen Neill (* 14. listopadu 1957 Winston-Salem, Severní Karolína, USA) je americký trumpetista a hudební skladatel. Studoval u skladatele La Monte Younga. Během své kariéry spolupracoval s mnoha hudebníky, mezi které patří John Cale, David Soldier, DJ Spooky nebo Rhys Chatham. Rovněž nahrál řadu alb pod svým vlastním jménem. V devadesátých letech vedl newyorský klub The Kitchen.\n\n"}
{"id": "954948", "url": "https://cs.wikipedia.org/wiki?curid=954948", "title": "Kostel Narození Panny Marie (Kravaře)", "text": "Kostel Narození Panny Marie (Kravaře)\n\nKostel Narození Panny Marie je barokní kostel náležející pod Římskokatolickou farnost v Kravařích . Byl v obci Kravaře na Českolipsku postaven v roce 1650 na místě, kde dříve stával kostel starší, Ten podlehl požáru v roce 1646. Je chráněn jako kulturní památka.\n\nČtyři roky po požáru původního kostela z 14. století byl na stejném místě vystavěn v roce 1650 nový kostel v raně barokním slohu. V letech 1744 až 1749 byl upravován. V roce 1860 při dalším požáru shořela částečně věž, místo ní byla o osm let později dostavěna nová v novorománském slohu.\n\nPo roce 2000 faru i kostel převzala do užívání obec Kravaře.\n\nKolem kostela, nacházejícího se na katastru Kravaře v Čechách, vede zeleně značená turistická trasa z kravařského náměstí směrem k vrchu a hradu Ronov. V uzavřeném areálu je u kostela hřbitov s kaplí Panny Marie Pomocné, před vchodem je budova fary dnes upravené jako obytný dům..\n\n\n"}
{"id": "954950", "url": "https://cs.wikipedia.org/wiki?curid=954950", "title": "Letiště Manchester", "text": "Letiště Manchester\n\nLetiště Manchester (: , IATA: MAN, ICAO:EGCC) je hlavní letiště v Manchesteru v Anglii. Oficiálně bylo otevřeno 25. června 1938 a zpočátku neslo název Ringway Airport . Během druhé světové války dostalo oficiální název RAF Ringway a od roku 1975 do roku 1986 byl používán název Manchester International Airport. Nachází se na hranici mezi hrabstvím Cheshire a Manchester v metropolitním hrabství Velký Manchester.\n\nLetiště má dvě rovnoběžné dráhy, z nichž byla druhá otevřena v roce 2001 a stála £ 172 milionů. Letiště má také tři přilehlé terminály a železniční zastávku. Majitelem letiště je \"Manchester Airports Group (MAG)\", která je kontrolována deseti metropolitními okresními radami Velkého Manchesteru a jde zároveň o největší britskou letištní společnost.\n\n22. srpna 1985 se zde odehrála tragická nehoda společnosti British Airtours (let 28M) při které zahynulo 55 osob (53 pasažérů a 2 členové posádky). Při vzletu stroje Boeing 737-236 adv. došlo ke vzplanutí levého motoru. Piloti domnívající se, že praskla a vzplanula pneumatika přerušili start a odstavili letadlo na okraji dráhy. Požár se však velmi rychle dostal i do kabiny pro cestující, kteří nemohli přes hustý dým nic vidět a nastalá panika velmi zkomplikovala evakuaci letadla. Právě panika při evakuaci byla jednou z příčin tolika obětí na životech. Další podstatnou roli hrál vítr, který byl velmi silný a rozdmýchával oheň na levé straně letadla. V reakci na tuto událost byla výrazně navýšena bezpečnost letového provozu, došlo například k rozšíření uličky u toalet u všech letadel Boeing 737.\n\nLetiště v Manchesteru je čtvrtým nejrušnějším letištěm ve Spojeném království (po letištích Heathrow, Gatwick a Stansted). V počtu přepravených cestujících kleslo v roce 2005 na 48. ze 45. místa, na kterém bylo v roce 2004. V roce 2006 odsud odletšlo a přiletělo rekordních 234 845 letadel.\n\nV roce 2009 zde bylo odbaveno 18 724 889 cestujících a počet pohybů letadel byl 172 515.\n\n"}
{"id": "954957", "url": "https://cs.wikipedia.org/wiki?curid=954957", "title": "E. J. Rodriguez", "text": "E. J. Rodriguez\n\nE. J. Rodriguez je americký bubeník a perkusionista. V osmdesátých letech byl členem skupiny The Lounge Lizards a během následující dekády vystupoval s Jazz Passengers (skupina byla později obnovena a v roce 2010 vydala nové album). Během své kariéry spolupracoval s řadou dalších hudebníků, mezi které patří Elvis Costello, John Cale, Sean Lennon nebo Marc Ribot. Rovněž vystupoval v několika filmech, například \"Kafe a cigára\", \"Keep It for Yourself\" a \"The Lost String\".\n\n\n"}
{"id": "954958", "url": "https://cs.wikipedia.org/wiki?curid=954958", "title": "Pelota na Letních olympijských hrách 1900", "text": "Pelota na Letních olympijských hrách 1900\n\nTurnaj v pelotě na Letních olympijských hrách 1900 proběhl 14. června 1900. Letní olympijské hry 1900 v Paříži byly jedinou olympiádou, kde byla pelota oficiálním sportem. Jako ukázkový sport byla předvedena také na LOH 1924, 1968 a 1992.\n\nNa hrách v Paříži proběhl jediný zápas dvou týmů s neznámým skóre. Vítězem, a tedy zlatými olympijskými medailisty, se stala španělská dvojice.\n"}
{"id": "954960", "url": "https://cs.wikipedia.org/wiki?curid=954960", "title": "Vakovka lidská", "text": "Vakovka lidská\n\nVakovka lidská (\"Balantidium coli\") je paraziticky žijící nálevník, nejčastěji se vyskytující ve střevech prasat domácích. V některých případech dochází k přenosu na člověka, kde může způsobovat zoonické onemocnění balantidiózu.\n\nBalantidium vytváří dvě stádia, stádium trofozoita a cysty. Trofozoitické stádium je vejčitého tvaru o velikosti 130-300 × 30-100 µm. V přední části je buňka zúžena v místě buněčných úst (cystosom), v místě cystosomu se nachází žíhaná struktura obústí (peristom). Na distálním pólu se nachází anální otvor (cytopyge), který je viditelný při exkreci. Tělo trofozoita je pokryto řasinkami, ty jsou mírně šroubovitě uspořádány do podélných řad. Jejich pohyb je synchronizován, silným kmitání zajišťují pohyb dopředu, dozadu a rotaci. V okolí cystosomu jsou řasinky delší a vhánějí potravu do úst. Balantidium se živí škrobovými zrny, buněčným detritem, tukovými kapénkami výjimečně bakteriemi nebo červenými krvinkami. V buňce se nachází dvě jádra, větší macronucleus ledvinovitého tvaru a menší micronucleus, potravní vakuola a 1–2 pulsující vakuoly. V těle se nenachází mitochondrie, ale hydrogenozom.\nBalantidium tvoří cysty kulovitého nebo vejčitého tvaru o velikosti 40-60 µm. Mají silnou dvojitou stěnu, tlustou 400-500 nm. V každé cystě přečkává pouze jeden jedinec. V čerstvě vytvořených cystách se jedinec pohybuje, avšak během zrání jsou řasinky retrahovány a pohyb ustane. V cystě jsou viditelná obě jádra. V cystách nedochází k množení. K encystaci dojde při dehydrataci střevního obsahu v tlustém střevě nebo evakuaci stolice.\n\nBalantidium se dokáže množit pohlavní i nepohlavní cestou.\nDochází k podvojnému dělení, kdy se buňka prodlužuje a následně příčně zaškrtí, poté dochází k dělení jádra (karyokinezi) a vzniku dvou nových jedinců.\nK pohlavnímu rozmnožování využívá Balantidium konjugace, při které dojde k výměně jaderné hmoty (genetického materiálu). Pohlavní rozmnožování pomáhá Balantidiu k udržení homogenity populace.\n\nHostitel je infikován cystou, která se do těla nejčastěji dostává s kontaminovanou vodou nebo potravou. Cysta po pozření prochází trávící soustavou hostitele. V tenkém střevě dojde ke vzniku trofozoitů, kteří osídlují tlusté střevo, kde žijí v jeho vnitřní části a živí se střevním obsahem. Někteří napadají stěnu tlustého střeva a množí se, poté se vrací do vnitřní části střev. Tam dochází k encystaci při dehydrataci střevního obsahu. Zacystovaní jedinci opouští tělo s výkaly, tím se dostávají do prostředí, kde mohou infikovat nového hostitele.\n\nBalantidium coli se vyskytuje převážně v tlustém střevě prasat domácích, kde působí jako komenzál, živící se střevním obsahem. Výjimečně může dojít k přenosu na krysy, opice, divoká prasata, klokany a člověk. Přenos je fekálně – orální, nejčastěji kontaminací vody nebo potravin v oblasti s nízkou úrovní hygieny. Může dojít k vniknutí do střevní sliznice, kde vznikají vředy nebo k rozsevu do ostatních orgánů (např. jater). U člověka se většinou projevuje asymptomaticky, ale ve vzácných případech může způsobovat balantidiózu.\n\nVýskyt na menších oblastech s nedostatečnou hygienou. Endemicky se vyskytuje v Japonsku, Nové Guineji, Mikronésii, Seychelách, Thajsku, Střední a Jižní Americe, Číně a tichomoří. Chovy prasat bývají až 100% infikovány.\n\n\n"}
{"id": "954962", "url": "https://cs.wikipedia.org/wiki?curid=954962", "title": "Pólo na letních olympijských hrách", "text": "Pólo na letních olympijských hrách\n\nZápasy v pólu na letních olympijských hrách byly součástí olympijského programu mezi lety 1900 a 1936.\n\nPólo bylo na letních olympijských hrách poprvé představeno v roce 1900, kdy se vítězem stal mezinárodní americko-britský tým. Na programu LOH bylo pólo také v letech 1908, 1920, 1924 a naposledy 1936, tedy celkem pětkrát.\n"}
{"id": "954969", "url": "https://cs.wikipedia.org/wiki?curid=954969", "title": "Suchý vrch (Velká Fatra)", "text": "Suchý vrch (Velká Fatra)\n\nSuchý vrch (1550 m n. m.) je hora ve Velké Fatře na Slovensku. Nachází se v hlavním hřebeni mezi Ostredokem (1592 m) na jihozápadě a Ploskou (1532 m) na severovýchodě. Ostredok je oddělen dvojicí bezejmenných sedel s mezilehlou výšinou, ze které vybíhá severozápadním směrem poměrně dlouhá rozsocha (vrchol Biela skala (1385 m) a další). Směrem k Ploské se na hřebeni nachází několik menších vyvýšenin, například Chyžky (1340 m). Severozápadní svahy hory spadají do doliny Revúcky mlyn, východní svahy do Zelené doliny. Celá oblast je chráněna v rámci Národní přírodní rezervace Suchý vrch (rozloha 71,0 ha, vyhlášena 1988). Ze skalnatého vrcholu jsou dobré výhledy.\n\n\n\n"}
{"id": "954970", "url": "https://cs.wikipedia.org/wiki?curid=954970", "title": "Robert Jay Mathews", "text": "Robert Jay Mathews\n\nRobert Jay Mathews (16. ledna 1953, Marfa, Texas, USA – 8. prosince 1984, Whidbeyho ostrov, USA) byl vůdce řádu The Order, militantní skupiny amerických bílých nacionalistů.\n\nUhořel během těžké přestřelky s odhadem 75 agenty FBI, kteří obklíčili jeho dům na Whidbey Island, poblíž Freelandu, Washington.\n\nNarodil se v Marfě ve státě Texas 16. ledna 1953, jako nejmladší ze tří chlapců Johnnyho a Uny Mathews. Jeho otec, skotského původu, byl starostou města a presidentem obchodní komory a rovněž podnikatelem a vůdcem místní metodistické církve. Jeho matka byla vedoucí městského skautského oddílu.\n\nRodina se přestěhovala do Phoenixu. Přestože na základní škole byl spíše průměrným studentem, velice se zajímal o historii a politiku. V jedenáctí letech vstoupil do Společnosti Johna Birche. Pokřtěn byl na mormonskou víru jako vyšší učeň.\n\nZformoval „Syny svobody“, antikomunistickou milici, tvořenou převážně mormonskými survivalisty. Na svém vrcholu měla přibližně třicet členů. Poté, co ve formuláři W-4 vyplnil, že má deset rodinných příslušníků (údajně jako akt daňového odporu) byl zatčen za krácení daní, souzen a propuštěn s podmínkou na 6 měsíců. Po hádce mezi mormonskými a nemormonskými členy, byly \"Synové svobody\" odsouzeni k zániku a Mathews odstoupil.\n\nPo skončení podmínky v roce 1974 se rozhodl přestěhovat do Metaline Falls. Mathews a jeho otec zakoupili 60 akrů zalesněného prostoru pro jejich nový domov.\n\nV roce 1976 si vzal Debbie McGarrity, s níž v roce 1981 adoptoval syna. Později měl dceru s Zillah Craig.\n\nRád četl knihy o historii a politice. Kniha Williama G. Simpsona \"Which Way Western Man?\" ho velmi ovlivnila. Věřil, že je bílá rasa v ohrožení, a proto v roce 1982 podnikl kroky k přilákaní bílých rodin na americký severozápad - baštu bílých Američanů. Mnohokrát navštívil tábor Árijských národů, začal získávat přátele a následovníky.\n\nV roce 1983 měl projev na sjezdu Národní aliance, což bylo výsledkem jeho snah o nábor mezi členy Národní aliance, zvláště mezi svobodnými zemědělci a „nezávislými řidiči kamionů“. Jako jedinému mluvčímu na sjezdu se mu dostalo potlesku ve stoje, při kterém volal po akci. Mathews si vzal k srdci román \"Turnerovy deníky\" z roku 1978 od zakladatele Národní aliance Williama Pierce.\n\nNa konci září téhož roku, v kasárnách, které vybudoval na svém pozemku v Metaline, založil spolu s dalšími osmi muži skupinu, která bude známá jako Řád, neboli „Tiché bratrstvo“. Členy byli jeho přítel a soused Ken Loff, členové Árijských národů Dan Bauer, Randy Duey, Denver Parmenter a Bruce Pierce, David Lane a členové Národní aliance Richie Kemp a Bill Soderquist. Ke skupině se pak přidali noví členové. Nikdo z nich nikdy nespáchal násilný zločin ani nestrávil čas ve vězení.\n\nPrvní na řadě bylo, podle jeho plánu, obstarání financí pro podporu bílého separatismu. Jejich aktivita začala podobně jako v románu \"Turnerovy deníky\". Vykradli sexshop ve Spokane, což vyneslo 369,10 dolarů. Souhlasili, že to bylo příliš riskantní a rozhodli se přepadávat obrněná vozidla a padělat peníze. Vytiskli několik falešných padesátidolarovek a 28letý Pierce byl krátce po udání několika zatčen.\n\nAby mohl zaplatit kauci za Pierce, jednal sám. Vyloupil banku pouze kousek severně od města Seattle. Ukradl kolem 26 000 dolarů. Někteří členové Řádu, společně s novým rekrutem, Gary Yarboroughem, provedli několik přepadení a loupeží, což jim vyneslo přes 43 000 dolarů. Následující loupeže vynesly několik stovek tisíc dolarů. Jiný rekrut, Tom Martinez, byl chycen a souzen za pokus o udání dalších padělaných peněz. Poté, v červenci 1984, nasadili odhadem tucet mužů do úspěšného pokusu o přepadení nákladního auta společnosti Brink's převážející 3 600 000 dolarů.\nLupiči poslali nějaké peníze Straně bílých patriotů v Severní Karolíně a dalším organizacím prosazující bílý nacionalismus.\n\nTěsně před svou smrtí napsal dlouhý dopis, ve kterém vyhlašoval válku Federální vládě a ospravedlňoval činy své skupiny. Popisuje v něm vyhrožování členům jeho rodiny federálními agenty FBI, včetně výhrůžek jeho mladému synovi v době, kdy byl daleko od domova, stejně jako pokusy o jeho zavraždění jinými vládními agenty. Vysvětluje důvody svého rozhodnutí jako „přestat být loven a stát se lovcem“ a uzavírá prohlášením „Nechystám se skrývat, to raději zatlačím na FBI, aby poznali jaké to je stát se loveným. Je to jediné logické, co můžu dělat, vzhledem k tomu, že mé dny na této planetě se velmi rychle blíží svému konci. Přesto nemám strach. Realitou mého života je smrt a nejhorší co mi může nepřítel udělat je, že mi zkrátí mou cestu povinnosti na tomto světě. Odejdu s vědomím, že jsem učinil nejvyšší oběť pro zajištění budoucnosti mých dětí.“\n\nSpolečně s ostatními členy Řádu byli nakonec vydání Martinezem, který podlehl tlaku po zatčení za padělání. Poté, co FBI odhalila informace ohledně jeho aktivit, se jej agenti vydali zajmout společně s jeho společníky, což vedlo k jednomu z největších stíhání v dějinách FBI. Mezitím, co připravovali operaci, se mu všichni jeho komplicové a přátelé rozhodli přesunout na bezpečnější místa. Vládní agenti jej obklíčili dne 8. prosince 1984 v domě poblíž Freelandu na Whidbeyho ostrově. Po silné přestřelce odmítl vyjít ven. FBI vypálila tucet kouřových granátů při pokusech donutit jej, aby opustil dům. To ale nevyšlo, neboť měl na sobě plynovou masku. Poté, co do domu vypálili několik světlicových granátů, čímž zapálili bedny s ručními granáty a municí. On sám pokračoval v palbě na agenty zatímco dům hořel, ale pak náhle přestal. Poté, co ohořelé trosky vychladly natolik, aby mohli být prohledány, byly nalezeny ohořelé ostatky jednatřicetiletého Mathewse vedle spálené vany, s pistolí stále v ruce.\n\nNakonec bylo ze zločinů spojených se Řádem obviněno přes 75 lidí. V osmi soudních procesech byli obžalováni z vydírání, spiknutí, padělání, převozu kradených peněz, přepadení obrněného auta a porušení občanských práv. Později bylo deset lidí spojených s případem, včetně Butlera, Lanea a Pierce, souzeno za protistátní činnost, kde byli zproštěni obvinění.\n\n"}
{"id": "954971", "url": "https://cs.wikipedia.org/wiki?curid=954971", "title": "Rob Carmichael", "text": "Rob Carmichael\n\nRob Carmichael je americký výtvarník. Studoval anglickou literaturu na Swarthmore College. V roce 2005 založil studio Seen a založil rovněž vydavatelství Catsup Plate. Je autorem obalu alba \"Shifty Adventures in Nookie Wood\" z roku 2012 od velšského hudebníka a hudebního skladatele Johna Calea. Je autorem řady dalších obalů hudebních alb; mezi jejich interprety patří například Tim Hecker, Harper Simon nebo skupiny Animal Collective a Dirty Projectors.\n\n"}
{"id": "954972", "url": "https://cs.wikipedia.org/wiki?curid=954972", "title": "Carmichael", "text": "Carmichael\n\nCarmichael může znamenat:\n\n\n"}
{"id": "954974", "url": "https://cs.wikipedia.org/wiki?curid=954974", "title": "Smrekovica (Velká Fatra)", "text": "Smrekovica (Velká Fatra)\n\nSmrekovica (1530 m n. m.) je hora ve Velké Fatře na Slovensku. Nachází se v rozsoše vybíhající východním směrem z vrcholu Skalná Alpa (1463 m), která leží v tzv. Liptovském hřebeni. Na severu klesají svahy hory do doliny Vyšné Matejkovo, na východě do údolí Revúce a na jihu do doliny Skalné. Celý masív je hustě zalesněn a neposkytuje žádné výhledy. Vrcholem prochází hranice NP Velká Fatra.\n\n\n\n"}
{"id": "954983", "url": "https://cs.wikipedia.org/wiki?curid=954983", "title": "Naučná stezka Wolfram – Morávka", "text": "Naučná stezka Wolfram – Morávka\n\nNaučná stezka Wolfram-Morávka (též Stezka paravýsadku Wolfram) je naučná stezka v Moravskoslezských Beskydech, spojující Morávku s chatou Slavíč. Její délka i se zpáteční cestou činí cca 23,5 km a byla vybudována v letech 2005 a 2006 jako připomínka Paraskupině Wolfram, která zde seskočila v roce 1944. Na cestě turisté najdou 5 zastavení.\n\nTrasa začíná na parkovišti u rozcestníku \"Morávka–Lipový\". Odtud pokračuje po svahu Malého Travného proti proudu Morávky o okolo VN Morávka do osady Úspolka, kde se kříží s NS Prameny Morávky. Následně vede souběžně s červenou turistickou značkou do osady Hrachové a odtud spolu se zelenou značkou proti proudu Skalky k chatě Horák. Od chaty míří se žlutou značkou proti proudu Kotelského potoka do osady Kotly a k osadě Lačnov, resp. stejnojmennému rozcestníku. Následně se stáčí doleva a po červené značce míří k chatě Slavíč.\n\nÚvodní informační panel o paravýsadcích a skupině Wolfram s životopisem Josefa Otiska.\n\nInformace o přesunu skupiny na Podolánky s životopisem zavražděného člena Josefa Bierského.\n\nInformace o seskoko skupina na místě zatčení Karla Svobody a jeho životopis.\n\nŽivotopis Vladimíra Řezníčka, jeho vzpomínky a připomenutí brněnských trampů, kteří skupinu připomínali i za komunistického režimu.\n\nInformace o pobytu skupiny v Beskydech a přesunu na jižní Moravu s životopisem Josefa Černoty.\n\n"}
{"id": "954985", "url": "https://cs.wikipedia.org/wiki?curid=954985", "title": "Kostel svatého Jakuba Staršího (Kvítkov)", "text": "Kostel svatého Jakuba Staršího (Kvítkov)\n\nKostel svatého Jakuba Staršího je barokní kostel náležející pod Římskokatolická farnost Kvítkov. Je chráněn jako kulturní památka České republiky.\n\nFarní kostel byl postaven ve Kvítkově v 18. století místo kostela staršího data. Jeho autorem je pravděpodobně pražský barokní architekt a stavitel Václav Špaček.\n\nOd roku 1958 je barokní kostel zapsán v celostátním seznamu kulturních památek pod číslem 31748/5-3083. Po roce 2005 byly prováděny opravy omítek, potřebné finanční položky byly získány od obce, biskupství v Litoměřicích, Ministerstva kultury i samotné farnosti.\n\n\n \n"}
{"id": "954986", "url": "https://cs.wikipedia.org/wiki?curid=954986", "title": "Naučná stezka Podtrosecká údolí", "text": "Naučná stezka Podtrosecká údolí\n\nNaučná stezka Podtrosecká údolí je naučná stezka v Českém ráji, spojující Borek a Malechovice. Trasa je povětšinou vedena okrajem PR Podtrosecká údolí, její celková délka je 8 km a na trase se nachází 13 zastavení.\n\nTrasa začíná nedaleko železniční stanice Borek pod Troskami, odkud míří po žluté turistické značce okolo Rokytnického rybníka, Hrudky k rybníku Vidlák, kde přibírají červenou značku. Dále pokračují okolo Krčáku do Věžického údolí a následně se žlutou značkou okolo známého Věžického rybníku k rozcestníku \"U Přibyla\", kde se stáčí doleva a po červené značce pokračuje Podsemínem a okolo Podsemínského rybníka k Nebákovu. Před ním ovšem odbočuje doprava a s modrou značkou vede do Rovně a Malechovic.\n\nZastavení naučné stezky jsou umístěny v těchto lokalitách:\n\n"}
{"id": "954987", "url": "https://cs.wikipedia.org/wiki?curid=954987", "title": "Thalmässing", "text": "Thalmässing\n\nThalmässing je obec v německé spolkové zemi Bavorsko, v zemském okrese Roth ve vládním obvodu Střední Franky.\n\nPrvní dochovaná historická zmínka o obci pochází z roku 866.\n\nV roce 2012 zde žilo 5 155 obyvatel.\n\n"}
{"id": "954989", "url": "https://cs.wikipedia.org/wiki?curid=954989", "title": "Přetahování lanem na letních olympijských hrách", "text": "Přetahování lanem na letních olympijských hrách\n\nSoutěže v přetahování lanem na letních olympijských hrách byly součástí olympijského programu mezi lety 1900 a 1920. Přetahování lanem bylo původně řazeno mezi atletické disciplíny, nicméně nyní jej Mezinárodní olympijský výbor z atletiky vyčleňuje.\n\nSoutěže v přetahování byly na letních olympijských hrách zpočátku pořádány mezi tzv. kluby. Při olympijské premiéře na LOH 1900 se vítězem stal smíšený tým složený ze tří Dánů a tří Švédů, který porazil šestičlenné francouzské družstvo. Pětičlenné skupiny soutěžily na LOH 1904, kde všechny tři medaile získaly americké kluby. Na LOH 1908 se jedinými medailisty staly tři britské devítičlenné týmy. Klasická reprezentační družstva o osmi členech soutěžila v letech 1912 a 1920.\n"}
{"id": "954995", "url": "https://cs.wikipedia.org/wiki?curid=954995", "title": "Malá Smrekovica", "text": "Malá Smrekovica\n\nMalá Smrekovica (1485 m n. m.) je hora ve Velké Fatře na Slovensku. Nachází se v Liptovské větvi hlavního hřebene. Na jihu sousedí s bezejmenným vrcholem 1368 m, za nímž se nachází vrchol Skalná Alpa (1463 m). Na severu pokračuje hřeben přes několik nevýrazných vrcholů do Nižného Šiprúnskeho sedla (1327 m). Východním směrem vybíhá z vrcholu poměrně krátká rozsocha (je zde kóta 1368 m) sevřená mezi doliny Vyšné a Nižné Matejkovo a sklánějící se do údolí Revúce. Další rozsocha vybíhající západním směrem je vymezena Blatnou dolinou a dolinou potoka Čierňava a směřuje přes vrcholy Rumbáre (1278 m) a Perušín (1281 m) do Ľubochnianske doliny. Masív Malé Smrekovice je zalesněn a neposkytuje žádné výhledy. Významná část hory je chráněna v rámci Národní přírodní rezervace Jánošíkova kolkáreň.\n\n\n\n"}
{"id": "955000", "url": "https://cs.wikipedia.org/wiki?curid=955000", "title": "Ragby na letních olympijských hrách", "text": "Ragby na letních olympijských hrách\n\nZápasy v ragby na letních olympijských hrách byly součástí olympijského programu mezi lety 1900 a 1924 (pouze muži), nově jsou zařazeny od roku 2016.\n\nRugby union debutovalo na letních olympijských hrách v roce 1900, kdy pařížský turnaj vyhrála domácí reprezentace. Tento sport se na program her dostal také v letech 1908, 1920 a 1924. Krátce po LOH 1924 bylo ragby z olympijských sportů kvůli vnitřním rozporům a nízké účasti vyškrtnuto. Po více jak 80 letech rozhodl v roce 2009 MOV o opětovném zařazení ragby do olympijského programu od LOH 2016, kde se rugby union představilo ve formě sedmičkového ragby.\n"}
{"id": "955002", "url": "https://cs.wikipedia.org/wiki?curid=955002", "title": "Vodní motorismus na Letních olympijských hrách 1908", "text": "Vodní motorismus na Letních olympijských hrách 1908\n\nZávody ve vodním motorismu na Letních olympijských hrách 1908 byly jedinými oficiálními závody motorových lodí v historii olympijského programu. Proběhly 28. a 29. srpna 1908 ve třech disciplínách – v otevřené třídě A, ve třídě B (do 60 stop) a ve třídě C (6,5–8 metrů). Každého startu se zúčastnilo několik plavidel, avšak celou trať dokončila vždy pouze jediná loď. Závod se konal na okruhu o délce osmi námořních mil (14,8 km), který musela plavidla zdolat pětkrát, takže celková délka závodu činila 40 námořních mil (74 km).\n"}
{"id": "955005", "url": "https://cs.wikipedia.org/wiki?curid=955005", "title": "Movin' Out", "text": "Movin' Out\n\nMovin' Out je šestá epizoda amerického hudebního seriálu \"Glee\" a v celkovém pořadí devadesátá čtvrtá epizoda tohoto seriálu. Poprvé se vysílala ve Spojených státech 21. listopadu 2013 na televizním kanálu Fox. Tento díl je hudební poctou zpěvákovi Billymu Joelovi a obsahuje sedm jeho písní. Tyra Banks hostuje jako Bichette, ředitelka modelingové agentury.\n\nVedoucí sboru Will Schuester (Matthew Morrison) zjistí, že ředitelka Sue Sylvester (Jane Lynch) zorganizovala trh na výběr povolání na McKinleyově střední škole, do kterého ale nezahrnula žádné umělecké obory, protože nevěří, že by to mohlo mít úspěch. Will je nucen přiznat, že show business je velmi těžká životní cesta a zadá New Directions úkol zpívat písně od Billyho Joela, díky jeho známým bojům dosáhnout slávy.\n\nBlaine Anderson (Darren Criss) a Sam Evans (Chord Overstreet) zpívají \"Movin' Out\" a poté cestují do New Yorku, aby absolvovali pohovory a přijímají zkoušky na vysoké školy a zůstávají u Rachel Berry (Lea Michele), Kurta Hummela (Chris Colfer) a Santany Lopez (Naya Rivera). Později ve Spotlight Diner, Kurt podpoří Blaina, aby zazpíval, jako zkoušku před konkurzem na NYADU a Blaine za velkého úspěchu zpívá \"Piano Man\". Nicméně je Blaine nerozhodný ohledně toho, jestli chce opravdu dělat přijímací zkoušky na NYADU, protože má i spoustu jiných zájmů, ale Kurt ho povzbudí, aby podporoval své největší záliby.\n\nV Limě se Jake Puckerman (Jacob Artist) snaží omluvit Marley Rose (Melissa Benoist) za to, že ji podvedl, ale ona ho odmítá. Jake je naštvaný a rozhodne se pokračovat v životě sukničkáře a zpívá \"My Life\". Ryder Lynn (Blake Jenner) si všimne, že Jake Marley ublížil a později se jí snaží pozvat na schůzku a zpívá \"An Innocent Man\", čímž jí přesvědčí, aby jeho pozvání přijala. Mezitím si Artie Abrams (Kevin McHale) všimne, že Becky Jackson (Lauren Potter) si prohlíží brožurky o výběru povolání a chce ji v tom podpořit, ale zastaví ho Sue, která si myslí, že je pro Becky nejbezpečnější zůstat v její kanceláři. Artie ji ale i přesto chce pomoci a zpívá \"Honesty\" a později ji bere na prohlídku University of Cincinnati, který má program pro studenty se speciálními potřebami. Sue tento nápad přijme a později si uvědomí, že je na to Becky připravená a podpoří ji.\n\nV New Yorku Sam absolvuje katastrofální pohovor kvůli stipendiu na vysokou školu a později přiznává Rachel, že nechce jít na vysokou školu, protože již od dětství je jeho velkým snem stát se modelem. Rachel pro něj organizuje focení a vytvoří mu portfolio, které Sam předloží prestižní modelingové agentce, Bichette (Tyra Banks). Ačkoliv ji Sam zaujme, tak trvá na tom, že musí zhubnout 5 kilogramů. Sam je v začátku pro, ale Rachel, Blaine, Kurt a Santana mu to rozmluví a prostřednictvím písně \"Just the Way You Are\" ho přesvědčí, aby se poohlédl i po jiných modelingových agenturách.\n\nV Limě je Ryder nadšen z první schůzky z Marley, ale ona mu řekne, že se stále dostává z rozchodu s Jakem a že není připravená na nový vztah, díky čemuž je Ryder znepokojený. Sam a Blaine se vrátí po Blainově úspěšném konkurzu na NYADU a řeknou Sue, že se mýlí ohledně jejího názoru na kariéru v umění. New Directions jsou posíleni úspěchem a ke zakončení dne, v čele s Willem, zpívají \"You May Be Right\".\n"}
{"id": "955014", "url": "https://cs.wikipedia.org/wiki?curid=955014", "title": "Bruno Coulais", "text": "Bruno Coulais\n\nBruno Coulais (* 13. ledna 1954 Paříž) je francouzský hudební skladatel, známý především díky své filmové hudbě k mnoha francouzským filmům, minisériím a televizním seriálům, za kterou obdržel několik Césarů a dalších cen.\n\nNarodil se v Paříži, odkud pochází také jeho matka, jeho otec pochází z Vendée. Jako mladý se učil hře na housle a klavír a připravoval se na dráhu skladatele současné klasické hudby, postupně se ale jeho pozornost přeorientovala na filmovou hudbu.\n\nNa konci 70. let byl osloven režisérem Françoisem Reichenbachem k vytvoření hudby k jeho krátkometrážnímu dokumentárnímu filmu \"México mágico\", pak zkomponoval první soundtracky pro režiséra Jacquesa Davilu. Během osmdesátých a devadesátých let pracoval zejména na hudbě pro různé televizní filmy, například režisérů Gérarda Marxe nebo Laurenta Heynemanna. V tomto období vytvořil například hudbu k filmům \"Le Petit Prince a dit\" (1992) nebo \"Le Fils du requin\" (1993).\n\nV roce 1994 začal spolupracovat s televizním producentem Josée Dayanem, se kterým pak v následujících letech společně vytvořili několik televizních minisérií, filmů a seriálů, například \"La Rivière Espérance\" (1995), \"Hrabě Monte Cristo\" (1998), \"Balzac\" (1999) nebo \"Prokletí králové\" (2005).\n\nVelkým zlomem v jeho kariéře byla spolupráce s režiséry Marie Pérennouem a Claudem Nurisdanym na filmu \"Mikrokosmos\" v roce 1996, jehož významnou část tvoří právě filmová hudba. Film byl mimořádně úspěšný, Coulais za něj získal Césara a ocenění Victoires de la Musique a současně se stal jedním z nejžádanějších tvůrců filmové hudby ve Francii. Za film \"Himalaya - Karavana\" (1999) získal svého dalšího Césara. Dále vytvořil například hudbu k filmům \"Purpurové řeky\" (2000) a ke komerčně úspěšným blockbusterům z francouzské produkce \"\" (2001) a \"Fantom Paříže\" (2001).\n\nPo vytvoření hudby k filmu \"Ptačí svět\" (2001) oznámil, že se bude méně věnovat filmové hudbě a spíš se chce soustředit na jiné projekty, například vytvoření opery pro děti a spolupráci s francouzským rapperem Akhenatonem a jeho skupinou IAM nebo korsickým seskupením A Filetta, se kterým se už setkal při práci na filmu Don Juan z roku 1998.\n\nV roce 2004 vytvořil hudbu k filmu \"Slavíci v kleci\", která se dočkala uznání, stala se mezinárodně známou a vynesla mu ocenění v podobě jeho třetího Césara. Nicméně, od té doby spolupracuje téměř výlučně pouze s režiséry, se kterými se už pracovně setkal v minulosti, například Jacquesem Perrinem, Frédéricem Schoendoerfferem nebo Jamesem Huthem. V roce 2009 získal americkou cenu Annie Award za hudbu k filmu \"Coraline\" a v tomto roce vytvořil rovněž (společně s irskou folkovou formací Kíla) hudbu k animovanému filmu Brendan a tajemství Kellsu.\n\nJeho hudební styl se v rámci jednotlivých projektů různí, ale jisté znaky zůstávají stejné, jako například příklon k opeře a lidskému hlasu, styl world music a míchání různích hudebních kultur.\n\nJe otcem tří dětí, Huga, Louise a Sofie.\n\n\n\n"}
{"id": "955016", "url": "https://cs.wikipedia.org/wiki?curid=955016", "title": "Kalvárie (Ostré)", "text": "Kalvárie (Ostré)\n\nKalvárie (též \"Kostelíčky\" či \"Kostelíky\", \"Kapellenberg\") je 398 m n. m. vysoký vrch a poutní místo v okrese Litoměřice v Ústeckém kraji. Leží asi 0,7 km jihovýchodně od vsi Ostré, která je administrativně jednou z 24 částí města Úštěka.\n\nJe to drobný neovulkanický suk tvaru nesouměrné kupy ze svrchnokřídových křemenných a vápnito-jílovitých pískovců, podmíněný čedičovou horninou (subvulkanická bazaltoidní brekcie). Pahorek leží na severním okraji rozsáhlé pískovcové plošiny. Převýšení vrcholu směrem na sever je až 150 metrů nad Úštěckou kotlinou. Kromě vrcholu a části svahů je pahorek zalesněn, a to převážně listnatým lesem.\n\nGeomorfologicky vrch náleží do celku Ralská pahorkatina, podcelku Dokeská pahorkatina, okrsku Polomené hory, podokrsku Brocenská pahorkatina a Rašovické části.\n\nPoutní areál, jehož počátky sahají do let 1704–1707 nechal vystavět pan \"Václav Růžička\", hejtman zdejšího jezuitského panství se sídlem v Liběšicích. Za autora stavby bývá obvykle považován známý barokní architekt z nedalekých Litoměřic Octavio Broggio, avšak tato skutečnost není písemnými prameny doložena.\n\nPřístupovou cestu k hoře lemují již od vsi Ostré výklenkové kaple křížové cesty z období baroka a klasicismu. Tato cesta ústí na terasu v západním svahu hory, která symbolizuje biblickou Zahradu getsemanskou. Zde se nachází torza barokních pískovcových soch klečícího Ježíše a apoštolů. Odsud stoupá na vrchol monumentální pískovcové schodiště. To je členěno dvěma podestami s výklenky osazenými pozůstatky dalších barokních soch. Na vrcholové plošině se nachází skupina tří kaplí, symetricky uspořádaných. Obě boční kaple (kaple \"Nalezení\", kaple \"Povýšení svatého Kříže\") mají zcela totožný věžovitý tvar. Silueta obou věží je výraznou a zdaleka viditelnou dominantou Úštěcka. Uprostřed mezi nimi se nachází přízemní, podélná kaple Božího hrobu. Duchovní správou spadají kaple na Ostrém pod děkanství v Úštěku.\n\nV roce 2005 se poutního areálu ujala \"Společnost pro obnovu památek Úštěcka\". Ta si dala za cíl zabránit postupující devastaci a zachovat toto přitažlivé místo pro další generace. Příležitostně se zde pořádají i kulturní akce (např. \"Divadlo na schodech\"). Změny k lepšímu jsou zde patrné každým rokem. V roce 2011 byla zcela obnovena křížová cesta včetně obrazové výzdoby.\n\nZ vrchu je výborný výhled, zejména na Úštěckou kotlinu a České středohoří.\n\nAutomobilem se dá nejblíže dojet pod vrch, resp. na parkoviště u jihovýchodního okraje vsi Ostré. Pěšky lze vystoupat až na vrcholovou stavbu. Vrch obkružuje od východu přes sever a jih žlutá turistická značka \"Lukovsko\" (rozc.)–\"Ostré\" (park.). Odbočka na křížovou cestu na Kalvárii je u značky \"Kostelíky\".\n\n"}
{"id": "955020", "url": "https://cs.wikipedia.org/wiki?curid=955020", "title": "Quadruple", "text": "Quadruple\n\nQuadruple je ve fotbalové terminologii označení pro úspěch klubu, který v jednom roce (resp. sezóně) získá čtyři trofeje, zpravidla domácí treble (tedy vítězství v domácí lize i národním a ligovém poháru) a k tomu vyhraje některou významnou kontinentální pohárovou soutěž (např. Ligu mistrů, Evropskou ligu). Jedno- či dvouzápasové soutěže (většinou superpoháry) a také Mistrovství světa ve fotbale klubů se obecně nepovažují za součást treble. Neoficiálně se quadruple používá i pro vítězství v jedné soutěži ve čtyřech po sobě jdoucích letech.\n\n"}
{"id": "955021", "url": "https://cs.wikipedia.org/wiki?curid=955021", "title": "Lokomotiva 311.0", "text": "Lokomotiva 311.0\n\nLokomotivy řad 311.0 a 311.1 byly parní lokomotivy Československých státních drah pocházející z let 1866–1876.\n\nStroje pozdější řady 311.0 byly vyrobeny v letech 1875 a 1876 pro Rakovnicko-protivínskou dráhu (RPD) v počtu 12 kusů (čísla 201–212). Po převzetí provozu na RPD Císařsko-královskými drahami obdržely v roce 1885 řadu kkStB 37.01–12, od roku 1892 řadu kkStB 32.13–24. Po skončení první světové války osm z nich přešlo do majetku ČSD, které je označily jako 311.001–008. Poslední, 311.008, byla vyřazena v roce 1938.\n\nLokomotivy řady 311.1 se shodovaly s tendrovými lokomotivami řady 311.0, pocházely však z let 1866–1873 z velké série pro Rakouskou společnost státní dráhy (řada StEG I 504–581, od 1873 řada StEG II 758–835 + nové 836–859, od 1899 řada StEG III 3301–3374, od 1909 řada kkStB 32.31–91). Celkem 40 těchto strojů získaly po první světové válce ČSD, které je označily řadou 311.101–311.140. Poslední stroje byly vyřazeny v roce 1939.\nX - Vyřazena před rokem 1918\n\n"}
{"id": "955022", "url": "https://cs.wikipedia.org/wiki?curid=955022", "title": "Papežský almužník", "text": "Papežský almužník\n\nPapežský almužník nebo také almužník Jeho Svatosti je člen papežské domácnosti pověřený rozdělováním almužen. \n\nÚřad je historicky doložen již v 6. století a zpočátku jej zastával jáhen, od 12. století pak arcibiskup. Od roku 2013 je papežským almužníkem, tedy představeným Úřadu apoštolské charity, Mons. Konrad Krajewski.\n\n\n"}
{"id": "955029", "url": "https://cs.wikipedia.org/wiki?curid=955029", "title": "Port-sur-Saône", "text": "Port-sur-Saône\n\nPort-sur-Saône je francouzská obec v departementu Haute-Saône v regionu Franche-Comté. V roce 2010 zde žilo 2 990 obyvatel. Je centrem kantonu Port-sur-Saône.\n\n\"Počet obyvatel\"\n\n"}
{"id": "955031", "url": "https://cs.wikipedia.org/wiki?curid=955031", "title": "Jan van Beveren", "text": "Jan van Beveren\n\nJan van Beveren (5. březen 1948, Amsterdam – 26. červen 2011, Beaumont) byl nizozemský fotbalista, brankář.\n\nV nizozemské fotbalové reprezentaci odehrál 32 zápasů. Jeho reprezentační kariéra byla však poznamenána osobním sporem s hvězdou tehdejšího národního týmu Johanem Cruyffem. Kvůli tomuto sporu nejel na žádný velký turnaj a předčasně se reprezentace vzdal.\n\nS PSV Eindhoven získal v sezóně 1977/78 Pohár UEFA, stal se třikrát mistrem Nizozemska (1974/75, 1975/76, 1977/78) a dvakrát získal nizozemský pohár (1973/74, 1975/76).\nČasopis \"Voetbal International\" ho zařadil mezi 50 nejlepších fotbalistů 20. století.\n\n"}
{"id": "955032", "url": "https://cs.wikipedia.org/wiki?curid=955032", "title": "Henri Coppens", "text": "Henri Coppens\n\nHenri 'Rik' François Coppens (29. dubna 1930, Antverpy – 5. února 2015, Wilrijk) byl belgický fotbalista, hrával na pozici útočníka.\n\nHrál především za Beerschot VAC.\n\nV belgické fotbalové reprezentaci odehrál 47 zápasů, v nichž vstřelil 21 branek. Hrál s ní na mistrovství světa ve Švýcarsku roku 1954.\n\nTřikrát byl nejlepším střelcem belgické ligy (1951/52, 1952/53, 1954/55). Roku 1954 byl vyhlášen nejlepším fotbalistou Belgie. Časopis \"Voetbal International\" ho zařadil mezi 50 nejlepších fotbalistů 20. století.\n"}
{"id": "955035", "url": "https://cs.wikipedia.org/wiki?curid=955035", "title": "Actress", "text": "Actress\n\nActress muže být:\n\n"}
{"id": "955036", "url": "https://cs.wikipedia.org/wiki?curid=955036", "title": "Actress (hudebník)", "text": "Actress (hudebník)\n\nActress (vlastním jménem Darren J. Cunningham; * 1979 nebo 1980) je britský elektronický hudebník. Vyrůstal ve Wolverhamptonu a hudbě se začal věnovat jako DJ. V roce 2004 založil vlastní hudební vydavatelství Werkdiscs. Své první album nazvané \"Hazyville\" vydal v roce 2008, následovala alba \"Splazsh\" (2010) a \"R.I.P\" (2012). Další album \"Ghettoville\" vyšlo v lednu 2014.\n\nV roce 2012 přispěl remixem písně „Perfection“ velšského hudebníka Johna Calea na album \"Extra Playful: Transition\". Roku 2018 vystoupil jako host při dvou Caleových koncertech v Londýně.\n\n\n"}
{"id": "955041", "url": "https://cs.wikipedia.org/wiki?curid=955041", "title": "Lisa Gutkin", "text": "Lisa Gutkin\n\nLisa Gutkin je americká houslistka a hudební skladatelka. Studovala na Aaron Copland School of Music. Od roku 2002 působí v klezmerové skupině The Klezmatics, se kterou od té doby nahrála několik alb. Během své kariéry spolupracovala s mnoha dalšími hudebníky, mezi které patří Rod MacDonald, John Cale nebo Tommy Sands.\n\n"}
{"id": "955043", "url": "https://cs.wikipedia.org/wiki?curid=955043", "title": "V hlavní roli počítač", "text": "V hlavní roli počítač\n\nV hlavní roli počítač ( \"Hide and Seek\") je kanadský televizní film z roku 1984 režírovaný René Bonnièreem. Film byl natočen podle novely \"The Adolescence of P-1\" Thomase J. Ryana. Jako řídicí počítače jaderné elektrátrny byly ve filmu použity počítače Commodore 64, jako počítače v učebnách studentů byly použity počítače Commodore PET.\n\nGregory se zajímá o počítače a ze zvědavosti naprogramuje program P-1, který začne žít svým životem a sám se zdokonalovat. Při tom se šíří na další počítače a dostane se až do počítačů řídících jadernou elektrárnu. Později sám vyhledá a kontaktuje Gregoryho, po kterém chce, aby našel jeho původní algoritmus. Při tom P-1 pomáhá Gregorymu i jeho přítelkyni Lindě. Protože se P-1 dostal do počítačů jaderné alektrárny, chce ho zničit armáda. Protože Gregory není v nalezení původní algoritmu P-1 úspěšný, P-1 zahájí hru na schovávanou a na několik let se odmlčí. jednoho dne si Gragory kupuje v automatu jízdenku na MHD a na místo jízdenky automat vytiskne pozdrav: „Ahoj Gregory, dlouho jsme se neviděli.“\n"}
{"id": "955044", "url": "https://cs.wikipedia.org/wiki?curid=955044", "title": "Smogovci", "text": "Smogovci\n\nSmogovci (v chorvatském originále Smogovci) je jugoslávský a chorvatský televizní seriál režírovaný Milivojem Puhlovskim. Seriál byl natočen na motivy stejnojmenného románu Hrvojea Hitrece. Vznikal v letech 1982 až 1997, vzniklo celkem šest sérií.\n\nSeriál zachycuje příběhy sourozenců Vragecových, kteří vyrůstají bez rodičů v záhřebské čtvrti.\n\n"}
{"id": "955045", "url": "https://cs.wikipedia.org/wiki?curid=955045", "title": "Ralph Molina", "text": "Ralph Molina\n\nRalph Molina (* 22. června 1943) je americký rockový bubeník. Začínal ve skupině Danny and the Memories, kterou založil spolu s Ralphem Molinou a Dannym Whittenem. Skupina se následně přejmenovala na The Psyrcle a později na The Rockets; pod tímto názvem vydali jedno studiové album. Od roku 1969 hraje ve skupině Crazy Horse, se kterou nahrál řadu alb (buď pouze samostatně nebo jako doprovodná skupina Neila Younga).\n\n"}
{"id": "955046", "url": "https://cs.wikipedia.org/wiki?curid=955046", "title": "Katie Fforde: Láska přichází v létě", "text": "Katie Fforde: Láska přichází v létě\n\nKatie Fforde: Láska přichází v létě ( \"Katie Fforde: Sommer der Wahrheit\") je německý romantický film z roku 2012 režírovaný Helmutem Metzgerem.\n\nSuzan má manžela Richarda a syna Jimiho. Protože na sebe nemají příliš mnoho času, stěhují se z New Yorku do Woodstocku, kde Richard převezme lékařskou praxi. Pro příjezdu ale Susan zjistí, že ve městě žije také Lucas, se kterým byla Susan Richardovi nevěrná a který je biologickým otcem Jimiho, což je Susanino tajemství. Lucas pracuje ve škole, kterou navštěvuje Jimi a protože mu je Jimi podobný, zajímá se o to, kdo Jimi vlastně je a snaží se s ním sblížit.\n\nJednoho dne Jimi přijde k Lucasovi domů a zjistí, že Lucas má v počítači fotografie Jimiho rodiny. Lucas mu musí vysvětlit proč. Když se Jimi dozví pravdu, uteče. Lucas spěchá za Susan a Richardem a oznámí jim, že Jimi utekl, protože mu Lucas řekl pravdu. Susan se od Jimiho kamarádky dozví, že spolu mají tajné místo u hippiesáckého mikrobusu. Lucas s Richardem se tam v Lucasově autě vydají a opravdu tam Jimiho najdou. Richard vezme Jimiho domů, ale Jimi nechce jet v Lucasově autě, tak se rozhdou jít pěšky. Když se dostanou na silnici, zastaví jim auto.\n\nDoma Susan Richardovi a Jimimu vysvětluje, co se tehdy stalo a že se bála to přiznat. Jimi chce být sám a odejde do svého pokoje, Richard jde po chvíli za ním. Jimi se bojí, že se Richard chce po té, co se dozvěděl, že mu Susan byla nevěrná, se Susan rozvést, ale Richard ho přesvědčí, že se rozvádět nechce, že Jimi je pořád jeho syn a že to, co se stalo, není jenom Susanina chyba, ale svůj podíl na tom má i Richard.\n\nDruhý den Richard Susan řekne, že jí po tom, co se spolu pohádali, Lucas u nich doma hledal a že Richard Lucasovi řekl, že tam žádná Susan nebydlí.\n\n"}
{"id": "955049", "url": "https://cs.wikipedia.org/wiki?curid=955049", "title": "Kristián Gottfried Hirschmentzel", "text": "Kristián Gottfried Hirschmentzel\n\nKristián (Bohumír) Gottfried Hirschmentzel (7. ledna 1638 Frýdek – 26. února 1703 Velehrad) byl barokní historik, kněz, spisovatel, filozof. Narodil se ve slezském Frýdku, působil především v Bolaticích na Opavsku a jako spirituál na Velehradě.\n\nHirschmentzel se narodil v rodině vrchnostenského úředníka pocházejícího z oblasti slezské Lehnice. Hirschmentzelův otec byl konvertitou, který opustil slezské většinově luteránské prostředí a stal se katolíkem. Kristián Gottfried Hirschmentzel studoval gymnázium ve Vratislavi a v Brně. V roce 1656 vstoupil do cisterciáckého kláštera na Velehradě a 1657 složil řádový slib. V roce 1671 se stal duchovním správcem v Boršicích, v letech 1674-1692 administrátorem klášterního statku a fary v Bolaticích v opavském Slezsku, kde se výrazně zapsal i do kulturního života. Bolatice se rozkládají na dnešním Hlučínsku, šlo o kraj obývaný tzv. Moravci, v tehdy jinak převážně Němci osídleném Slezsku. Roku 1688 založil v Bolaticích „Růžencové bratrstvo“. Krom kulturní aktivity, oživení náboženského života ve Slezsku po třicetileté válce, se věnoval i hospodářským věcem. Poslední dekádu svého života strávil jako spirituál kláštera na Velehradě, kde se věnoval historickým postavám Cyrila a Metoděje. Snažil se oživení svátku obou bratrů, když již v roce 1676 žádal olomouckého biskupa Liechtensteina o zavedení svátku obou věrozvěstů v celé diecézi. Hirschmentzel je autorem nábožensko-filozofických děl, kronikářských záznamů, historie velehradského kláštera. Velmi se zajímal i o staré Slovany, slovanské jazyky a etymologii, věrozvěsty, počátky křesťanství na Moravě vůbec.\n\nHirschmentzel sepsal několik desítek děl převážně v latině, méně v němčině a češtině. K základním patří: \n\n\n\n"}
{"id": "955051", "url": "https://cs.wikipedia.org/wiki?curid=955051", "title": "Klíšťák holubí", "text": "Klíšťák holubí\n\nKlíšťák holubí (\"Argas reflexus\") je jedním ze zástupců podřádu Metastigmata, čeledi klíšťákovití (Argasidae). Jedná se o ektoparazita živícího se krví obratlovců, převážně ptáků, ale možným hostitelem je i člověk.\n\nV anglicky mluvících zemích jsou známy jako „soft ticks“, neboli „měkká klíšťata“. Tento název vznikl díky absenci hřbetního štítku zvaného \"scutum\", který u klíštěte obecného můžeme pozorovat pouhým okem. Celé tělo pokrývá měkký kožovitý tělní pokryv zvaný \"intergument\". Na spodní straně plochého těla nalezneme 4 páry článkovaných nohou, zakončených dvěma drápky, sloužícími k lezení a udržení na hostiteli. \"Gnathosoma\", neboli část těla nesoucí u roztočů chelicery a makadla, je zcela z vrchní strany zakryta tělem (\"idiosomou\"). I když se jedná o zástupce z kmene členovců, nemá článkované tělo. Na hřbetní straně tarsu prvního páru končetin se nachází Hallerův orgán (typický pro řád Klíšťatovci), který klíšťákům zastupuje smyslovou funkci v podobě rozpoznávání koncentrace oxidu uhličitého a sledování zachycení zdrojů tepla v okolí.\n\nKlíšťák holubí parazituje převážně na ptácích v mírném a subtropickém pásu. Jeho životní cyklus je pomalejší než u jiných druhů z čeledi \"Argasidae\", ale díky přizpůsobení na nižší teploty může růst a množit se i při teplotách kolem 15 °C, což mu dává nespornou výhodu zejména ve mírném pásu, kde se může rozmnožovat více jak polovinu roku. I když se v malé míře vyskytuje i ve volné přírodě a to zejména v jižní Evropě a v severních částech Afriky, jeho největší výskyt je vázán na člověka, zejména ve starších městských částech a to dokonce i ve městech střední a severní Evropy. Celý jeho životní cyklus se odehrává v hnízdech svého hostitele, kterým nemusí být jen holub domácím, ale i kavky či vlaštovky. Jedná se o gonochoristy. Samička naklade kolem 50 vajíček, ze kterých se přibližně po šesti týdnech líhnou šestinohé larvy. Ty procházejí až 11 vývojovými stadii (běžně jsou to 3-4 stadia), než se z nich stane dospělec schopný reprodukce. Tento vývoj trvá přibližně tři roky. Za vhodných podmínek (teplota na 15 °C, stálý přístup k hostiteli atd.) je klíšťák schopný se dožít až 10 let. Na rozdíl od klíštěte, se klíšťák holubí přisává na svou oběť na dobu v řádě desítek minut, za které dokáže přijmout až 50mg krve, a poté hostitele opouští. Larválním stádiím, které také parazitují, sání trvá až několik hodin. Děje se tak především v noci, kdy pták spí ve svém hnízdě. V době, kdy není možnost se přisát k hostiteli, vydrží klíšťák holubí hladovět a vytrvale čekat.\n\nVelikost dospělce je kolem 6 milimetrů. Je pozorovatelný pohlavní dimorfismus, protože samička je výrazně větší (cca 8 mm) než sameček (5 mm). Povrch \"intergumentu\" je světle hnědý a šedivý, kožovitý a na dotek vláčný. To klíšťákovi zajišťuje plastičnost při sání. Po nasátí je \"intergument\" napnutý, průsvitný a tím pádem nápadně tmavě červený. Na rozdíl od klíšťat sají v dospělosti obě pohlaví.\n\nExistuje reálná možnost, že si klíšťák vybere za hostitele člověka. Děje se tak především tam, kde je možné přijít do styku s holubem domácím. Jedná se tedy především o půdní prostory nebo podkrovní byty ve starých domech. Dalším možným místem setkání jsou balkóny ihned pod podbitím nebo špatně uklízené lodžie, na jejichž zábradlích si ptáci často sedají. Klíšťák v noci vylézá z hnízda a vyhledá spícího člověka. Na místě, kde se přisál, může vzniknout podlitina (\"hematom\") velikosti mince, která je nejdříve světle červená, ale později se zbarvuje do fialovo-modra, ale na rozdíl od klasické modřiny mizí až za několik týdnů.\n\nŽádný z klíšťáků na území ČR naštěstí nepřenáší žádná onemocnění. To ale neznamená, že by se mu například jedinci se silnými alergiemi neměli vyhýbat. Je možná intoxikace organismu toxiny, produkovanými slinnými žlázami, při mnohonásobném napadení klíšťákem holubím. Ta se projevuje horečkami, bolestmi hlavy, zvracením a nejnápadněji velkým počtem podlitin v místech sání, nemluvě o dalších anafylaktických reakcích.\n\nI když nebyl prokázán přenos onemocnění klíšťákem holubím na člověka, stává se klíšťák běžným přenašečem (\"vektorem\") mezi ptáky. V některých částech Afriky je nebezpečný \"Ornithodoros moubata\", který je přenašečem africké návratné horečky. Méně nebezpečným je \"Argas persicus\", který napadá jedince v ptačích chovech. Byly zaznamenány výjimečné případy, kdy klíšťák byl přenašečem některých arbovirů.\n\nNejdůležitějším faktorem při odstraňování klíšťáků z půdních prostor je nejprve odstranit všechna ptačí hnízda, zaslepit otvory, kudy ptáci mohou přilétat, a také skuliny, kterými se roztoči dostávají z půdních prostor do bytů. Poté následuje postřik nebo fumigace.\n\n\n"}
{"id": "955053", "url": "https://cs.wikipedia.org/wiki?curid=955053", "title": "Ricky Wellman", "text": "Ricky Wellman\n\nRicky Wellman (rodným jménem Ricardo Dalvert Wellman; 11. dubna 1956 − 23. listopadu 2013) byl americký bubeník. V roce 1976 se stal členem skupiny Chucka Browna nazvané The Soul Searchers. V Brownově skupině Wellman hrál až do roku 1987. V roce 1989 hrál na albu \"Amandla\" trumpetisty Milese Davise a doprovázel jej rovněž na turné. V roce 1997 odehrál turné jako člen skupiny Santana. Během své kariéry spolupracoval i s dalšími hudebníky, mezi které patří Kenny Garrett, Bob Belden nebo Paolo Rustichelli. Zemřel na rakovinu pankreatu ve svých sedmapadesáti letech.\n\nJeho otec Frank Wellman byl rovněž bubeník.\n\n"}
{"id": "955054", "url": "https://cs.wikipedia.org/wiki?curid=955054", "title": "Starobylé východní církve", "text": "Starobylé východní církve\n\nStarobylé východní církve, též nazývané staré východní církve nebo staré pravoslavné církve, jsou skupinou křesťanských starobylých autonomních církví Předního východu vzniklých z christologických sporů 5.–7. století.\nMají odlišné liturgické a teologické tradice, ale shodují se v odmítnutí christologického učení chalkedonského koncilu o dvojí přirozenosti v osobě Krista.\nDnes se uznává, že spor vznikl kvůli rozdílným formulacím, a ne kvůli podstatě víry v Krista.\n\nTyto církve se v minulosti nazývaly mnoha způsoby, např. menší východní církve či staroorientální církve.\nUžívá se pro ně také označení církve předchalkedonské, protože neuznaly výsledky 4. ekumenického koncilu v Chalkedonu.\nZavádějící jsou označení církve jakobitské a církve monofyzitské.\nŘíkalo se jim monofyzité, neboť odmítali chalkedonský koncil, ale ve skutečnosti Eutychův monofyzitismus nikdy nepřijali za svůj.\nMůžeme se setkat i s obecným pojmenováním církve orientální nebo pouze východní církve.\nTyto církve se vydělily vůči římskokatolické i pravoslavné církvi, později se však většina s římskokatolickou církví spojila a vytvořili unii (tzv. uniatství).\n\nDnes zahrnují tyto církve:1) Asyrská církev Východu (Svatá apoštolská katolická asyrská církev Východu) – tato jediná je, de facto, nestoriánská, dále následují miafyzitské (dříve monofyzitské): 2) Koptská pravoslavná církev (Koptská pravoslavná církev v Egyptě), 3) Etiopská pravoslavná církev (Etiopská pravoslavná církev Tewahedo), 4) Eritrejská pravoslavná církev (Eritrejská pravoslavná předchalkedonská církev), 5) Syrská pravoslavná církev, 6) Arménská apoštolská církev a 7) Pravoslavná církev Indie (Malabarská pravoslavná syrská církev).\n\nVznik těchto církví je různorodý, a to jak geograficky, tak časově. Důležitý je však jejich postoj k christologickým sporům 4.–5. století, který udává jejich charakter.\nPrvní nikajský koncil se soustředil na božství Logu (Syna) a První konstantinopolský koncil pak na božství Ducha.\nPo vyjasnění trinitárních základů se stala hlavním tématem Kristova přirozenost.\nExistovalo několik christologických teorií a několik církví.\nTeologické zájmy se směšovaly se zájmy politickými.\n\nCírkevně politické motivy\n\nNěkteré menší církevní provincie projevovaly snahu o větší míru nezávislosti na strukturách říšské církve.\nMohly se opřít o vlastní specifické tradice, projevující se např. v liturgii.\nSnaha o větší autonomii provincií byla podporována nesouhlasem s hegemonií Konstantinopole a s helenizací lokálních tradic.\n\nVěroučné motivy\n\nVěroučnými motivy osamostatnění starobylých východních církví byly christologické spory, které byly typické v církvi během 4. a 5. století.\nJedná se o pokusy formulovat vyznání víry pomocí antických kategorií.\nHlavní spor byl veden o vzájemný vztah dvou přirozeností Kristových, božské a lidské.\nKřesťanští učenci si pokládali otázku, v jakém smyslu byl Ježíš Kristus zároveň Bůh a zároveň člověk.\nPodle tradičního schématu existují v této problematice dvě školy:\n\nAntiochijští se tedy více zaměřovali na lidství, zatímco Alexandrijští na božství.\n\nPodle jiného pojetí je přesnější hovořit o dvou soupeřících christologiích, jejichž hranice se však nekryjí tak přesně s hranicí antiochijské a alexandrijské školy.\n\"Logos-sarx\" neboli christologie \"Slovo-tělo\" zdůrazňuje Kristovo božství.\n\"Logos-anthrópos\" neboli christologie \"Slovo-člověk\" zdůrazňuje Kristovo plné lidství.\n\nSvolání Třetího ekumenického koncilu v Efezu (431) bylo vedeno snahou o vyřešení christologického sporu, který narušoval mír v říši.\nMezi hlavní aktéry Efezského koncilu se řadí Nestorius a Cyril.\nPozornost byla směřována na mariologické otázky, např. zda porodila Panna Maria Boha, nebo člověka (Theotokos vs. Anthrópotokos). Na tomto koncilu došlo k odsouzení dyofyzitismu. Nestorios, jenž byl ze zastávání dyofyzitské christologie obviňován, byl sesazen a nakonec odešel se skupinkou svých stoupenců do vyhnanství na východ.\n\nČtvrtý ekumenický koncil v Chalkedonu (451) byl svolán, aby vyřešil christologické spory přetrvávající po odsouzení dyofyzitismu Efezským koncilem.\nEfezský koncil zdůraznil jednotu v Kristu. Na Chalkedonském koncilu byla vytvořena formule, která popírá jak monofyzitismus, tak dyofyzitismus. V této formuli je Kristus označen jako jediný ve dvou přirozenostech nesmíšeně, neproměnně, nerozděleně a nerozlučně (asynchytós, atreptós, adiairetós, achóristós).\n\nAsyrská církev Východu je někdy označována chybně jako nestoriáni.\nMá však více označení, např. Východosyrská církev, Assyrové, Svatá apoštolská katolická asyrská církev Východu, Církev východu apod.\nVznikla v Mezopotámii po 3. století a žila pod perskou vládou.\nV 5. století přijala Asyrská církev Východu postupně radikální antiochijskou christologickou formuli a přerušila společenství s církví Římské říše.\nK tomuto přerušení došlo částečně díky přílivu nestoriánských křesťanů do Persie po odsouzení nestoriánské christologie na 3. koncilu - Efezském (431) a po vyhnání nestoriánů z římské říše zásahem císaře Zenona. .Synody církve v 5.stol. stanovily, že celibát v církvi nemá být pro nikoho povinný, včetně biskupů. Řada biskupů a dokonce i patriarchů bylo ženatých až do poč.6.století. Tehdy bylo rozhodnuto světit na biskupy pouze mnichy-celibátníky. Kněžím však bylo vždy dovoleno se oženit a to dokonce i po vysvěcení.\n\nAsyrská církev Východu byla vždy menšinová v rámci zoroastrovské sásánovské Persie, ale během staletí doznala velkého rozkvětu díky své kulturní činnosti a slavné škole v Nisibě. Pro toto společenství je rovněž typická rozsáhlá misijní činnost : Indie, Ceylon, Jáva, mongolské a turecké kmeny ve střední Asii, Čína, Tibet apod. Pokračovali v ní i poté, co v 7.stol. dobyli Mezopotámii (dnešní Irák) muslimští Arabové. Poté, co se Bagdád stal v r.766 hlavním městem, bylo do něj přesunuto sídlo patriarchy. Kolem r.1318 měla církev asi 30 metropolitních stolců a 200 sufragánních(jim podřízených) diecézí. \n\nV pozdním 14. století, po vpádu Tamerlána (Tímúra Chromého) a vytvoření tímúrovské říše, byla převážná většina křesťanů Asyrské církve Východu vyvražděna. Kvůli tomuto tlaku přistoupili v 16.stol. na vstup do unie s římskokatolickou církví a rozdělili se na dvě frakce, unionované Chaldejce a unii odmítnuvší Assyry. V 16. století z nich zbyla jen malá asyrská komunita v dnešním východním Turecku. V dalších staletích se pomalu opět rozrůstala. Během první světové války byli asyrští křesťané v Osmanské říši masakrováni a ve velkých počtech deportováni . Přibližně jedna třetina z nich přišla o život.\nVětšina přeživších utekla na uzemí Iráku (vznikl r.1921) a doufala v ochranu Britů. V roce 1933, po konci britského mandátu(1932), začala irácká královská armáda asyrské křesťany masakrovat, což vedlo k dalšímu rozptýlení komunity. Irácké úřady tehdy asyrského katolika-patriarchu Mar Šimona XXIII. zbavily občanství a vypověděly ho ze země. V r.1935 se usadil v exilu v San Franciscu v Kalifornii v USA. Výsledkem těchto dějin pronásledování a rozptýlení je, že nyní se asyrští křesťané nacházejí snad na všech kontinentech. Jejich katolikos-patriarcha sídlil od r.1935 v USA .\n\nAsyřané uznávají jen první dva ekumenické koncily a oficiálně se hlásí k nestoriánskému učení. Asyřané jsou nezávislí na jakékoli jiné církvi. Posvátný synod Asyrské církve Východu požádal, aby jeho církev nebyla nazývána nestoriánskou. V červenci 1994 tento orgán oficiálně prohlásil za sídlo patriarchátu diecézi na východě Spojených států v Morton Grove v Illinois. Mar Dinkha IV.(nar.1935), katolikos-patriarcha od r.1976, zemřel 26.března 2015. Volba jeho nastupce byla původně naplánována na červen 2015, ale poté byla odložena na září. Biskupové zvolili 18.září 2015 biskupa Gewargise Sliwa za nového katolikose-patriarchu. Jedním z jeho prvních rozhodnutí v úřadě bylo oznámení, že ustředí církve bude přesunuto z Chicaga v USA (kde žil Mar Dinkha IV.) zpět do Iráku, do města Irbíl/Erbíl v (severo)iráckém Kurdistánu. Nový katolikos-patriarcha : Mar Gewargis III.(nar.1941). Věřících této církve bylo v listopadu 2015 asi 400 000 : v Iráku, Sýrii, Libanonu, Íránu, v Sev. Americe (3 diecéze v USA, 1 v Kanadě), v Austrálii (diecéze Austrálie a N.Zélandu) a menší komunita je i v Indii (má asi 15 tisíc věřících, v čele je metropolita Malabaru). \n\nSyrská pravoslavná církev je církví západosyrskou, která vycházela z monofyzitismu 5. a 6. století - dnes je miafyzitní.\nJejí členové odmítali ustanovení 4. Chalkedonského koncilu (451) .\nV čele této protichalkedonské strany stál antiochijský patriarcha Severos, který nejprve začal prosazovat putující biskupy.\nSeveros se domníval, že se jedná pouze o dočasnou záležitost. Ale díky požadavkům o všeobecné svěcení kněží a biskupů, Severos souhlasil s rozšířením. Nakonec byl Justiniánem I. vyhnán a zemřel o několik let později v exilu.\nMezi biskupy, kteří vysvětili četné kněží a další biskupy nových diecézí, patří i edesský biskup Jakub Baradaj, podle kterého byla skupina pojmenována jakobité.\n\nNásledné dobytí země Araby po r. 633 ukončilo byzantskou vládu a vytvořilo vhodné podmínky pro rozvoj syrské církve.\nSloužili jako zprostředkovatelé antické kultury právě Arabům.\nJejí rozkvět nastal až ve 12. století.\nPozději však přišel úpadek, při kterém byla zničena většina syrsko-jakobitských chrámů a klášterů.\nObjevily se i pokusy o unii s Římem, ale reálné podoby se jí dostalo až v 17. století pomocí kapucínů a hlavně v r. 1781 (vznik Syrské katolické církve - viz).\nVelké byly i ztráty během první světové války způsobené osmanskými masakry v Turecku.\nTyto události vedly k rozptýlení komunity.\nAni dnes není syrská pravoslavná/jakobitská populace usazená na jednom místě : Sýrie, Libanon, Turecko, Izrael.\nMnoho jejích členů se přestěhovalo do západní Evropy(V.Británie) nebo do Sev. Ameriky(v USA jsou 2 diecéze a jedna je v Kanadě) a do Austrálie + N. Zélandu.\nSilná mnišská tradice přežívá v několika klášterech v jihovýchodním Turecku (v T. žilo v r. 2009 asi 15 - 17 tisíc věřících) a v některých dalších částech Blízkého východu.\nCírkev čítala v roce 2015 přibližně 500 000 věřících. Patriarchou (syrský patriarcha Antiochie a celého Východu) je od r. 2014 Ignatius Aphrem II. Karim (nar. 1965). Patriarchové sídlili do r. 1034 v Antiochii, v l. 1034-1293 (259 let) v klášteře Barsauma, 1293-1924 (631 let) v klášteře Der ez-Za´faran, 1924-1959 ve městě Homs na severu Sýrie a od r. 1959 sídlí v syrské metropoli Damašku. Autonomní církev v Indii, Malankarská jakobitská syrská pravoslavná církev(v čele je katolikos : od r. 2002 je jím Mor Baselios Thomas I.,nar.1929), kterou přijal Syrský pravoslavný patriarchát do svého lůna, měla v roce 2015 okolo 1,200 000 členů, v r. 2014 měla 10 diecézí a 19 biskupů /viz www.cnewa.org,rubrika-východní církve,poslední aktualizace 27/2/2015.\n\nKoptská pravoslavná církev je autonomní křesťanskou církví v Egyptě, části Libye a Súdánu i v některých vzdálenějších afrických oblastech.\nPřídavné jméno „koptský“ označuje tu většinovou část egyptské církve, která nepřijala závěry Chalkedonského koncilu, oddělila se od byzantské církve a staví na teologickém odkazu sv. Cyrila Alexandrijského.\nJejí historický původ je nejasný, ale můžeme ho pravděpodobně hledat ve vzájemném působení mezi gnostiky a velkou církví v Alexandrii.\nSami členové za svého zakladatele považují evangelistu Marka.\n\nVe 4. století zde byl kladen důraz na ideál mnišství, díky osobě poustevníka Antonína a zakladatele prvního kláštera Pachomia.\nV christologických sporech se přikláněli k monofyzitismu.\nV čele stojí alexandrijský patriarcha (od roku 450) se sídlem v Káhiře, formálně mu je podřízena i Etiopská ortodoxní církev. Arabská invaze byla zpočátku koptskou pravoslavnou církví pojímána negativně.\nNásledně po finančních a jiných restrikcích mnoho křesťanů masově přestoupilo na islám.\nKoptská církev se stala menšinovou a v některých obdobích byla pronásledována, což však nebránilo jejímu silnému a bohatému kulturnímu rozvoji, především teologickému a liturgickému.\n\nV moderní době, po tažení Napoleona Bonaparteho, byl život koptské církve poznačen několika reformami, které sice zčásti vedly k dialogu s moderní dobou a k méně negativnímu vztahu k islámu, na druhé straně posílily život církve směrem dovnitř.\nRozvíjelo se mnišství, rozšiřovaly se církevní struktury a zakládala se nová teologická studia.\nMalá část členů je od roku 1741 v unii s římskokatolickou církví(viz Koptská katolická církev).\nK církvi patří několik milionů věřících,( z toho asi 8–9 milionů v Egyptě, tj. asi 10 procent obyv.), další žijí v USA a jinde. V r.1995 byla pův. Arcidiecéze Severní Ameriky rozdělena na:diecéze: 1) Los Angeles a jižní Kalifornie, 2)jih Spojených států(sídlo Dallas), 3) New York a Nová Anglie(sídlo Stony Point,stát New York), 4)kanadská diecéze(sídlo Mississaugua,provincie Ontario). Ostatní oblasti nadále spadají do arcidiecéze Sev.Ameriky(sídlo Cedar Grove,stát New Jersey-její biskup je nadále podřízen přímo kopt.patriarchovi). Celkem je v USA asi 50 náboženských komunit a přes 40 v Kanadě. Další 2 koptské diecéze jsou v Austrálii: A) diecéze Melbourne(včetně N.Zélandu a Fidži), B) diecéze Sydney, v Austrálii je víc než 50 farností. Dále fungují celkem 4 koptské jurisdikce na Brit.ostrovech: 1)diecéze Midlands, 2)diecéze Skotsko,Irsko,severovýchod Anglie a přidruž.oblasti, 3)ostatní oblasti Anglie-pod jurisdikcí kopt.patriarchátu-spravuje je arcibiskup Angaelos. A v r.1994 byla oddělena 4)diecéze pro britské konvertity:Britská pravoslavná církev, v čele je metropolita Serafim Glastonbury,sídlo-Londýn,má 13 farností,v nich slouží 5 kněží a 7jáhnů. /viz www.cnewa.org,rubrika-východní církve,poslední aktualizace 25/2/2015. \n\nEtiopská pravoslavná církev je patrně nejpočetnější z těchto církví.\nPůvod je odvozen z legendy o správci financí královny Kandáky, pokřtěného apoštolem Filipem.\nZatímco dějepisec Rufinus z Aquileje referuje o dvou mladých Syřanech, o Frumentiovi a Edessiovi,\nkteří byli oblíbeni u panovníka v Aksúmu.\nFrumentius odešel do egyptské Alexandrie, kde ho sv. Atanáš vysvětil na aksúmského biskupa.\nDíky tomuto faktu byla etiopská církev podřízena alexandrijskému patriarchátu.\nKoptská církev s etiopskou zůstaly v úzkém vztahu i v otázce monofyzitské předchalkedonské víry.\n\nDůležité v této náboženské skupině bylo mnišství.\nNa přelomu 5.–6. století se do Etiopie přestěhovaly skupiny syrských mnichů, kteří působili jako misionáři a značně přispěli k rozvoji aksúmské kultury.\nV následujícím období došlo k úpadku aksúmského království následkem šíření islámu.\nEtiopané se proti rozšiřujícímu islámu postavili a tím upevnili charakter křesťanství jako národního náboženství.\nCírkev znovu nabyla na významu a to zvláště díky dvěma mnišským řádům, které se postaraly o rozšíření křesťanství mezi stále pohanským obyvatelstvem.\nTato církev je jedinou, která dodržuje různé starozákonní zvyky, jako je obřízka a zachovávání některých levitských norem.\nUdržuje zvláštní praktiky a neuznává primát římského papeže.\n\nNejvýznamnější událostí nedávné doby bylo vyhlášení autokefalie etiopské církve v roce 1958, která má od r.1951 vlastního patriarchu.\nV roce 1974 etiopská vojenská socialistická vláda sesadila císaře Haila Selassia a došlo k odluce mezi církví a státem.\nPředpokládá se, že z přibližně 70 milionů obyvatel je 40–50procent pravoslavných-koptů.\nAž do roku 1993 etiopská církev zahrnovala i Eritreu, která současně s vyhlášením politické národní nezávislosti vyhlásila i autokefalii své církve a nechala vysvětit svého prvního biskupa v Alexandrii.\n\nArménská apoštolská církev je jinak nazývána jako Arménsko-gregoriánská církev, Arménská pravoslavná církev, nebo Arménská apoštolská svatá církev. Vznik Arménské apoštolské církve je opředen legendou, podle které křesťanství na území Arménie přinesli apoštolové Juda Tadeáš a Bartoloměj.\nOvěřené stopy existence křesťanských komunit se zde objevují již od 2. století.\nNa začátku 4. století je zde dokázána přítomnost Řehoře Osvětitele (Gregorius, Iluminator), misionáře v Kappadocii.\nTento apoštol arménského království přivedl k víře krále Trdatesa III., neboli Tridatesa III.\nPo celé 4. století se na stolci prvního biskupa Arménie Řehoře Osvětitele střídala jeho dynastie.\nS tímto církevním postem je úzce spojen titul katholikose.\n\nPod vládou Arabů církev vzkvétala (7. století), ale později začala upadat pod nadvládou Turků (11. století).\nDíky tomuto vývoji vzniklo vedle Arménie království Malá Arménie v hornaté Kilíkii a zde bylo do města Sis přeneseno sídlo patriarchátu.\nV kilikíjském období (1080–1441) je patrný bohatý rozvoj bližších vztahů s franckým (tj.latinským) světem, z nich vzešly podněty ke vzniku různých skupin s protichůdnými pozicemi.\nV roce 1441 přišla z Velké Arménie žádost o návrat katholikose do původního sídla, ale tato žádost byla zamítnuta.\nZ tohoto důvodu vznikla dvě sídla.\n\n+ Arménská katolická církev :Katolický patriarchát byl založen roku 1742 v Bzommaru (Libanon), v polovině 19. století byl přesunut do Konstantinopole, aby se roku 1922 opět vrátil nazpět do Bzommar.\n<nowiki>***</nowiki> Arménská apoštoská církev byla církví státní a udržovala vztah s církví římskokatolickou.\nObjevily se různé pokusy o církevní smír, avšak bezúspěšně.\nMnoho členů dané církve žije mimo svoji vlast v důsledku pohnutých dějin.\nI přes to chápou svou církev jako národní.\nAutokefální Arménská apoštolská svatá církev má dnes přibližně 5-6 000 000 věřících, katolický patriarchát (tj.Arménská katolická církev) asi 545 000 (2012) a počet věřících evangelických komunit se odhaduje mezi Armény přibližně na 150 000 (viz www.cnewa.org, rubrika východní církve).\n\nPravoslavná církev Indie odvozuje svůj původ z legendy o působení apoštola Tomáše, proto se někdy označují jako „tomášovci“.\nJejich vznik se však připisuje misijní činnosti nestoriánů. Církev fungovala pod jurisdikcí nestoriánského patriarchy až do roku 1599. Portugalci v tomto roce převedli indickou církev pod římskou správu. Tento proces byl vynucený a roku 1653 se vytvořená unie rozpadla.\nVznikly dvě odnože. Jedna zachovávala věrnost Římu (Syrsko-malabarská katolická církev)., druhá vstoupila do svazu (Západo-)syrské pravoslavné církve, ale s velkou mírou samostatnosti. V roce 1958 byl ustanoven nezávislý katholikát s dvanácti metropoliemi v Indii a jednou metropolií v USA.\nPravoslavná církev Indie má kolem 1,5 milionu členů (viz nahoře - Syrská pravoslavná církev a také www.cnewa.org, rubrika východní církve).\n\nEritrejská pravoslavná předchalkedonská církev se ustanovila v roce 1993, jako autokefální církev.\nNení spojena s Římem, ani s Konstantinopolí, je autonomní a sama si vládne. Vznikla z alexandrijské církve, proto uznává pravoslavného koptského patriarchu v Alexandrii za čestného primase. Křesťanství v Eritreji stojí u vzniku křesťanství v Etiopii, sv. Frumentius, misionář ze Sýrie vysvěcený na biskupa alexandrijskou církví, obrátil vládce etiopského/habešského království Aksúm na křesťanství.\n\nV roce 1952 se Eritrea spojila s Etiopií ve federaci a nakonec jí byla pohlcena. Nezávislost získala až v roce 1993, nejednalo se o klidné období, ale vypukly boje. Současně s bojem za nezávislost postupoval vývoj uvnitř etiopské církve směrem k založení patriarchátu.\nNávrh na osamostatnění byl kladně přijat koptským patriarchou.\n\n\n\n"}
{"id": "955055", "url": "https://cs.wikipedia.org/wiki?curid=955055", "title": "Babinec (okres Rimavská Sobota)", "text": "Babinec (okres Rimavská Sobota)\n\nBabinec (\"Babaluska\", \"Babarét\") je obec na Slovensku v Banskobystrickém kraji. Nachází se v okrese Rimavská Sobota, 18 km severně od města Rimavská Sobota. Žije zde obyvatel.\n\nObec leží na severovýchodě Slovenského rudohoří na plošině mezi Rimavskou kotlinou a potokem Papča, v nadmořské výšce 419 metrů a má rozlohu 491 hektarů. K částem obce patří i Babinský mlýn a osada Klínové. Krajina kolem Babince není silně zalesněná, hlavně v severní části je oblast s převládajícím smíšeným dubovo-bukovým lesem.\n\nPrvní osídlení oblasti okolí obce Babinec pochází z pozdní doby bronzové. Naleziště z jedné z kultur tohoto období se nacházejí u sousední obci Kyjatice. Současné osídlení obce Babinec vznikalo v průběhu 13. století. \n\nPrvní historická zmínka o současné obci pochází z roku 1407 (1407 \"Babalawka\", 1413 \"Babaluchka\", 1427 \"Babafalva\"). V 17. století patřila obec do vlastnictví šlechtických rodů Derenčinů a Séčiů, a posléze k muráňskému panství. \n\nV roce 1427 bylo v obci obydleno 13 chalup, z nichž po tureckém pustošení v roce 1598 zůstalo pouze pět. V roce 1828 měla obec Babinec 270 obyvatel v 35 domech.\n\nV obci se nachází klasicistní evangelický kostel z konce 18. století, ve kterém je ručně malovaný dřevěný kazetový strop s pozdně renesanční barokně-rustikální ornamentikou stylizovaných květů a listů. Varhany s ankátovou ornamentikou pocházejí z roku 1739, klasicistní zvonice s retardovanými prvky je z konce 18. století. Zvon ulil B. Stephanides z Lučence v roce 1813.\n\nObyvatelé obce se zabývali zemědělstvím, později pěstováním ovoce (hlavně jablek, švestek a hrušek). V zimním období se obyvatelé obce zabývali košíkářstvím, vyráběli dřevěné pracovní nářadí pro zemědělství a domácnost, jednoduché tkalcovské nářadí, dřevěné (dubové) vyřezávané skříně, bedny na uskladňování obilí, tkali látky a vyráběli koberce z trhaných textilií.\n\nV současnosti v obci dominuje zemědělství a ovocnářství.\n\n"}
{"id": "955058", "url": "https://cs.wikipedia.org/wiki?curid=955058", "title": "Adam Savage", "text": "Adam Savage\n\nAdam Whitney Savage (* 15. července 1967) je americký průmyslový designér a specialista na zvláštní efekty, herec, pedagog a moderátor pořadu \"Bořiči mýtů\" na Discovery Channelu. Jeho modely práce se objevily ve filmech jako jsou \"\" a \"Matrix Reloaded\". Žije v San Franciscu se svými syny-dvojčaty a manželkou Julií.\n\nNarodil se v New Yorku. V roce 1985 vystudoval Sleepy Hollow High School. Jeho otec Whitney Lee Savage (1928-1998) byl malíř, filmař a animátor známý díky své práci na pořadu \"Sezame, otevři se\" má stálou expozici ve Vzdělávacím muzeu Avampato. Jeho matka je psychoterapeutka, sestra Kate je také umělkyně.\n"}
{"id": "955059", "url": "https://cs.wikipedia.org/wiki?curid=955059", "title": "Aztécký kód", "text": "Aztécký kód\n\nAztécký kód (anglicky \"\") je druh dvojrozměrného kódu, který si v roce 1995 patentovali Andrew Longacre a Robert Hussey, v roce 1997 ho zveřejnila Asociace pro automatickou identifikaci a mobilitu (AIM) a později se stal standardem Mezinárodní organizace pro normalizaci a Mezinárodní elektrotechnická komise ISO/IEC 24778:2008. Název je odvozen od Aztéků pro vnější podobnost kódu s půdorysem stupňovitých mezoamerických pyramid. \n\nAztécký kód je široce používán na jízdenkách v železniční dopravě, například ho začaly v roce 2012 současně s přechodem na termotisk používat České dráhy, od roku 2013 ho používá Železničná spoločnosť Slovensko.\n\nKód má čtvercový tvar, jehož jádro má podobu čtvercového terče. Jedná se o středový bod obklopený dvěma nebo třemi soustřednými čtverci, rozměry vnitřku tohoto „terče“ jsou 9×9 (kompaktní verze) nebo 13×13 pixelů (plná verze) a ze všech stran je ještě jedna řada pixelů pro parametry kódování, celé jádro má tedy rozměry 11×11 nebo 15×15 pixelů. V rozích této řady jsou především orientační značky, které umožňují rozpoznat otočení nebo zrcadlení. Dekódování začíná v plném rohu s třemi pixely a pokračuje po směru hodinových ručiček k rohu s dvěma pixely, pak k rohu s jedním pixelem, pak k rohu bez pixelu, a pak zpět k rohu se třemi pixely.\n\nDále čtení pokračuje v hranaté spirále, přičemž datové čtverce jsou přidávány ve vrstvách po dvou, takže rozměry celého kódu jsou 15×15, 19×19, 23×23, a tak dále. Kompaktní verze kódu podporuje 1 až 4 datové vrstvy (rozměry 15×15 až 27×27), plná verze až 32 vrstev (rozměr 151×151 pixelů). To představuje 1914 bajtů binárních dat, nebo 3832 číslic, nebo 3067 písmen. Libovolně velká část datové oblasti může být použita pro samoopravné kódování pomocí Reedových-Solomonových kódů.\n\nKódování do aztéckého kódu se skládá z následujících kroků:\n\nPřevod do bitových řetězů je přitom prováděn od nejvýznačnějších bitů.\n\nPři zápisu dat existuje pět režimů:\nPři zápisu číslic mají znaky délku čtyři bity, v ostatních režimech pět bitů, jak ukazuje následující tabulka:\n\nHodnoty \"x/S\" znamenají změnu režimu na \"x\" pro následující znak, \"x/L\" přepínají na režim \"x\" na neurčito. Výchozím režimem je \"Upper\".\n\nHodnota \"B/S\" předznamenává zápis binárních bajtů, jehož podoba je určena následujícími pěti bity. Pokud jsou nenulové, pak udávají počet binárních bajtů, které budou následovat (1—32). Pokud jsou nulové, tak je počet binárních bajtů bez 31 určen z dalších 11 bitů. (Ve skutečnosti je pro 32-62 bajtů tedy prostorově úspornější přejít do režimu dvakrát).\n\nHodnota FLG(n) je následována tříbitovou hodnotou. Je-li nulová, pak je interpretováno jako FNC1 ze standardu GS1-128. Po hodnotách 1-6 následuje 1-6 číslic znamenajících patřičné kódy ECI\n\nInformace o kódování, zahrnuté na nejvnitřnějším okruhu spirály, zahrnují počet vrstev (uložený zmenšený o 1) a počet kódových slov samotné zprávy – zbylá kódová slova jsou určena pro samoopravný kód.\n\nV případě kompaktní verze aztéckého kódu je počet vrstev jen dvoubitovou hodnotou a počet kódových slov šestibitovou, což dohromady dává osm bitů. V případě plného aztéckého kódu je počet vrstev uložen v pěti bitech a počet kódových slov v jedenácti bitech, což dává dohromady šestnáct bitů.\n\nTyto bity jsou rozděleny do dvou, respektive čtyř kódových půlslabik představujících prvky šestnáctiprvkového konečného tělesa, a je k nim přidáno pět, respektive šest kontrolních půlslabik Reedova-Solomonova kódu. Čímž vznikne 28, respektive 40 bitů do vnitřní kontrolní vrstvy kompaktního, respektive plného aztéckého kódu.\n\nPočet vrstev zároveň určuje použitý Reedův-Solomonův kód, tedy jeho polynom a délku kontrolních slov, podle následující tabulky:\n"}
{"id": "955062", "url": "https://cs.wikipedia.org/wiki?curid=955062", "title": "Kalaparusha Maurice McIntyre", "text": "Kalaparusha Maurice McIntyre\n\nKalaparusha Maurice McIntyre (24. března 1936 − 9. listopadu 2013) byl americký jazzový saxofonista. Studoval hudbu na Roosevelt University v Chicagu. V šedesátých letech založil organizaci Association for the Advancement of Creative Musicians. Své první album nazvané \"Humility in the Light of the Creator\" vydal v roce 1969 na značce Delmark Records. Během své kariéry nahrával i s dalšími hudebníky, mezi které patří Roscoe Mitchell, Muhal Richard Abrams nebo Leroy Jenkins. Zemřel na selhání srdce ve svých sedmasedmdesáti letech.\n"}
{"id": "955064", "url": "https://cs.wikipedia.org/wiki?curid=955064", "title": "Salsette", "text": "Salsette\n\nSalsette Island je ostrov u západního pobřeží Indie, administrativně patří pod stát Maháráštra. Leží na něm města Bombaj a Tháné a s počtem obyvatel přes patnáct milionů žijícím na rozloze 619 km² patří k nejlidnatějším ostrovům světa.\n\nVětšina rozlohy ostrova je zastavěna, v kopcovitém vnitrozemí se nachází \"Národní park Sandžaje Gándhího\". Ostrov obsadili roku 1534 Portugalci a pojmenovali ho \"Salsette\" podle domorodého výrazu \"sasašti\" (šedesát šest, tj. počet vesnic na ostrově). Od roku 1774 byl ostrov v britském vlastnictví. Původní oblast \"Sedm ostrovů\" na jih od Salsette, na kterých vzniklo město Bombaj, byla z důvodu nedostatku stavebních míst spojena navážkou s hlavním ostrovem.\n\n"}
{"id": "955068", "url": "https://cs.wikipedia.org/wiki?curid=955068", "title": "Bešeňov", "text": "Bešeňov\n\nBešeňov je obec na Slovensku v okrese Nové Zámky. V obci je římskokatolický barokní kostel Narození Panny Marie z roku 1745.\n\nBešeňov leží v Podunajské nížině na levém břehu Žitavy. Střed obce leží v nadmořské výšce 121 m, katastrální území pak v rozmezí 118 – 167 m n. m. Odlesněné rovinné katastrální území zabírá na západě nivu řeky Žitavy, nízký val mezi řekami Nitrou a Žitavou a na východě spraší pokryté vyšší terasy západního okraje Pohronské pahorkatiny. Má lužní nivní a černozemní půdy.\n\nBešeňov je významná archeologická lokalita. Obec byla osídlena již v neolitu. Na jejím území je archeologicky doloženo sídliště s keramikou želiezovského typu, sídliště a pohřebiště s kanelovanou keramikou, sídliště a kosterní pohřebiště ze starší doby bronzové, sídliště halštatské a laténské s hromadným nálezem železných výrobků hospodářského charakteru, římsko-barbarské sídliště a žárové pohřebiště, kosterní pohřebiště z doby stěhování národů, slovanské pohřebiště (birituální s keramikou pražského typu z doby velkomoravské a kosterní z 12. století) a slovanská osada z 9. – 10. století.\n\nÚzemí královských takzvaných dvorníků je písemně doloženo z roku 1075 jako \"Villa Hudwordiensium Bissenorum\", později jako \"Bescene\" (1209), \"Beseneu\" (1214), \"Besseneu\" (1262), \"Bessenow\" (1773), \"Bešeňov\" (1920), maďarsky \"Besenyö\", \"Zsitvabesenyö\".\nV roce 1075 získalo část obce opatství v Hronském Beňadiku. V roce 1330 pronajal opat část pozemků panství Jelenec. Roku 1395 pak přešla celá obec do vlastnictví opatství, po jeho zániku v roce 1565 do vlastnictví ostřihomské kapituly. V roce 1608 byla poplatná Turkům. V roce 1601 zde bylo 17 domů, v roce 1720 měla obec 34 poplatníků a v roce 1828 čítala 143 domů s 1005 obyvateli.\n\nZdejší obyvatelé se zabývali zemědělstvím. V roce 1907 bylo založeno potravní družstvo. V období první republiky zde byl významný chov koní. Ve dvacátých letech a v roce 1932 zde stávkovali zemědělští dělníci. Obec byla v letech 1938–1945 připojena k Maďarskému království.\n\nZdejší jednotné zemědělské družstvo založené v roce 1950 se specializovalo na pěstování zeleniny.\n\nVe středu obce stojí římskokatolický farní kostel narození Panny Marie. Byl postaven v roce 1745 v barokním stylu, v roce 1809 byl klasicistně přestavěn. Jednolodní prostor s polygonálně ukončenou svatyní, zaklenutou valenou klenbou s úsečemi a jedním polem křížové klenby. Loď má křížovou klenbu, na níž je štukový geometrický obrazec. Přízemí vestavěné věže je zaklenuto valenou klenbou. Exteriér budovy zdobí pilastrové členění. Od roku 1985 má kostel na věži nový kříž, který byl v roce 1989 pozlacen. V letech 2000–2003 proběhla celková rekonstrukce kostela.\n\nEtnické a náboženské složení obyvatelstva (podle údajů z roku 2001) Etnické složení obyvatelstva Maďaři – 80,09 % Slováci – 19,56 % Češi – 0,23 % jiní – 0,12 % Náboženské složení obyvatelstva římští katolíci – 97,5 % protestanti (reformování) – 1,22 % jiní – 0,7 % bez vyznání – 0,58 %\n"}
{"id": "955071", "url": "https://cs.wikipedia.org/wiki?curid=955071", "title": "Lockheed Constellation", "text": "Lockheed Constellation\n\nLockheed Constellation („Connie“) je vrtulový dopravní letoun vyráběný mezi lety 1943 a 1958 firmou Lockheed Corporation v Burbanku v Kalifornii. Celkem bylo vyrobeno 856 letounu v různých verzích, z nichž všechny vynikaly trojitými svislými ocasnimi plochami, trupem ve tvaru delfína a ve většině případů 18válcovým motorem Wright R-3350. Letoun se dočkal jak civilního, tak i vojenského užití a byl nasazen například během blokády Berlína. PC-121A „Columbine II“ používal americký prezident Eisenhower, PC-121A „Bataan“ zase generál MacArthur.\n\nPrototyp letounu byl podle specifikací z listopadu 1939 stavěn jako civilní dopravní letoun pro leteckou společnost TWA, ale vzhledem k válečným událostem v Evropě dostala firma Lockheed 20. září 1940 příkaz dokončit první Constellationy jako vojenské transportní. První prototyp s vojenským označením Lockheed C-69-LO (výr. č. 049-1961, sér. č. 43-10309, NX25600) poháněný čtveřicí motorů Wright R-3350-35 Double Cyclone o výkonu 1 641 kW poprvé vzlétl 9. ledna 1943. Za řízení usedl šéfpilot Boeingu E. T. „Eddie“ Allen, dalšími členy osádky byli M. Burcham, R. Thoven, D. Stanton a C. Johnson. Po prvním letu byl stroj přelétnut z Lockheedova letiště v Burbanku na vojenskou základnu Muroc v mojavské poušti. Po vojenských testech byl v červnu 1943 prototyp vrácen výrobci k dalšímu vývoji a zkouškám. Po ukončení továrních zkoušek byl letoun opět předán USAAF na základnu Wright Field v Ohiu. Později byl první prototyp výrobcem pokusně vybaven motory Pratt & Whitney R-2800-83 Double Wasp a jeho označení se změnilo na XC-69E. Po zkouškách byly nahrazeny původními pohonnými jednotkami. Po válce letoun odkoupil Howard Hughes a létal u Hughes Airlines s poznávací značkou NC25600. Do poloviny roku 1945 bylo vyrobeno 21 kusů C-69 pro přepravu 64 osob a jeden C-69C se 43 sedadly v luxusní výbavě pro přepravu VIP. V roce 1949 zakoupila firma \"Schwimmer Aviation\" tři letouny C-69, které provozovala pod hlavičkou panamské společnosti LAPSA. Byly používány k dopravě zbraní a munice pro vznikající stát Izrael. Po jeho založení stroje přešly do majetku aerolinek El Al.\n\n25. srpna 1945 odstartoval ke svému prvnímu letu civilní Lockheed Model L-049 Constellation, dohotovený nyní naopak z původního vojenského kontraktu, poháněný pístovými motory Double Cyclone s přímým vstřikováním paliva. 14. listopadu téhož roku byl předán aerolinkám TWA k výcviku osádek. Pravidelnou dopravu zahájil 3. února 1946 se společností Pan Am na lince z New Yorku na Bermudy, následovanou 6. února 1946 transatlantickou linkou na trati Washington-Paříž provozovanou TWA a domácí 15. února 1946 mezi New Yorkem a Los Angeles. 11. června 1946 vypukl při cvičném letu Constellationu TWA na palubě požár od vadné elektroinstalace a při následné havárii přišlo o život pět lidí. Další provoz letounů byl uvolněn až po prošetření příčin nehody a následných úpravách. Kromě úprav instalací došlo i k nahrazení vstřikování paliva za karburátory na motorových jednotkách. Jeden letoun odpovídající Modelu L-049 zkoušelo v provozu US Navy jako typ R70-1.\n\nPoslední vyrobený Model L-049 byl dodán v květnu 1947 společnosti TWA, která celkem převzala 28 kusů, 22 strojů převzal Pan Am, 7 odebrala American Overseas, po čtyřech kusech přešlo k BOAC a Air France, 6 letounů zakoupily KLM a 2 LAV.\n\nDalší vyráběnou variantou byl Lockheed Model L-649 Constellation s výkonnějšími motory Wright R-3350-749C-18BDI Double Cyclone po 1 864 kW s novou kapotáží usnadňující údržbu a novou protihlukovou izolací kabiny pro 55 cestujících. První let proběhl 18. října 1946, certifikát byl vydán 14. března 1947. Jediným zákazníkem byla společnost Eastern, která zahájila provoz v květnu 1947 jedním ze svých čtrnácti L-649.\n\nNásledující verzí byl dálkový Lockheed Model L-749 Constellation s novými integrálními nádržemi ve vnějších částech křídla, zesíleným podvozkem a stejnými motory jako Model L-649. 23 kusů převzali civilní američtí uživatelé, 10 strojů odebralo velitelství USAF, jeden jako typ VC-121B, tři s označením VC-121A a šest neslo označení C-121A. Všech deset strojů pro přepravu osob bylo později přeznačeno na PC-121A. Jako Model L-749A bylo zkonstruováno 59 letadel se zesílenou konstrukcí a zvýšenou vzletovou hmotností na 48 500 kg. Drak posloužil jako základ vojenských variant dvou PO-1W pro námořnictvo s výstupky radiolokačních systémů nad a pod trupem. Byly určeny ke zjišťování vzdušných a plovoucích prostředků protivníka. První prototyp (č. 124473) poprvé vzlétl v červnu 1949. Oba dva PO-1W byly později přeznačeny na WV-1 na kterých se zkoušely systémy radiolokační a elektronické soustavy.\n\n13. října 1950 odstartoval pilot J. White k prvnímu letu s prototypem Lockheed Model L-1049 Super Constellation (NX67900). Jednalo se o původní první prototyp Constellationu odkoupený společností Lockheed od Hughes Airlines. V mateřském závodě v Burbanku technici nahradili původní motory Double Cyclone za Double Wasp a přidáním nových válcových sekcí před a za křídlo prodloužili trup o 5,61 m. 14. června 1951 vzlétl první sériový Super Constellation s celou řadou úprav. Původní kruhová okna byla nahrazena obdélníkovými, změnily se i polohy vstupních dveří a prosklení pilotní kabiny. Namontovány byly opět motory Double Cyclone verze R-3350-956C-18CBI o výkonu 2 015 kW, svislé ocasní plochy byly zvýšeny a podvozek zesílen.\n\nPrvním uživatelem se stala 7. prosince 1951 společnost Eastern Airlines s Modelem L-1049-53-67 pro 88 cestujících, 10 strojů odebrala TWA jako Model L-1049-53-80 pro 63-75 pasažérů.\n\nModel L-1049A byla verze určená jako základ pro vojenské letouny včasné výstrahy následovaná typem Model L-1049B. Ten byl salónním strojem pro dopravu význačných osobností, jehož 50 exemplářů sloužilo u námořnictva pod označením R7V-1, po roce 1962 přeznačené na C-121J. 32 kusů R7V-1 později od US Navy převzalo USAF, kde operovaly jako C-121G. Jeden R7V-1P vybavený kamerami prováděl průzkumné úlohy v Antarktidě.\n\nMontáží motorů Wright Double Cyclone ve verzi R-3350-872TC-18DA1 Turbo Compound se vzletovým výkonem až 2 425 kW vznikl Model L-1049C zalétaný 7. února 1953. Každých šest válců motoru mělo výfukové potrubí svedeno na jednu ze tří turbín, která přes planetový reduktor předávala krouticí moment klikové hřídeli. Výrazně stoupl výkon při 20% snížení spotřebě paliva. Celková produkce dosáhla 48 letounů dodávaných od června 1953 do června 1954 mezi Air France (10), Air India (2), Eastern (16), KLM (9), PIA (3), Qantas (3) a TCA (5).\n\nZástavbou turbovrtulových motorů Pratt and Whitney YT-34-P-12A do draku L-1249A vznikly dva dopravní letouny určené pro americké námořnictvo. První poprvé vzlétl do vzduchu jako R7V-2 1. září 1954. Obdobné byly dva stroje USAF se čtveřicí turbovrtulových motorů Pratt and Whitney T-34-P-6 s výkonem po 4 104 kW značené YC-121F-LO. Pro zvýšení cestovní rychlosti na 708 km/h došlo ke zkrácení konců křídla o 2 m.\n\nOd roku 1954 přicházely do operačního užívání US Navy první letouny Lockheed WV-2 Warning Star (dřívější označení PO-2W, po listopadu 1962 zase jako EC-121K) létající se systémem včasné radiolokační výstrahy. Pohon zajišťovaly pístové, vzduchem chlazené osmnáctiválce Wright R-3350-32W-878TC18EA1 o vzletovém výkonu 2721,35 kW. Na čočkovitý kryt radiolokátoru na pylonu nad trupem prodělal přestavbu jeden stroj WV-2E, několik dalších WV-2 neslo po zástavbě speciálního elektronického vybavení označení WV-2Q v roce 1962 přeznačené na EC-121M. Osm kusů WV-2 bylo modifikováno k meteorologickému průzkumu na WV-3 (EC-121P). Několik EC-121K a P převzalo od námořnictva vojenské letectvo a zavedlo pro ně označení EC-121R.\nSpolečnost Seaboard Western zakoupila čtyři stroje Model L-1049D pro smíšenou dopravu osob a nákladu, které byly vybaveny vodotěsnou podlahou kabiny a nákladovými vraty na levé straně zádě. Maximální vzletová hmotnost dosáhla 61 416 kg.\nModel L-1049E dodávaný v období od května 1954 do dubna 1955 odpovídal variantě D, ale bez nákladových vrat. Z 28 vyrobených kusů převzala 3 Air India, Avicana 3, Cubana 1, Iberia 3, KLM odebrala 4, LAV 2 letouny, Qantas 9 a TCA 3.\n\nZ typu D vycházelo rovněž 33 strojů Model L-1049F pro USAF, které mohly přepravovat 76-106 osob, nebo 47 raněných, nebo po úpravě náklad do hmotnosti 18 131 kg. Vojenské označení bylo C-121C.\nVojenské letectvo rovněž požadovalo letouny kategorie Warning Star, zadalo proto přestavbu deseti C-121C na typ RC-121C (později značené EC-121C), které v podstatě odpovídaly námořnímu provedení WV-2/EC-121K. Od května 1954 byly přidělovány 551. a 552. křídlu včasné výstrahy nové RC-121D (EC-121D). Jejich modifikací vznikly stroje EC-121H s přídavným elektronickým zařízením a číslicovým počítačem, které byly včleněny do systému PVO SAGE a rovněž EC-121Q a EC-121T z roku 1973 s pokročilejším radiolokačním a elektronickým vybavením. Dalšími vojenskými variantami byly cvičná TC-121C a speciální EC-121S. Warning Stary námořních i vzdušných sil operovaly ve vzájemné součinnosti nad atlantickým a pacifickým pobřežím USA. Specální varianta AC-121D sloužila ve vietnamském konfliktu k monitorování průzkumných čidel na území Kambodže a Vietnamu.\n\n7. prosince 1954 byla zalétána civilní dálková verze pro 71 až 95 cestujících Lockheed Model L-1049G Super Constellation, vzniklá zástavbou výkonnějších motorů Wright R-3350-972TC-18DA-3 Turbo Cyclone s výkonem 2 537 kW do draku Modelu L-1049E. Přidáním kapkovitých nádrží na konce křídla vzrostla zásoba paliva na 29 336 l. Varianta Super G měla ještě zvýšenou vzletovou hmotnost (63 503 kg) a do prodloužené přídě se začaly montovat povětrnostní radiolokátory RCA nebo Bendix. Přistávací reflektory se proto přestěhovaly na příďovou podvozkovou nohu. K tradičním odběratelům Constellationů přibyla Lufthansa. Poslední dva L-1049G tento dopravce vyřadil v březnu 1968 (výr. č. 4640, D-ALEC a výr. č. 4647, D-ALID).\n\nPosledni civilní obměnou s původním tvarem křídla byl Model L-1049H vycházející z typu G, ale s nákladovými vraty a úpravou pro smíšenou dopravu jako L-1049D.\n\nZ původního Modelu L-049 vycházel rovněž Lockheed L-1649 Starliner, zpočátku nazývaný Super Star Constellation. První vzlet proběhl 10. října 1956, certifikát obdržel 19. března 1957 a poslední vyrobený Starliner byl zalétaný 12. února 1958 pro Air France.\n\nTrup byl převzat z L-1049G s novým vnitřním vybavením a zdokonalenou protihlukovou izolací. Zcela nové bylo křídlo s laminárním rychlostním profilem, větším rozpětím a jiným půdorysem. Instalované motory Wright R-3350-988TC-18EA2 Turbo Cyclone o výkonu po 2537 kW měly nové reduktory. Průměr vrtulí \"Hamilton Standard\" nebo \"Curtiss Electric\" byl zvětšen z původních 4,60 na 5,13 m. Podvozek dostal větší rozchod, čímž se snížila celková výška letounu na zemi. TWA první ze 45 vyrobených Starlinerů převzala 1. června 1957, první komerční let s ním proběhl na trati Los Angeles-Londýn. Celkem společnost TWA zakoupila 29 L-1649, Lufthansa 4 (poslední Starliner výr. č.1040, D-ALAN vyřazen v únoru 1966), Varig 2 a Air France 10.\n\nKariéru ukončily zbývající tři kusy u dopravce Burns Aviation používané k přepravě dobytka.\n\n\n\n"}
{"id": "955075", "url": "https://cs.wikipedia.org/wiki?curid=955075", "title": "Nyrthos", "text": "Nyrthos\n\nNyrthos je akční RPG, v současné době ve vývoji BeerDeer Games, českého nezávislého vývojářského studia. Cílové platformy jsou Windows PC, Macintosh, Android a iOS.\n\nHra se odehrává ve fiktivním světě „Nyrthos“, což je kontinent obklopený mořem. O skutečném příběhu je toho známo málo.\n\nNyrthos čerpá velký potenciál ze série Diablo a Gothic. Hra je základem podobná jako u jiných RPG (např. zabíjení monster, sbírání levelů, učení se novým dovednostem, rabování), ale Nyrthos bude také čerpat z jiných žánrů, bude dávat hráčům možnost vytvářet struktury a řízení zdrojů, jako jsou simulace videohry.\n\nHlavní myšlenkou této hry je rozšiřující se svět. Hráči budou ovlivňovat vývoj příběhu, který bude založen na jejich volbách a akcích. Nyrthos je také vybaven cyklem počasí den/noc, který silně ovlivňuje svět. Noc je velmi tmavá a smrtící, takže mnoho akcí musí být provedeno během dne. Cyklus ovlivňuje mnoho věcí, jako jsou nepřátelé, schované předměty a události.\n\nBeerDeer Games je malé indie herní vývojové studio, které se nachází v Praze, v České republice. To bylo původně založeno v roce 2011 dvěma dlouhoudobými kolegy a přáteli, Martinem Pivkem a Martinem Jelínkem. V minulosti se jeho zakladatelé zabývali širokou škálou projektů v oblasti flashe, her, aplikací a vývoji webových aplikací. Nyrthos je jejich první původní projekt a měl vyjít pro PC, Android a iOS v roce 2012, ale termín nebyl dodržen.\n\nHra je vyvíjena pomocí Stage3D a Starlingu a bude možná i na bázi prohlížeče (pomocí Flash plug-inu)/nainstalovaného. Cílové platformy jsou oba prohlížeče (PC, MAC) a mobilní telefony (Android, iOS). Použití etap 3D/Flash umožňuje využívat zařízení grafické karty, i když běží na flash plug-inu. Tvůrci slibují v Nyrthosu hladké 2D vizuální efekty s více efekty, eye-candy, animace, reklamní postprocessing. Díky použití grafických karet by se mělo snížit zatížení procesoru.\n\n"}
{"id": "955077", "url": "https://cs.wikipedia.org/wiki?curid=955077", "title": "Martin Pohl", "text": "Martin Pohl\n\nMartin Pohl alias Marty (*  Rumburk) je český režisér, scenárista, herní vývojář, podnikatel a hudebník, jako horrorcorový rapper vystupující pod pseudonymem Řezník nebo M.Engele (alter ego v rámci kapely Sodoma Gomora, resp. v jejích začátcích). Na úplném začátku své kariéry se mihnul pod pseudonymem Marty Da Virgin Slappa, pod kterým v angličtině nahrál \"The Day Of Defloration\" EP, při jehož tvorbě se inspiroval americkou horrorcorovou kapelou Insane Clown Posse. Až v roce 2004 nahrál několik prvních českých skladeb jako např. \"Takhle to chodí\", \"Drtič sanic\" a svůj první český mixtape \"Penetrační chtíč\". Ve své tvorbě má různé odkazy na českou či zahraniční kulturu. Je známý také svými černohumornými kresbami „Martyho frky“.\n\nTitul inženýr získal Pohl na Vysoké škole ekonomické v Praze v roce 2012, a to obhájením diplomové práce na téma „Marketing v pohřebnictví“.\n\n\nAutor se mimo hudební tvorby také věnuje filmařskému řemeslu, což je patrné jak na kvalitě jeho klipů, tak na stále se rozrůstající filmografii. Sám autor tvrdí že si „herce vybírá z řad kamarádů – alkoholiků, drogově závislých a jinak narušených jedinců, takže autenticita je zajištěna, jedná se vlastně o takovej art brut“\".\" I díky tomu si jeho filmy získaly značnou popularitu nejen mezi fanoušky jeho hudební tvorby, o čemž svědčí počty zhlédnutí na platformě YouTube, kde jsou filmy volně dostupné. Filmy se vyznačují pro autora typickým černým humorem a bizarními zápletkami.\n\n\"Život není krásný\" (někdy také ŽNK nebo ZNK) je zatím sedmidílná série freewarových počítačových her. Patří do žánru adventur, díly 4 a 6 obsahují také prvky RPG. Celá série je známá černým, rasistickým, xenofobním, sexistickým, homofobním, vulgárním a celkově veskrze politicky nekorektním humorem. Z toho důvodu jsou hry krajně nevhodné pro děti a osoby mladší patnácti let a skupiny, kterých se hra může dotknout. Toto upozornění umístil autor na začátek každého dílu. Přesto, nebo právě proto, je série \"Život není krásný\" mezi hráči velmi oblíbená a dosáhla status kultu.\n\nV létě 2018 vznikla na české crowfundingové stránce HitHit kampaň k vytvoření dalšího dílu této herní série. Informace o kampani se dostala i do mainstreamových médií, což značně přispělo k úspěchu kampaně i přes to, že zprávy byly spíše negativní povahy. Nakonec se vybralo 408 497 Kč, čímž se překročila požadovaná částka o více než 100 000 Kč. Datum vydání zatím není známo.\n\nV roce 2017 založil Pohl oděvní značku SickFace, která je inspirována okultními a satanistickými motivy. Značka vznikla za účelem nového projektu, kdy chtěl autor vykročit ze své zajeté značky ZNK, která je neomylně spjata s osobou Řezníka. „\"Mám hodně zkušeností s merchem, ale tohle bylo zase něco novýho, protože se jedná vyloženě o brand a s tím musí jít ruku v ruce i vyšší kvalita všeho.\"“ V designech spolupracuje s českými umělci a návrháři, zatím poslední kolekce byla vydána v roce 2019.\n\nV roce 2011 stanul spolu s rappery Hrobkou a Pitvou před soudem za skladbu \"Konečné řešení\". Soud je osvobodil. Řezník na soud reagoval v roce 2013 klipem \"Soudní Proces\".\n\nV roce 2012 byl policií obviněn za to, že přes internet prodával trička s podobiznou Anderse Behringa Breivika a s nápisy vztahujícími se k jeho činu.\n\nV roce 2013 byl vyloučen z předávání cen Český slavík Mattoni 2013 s odůvodněním, že jeho texty neodpovídají dobrým mravům a propagují násilné jednání. V reakci na tuto událost se ze soutěže odhlásili Tomáš Klus a Michal David. Svoji cenu vrátili „skokan roku“ zpěvák Monkey Business Matěj Ruppert a skupina Koblížci. Zpěvák Xindl X se také postavil za Martina Pohla a postup pořadatele označil za totalitní praktiky. Naopak Bílý kruh bezpečí označil Pohlovu produkci za hrubou urážku obětí násilné trestné činnosti a podpořil reakci pořadatelů. Advokátka Klára Samková podala na Martina Pohla trestní oznámení pro několik trestných činů. Ještě v říjnu 2015 před vyhlášením příslušného ročníku ankety Pohl zveřejnil videoklip „Pořád jenom hate 2“, v němž hrubým způsobem kritizoval hlavního pořadatele ankety za to, že dosud neobdržel 100 tisíc za své vítězství z roku 2013. Společnost Karlovarské minerální vody po něm požadovala stažení videoklipu a omluvu řediteli firmy. Nedošlo ovšem ke splnění ani jednoho z těchto požadavků.\n\nRedaktor \"Reflexu\" Jiří X. Doležal již dříve psal o Řezníkovi a hledal jeho identitu. Ten v roce 2010 natočil skladbu \"Epitaf (JXD Diss)\", ve které o něm vulgárně rappoval. Jiří X. Doležal na tuto skladbu reagoval až po kauze v Českém slavíku 2013, když na Silvestra 2013 na webu \"Reflexu\" zveřejnil na oplátku video \"Diss Řezník\".\n\nJako Řezník vyhrál mužskou kategorii čtenářských Hudebních cen iDNES.cz v listopadu 2018.\n\n\n"}
{"id": "955080", "url": "https://cs.wikipedia.org/wiki?curid=955080", "title": "Letiště Aberdeen", "text": "Letiště Aberdeen\n\nLetisko Aberdeen (gaalsky: \"Port-adhair Obar Dheathain\") (kód IATA: ABZ, kód ICAO: EGPD) je mezinárodní letiště, které leží v Dyce - předměstí Aberdeenu ve Skotsku. Od centra Aberdeenu je vzdáleno 9,3 km severozápadně. V roce 2011 letiště přepravilo kolem 3,1 milionu cestujících, což je oproti roku 2010 nárůst o 11,5%. Jde o 14. nejrušnější letiště Spojeného království. V roce 2011 bylo také druhým nejrušnějším letištěm Skotska a šestým nejrušnějším Británie podle počtu pravidelných linek.\n\n"}
{"id": "955082", "url": "https://cs.wikipedia.org/wiki?curid=955082", "title": "Vjekoslav Bevanda", "text": "Vjekoslav Bevanda\n\nVjekoslav Bevanda (13. května 1956, Mostar, Jugoslávie) je chorvatský politik a předseda Rady ministrů Bosny a Hercegoviny, \"de facto\" bosenský premiér. \n\nBevanda je původem z Mostaru; po vystudování střední školy studoval na Hospodářské fakultě Mostarské univerzity. Mezi lety 1979 a 1989 pracoval v letecké továrně Soko u Mostaru. Mezi lety 1990 až 1993 pracoval v Apro bance, nacházející se rovněž v Mostaru. Po skončení války v BiH pracoval v celé řadě bosenských bank. V letech 2007–2011 zastával funkci ministra financí ve vládě Federace Bosny a Hercegoviny a také vicepremiéra.\n\nOd roku 2012 zastává funkci předsedy Rady ministrů.\n"}
{"id": "955083", "url": "https://cs.wikipedia.org/wiki?curid=955083", "title": "Michel Le Tellier", "text": "Michel Le Tellier\n\nMichel Le Tellier (19. dubna 1603 - 30. října 1685) byl francouzský politik.\n\nPocházel z poměrně bohaté, obchodnické rodiny. Roku 1643 se stal státním sekretářem pro válku. Během povstání frondy byl hlavním vyjednávačem kardinála Julese Mazarina, a v průběhu Mazarinova exilu se stal hlavním rádcem královny Anny. V roce 1677 byl jmenován kancléřém Francie. Le Tellier zemřel roku 1685. Zanechal po sobě dva syny – Františka Michala a Karla Mořice.\n"}
{"id": "955085", "url": "https://cs.wikipedia.org/wiki?curid=955085", "title": "BrewDog", "text": "BrewDog\n\nPivovar BrewDog je skotský pivovar z města Ellon, Aberdeenshire založený v roce 2007 Jamesem Wattem a Martinem Dickiem. Pivovar se specializuje na svrchně kvašená craft piva. Je pověstný svým marketingem.\n\nPivovar produkuje lahvová a plechovková piva pro koncové konzumenty a sudová pro podniky. Zaměřuje se převážně na svrchně kvašená piva.\n\nStálá nabídka obsahuje:\n\n\nMimo tyto piva vaří jednorázové várky všech možných pivních stylů.\n\nPivovar provozuje několik barů ve Velké Británii ve větších městech a jeden bar ve Stockholmu.\n\nV roce 2009 uvařili pivo Tactical Nuclear Pinguin s 32% alkoholu, které bylo v té době nejsilnější pivo na světě. Poté co bylo toto pivo překonáno pivovarem Schorschbräu, uvařili v roce 2010 nové pivo Sink The Bismarck s 41% alkoholu, čímž získali titul nejsilnějšího piva světa zpět.\n\nSérii nejsilnějších piv zakončili v roce 2010 uvařením piva The End Of History s 55% alkoholu. Tohoto piva bylo vyrobeno 11 lahví, které se distribuovaly v kůži mrtvých veverek.\n"}
{"id": "955093", "url": "https://cs.wikipedia.org/wiki?curid=955093", "title": "Čierny kameň", "text": "Čierny kameň\n\nČierny kameň (1479 m n. m.) je hora ve Velké Fatře na Slovensku. Nachází se v Liptovské větvi hlavního hřebene mezi Minčolem (1398 m) na severovýchodě a Ploskou (1532 m) na jihozápadě. Minčol je oddělen Sedlem pod Čiernym kameňom (1266 m), Ploská Sedlem Ploskej. Severozápadní svahy spadají do horních partií Ľubochnianske doliny. Jihovýchodním směrem vybíhá z hory krátká rozsocha sevřená mezi doliny Malá Turecká a Pilná a klesající přes vrchol Stráž (1031 m) do údolí Revúce. Další rozsocha směřuje na jih k vrcholu Magury (1082 m). Významná část hory je chráněna v rámci Národní přírodní rezervace Čierny kameň (rozloha 34,4 ha, vyhlášeno 1964). Díky mohutným vápencovým bradlům se jedná asi o nejznámější vrchol Velké Fatry.\n\n\n\n"}
{"id": "955095", "url": "https://cs.wikipedia.org/wiki?curid=955095", "title": "Bligny-sur-Ouche", "text": "Bligny-sur-Ouche\n\nBligny-sur-Ouche je francouzská obec v departementu Côte-d'Or v regionu Burgundsko-Franche-Comté. V roce 2010 zde žilo 850 obyvatel. Je centrem kantonu Bligny-sur-Ouche.\n\n\"Počet obyvatel\"\n\n"}
{"id": "955096", "url": "https://cs.wikipedia.org/wiki?curid=955096", "title": "Should Be Higher", "text": "Should Be Higher\n\n„Should Be Higher“ je píseň britské elektronické hudební skupiny Depeche Mode z jejich 13. studiového alba Delta Machine z roku 2013. Tento song, který se později stal 55. singlem skupiny, napsali Martin L. Gore, Dave Gahan a také Kurt Uenala společně. Oficiálně se uvádí, že píseň napsali pouze Gahan a Uenala, ale tato informace je nepravdivá. Píseň byla po singlech „Heaven“ a „Soothe My Soul“ vydána jako třetí singl tohoto alba 11. října 2013 v Německu a střední Evropě, 14. 10. ve Velké Británii a 15. 10 ve zbytku světa včetně USA. Video pro tuto píseň v živé verzi režíroval Anton Corbijn, chtěl tak napodobit videoklip k „World in my Eyes“, který je také natočen v živé verzi. Klip k „Should Be Higher“ je směsicí záběrů z vystoupení v Berlíně, Lipsku a Mnichově během The Delta Machine Tour. Video mělo premiéru na Vevo 22. srpna 2013. O písni se tvrdí, že je největším hitem nové desky. Nahrávání této skladby probíhalo nejpravděpodobněji v období březen až říjen 2012 ve studiu buď v Santa Barbaře, v soukromém studiu skupiny, nebo v New Yourku v Jungle City Studiu. Při hraní této skladby využívá skupina mimo jiné hudební nástroj Access Virus Ti Keyboard.\n\nVe Velké Británii získala píseň 81. místo v hudebním žebříčku.\n\n\n\n"}
{"id": "955102", "url": "https://cs.wikipedia.org/wiki?curid=955102", "title": "Arrondissement Neufchâteau", "text": "Arrondissement Neufchâteau\n\nArrondissement Neufchâteau může být: \n\n"}
{"id": "955104", "url": "https://cs.wikipedia.org/wiki?curid=955104", "title": "Povstání Gabriela Betlena", "text": "Povstání Gabriela Betlena\n\nPovstání Gabriela Betlena bylo druhé ze šesti protihabsburských stavovských povstání. Probíhalo v letech 1619–1626. \n\nPo smrti Gabriela Bathoryho (1589–1613) se v roce 1613 stal sedmihradským knížetem za pomoci Turků Gabriel Betlen. Vídeňský dvůr mu už od začátku nedůvěřoval a snažil se o vyvolávání nepokojů a spiknutí. Vyslal na jeho území i několik výprav, které však nedosáhly většího úspěchu. V roce 1615 uznala Vídeň dohodou podepsanou v Trnavě Betlena za knížete Sedmihradska a vrátila mu jeho majetky. Betlen měl za to Habsburkům pomáhat proti Turkům. Dohoda však byla jen taktikou obou stran pro získání času. Vídeň obnovila s Turky mír a spojila se také s Jurajem Drugetem.\n\nBetlen využil jako první situaci, v níž se ocitli Habsburkové, a posílený vypuknutím českého stavovského povstání vystoupil v létě 1619 vojensky proti Vídni. Do boje postavil 18 000 vojáků naverbovaných většinou z hajduků a sedmihradských Sikulů. Spojil se s některými významnými uherskými protestantskými magnáty a v srpnu vpadl na východní Slovensko. Porazil Drugetovo vojsko a začátkem září 1619 dobyl Košice. Jeho přívrženci ho tam zvolili za hlavu Uherska, ochránce nekatolických náboženství a vydali manifest \"Stížnosti Uherska\" (latinsky \"Querela Hungariae\"), ve kterém osvětlují příčiny a program povstání. Betlenova už téměř třicetitisícové armáda postupovala přes Spiš, Liptov a jihoslovenské stolice směrem na západ a po pár týdnech obsadila Fiľakovo, Levice, středoslovenská důlní města, Nové Zámky, Trnavu a dokonce i hlavní město Uher Bratislavu. Na Bratislavském hradě předal Betlenovi palatin Zigmund Forgáč královskou korunu. Betlen se pak s vojskem spojil s českými a moravskými stavy pod vedením J. M. Thurna a postupoval spolu s nimi na Vídeň. Na východní Slovensko však vpadl Juraj Druget se svým osmitisícovým vojskem polských žoldáků a Betlena donutil k ústupu od Vídně.\n\nPolsko stálo v konfliktu na straně Habsburků a diplomaticky se snažilo o diskreditaci Betlena u Porty za jeho nedávné protiturecké paktování. Betlen si však nadále udržel většinu území Slovenska a na čas měl v rukou i část Zadunají s městem Šoproň. Na sněmu v Bratislavě v lednu 1620 žádala šlechta spíše potvrzení svých výsad a přidělení zabavených majetků katolíků, než další pokračování boje proti Habsburkům. Dohodu Betlena s českými stavy o náboženské svobodě a vyhnáni jezuitů s Pazmaněm pryč z Uher sněm schválil. Neochota uherských stavů pokračovat v povstání a nedostatečná podpora Turků však přiměla Betlena k uzavření osmiměsíčního příměří s Ferdinandem II. Betlen nepřijal ani návrh na udělení královského titulu a dal se zvolit pouze za \"knížete\" a správce Uher. K tomuto kroku přispěla i tajná jednání s císařským dvorem, jehož zástupci mu slíbili územní a politické výhody. Císařská armáda se pak mohla zaměřit na boje v Čechách proti stavovskému povstání. Betlenovi se znovu podařilo získat dary přízeň a důvěru Porty a oslabit diplomatický vliv Polska. 25. srpna 1620 na sněmu svých přívrženců v Banské Bystrici se po souhlasu z osmanské strany dal zvolit za krále Uherska, ale nedovršil volbu korunovací. Sněm se zabýval i náboženskými otázkami, potvrdil usnesení žilinské a spišskopodhradské synody a omezil počet katolických biskupství na tři (v Nitře, Rábu a v Egeru). Majetky katolické církve připadly Betlenovi a z nich získal nové finanční zdroje na placení vojska, se kterým mohl rozvinout nové boje. Vídeňský dvůr totiž sliby nedodržel.\n\nNa rozdíl od předchozího roku se vojenskopolitická situace změnila. Betlenova vojska nedosahovala již takových úspěchů jako v první fázi povstání. V první polovině září 1620 se zmocnili povstalečtí vojáci Nitry a 10. října odrazili útoky císařské armády na Bratislavu, museli však vyklidit Trnavu a jejich vpád do Rakouska skončil neúspěchem již u Hainburgu. Císařský dvůr se mohl po vítězné bitvě na Bílé hoře (8. listopadu 1620) zaměřit na boje s povstalci. Betlen začal pomalu ztrácet pozice na západním Slovensku. Přičinila se o to armáda generála Buquoye, který předtím bojoval v Čechách. Začátkem května obsadila Bratislavu, Nitru a koncem měsíce obléhala Nové Zámky. Začátkem června další část císařské armády pod vedením Štěpána Pálffyho a Petra Koháriho dobývala střední Slovensko a zaujala území mezi Hronem a Ipelem s pevnostmi Fiľakovo a Sečany a městy Krupina a Brezno. Betlen byl tehdy v Olomouci a jakmile se dozvěděl o postupu císařské armády, shromáždil vojsko, se kterým přitáhl až k Rimavské Sobotě. Vojsko Štěpána Pálffyho se stáhlo až k Zvolenu a v bitvě u Jalné 2. a 3. července 1621 utrpělo porážku. Betlen měl znovu otevřenou cestu na západní Slovensko, které ovládal Buquoy, jenž obléhal v té době pevnost Nové Zámky. 10. července 1621 přitáhli povstalci k pevnosti a v bitvě porazili císařskou armádu, sám Buquoy zahynul. Betlen se tak znovu mohl zmocnit Trnavy a ke konci roku i Nitry. Povstalci se dostali i na území Moravy.\n\nBetlen se tímto počínáním snažil dosáhnout přijatelné podmínky míru s Vídní. Zkonfiskované majetky církve, které šlechta chtěla získat, však stále vlastnil Betlen. Z tohoto důvodu, jakož i pro jeho taktizování, ho nespokojené stavy začaly hromadně opouštět. Ani lidové masy ho příliš nepodporovaly. Turci, využívající povstání ve svůj prospěch, mu umožnili naverbovat si pomocné jezdecké oddíly z krymských Tatarů a z jejich vlastní armády, ale jinou pomoc mu neposkytli. Proto 11. října 1621 Betlen zahájil jednání s císařským dvorem. Po dlouhých a obtížných jednáních podepsaly 6. ledna 1622 (jiné zdroje uvádějí 31. prosince 1621) obě strany mír v Mikulově. Podle podmínek míru se Betlen vzdal zabraného území spolu s uherským královským titulem. Místo toho dostal titul \"říšský kníže\", dvě slezská knížectví Opole a Ratiboř, doživotní držení sedmi hornouherských (tedy převážně východoslovenských) stolic a roční příspěvek 50 tisíc zlatých na vydržování pohraničních pevností. Mír sliboval uherským stavům zachovávání práv a privilegií, které ustanovil sněm v roce 1608.\n\nBetlen nebyl příliš spokojen s dosaženými výsledky míru, a když jeho plán vzít si za manželku dceru císaře Ferdinanda II. ztroskotal na neochotě císařského dvora uvědomujícího si, že Betlen by tak získal správu nad Uhrami, podnikl v dalších letech nové výboje proti habsburské monarchii. Betlen však nedosáhl větší územní ani politické zisky zejména pro zmenšující se počet jeho příznivců. Výprava v roce 1623 neúspěšně obléhala císařské vojsko nacházející se v opevněném Hodoníně. Betlen znovu podepsal mír ve Vídni, ve kterém byly obnoveny podmínky mikulovského míru, ale příspěvek na pohraniční pevnosti se mu snížil na 30 000 zlatých a ztratil obě slezská knížectví.\n\nV roce 1626 se Betlen spojil s německými protestantskými knížaty a dlouholetým nepřítelem Habsburků - Francií. Spojenci mu poskytli vojsko generála Mansfelda, se kterým znovu vystoupil proti císaři. I na území Slovenska tak probíhala část třicetileté války tzv. dánská válka. Pováží plenila císařská vojska pod vedením Tillyho a Valdštejna. Střední Slovensko, zejména okolí horních měst, pustošila Mansfeldova vojska a Betlenovy tureckotatarské oddíly. Císař vyslal proti Betlenovi ještě armádu Albrechta z Valdštejna, který obsadil Trnavu, Nitru a Nové Zámky, ale pro zásobovací potíže postoupil pouze k Levicím. Betlen čekal na posily za Ipľem, ale ke střetu armád nedošlo. Valdštejnův pobyt s vojskem na západním Slovensku odřízl Betlena od jeho západoevropských spojenců, a tak byl donucen uzavřít další mír v Bratislavě. Betlen si dle dohody udržel své sedmihradské majetky a do doživotní držby dostal i sedm východouherských stolic. Příspěvek na pevnosti mu byl zrušen. Jeho náhlá smrt v roce 1629 ukončila další snahy o ovládnutí území Slovenska.\n\n\n"}
{"id": "955110", "url": "https://cs.wikipedia.org/wiki?curid=955110", "title": "Jaroslav Kamper", "text": "Jaroslav Kamper\n\nJaroslav Karel Kamper (12. srpna 1871 Praha-Karlín — 31. října 1911 Praha-Královské Vinohrady) byl český novinář, spisovatel, překladatel, dramaturg, literární, divadelní a výtvarný kritik. Přispíval historickými a kritickými studiemi do českých i německých periodik (\"Politik\", \"Musejník\", \"Magazin für Litteratur\" aj.), byl redaktorem časopisů \"Květy\" a \"Lumír\". Pořádal divadelní představení ve smíchovském divadle a v Uranii, působil jako dramaturg nově otevřeného Divadla na Vinohradech. Podílel se na činnosti literárních spolků. Projevoval nadšení pro dramatické umění a pro historii, zejména barokní památky staré Prahy. Byl oceňován pro rozsáhlou redaktorskou, přednáškovou a překladatelskou činnost; jeho dílo ale kvůli předčasnému úmrtí zůstalo z převážné části rozdrobeno po časopisech.\n\nNarodil se 12. srpna 1871 v Karlíně. Vystudoval české gymnázium na Novém Městě a pražskou právnickou fakultu.\n\nPočátkem 90. let se začal věnovat žurnalistice. Poprvé na sebe upozornil referáty o české literatuře v německém časopise \"Magazin für Litteratur\". Od roku 1894 byl členem redakce pražského německého deníku \"Politik\". Roku 1902 redigoval \"Obzor literární a umělecký\" (založil Jaroslav Vlček). Po roce 1909 byl redaktorem časopisu \"Květy\" a na sklonku života krátce spoluredigoval \"Lumír\" (s Viktorem Dykem). V roce 1910 se účastnil sjezdu slovanských spisovatelů v Sofii.\n\nByl nadšený pro umění. Zprvu se zaměřil na moderní malířství, např. díla Mánesa, Alše, Schweigra, Marolda, Jeneweina a Orlíka, později se ale jeho zájem obrátil ke starým mistrům. Nejvíce si oblíbil baroko v posledních fázích, kdy ustupovalo rokoku a empíru. Měl rád Malou Stranu, kde obdivoval historické památky a v mysli se vracel do šlechtického 18. století. Barokní a pozdně barokní osobnosti, například Václava Vavřince Reinera, Petra Brandla, ale i Jana Ferdinanda Opize a Václava Tomáška pak přiblížil čtenářům v několika studiích. Svými znalostmi přispěl i do soupisu uměleckých památek, vydávaného Českou akademií.\n\nJeho další velkou životní láskou bylo divadlo. Věnoval se mu jako kritik, pořádal ale také představení ve smíchovském divadle a v Uranii. Po otevření Divadla na Vinohradech se stal nakrátko jeho dramaturgem. Jím režírované drama \"Tkalci\" slavilo úspěch, Kamper byl ale kvůli neshodám s vedením divadla propuštěn. Jeho přátelé (např. Hanuš Jelínek) to pokládali za křivdu; vedení divadla tento krok naopak zdůvodňovalo nutností úspor po stávce (zároveň bylo propuštěno několik dalších umělců i pomocného personálu) a Kamprovými dlouhodobě neuspokojivými výsledky (liknavost při čtení a zařazování zaslaných prací do programu, opožděné dodávání vlastních překladů a nedbalost při jazykové korektuře cizích, návrhy repertoáru dodávané až na poslední chvíli a po mnoha urgencích — v důsledku čehož žilo divadlo ze dne na den bez jasného plánu).\n\nByl rovněž veřejně činný. Pořádal přednášky, působil v Osvětovém svazu a zastával funkci jednatele v Umělecké besedě. Roku 1902 se zasloužil o založení Kruhu českých spisovatelů a určitou dobu byl i jeho starostou.\n\nByl oblíbený svým srdečným a přátelským vystupováním.\n\nDlouhodobě trpěl zdravotními obtížemi. V létě 1911 odjel na léčení do Luhačovic, úlevu mu ale nepřinesly. Zemřel po dlouhé nemoci 31. října 1911 ve svém bytě na Vinohradech. Pohřben byl 2. listopadu na Olšanech po obřadu v chrámu sv. Ludmily, za účasti řady spisovatelů, novinářů, herců a dalších osobností.\n\n8. května 1932 mu Umělecká beseda odhalila pamětní desku na domě v Nerudově ulici 225, kde několik let žil. Byla vytvořena podle návrhu Josefa Weniga. Se vzpomínkovými projevy při té příležitosti vystoupili profesor Arne Novák, Kamperův přítel a pozdější senátor Jiří Pichl a předseda Umělecké besedy František Skácelík.\n\nKamper byl především autorem řady článků a kritických studií v novinách a časopisech. Pro žurnalistiku měl předpoklady — všestranné vzdělání a široké zájmy. Ovládal cizí jazyky a mohl se tak stát prostředníkem mezi domácí uměleckou scénou a zahraničím. Elegantně a bezpečně zvládal německý sloh. Většina jeho článků vyšla v periodikách \"Politik, Květy, Rozhledy\", \"Lumír\" a \"Obzor literární a umělecký\".\n\nPsal také literárně historické studie, např. o J. Zeyerovi, L. Stroupežnickém a Máchovi, zejména pro \"Musejník\". Do publikace \"Česká literatura XIX. století\" přispěl popisem prvopočátků českého divadla až po Tyla a Turinského. Věnoval se i dramatikům 60. a 80. let 19. století J. J. Kolárovi a E. Bozděchovi.\n\nPodle Arne Nováka jsou jeho články spíše skvělé improvizace než hluboké kritické studie. Poddával se prvnímu dojmu a sděloval čtenářům rozkoš z literatury, nikoliv objektivní nezaujatý odstup. V jeho dílech proto najdeme více uměleckého nadšení, než promyšlených estetických soudů nebo historických závěrů.\n\nV jeho životě a díle je patrný rozpor mezi zábavným společníkem a konzervativním novinářem. Podle Hanuše Jelínka se na stránky novin dostala jen malá část jeho literárního talentu — jeho velký smysl pro humor a satiru zůstal omezen na soukromé projevy. Arne Novák u něj rovněž pozoroval konflikt snu o barokním šlechtickém světě, do kterého unikal, a současné reality.\n\nVzhledem k předčasné smrti se mu nepodařilo shrnout své znalosti a zkušenosti do souhrnného díla. Převážná část jeho prací — fejetony, články, referáty — zůstala rozptýlena po časopisech.\n\nKnižně vyšly např.:\n\nPřeklady:\n\n\n"}
{"id": "955111", "url": "https://cs.wikipedia.org/wiki?curid=955111", "title": "Skalky (Úštěcká pahorkatina)", "text": "Skalky (Úštěcká pahorkatina)\n\nSkalky (338 m n. m., ) jsou vrch v okrese Litoměřice Ústeckého kraje. Leží asi jeden kilometr severoseverovýchodně od Encovan, na jejím katastrálním území a území vsi Třebutičky.\n\nVrch Skalky je součástí pásu vrchů ve směru VSV–ZJZ, který se táhne od vrchu Hořidla (372 m), přes Skalky, Holý vrch (302 m) a Křemín (244 m) ke břehu Labe.\n\nV listopadu 2013 byla zalesněná část vrchu vyhlášena jako přírodní památka Skalky u Třebutiček. V lesním porostu je hojné zastoupení různých bylin v čele s bažankou vejčitou (jediná její lokalita v Čechách).\n\nVrch náleží do celku Ralská pahorkatina, podcelku Dokeská pahorkatina, okrsku Úštěcká pahorkatina, podokrsku Liběšická pahorkatina a Třeboutičské části.\n\nNejbližší dojezd automobilem je do Encovan, Třebutiček a Sedlece, příp. k silnicím je spojujícím. Na severních a západních svazích vrchu je síť pěších cest, ale turisticky značená nevede až na samotný vrchol.\n\n"}
{"id": "955112", "url": "https://cs.wikipedia.org/wiki?curid=955112", "title": "Korálovka sedlatá sinalojská", "text": "Korálovka sedlatá sinalojská\n\nKorálovka sedlatá sinalojská (\"Lampropeltis triangulum sinaloae\") je had z čeledi užovkovití, poddruh korálovky sedlaté.\n\nTento poddruh korálovky se dorůstá rozměrů 80-130 cm. Má malou poměrně málo oddělenou hlavu od krku. Zbarvení má černo-bílo-červené.\n\nTento poddruh je rozšířen od Severní a Střední Ameriky až po Ekvádor.\n\nPro tento poddruh není nutné velké terárium, pro jednoho jedince postačí rozměry asi 60×40×40 cm, pro pár je nutné terárium o velikosti 100×50×50 cm. Teplotu v teráriu má být udržována v rozmezí od 25 do 29 °C, lokálně až 37 °C, v noci 20-22 °C. Tento poddruh korálovky je velmi žravý.\n\nSamice snáší 5-12 kožovitých vajec. Inkubace trvá asi 50-60 dní, vlhkost má být 90 %. Korálovky sedlaté sinalojské se dožívají 10-15 let.\n"}
{"id": "955114", "url": "https://cs.wikipedia.org/wiki?curid=955114", "title": "Cimbálová muzika Slanina", "text": "Cimbálová muzika Slanina\n\nCimbálová muzika Slanina je folklórní soubor působící v samém srdci Valašska – v Rožnově pod Radhoštěm a okolí. Zabývá se hudebním folklórem moravského regionu a v jeho hudbě lze postřehnout nejen temperamentní moravskou píseň, ale i vlivy slovenské, polské, maďarské či cikánské. \n\nCimbálová muzika Slanina vznikla v roce 1997 na Katedře muzikologie Filozofické fakulty Univerzity Palackého v Olomouci. Zakládajícími členy byli Michal Stupka (housle), Milan Mlčák (housle), Stanislav Ingr (terc), Zdeněk Marušák (klarinet), Matěj Kratochvíl (klarinet), Gábina Hájková (cimbál), Martin Kuchař (basa). Muzikanti v této sestavě a v různých obměnách působili hlavně v Olomouci a okolí a postupně si budovali svoji posluchačskou základnu při vystupování na soukromých i veřejných akcích. \n\nOd samého počátku spolupracovala CM Slanina s folklórním souborem Vonica, se kterým hudebníci natočili v roce 2000 také hudební nosič s názvem „Slovácký soubor Vonica Zlín a jeho cimbálová muzika Slanina“, který byl vydán u švýcarské společnosti mp3.com. Tato nahrávka přinesla kapele mnohá vystoupení v zahraničí, především ve Francii a Švýcarsku, kde hudebníci úspěšně reprezentovali hudbu moravského regionu. Spolupráce s Vonicou skončila v roce 2004. \n\nPo ukončení univerzitních studií některých členů kapely a také díky různým personálním změnám se v roce 2008 přesouvá působnost CM Slanina do Rožnova pod Radhoštěm a začíná působit hlavně na Valašsku. Členové Cimbálové muziky Slanina vystupují v tradičních valašských či staroměstských pracovních krojích.\n\nVšichni současní členové CM Slanina jsou nadšenými muzikanty, zpěváky a folklóristy, což dokazují i jejich další aktivity a zájmy z oblasti folklóru i mimo něj:\n\nCimbálová muzika Slanina vystupuje nejen na hudebních festivalech, folklórních událostech a kulturních a lidových slavnostech, ale plní také samozřejmě svoji historickou roli – pravidelně hrává na svatbách, soukromých oslavách či k tanci a poslechu ve valašských kolibách. \n\n\n"}
{"id": "955115", "url": "https://cs.wikipedia.org/wiki?curid=955115", "title": "No Line on the Horizon", "text": "No Line on the Horizon\n\nNo Line on the Horizon je dvanácté studiové album irské skupiny U2, vydané v únoru 2009. Nahráváno bylo od května 2007 do prosince 2008 a o produkci se starali Brian Eno, Daniel Lanois a Steve Lillywhite. První práce na albu proběhly již v roce 2006 s producentem Rickem Rubinem; žádná z písní nahraných v této době však nakonec použita nebyla.\n\n"}
{"id": "955116", "url": "https://cs.wikipedia.org/wiki?curid=955116", "title": "Skalná Alpa", "text": "Skalná Alpa\n\nSkalná Alpa (1463 m n. m.) je hora ve Velké Fatře na Slovensku. Nachází se v Liptovské větvi hlavního hřebene mezi Tanečnicou (1462 m) na jihu a Malou Smrekovicou (1485 m) na severu. Západním směrem z ní vybíhá rozsocha sevřená mezi Blatnou dolinu a dolinu Rakytov a klesající přes vrchol Tmavá (1219 m) do Ľubochnianske doliny. Na východě se nachází krátká rozsocha bez výrazného vrcholu, která klesá do horních partií doliny Skalné. Hora s širokým okolím je chráněna v rámci Národní přírodní rezervace Skalná Alpa (rozloha 525 ha, vyhlášena 1964). Na slovenské poměry nezvyklý název zavedli až v 19. století rakouští kartografové.\n\n\n\n"}
{"id": "955122", "url": "https://cs.wikipedia.org/wiki?curid=955122", "title": "Ledové království", "text": "Ledové království\n\nLedové království (v originále \"Frozen\") je americký animovaný hudebně fantastický film z roku 2013 od režisérů Chrise Bucka a Jennifer Lee, inspirovaný pohádkou Sněhová královna od Hanse Christiana Andersena. Film vypráví příběh nebojácné princezny Anny, která se za pomoci horala Kristoffa, jeho věrného soba Svena a oživlého sněhuláka Olafa vydává najít svoji sestru Elsu, která svou ledovou magií neúmyslně zaklela království do věčné zimy. Snímek měl v Americe premiéru 10. listopadu 2013 a v Česku měl premiéru 28. listopadu 2013. Film obsahuje 3D efekty.\n\nKrálovna s králem mají dvě dcery-Elsu a Annu. Elsa má nadpřirozené schopnosti-dokáže změnit, cokoliv chce v led a sníh. Jednou když hrají hru, tak Elsa nechtěně Anně zmrazí hlavu. Trollové to však vyřeší a Anna musí zapomenout na to, že Elsa má nadpřirozené schopnosti, proto Elsa musí nosit rukavice a nesmí se stýkat s Annou, aby nemohla působit svými schopnostmi. Jednou se vydá královský pár na moře a už se nevrátí, proto je korunována starší Elsa. Na korunovaci se setká s Annou a ta se zde zamiluje do prince Hanse a chce mít s ním svatbu, kvůli čemuž se Elsou pohádá, protože jí řekla, že nemůže mít svatbu s někým koho zná pouhý den.\nElsa se naštve, zmrazí hrad a celé okolí a uteče do hor, kde si postaví hrad celý z ledu. Anna se za ní vydá a na své cestě potká mládence Kristoffa s jeho sobem Svenem a později i sněhuláka Olafa, výtvor Elsy. Dostane se do hradu, ale Elsa ji nechce a zmrazí jí srdce. Jdou za trolly a ti řeknou, že srdce dokáže rozmrazit pouze pravá láska. Utíkají za Hansem, který Annu hledá. Anna doběhne do místnosti, kam dojde i Hans, ale ten jí vysvětlí, že ji nemiluje, že mu šlo o moc, aby se dostal na trůn. Kristoff běží za Annou a uvědomí si, že jí má rád. Elsa se dostane do království a lituje svého činu. Hans se pokusí Elsu zabít, ale Anna ho zastaví a zmrzne. Elsa obejme Annu s pláčem a Anna se rozmrazí, protože Elsa ji má ráda. Královstvi už Elsu nepovažuje za bezcitnou zrůdu, ale Hanse považují.\nByl dobře přijat kritiky i širokou veřejností. Ledové království vyhrálo dva Oscary za nejlepší celovečerní animovaný film a za nejlepší originální píseň (\"Let It Go\"), Zlatý glóbus za nejlepší celovečerní animovaný film, Filmovou cenu Britské akademie za nejlepší animovaný film, pět cen Annie Award a dvě ceny \"Critics' Choice Movie Award\".\n\nFilm také zaznamenal výrazný komerční úspěch - s rozpočtem 150 milionů amerických dolarů vydělal celosvětově 1,274 miliardy dolarů, čímž se z něj stal k datu uvedení pátý nejvýdělečnější film na světě, nejvýdělečnější animovaný film na světě a nejvýdělečnější film studia Walt Disney Pictures.\n\n\n"}
{"id": "955127", "url": "https://cs.wikipedia.org/wiki?curid=955127", "title": "Pete Haycock", "text": "Pete Haycock\n\nPete Haycock (rodným jménem Peter John Haycock; 4. března 1951 − 30. října 2013) byl britský kytarista, zpěvák a hudební skladatel. V roce 1968 spoluzaložil skupinu Climax Chicago Blues Band (později přejmenovaná na Climax Blues Band), ze které odešel v roce 1985. V letech 1989 až 1993 působil ve skupině ELO Part II. Rovněž složil hudbu k několika filmům. Zemřel na infarkt ve svých dvaašedesáti letech.\n"}
{"id": "955128", "url": "https://cs.wikipedia.org/wiki?curid=955128", "title": "Hennie Kuiper", "text": "Hennie Kuiper\n\nHendrikus Andreas Kuiper (* 3. února 1949, Noord Deurningen) je bývalý nizozemský cyklista. Jako amatér vyhrál na olympiádě a zároveň se stal profesionálním mistrem světa, což dokázali kromě něho už jen dva jezdci: Ercole Baldini a Paolo Bettini.\n\n\n"}
{"id": "955129", "url": "https://cs.wikipedia.org/wiki?curid=955129", "title": "Příšerná tchyně", "text": "Příšerná tchyně\n\nPříšerná tchyně (v anglickém originále Monster-in-Law) je americký romantický a komediální film z roku 2005. Režie se ujal Robert Luketic a scénáře Anya Kochoff. Hlavní role hrají Jane Fonda, Jennifer Lopez, Michael Vartan a Wanda Sykes. Snímek je prvním filmem Fondy od filmu \"Stanley a Iris\" z roku 1990. Film získal negativní recenze od kritiků, ale komerčně byl úspěšný. Celosvětově vydělal přes 154 milionů dolarů.\n\n\nFilm vydělal 82,9 milionů dolarů v Severní Americe a Kanadě a 71,8 milionů dolarů v ostatních oblastech, celkově tak vydělal 154,7 milionů dolarů po celém světě. Rozpočet filmu činil 43 milionů dolarů. Za první víkend docílil nejvyšší návštěvnosti, kdy vydělal 23,1 milionů dolarů.\n\nNa recenzní stránce Rotten Tomatoes získal z 165 započtených recenzí 17 procent s průměrným ratingem 3,5 bodů z deseti. Na serveru Metacritic snímek získal z 38 recenzí 31 bodů ze sta. Na Česko-Slovenské filmové databázi snímek získal 52 procent.\n\n"}
{"id": "955132", "url": "https://cs.wikipedia.org/wiki?curid=955132", "title": "Třída Sverige", "text": "Třída Sverige\n\nTřída Sverige byla třída pobřežních bitevních lodí švédského námořnictva. Postaveny byly celkem tři jednotky. Byly to poslední postavené pobřežní bitevní lodě a zároveň jediné, které poháněly parní turbíny. Ve 30. letech byla plavidla modernizována a po druhé světové válce vyřazena z první linie. V období 1958–1970 byla sešrotována.\n\nRoku 1911 švédský parlament odsouhlasil stavbu nové pobřežní bitevní lodě \"Sverige\", která své předchůdce výrazně překonávala jak svou velikostí, tak výzbrojí. \"Sverige\" postavila v letech 1912–1917 švédská loděnice Götaverken v Göteborgu.\n\nRoku 1914 byla odsouhlasena stavba dalších dvou vylepšených sesterských lodí. \"Drottning Victoria\" postavila v letech 1915–1921 loděnice Götaverken a \"Gustav V\" v letech 1914–1922 loděnice Kockums v Malmö.\n\nJednotky třídy \"Sverige\":\nHlavní výzbroj tvořily čtyři 280mm kanóny umístěné ve dvoudělových věžích, které doplňovalo osm 152mm kanónů. Dále plavidlo neslo šest 75mm kanónů, dva 57mm kanóny, dva 8mm kulomety a dva 533mm torpédomety. Pohonný systém měl výkon 25 400 hp. Tvořilo jej dvanáct kotlů Yarrow, dodávajících páru čtyřem parním turbínám Westighouse, které napřímo poháněly čtyři lodní šrouby. Nejvyšší rychlost dosahovala 22,5 uzlu. Dosah byl 2720 námořních mil při rychlosti 14 uzlů.\n\nDruhá a třetí jednotka této třídy byly postaveny podle upraveného projektu. Jejich příď neměla kloun a příďová nástavba byla upravena. Výzbroj a pancéřování se nezměnily. Zcela přepracován však byl pohonný systém využívající převodové turbíny. Pohon měl výkon 23 910 hp. Dvanáct kotlů Yarrow tentokrát dodávalo páru dvěma turbínám Motala, které pomocí převodovek poháněly dva lodní šrouby. Nejvyšší rychlost dpsahovala 23,2 uzlu. Dosah se zvětšil na 3280 námořních mil při 14 uzlech.\n\nVe 30. letech byla plavidla modernizována. Byly na ně namontovány nové stěžně, kotle byly vyměněny a mírně se změnila i výzbroj. Dva ze 152mm kanónů nahradily 40mm protiletadlové kanóny.\n"}
{"id": "955136", "url": "https://cs.wikipedia.org/wiki?curid=955136", "title": "Holý vrch (Úštěcká pahorkatina)", "text": "Holý vrch (Úštěcká pahorkatina)\n\nHolý vrch (302 m n. m., německy \"Holleyberg\") je vrch v okrese Litoměřice Ústeckého kraje. Leží asi 1 km západně od vsi Encovany, na jejím katastrálním území a území vsi Zahořany.\n\nHolý vrch je součástí pásu vrchů ve směru VSV–ZJZ, který se táhne od vrchu Hořidla (372 m), přes Skalky (338 m), Holý vrch a Křemín (244 m) ke břehu Labe.\n\nHolý vrch a okolní plochy na katastrálním území Křešice u Litoměřic a Encovany o celkové rozloze 37,3552 ha jsou od roku 2013 vyhlášeny jako přírodní rezervace. Části vrchu jsou evidovány jako evropsky významná lokalita \"Holý vrch\" (kód CZ0420007). Hlavním předmětem ochrany jsou polopřirozené suché trávníky a facie křovin na vápnitých podložích, dubohabřiny asociace \"Galio-Carpinetum\" a panonské šípákové doubravy. V roce 2013 byla na části vrchu vyhlášena přírodní rezervace Holý vrch.\n\nVrch náleží do celku Ralská pahorkatina, podcelku Dokeská pahorkatina, okrsku Úštěcká pahorkatina, podokrsku Liběšická pahorkatina a Třeboutičské části.\n\nNejbližší dojezd automobilem je do Encovan, Zahořan a Sedlece, příp. k silnicím je spojujícím. Na severních a jižních svazích vrchu je síť pěších cest, ale žádná oficiální nevede až na vrchol.\n\n"}
{"id": "955138", "url": "https://cs.wikipedia.org/wiki?curid=955138", "title": "Gotland (1933)", "text": "Gotland (1933)\n\nGotland byl lehký křižník švédského námořnictva kombinovaný s nosičem hydroplánů. Jiné označení plavidla je letadlový křižník. Během služby byl přestavěn na protiletadlový křižník. Po válce sloužil hlavně k výcviku. Vyřazen byl roku 1960 a v roce 1962 byl prodán do šrotu.\n\nKřižník postavila loděnice Götaverken v Göteborgu. Kýl plavidla byl založen roku 1930, roku 1933 byl trup spuštěn na vodu a 14. prosince 1934 byl \"Gotland\" zařazen do služby.\n\nKřižník byl původně dokončen v podobě kombinující lehký křižník a nosič hydroplánů. Hlavní výzbroj křižníků tvořilo šest 152mm kanónů umístěných ve dvou dvoudělových a dvou jednohlavňových věžích. Křižník dále nesl čtyři 75mm kanóny, čtyři 25mm kanóny, čtyři 8mm kulomety a dva trojhlavňové 533mm torpédomety. V případě potřeby mohl naložit až 100 námořních min. Záď křižníku byla vyhrazena pro provoz hydroplánů Hawker Osprey, kterých loď mohla nést až devět (obvykle šest).\n\nV letech 1943–1944 byl \"Gotland\" přestavěn na protiletadlový křižník. Poté nesl šest 152mm kanónů, čtyři 75mm kanóny, osm 40mm kanónů a 16 kusů 25mm kanónů.\n\nPohonný systém tvořily čtyři kotle Penhoet a dvě parní turbíny De Laval. Lodní šrouby byly dva. Nejvyšší rychlost dosahovala 28 uzlů.\n\n"}
{"id": "955139", "url": "https://cs.wikipedia.org/wiki?curid=955139", "title": "Hereze v křesťanství", "text": "Hereze v křesťanství\n\nHereze (z řeckého \"hairesis\" – výběr, volba) je odchýlení se od oficiální doktríny nebo dokonce její odmítání. Původně se toto slovo používalo k označení filosofických a náboženských skupin v neutrálním významu, v křesťanství však záhy získalo negativní nádech. Označení za herezi slouží jako polemický nástroj používaný církevními autoritami k poukázání na „blud“, tedy na křesťanskou církví neakceptovatelné tvrzení. Hereze je vnímána jako protiklad ortodoxie a je vedlejším produktem jejího vymezování. Příbuzným, avšak méně polemickým označením je heterodoxie, tedy odlišná víra. Příslušníci jednotlivých „heretických“ skupin se sami za heretiky neoznačují.\n\nNa studium hereze je vždy třeba nahlížet v rámci kulturního a historického kontextu. O křesťanských herezích se povětšinou dozvídáme prostřednictvím křesťanských apologetů, objektivita jimi předkládaných informací může být tedy sporná. Spisy samotných „heretiků“ se nám povětšinou nedochovaly buď z důvodu orálního předávání nauky, nebo jako důsledek represe, kdy byly tyto spisy důsledně ničeny.\n\nV období středověku je pojem hereze často nahrazován pojmem kacířství a je svázán se vznikem inkvizice. Po reformaci v 16. století, kdy dochází k rozdělení katolictví a protestantství, se tyto dvě skupiny označují navzájem jako heretické a ve světle středověkého pojetí hereze si odmítají vzájemně uznat status církve. Ke změně tohoto postoje dochází až v ekumenismu 20. století.\n\nV současnosti se podle nového kodexu kanonického práva římskokatolické církve, vydaného roku 1917 a následně revidovaného roku 1983, rozlišuje dvojí hereze. První je zastávání heretických názorů v „dobré vůli“, které je zapříčiněno nechtěnou nevědomostí a tedy nemůže být trestáno a nezakládá hřích. Druhé pojetí hereze ja pak definováno v \"Codex iuris canonici\" jako \"„...tvrdošíjné odpírání, po přijetí křtu, nějaké pravdy, kterou je nutno věřit vírou božskou a katolickou anebo tvrdošíjné pochybování o ní...“\" „heretik (bludař)“ pak upadá do samočinné exkomunikace (can. 1364) a je možno ho dále trestat podle can. 194, 1 a 2., v případě klerika pak dále podle can.1336 1n.1, 2 a 3.\n\nJiž ve svých počátcích bylo křesťanství značně diferenciované, různé místní církve byly rozptýleny v oblasti celého Středomoří. Spojovalo je přijímání křtu a víra, že křesťané jsou novým „Božím lidem“, nicméně potřeba sjednocení církve stále narůstala v důsledku různých heterodoxních tradic. Začaly se projevovat snahy o udržení komunikace mezi jednotlivými místními církvemi, vzájemná solidarita během pronásledování křesťanů za Nerona, Decia a Diokleciána a časem se objevila i potřeba formulace ortodoxního společného kréda (vyznání víry) zejména v důsledku misijní činnosti mezi židy, kdy bylo nutné jednotně vysvětlovat chápání křtu ve jménu Otce, Syna a Ducha svatého, Ježíšovu lidskou přirozenost a další myšlenky, které byly židovství cizí. Brzy poté nabyly tyto výklady i další funkce. Měly sloužit jako obrana před „falešnými proroky“, což se stalo zvláště aktuální počátkem 2. století, kdy se objevuje řada entuziastických (montanismus) a gnostizujících (markionismus) nauk, které jsou již považovány za heretické. To vedlo k formulaci vyznání víry ve čtyřech etapách (Apoštolské vyznání, Nicejské vyznání, Nicejsko-konstantinopolské vyznání a Vyznání Quicumque) a později k ustanovení křesťanského biblického kánonu. Dalším projevem snahy o jednotu církve byl vznik monarchického episkopátu a svolávání místních a oblastních synod později ekumenických koncilů, které mimo jiné řešily právě otázky křesťanské ortodoxie a hereze. V důsledku boje proti hereze vznikla řada děl křesťanských apologetů (Filatrius, Eirénaios z Lyonu, Hippolytos Římský, Tertullianus, Augustinus Aurelius a další), ze kterých čerpali později i středověcí teologové ve snaze vytvořit soupis konvencionálních rysů typického heretika. Po Konstantinově obrácení roku 311, kdy se křesťanství stává státem tolerovaným náboženstvím a císař se jej pokusí vydáním Ediktu Milánského (313) začlenit do struktury impéria, dochází ke snahám o využití mocenských prostředků k vynucování jednotné víry. Ve východní i západní církvi se tak stalo běžnou praxí trestání tvrdošíjných heretiků vyhnanstvím, vypalováním znamení na tělo, konfiskací majetku nebo smrtí.\n\nNásledující hnutí byla označena za heretická a tvořila buďto autonomní skupiny, nebo za ně byla alespoň považována apologety. Hnutí jsou řazena podle jejich přibližné doby vzniku.\n\nZa gnostické se začaly označovat křesťanské i nekřesťanské směry vznikající na základě helénistického židovství a antické filosofie. Kladly důraz především na vnitřní vykoupení. Důležité bylo pro ně pojímání stvoření jako negativního jevu, kdy byla duše odloučena od Boha jako jeho část a následně uvězněna ve fyzické schránce. Usilovali tedy o pochopení soupodstatnosti s Bohem, ke kterému jim mají dopomáhat nebeští poslové, často např. Moudrost (Sofia). Gnostikové považovali toto své pochopení za vyšší stupeň náboženského poznání, než je víra, a v důsledku toho se často považovali za nadřazenou skupinu v rámci soudobých náboženských směrů včetně křesťanství. Pro své smýšlení byli často vyloučeni z církve.\n\nPočátky gnosticismu jsou apologety spojovány s mýtickou postavou Šimona Mága, z historicky doložených gnostiků pak lze jmenovat Menandra, Satornila, Karpokrata, Markióna, Valentína a další. Gnostikové málokdy vytvářeli autonomní hnutí. Za ta je začínají považovat až církevní Otcové ve svých apologiích, kde je také nazývají heretiky a podávají o nich řadu informací. Počítají mezi ně množství různých skupin, jejichž zakladatelé či inspirátoři pocházeli nejčastěji z Antiochie, Efesu, Edessy, Alexandrie a Říma. Nejdůležitějšími protignostickými autory jsou Iústínos, Eirénaios, Hippolytos, Kléméns Alexandrijský a Órigenés. Velkým přínosem v oblasti studia gnóze se stalo nalezení gnostické knihovny u Nag Hammádí v Horním Egyptě v zimě 1945-1946.\n\nV čele markiónovců stál Markión ze Sinópy. Církev se vyznačovala přísnou askezí a odmítáním Starého zákona, dále zde vládla přísná hierarchie, byla vyžadována naprostá poslušnost a enkratismus (odmítavý postoj k manželství). Markión uznával pouze Lukášovo evangelium a některé Pavlovy listy. Hlásal nepravost starozákonního boha a označoval jej za zlého demiurga, pravým bohem „spasitelem“ má pak být až bůh zvěstovaný Kristem. Markionovci nesměli požívat vína a masa, dodržovali přísný půst v době sabatu a měli povoleno vyhledávat mučednickou smrt. Díky jejich misijní činnosti došlo k značnému rozšíření markiónovské církve a ta se stala v 2. století významným konkurentem křesťanské církve. Proti učení markiónovců vystupoval především Tertullianus ve svém spise \"Adversus Marcionem\". Skupina zanikla na Západě již ve 3. století, na Východě pak koncem 5. století po dlouhém období persekucí, které ji donutily stáhnout se na venkov.\n\nMontanisté byli skupina působící od 2. pol. 2. století v Malé Asii a severní Africe. Skupina byla založena ve Frýgii prorokem Montanem, z dalších významných postav hnutí lze jmenovat především prorokyně Prisku a Maximillu. Montanisté zpočátku očekávali brzký druhý příchod Krista a s ním i nebeského Jeruzaléma. Zdůrazňovali askezi a přísné morální zásady, nebyli tolerantní k odpadlictví v době Diokleciánova pronásledování a neuznávali možnost spásy skrze pokání. Hnutí částečně ovlivnilo i Tertulliana, pro svou etickou rigorozitu však bylo během 5.-6. století zcela potlačeno.\n\nAriánství neboli arianismus byl proud navazující na učení alexandrijského kněze Areia, který interpretoval vztah božské Trojice prostřednictvím novoplatonismu a filosofických kategorií. Tvrdil, že Otec je jediný, věčný a nezrozený počátek všeho, kdežto Syn jako logos je jen mezistupeň mezi stvořením a Bohem a účast na božství má jen na základě Bohem předvídané svobody obrácené k dobru. Některé směry arianismu popíraly i božství Ducha svatého. Toto učení vyvolalo značné nepokoje, které vedly až ke svolání nikajského ekumenického koncilu, kde se prosadil pro vztah Trojice výraz \"homoúsios\" (soupodstatný) a Areius byl vyhnán a uvržen do klatby.\n\nMyšlenka arianismu však dál přetrvala u východních teologů navazujících na Órigena, zejména u Eusebia z Kaisareje a Eusebia z Nikomédie. Ti trvali na tvrzení, že Kristus měl tři podstaty (hypostaze), kdežto západní teologové prohlašovali, že měl podstatu jedinou, a to božskou. To vedlo ke třem dalším synodám (např. v Rimini), kde byl navrhován výraz \"homoios\" (podobný). Řešení problému našla až kappadocká škola koncem 4. století, kdy byla na ekumenickém koncilu v Konstantinopoli (381) přijata formulace \"„jediná podstata ve třech hypostazích (osobách)“\" (řec. \"Mia úsia, treis hypostaseis\", lat. \"Una substantia, tres personae\") a arianismus byl zakázán ve všech podobách.\n\nPelagiánství nebo také pelagianismus bylo stoicismem ovlivněné učení, rozšířené koncem 3. a počátkem 4. století v Itálii. V jeho čele stál irský křesťanský asketa Pelagius. Skupina kladla důraz na význam lidského rozumu a přirozenou tendenci k mravnímu dobru a spáse, darovanou člověku Bohem. Hlásala, že člověk je zcela svobodný ve své volbě mezi dobrem a zlem. Prostřednictvím sebeovládání šlo dle nauky dosáhnout dokonalosti. Proti této skupině vystupoval svou naukou o hříchu především Augustinus, pelagianismus pak byl odsouzen africkým episkopátem na koncilu v Kartágu (411 a 418 n. l.). O jeho rehabilitaci později usilovala řada myslitelů (Julián z Eclanu, Faustus z Riezu, Pierre Abélard, Erasmus Rotterdamský a další), avšak bezúspěšně.\n\nDonatisté se hlásili k učení a příkladu kartaginského biskupa a mučedníka sv. Cypriána, navazovali na starokřesťanské tradice a hlásali mravní rigorismus. Přes svůj konečný neúspěch byl donatismus ve své době životaschopnou paralelní církevní strukturou.\n\nHnutí se zformovalo za církevního schizmatu ve 4.-5. století v Africe. Schizma vzniklo za Diokleciánova pronásledování křesťanů a pramenilo z různé míry tolerance k návratu „odpadlíků“ (tedy těch, kteří se pod tlakem pronásledování formálně vzdali křesťanské víry) zpět do křesťanské církve. To vedlo až k otevřeném sporu při volbě kartaginského biskupa (311-312 n.l.). Proti tolerantnímu Cecilianovi postavili odpůrci „odpadlíků“ biskupa Majorina, ten však záhy zemřel a na jeho místo byl dosazen Donatus. Církevní synody i císařský edikt však upřednostnili prvního kandidáta, což vedlo k rozsáhlým nepokojům. Donatistická církev, přestože dosáhla roku 321 n. l. tolerance, zpochybnila kvůli volbě biskupa kompetenci římského státu zasahovat do náboženských a církevních otázek. Přes velký ohlas, kterého se hnutí dostalo, byl roku 341 n. l. císařem Konstantem obnoven edikt k pronásledování donatismu. Donatismus pak byl v průběhu dějin odsouzen ještě mnoha církevními synodami (např. synoda v Kartágu 411 n. l.), vystupovali proti němu zejména Optat z Mileva a Augustinus.\n\nNásledující myšlenkové proudy nezakládaly žádné jednotné hnutí nebo skupinu, jednalo se jen o alternativní výklady některých křesťanských dogmat. Tyto myšlenkové proudy byly označeny církví za heretické.\n\nJako doketismus (z řec. \"dokein\" = domnívat se, zdát se) se označuje učení, podle kterého měl Ježíš pouze zdánlivé tělo. Tato myšlenka nemohla být přijata křesťanskou církví, protože vyvolává představu Ježíše, který je povznesen nad úzkost, smrt a lidství vůbec, a tedy není oporou pro věřící v čase utrpení. Doketismus byl značně rozšířen mezi gnostickými učiteli, na chalkedonském koncilu roku 451 však bylo přijato vyznání, které zdůraznilo nerozlučitelnost a nezaměnitelnost Ježíšova lidství a Božství a doketismus byl odsouzen jako hereze.\n\nZa monofyzitismus (z řec. \"monos\" = jeden a \"fysis\" = přirozenost) je označováno christologické učení, že osoba vtěleného Krista má jedinou, božskou přirozenost. Tato myšlenka navazovala na učení alexandrijského patriarchy Kyrila a vedla k vytvoření monofyzitických církví v severní Africe (koptská církev), Sýrii (jakobité) a Arménii (arménská církev), které patří do rodiny tzv. starobylých východních církví. Monofyzitské učení bylo odmítnuto chalkedonským koncilem, který vyhlásil, že osoba vtěleného Krista má dvojí přirozenost, a to lidskou a božskou.\n\nVýchodní křesťanství se během středověku vypořádávalo s různými heterodoxními skupinami. K nejvýznamnějším patří paulikiáni, kteří vznikli již v 7. století v Arménii, bogomilové nebo nekonformní mniši označovaní za messaliány.\n\nPaulikiáni jsou někdy na základě podobností se starověkým markionismem považováni za jeho „lidovou odnož“. Jednalo se o proud vzniklý v polovině 7. století na pomezí Malé Asie, Sýrie a Arménie. Jejich učení popíralo transsubstanciaci a panenství Panny Marie, vyznávalo dualismus a doketismus, odmítalo symbol kříže, uctívání svatých obrazů a ostatků a stavělo se negativně k svátostem, institutu kněží, církve a ke kultu obecně. Paulikiáni zavrhovali Starý zákon, proroky prohlašovali za „lháře a zloděje“ a starozákonního Boha za demiurga. Vytvářeli si svůj vlastní kánon, který patrně obsahoval jen Lukášovo evangelium a listy Pavla z Tarsu. Hnutí bylo vytlačeno v 9. století do Bulharska a mělo prostřednictvím bogomilů značný vliv na vnímání hereze západního křesťanství.\n\nHnutí bogomilů vzniklo v Bulharsku, avšak někteří badatelé sledují jeho kořeny k perskému zoroastrismu a arménským paulikiánům. Právě paulikiánští přesídlenci jsou považováni za zakladatele bogomilské skupiny. Spis sv. Kosmy proti heretikům tvrdí, že zakladatelem byl Bogumil, od jehož jména je odvozeno i označení hnutí.\n\nJejich teze označují Stvořitele za vzbouřence, za někoho, kdo Bohu odporoval, a viní jej ze vzniku hmotného světa. Bogomilské hnutí se od toho paulikiánského liší tím, že jeho stoupenci se drželi asketického způsobu života. V duchu askeze odmítají liturgii, svátosti, ikony a materiální statky. Z Bible přijímají pouze Nový zákon, Ježíše chápou doketicky.\n\nPo tom, co se sv. Vladimír na přelomu 10. a 11. století nechal pokřtít, pronikli bogomilové i na Kyjevskou Rus. Ze Srbska byli nuceni stáhnout se do Bosny, kde se jejich víra podle některých badatelů stala oficiálním náboženstvím Bosenské církve až do prosazení islámu. Na území Byzance zprávy o bogomilech mizí v době po pádu Konstantinopole roce 1453, v Bulharsku v polovině 18. století\n\nExistuje úzká souvislost mezi obviněními z hereze a snahami o náboženskou reformu. Slovy Malcolma Lamberta: „Reforma a hereze byla dvojčata.“. Řada kazatelů 11. a 12. století, kteří byli odsouzeni jako heretici, při svém působení vycházela z ideálů reformy. Právě z mnišského prostředí pocházeli reformátoři, kteří se dožadovali morálního způsobu života. Na veřejnosti začali vystupovat v době vzrůstajícího bohatství církve. Postupně se hnutí rozrostlo a začlenilo do sebe i laickou veřejnost. Papež Řehoř VII. se diskusi o principech uspořádání církve nebránil a umožnil, aby události vyústili v reformu. Gregoriánská reforma situaci na nějaký čas uklidnila, ale postupem času se její směr změnil, začala ji charakterizovat eklesiologie opírající se o silně hierarchické pojetí církve a kritické hlasy se začaly objevovat znovu. Pro tuto dobu však nejsou typická velká lidová hnutí. Z hereze jsou spíše obviňování jednotlivci, kteří vedli život potulných kazatelů. Tito kazatelé nesouhlasili zejména se silně hierarchickým pojetím církve a se způsobem života oficiálních církevních představitelů.\n\nV průběhu 10. století se mezi mnoha mnichy rozšířila myšlenka, že mnišská praxe poněkud opustila původní ideály. Mniši chtěli vrátit jejich životu původní čistotu a vrátit se k prostotě a chudobě podle vzoru apoštolů. Na tento odkaz navázali potulní kazatelé, kteří se v 11. a 12. století vydávali na poutě, na kterých kázali své názory. Jedním z nich byl Tanchelm z Antverp. Působil ve Flandrech, Brabantu a Zeelandu, kde měl podle dobových zpráv volné působiště, jelikož Antverpy byla země ekonomický nerozvinutá a nepříliš zajímavá pro církevní autority. Tanchelm odmítal církevní svátosti i oficiální církevní organizaci, o které tvrdil, že se stala veřejným domem. Podle dopisu utrechtského kaplana se prohlásil za Boha, vstoupil do symbolického sňatku s Pannou Marií a jeho stoupenci pili vodu, ve které se vykoupal. Jeho tříleté působení končí v roce 1115, kdy byl zabit neznámým mnichem. Dalším radikálním kazatelem byl Jindřich Mnich, původně benediktín, který opustil klášter kolem 1110, aby mohl kázat. Na Popeleční středu 1116 přišel do Le Mans, kde obdržel povolení kázat od reformního biskupa Hilderberta. Biskup odjel do Říma, zatímco Jindřich si získal město svým kázáním, které ostře kritizovalo klérus. Odmítal modlitby za zesnulé, křest dětí, svátostnou povahu manželství i mši. Biskup Hilderbert jej vyhnal, avšak Jindřich měl úspěch i v Poitou, Akvitánii a Toulouse. Nakonec byl sv. Bernardem prohlášen za heretika. Mezi potulné kazatele, kteří svými názory pobouřili církev natolik, že byli prohlášeni za heretiky, patřili i Eon z Étoile, Arnold z Brescie nebo Petr z Bruis.\n\nV 70. letech 12. století se bohatý obchodník z Lyonu jménem Valdès zřekl svého majetku a obrátil se ke Kristově evangeliu. Svůj dosavadní život změnil, vydal se na cesty, stal se potulným kazatelem a založil hnutí valdenských. Coby chudý kazatel si získal mnoho stoupenců zvaných „Lyonští chudí“. Postupem času se hnutí rozrůstalo a proniklo do oblasti jižní Francie, Španělska, Německa, Piemontu a Lombardie, až nakonec vytvořilo vlastní tajnou církev. O instituci celibátních kazatelů, tzv. barbů, pocházejí první zmínky až z 15. století. Klíčovým pro jejich kázání bylo Písmo, zejména evangelia, která překládali do národních jazyků.\n\nRoku 1184, kdy se konal veronský koncil, byla na hnutí valdenských uvržena klatba a od dob papeže Inocence III. byli pronásledováni. V roce 1532 se přidali k reformaci a roku 1848 získávali v Itálii náboženskou svobodu a občanská práva.\n\nValdenští byli rozděleni na dvě skupiny, tzv. lyonské a lombardské. Podle dokumentu známého pod názvem \"Rescriptum\" mělo roku 1218 poblíž Bergama dojít k setkání obou skupin valdenských za účelem sjednocení. Jednání však utrpěla mnoha neshodami a ztroskotala na neústupném donatismu lombardských a na neshodě ohledně spásy Valdèse a jeho druha Viveta. Ti byli podle lyonských v nebi, lombardští ale namítali, že by tam skončili, pouze pokud dali před smrtí Bohu zadostiučinění za své hříchy. Zásadní doktrinální spor se týkal eucharistie, která byla pro lombardské sice hodnotná, ale ne účinná. Lombardští svá tvrzení podkládali odkazy na Písmo a svaté Otce, lyonští se odvolávali na kazatele povolané Bohem. V průběhu 13. století se valdenští rozšířili dále na východ, například do Čech nebo do Rakouska, což dokládá tzv. \"Pasovský anonym\", který popisuje inkviziční vyšetřování z roku 1266 na území Dolního Rakouska.\n\nŘízení proti lutheránům ve 30. letech 16. století přitáhlo pozornost inkvizice k území Alp, kde byl odhalen i výskyt valdenských. Vyplenění vesnice Merindol v roce 1545 a tlak nových reformačních názorů měly pravděpodobně za následek splynutí valdenských a hugenotů.\n\nOznačení kataři pochází buď z řec. \"katharos\" = čistý, dokonalý, nebo z německého \"Kater\" = kocour (což měla být podoba Lucifera, ve které se měl katarům zjevovat), odtud \"Katzerei\". Pojmenování kataři se stalo nálepkou užívanou v kruzích ortodoxních oponentů (stojí i u základu českého slova „kacířství“). Sami příslušníci skupiny se však označovali názvem Dobří křesťané. Označení pojmenovává spoustu lidových sekt, nejčastěji charakteristické přísnými mravy.\n\nZ hlediska organizační struktury se kataři dělili na běžné příznivce a na „dokonalé“ žijící asketickým způsobem života. To byla vedoucí elita (\"perfecti\") hnutí, křtěná ceremonií consolamentum. Před přijetím consolamenta museli kandidáti po dobu jednoho roku třikrát týdně držet půst, zachovávat celibát a nesměli požívat maso, vejce a mléčné výrobky (produkty pohlavního styku). Přijmout \"consolamentum\" znamenalo přijmout sparťanský a tvrdý způsob života.\n\nKatarství zaznamenalo největší rozmach ve 13. století, kdy jej inkvizitoři chápali jako významnou hrozbu. Do roku 1330 se je však podařilo vymýtit., a to spojeným úsilím žebravých řádů a inkvizice.\n\nPůvod hnutí některé zdroje (například Ekbert ze Schönau) odvozují z manicheismu. Existenci katarů v Porýní, konkrétně v okolí Kolína, vedle Ekberta dokládá i starší dopis Ebervina ze Steinfeldu Bernardovi z Clairvaux, jenž byl sepsán mezi lety 1143 a 1152. Disidenti měli podle Ebervina prohlásit, že jejich hereze byla skrytá od dob mučedníků až do tehdejších dní a přetrvala v Řecku a některých dalších zemích. V Německu nemělo hnutí významnější vliv a jeho stoupenci byli často chybně ztotožňováni s valdenskými, avšak na rozdíl od nich bylo katarství vymýceno už ve 14. století, v Porýní dokonce již ve 30. letech 13. století.\n\nZ území dnešní Francie se kataři zdržovali hlavně v kraji Champagne a na jihozápadě, v oblasti vymezené zejména městy Toulouse, Carcassonne a Albi. Podle města Albi se zažilo i pojmenování albigenští. Významným, ač sporným, pramenem o počátcích katarství v jihozápadní Francii je tzv. \"Niquintova listina\", jejíž původ je nejasný. Sama se datuje do roku 1223, dnešním badatelům je však známá pouze z přepisu z roku 1660, který pořídil katolický historik Guillame Besse. Listina tvrdí, že vznikla na základě jiného dokumentu z roku 1167. Tento dokument měl vzniknout na setkání katarů s jistým Papa Niquintou. V otázce, zda jde o historický dokument, pouhý padělek ze 17. století nebo zakladatelskou legendu, se vědci neshodují.\n\nV Itálii bylo nejvýznamnějším centrem okolí Milána. Prvním katarským biskupem v Itálii je podle textů \"De heresi catharorum\" a \"Tractatus de hereticis\" Marek Hrobník.Po jeho smrti se hnutí dělí na dvě skupiny – podporující Markova nástupce Jana Judeu a podporující Petra z Florencie. Další vývoj vedl k vytvoření šesti katarských frakcí se sídly ve Florencii, Val de Spoleto, Mantově, Dalmácii, Vicenzu a Concorezzu.\n\nV roce 1208 byla proti albigenským vyhlášena křížová výprava papežem Inocencem III., ta katary sice otřásla, ale ti se po ní vzpamatovali a v roce 1225 uspořádali koncil v Pieusse. 1233 se však jejich situace ještě zhoršila. Papež Řehoř IX. totiž poskytl dominikánům ještě účinnější pravomoce. Vydal buly \"Ille humani generis\", \"Licet ad capiendos\" a \"Vox in Rama\". Kataři tak začali přesídlovat do Itálie. Dokonalí se přestěhovali do chatrčí, které byly méně na očích veřejnosti. Se stále zhoršující se situací začali jednat i katarští biskupové. Na konci 13. století dostali dokonalí svolení prolévat krev. Stále častěji také praktikovali enduru, což byl dobrovolný odchod ze života formou odmítání potravy a pití pouze oslazené vody. Pět let před koncem třináctého století se do čela postavil Petr Autier, který na jistý čas vytvořil za pomoci svého bratra v jihozápadní Francii stabilní skupinku dokonalých. V roce 1311 byl ale inkvizicí uvězněn a o dvacet měsíců později upálen.\n\nSituace v Itálii byla zprvu o něco klidnější. Manfred, nástupce Fridricha II., se dokonce stal ochráncem katarů. Kataři svým tichým spojenectvím s ghibelliny upevnili své politické postavení. S nástupem Karla z Anjou však přišla perzekuce a tvrdé potírání katarů. Poslední zaznamenaný biskup byl uvězněn 1321 v Toskánsku.\n\nVe 14. století se začínají v západní a střední Evropě objevovat kazatelé i lidová hnutí čelící příležitostně obvinění z hereze, avšak předznamenávající v některých ohledech evropskou reformaci. Příbuznost obou proudů je dána reformátorskými myšlenkami, které mnohdy čerpaly z těch heretických, a neojedinělými spory s katolickou církví. Lambert přes všechny podobnosti zdůrazňuje, že teze reformátorů 16. století byly systematičtější, promyšlenější.\n\nMezi přední středověké předchůdce reformace patří Jan Viklef a Jan Hus. Za první lidové hnutí blízké reformaci bývají považováni angličtí lollardi ve 14. století.\n\nJan Viklef (1320–1384) se dostal do prvního vážného sporu s církví kvůli spisu \"De eucharistia\", kde zpochybnil transsubstanciaci tvrzením, že i po posvěcení zůstane chléb chlebem a víno vínem. V Anglii bylo jeho učení oficiálně zpochybněno v roce 1382, Kostnický koncil pak odsoudil z jeho díla 45 článků.\n\nOznačení lollardi pochází pravděpodobně z lat. \"lolium\" = jílek mámivý, což je plevel. Původně pojmenovávalo pouze stoupence Jana Viklefa, avšak postupem času se význam rozšířil na všechny, kteří v Anglii ve 14. století kritizovali církev. Dalšími výraznými osobnostmi byli Mikuláš Hereford nebo Filip Repton. Repton se časem lollardství zřekl, stal se lincolnským biskupem a lollardy pronásledoval. Hereford se lollardství také zřekl, ale po několika letech se k němu vrátil.\n\nLollardské učení vyzývalo k samostudiu věřícího. Za tímto účelem lollardi přeložili i Písmo, aby jej mohli číst i laici neznalí latiny. Laici se této možnosti nejednou chopili, příkladem může být Vilém Smith, řemeslník z Leicesteru, který se sám naučil číst a lollardské myšlenky šířil dál. Jádrem lollardské religiozity byla Bible, osobní víra a vědomí božského vyvolení. Bývají vnímáni jako hnutí předznamenávající reformaci. Přetrvali do 16. století, kdy patřili k příznivcům změn zavedených Jindřichem VIII., které vyústily ve vznik anglikánské církve, a spolupracovali na vzniku Tyndalova Nového zákona. Nesouhlasili s rolí papeže, transsubstanciací a nezbytností zpovědi. Samotné hnutí se v 16. století rozplynulo ve svém náboženském okolí, ale jeho ideje se uplatnily v širším reformačním rámci.\n\nMísto vzniku a největší koncentrace je jižní Anglie, avšak působili i ve Skotsku a jejich vliv zaznamenalo i husitství.\n\nJan Hus (1371–1415) začal v roce 1402 v Betlémské kapli hlásat reformní myšlenky. Jeho odvážné působení bylo omezeno Kutnohorským dekretem a posléze i papežskou klatbou. Hus však pokračoval a církev kritizoval dál. Po kritice odpustkové buly Jana XXIII. jej postihla další církevní klatba. Hus se po té stáhl do ústraní, kde setrval až do roku 1414, kdy se vydal na Kostnický koncil obhájit své stanovisko, kde byl však 6. července 1415 upálen jako kacíř.\n\nO rok později byl upálen další významný husita Jeroným Pražský. Reakcí veřejnosti bylo sjednocení utrakvistické šlechty a univerzitních mistrů. Neshody husitů s církví (papež Martin V. vydal 1418 dvě protihusitské buly) vyvrcholily v křížovou výpravu 1420, kterou však husité pod vedením Jana Žižky porazili. O několik měsíců později přijali Čtyři pražské artikuly (1421). Žižka vedl husity úspěšně až do své smrti 1425. Po něm se vedení ujal Prokop Holý, který husity vedl až do roku 1434, kdy prohráli bitvu u Lipan. Husitství bylo po této porážce zčásti uspokojeno kompromisními kompaktáty, na nichž se dohodli s Římem. Mezi věřícími husitství přežívalo v podobě utrakvismu a Jednoty bratrské.\n\nSlovo inkvizice pochází z lat. \"inquisitio\" = pátrání, vyšetřování, plným názvem \"inquisitio haereticae pravitatis\" = vyšetřování kacířské zvrácenosti. Byla ustanovena Čtvrtým lateránským koncilem, který přijal v roce 1215 rozhodnutí o boji proti kacířství. V roce 1231 a 1233 pak jmenoval Řehoř IX. inkvizitory z řad dominikánů bulami \"Ille humani generis\" a \"Licet ad capiendos\". Další bula upravující řád inkvizice byla bula Inocence IV. \"Ad extirpanda\", kde souhlasil s mučením uvězněných a potvrdil vznik inkvizičních tribunálů. Pavlem III. bylo v roce 1542 ustanoveno Svaté oficium za účelem dohledu nad čistotou víry. Na konci 15. století byla ustanovena Španělská inkvizice, která byla úzce propojena se státem a do roku 1834 fungovala jako centralizovaná instituce.\n\n\n\n"}
{"id": "955143", "url": "https://cs.wikipedia.org/wiki?curid=955143", "title": "Kovy skupiny železa", "text": "Kovy skupiny železa\n\nKovy skupiny železa, též železné kovy nebo železové kovy, jsou přechodné kovy, jež jsou umístěny v periodické tabulce vedle sebe ve 4. periodě a 8., 9. a 10. skupině, tedy ve stejných skupinách jako platinové kovy, na rozdíl od nich je však hustota železných kovů menší, u železa asi 7,9 g/cm, u kobaltu a niklu asi 8,9 g/cm. V původní Mendělejevově periodické tabulce byla tato oblast označena jako skupina VIII.\n\nŽelezné kovy jsou feromagnetické a jejich elektronová konfigurace je <nowiki>[</nowiki>Ar<nowiki>]</nowiki> 3d 4s, kde x je číslo skupiny.\n\nTeplota tání těchto kovů se pohybuje v rozmezí 1450-1540 °C:\n"}
{"id": "955155", "url": "https://cs.wikipedia.org/wiki?curid=955155", "title": "Romain Duris", "text": "Romain Duris\n\nRomain Duris (* 28. května 1974, Paříž, Francie) je francouzský herec.\n\n\n\n\n"}
{"id": "955156", "url": "https://cs.wikipedia.org/wiki?curid=955156", "title": "Don Bragg", "text": "Don Bragg\n\nDonald George „Don“ Bragg (15. května 1935, Penns Grove, New Jersey – 16. února 2019) byl americký atlet, olympijský vítěz ve skoku o tyči.\n\nByl posledním tyčkařem, který vytvořil světový rekord na tyči z hliníku. Během studií na Villanova University se stal akademickým mistrem USA. V roce 1958 vytvořil světový rekord ve skoku o tyči v hale výkonem 481 cm, v předolympijské kvalifikaci o rok později pak světový rekord pod širým nebem výkonem 480 cm. Na olympiádě v Římě zvítězil v novém olympijském rekordu 470 cm. Jeho sportovní kariéra skončila předčasně kvůli zranění.\n\n"}
{"id": "955157", "url": "https://cs.wikipedia.org/wiki?curid=955157", "title": "Dawn Buckholz", "text": "Dawn Buckholz\n\nDawn Buckholz nebo také Dawn Avery je americká violoncellistka. Své vzdělání získala u amerického skladatele Johna Cage. Byla členkou souborů Soldier String Quartet a New York City Opera. Během své kariéry spolupracovala s mnoha dalšími hudebníky, mezi které patří John Cale, Jeff Ball, Sussan Deyhim nebo Elliott Sharp.\n\n\n\n"}
{"id": "955163", "url": "https://cs.wikipedia.org/wiki?curid=955163", "title": "Fred Hansen", "text": "Fred Hansen\n\nFrederick Morgan \"Fred\" Hansen (29. prosince 1940, Cuero (Texas) je bývalý americký atlet, olympijský vítěz ve skoku o tyči.\nV roce 1963 byl jeho osobní rekord ve skoku o tyči 490 cm, v následující olympijské sezóně si však výrazně zlepšil svůj osobní rekord. Vytvořil nejdříve 5. června 1964 světový rekord výkonem 520 cm, 13. června ho vylepšil na 523 cm a 13. července dokonce na 528 cm.\n\nStal se tak favoritem olympijském finále v Tokiu. Laťku ve výši 500 cm zdolali čtyři závodníci. Hansen vynechal následující zvýšení laťky na 505 cm a 510 cm skočil jako jediný na třetí pokus a stal se vítězem. Krátce po tokijské olympiádě skončil s aktivní kariérou.\n\n"}
{"id": "955167", "url": "https://cs.wikipedia.org/wiki?curid=955167", "title": "Shelley Harland", "text": "Shelley Harland\n\nShelley Harland (* Croydon, Surrey) je britská zpěvačka. Nejprve byla členkou projektu Phoelar, ve kterém ji doprovázel australský hudebník Andrew Wright. Své první album nazvané \"Salt Box Lane\" vydala jen jako Harland v roce 2003. V roce 2009 vydala album \"Red Leaf\". Během své kariéry spolupracovala s mnoha hudebníky, mezi které patří John Cale, Ferry Corsten, Larry Klein nebo Elvis Costello.\n\n"}
{"id": "955168", "url": "https://cs.wikipedia.org/wiki?curid=955168", "title": "Yes Man", "text": "Yes Man\n\nYes Man je americká romantická komedie z roku 2008 od režiséra Peytona Reeda. Film měl v Americe premiéru 17. prosince 2008 a v České republice měl premiéru 15. ledna 2009. \n\n"}
{"id": "955172", "url": "https://cs.wikipedia.org/wiki?curid=955172", "title": "Zlaté kapradí", "text": "Zlaté kapradí\n\nVýraz zlaté kapradí může označovat:\n\n"}
{"id": "955175", "url": "https://cs.wikipedia.org/wiki?curid=955175", "title": "Umělecké soutěže na letních olympijských hrách", "text": "Umělecké soutěže na letních olympijských hrách\n\nUmělecké soutěže na letních olympijských hrách byly součástí olympijského programu mezi lety 1912 a 1948. Zakladatel moderního olympijského hnutí, Pierre de Coubertin, chtěl spojením sportu a umění navázat na tradici antických olympijských her. Umělci soutěžili v kategoriích architektura, literatura, hudba, malířství a sochařství, jejich díla měla mít sportovní námět. V roce 1952 již umělecké soutěže uspořádány nebyly a následně byly nahrazeny kulturním programem pořádaným během letních olympijských her.\n"}
{"id": "955178", "url": "https://cs.wikipedia.org/wiki?curid=955178", "title": "Bob Seagren", "text": "Bob Seagren\n\nRobert Lloyd \"Bob\" Seagren (* 17. října 1946, Pomona, Kalifornie, USA) je bývalý americký atlet, olympijský vítěz ve skoku o tyči.\nDne 14. května 1966 vytvořil světový rekord ve skoku o tyči výkonem 532 cm. O rok později zlepšil tento rekord na 536 cm a před olympiádou v roce 1968 na 541 cm. Na olympiádě v Mexiku získal zlatou medaili před Clausem Schiprowskim ze SRN a Wolfgangem Nordwigem z NDR. Všichni tři skočili 540 cm a vytvořili nový olympijský rekord.\nV olympijské sezóně 1972 vytvořil nový světový rekord (který mezitím ztratil) 559 cm a později dokonce 563 cm. Na olympiádě v Mnichově skončil na druhém místě za Nordwigem.\n\nPo skončení sportovní kariéry účinkoval ve filmech a televizních seriálech.\n\n"}
{"id": "955179", "url": "https://cs.wikipedia.org/wiki?curid=955179", "title": "Bishop (Texas)", "text": "Bishop (Texas)\n\nBishop je město v okrese Nueces County ve státě Texas ve Spojených státech amerických. V roce 2000 zde žilo 3 305 obyvatel. S celkovou rozlohou 6,1 km² byla hustota zalidnění 538,3 obyvatel na km².\n"}
{"id": "955182", "url": "https://cs.wikipedia.org/wiki?curid=955182", "title": "9K35 Strela-10", "text": "9K35 Strela-10\n\n9K35 \"Strela-10\" ( ; \"šíp\") je v SSSR vyvinutý vysoce mobilní, vizuálně zaměřovaný, opticko/infračerveně naváděný protiletadlový raketový komplet. \"9K35\" je značení v rámci indexu GRAU a v kódu NATO je značen SA-13 \"Gopher\". Jde o nástupce systému 9K31 Strela-1.\n\n"}
{"id": "955183", "url": "https://cs.wikipedia.org/wiki?curid=955183", "title": "Plážový volejbal na letních olympijských hrách", "text": "Plážový volejbal na letních olympijských hrách\n\nPlážový volejbal byl představen na letních olympijských hrách v roce 1992 jako ukázkový sport a od roku 1996 se stal oficiálním sportem. Vítězství na olympiádě je v plážovém volejbalu považováno za nejvyšší ocenění, následováno mistrovstvím světa a světovou tour Mezinárodní volejbalové federace (FIVB).\n\n"}
{"id": "955185", "url": "https://cs.wikipedia.org/wiki?curid=955185", "title": "Klášter Tronoša", "text": "Klášter Tronoša\n\nKlášter Tronoša (srbsky Манастир Троноша/Manastir Tronoša) je srbský pravoslavný klášter, nacházející se v regionu Podriní. V jeho blízkosti se rozkládá pohoří Cer, město Loznica a ves Tršić. Administrativně klášter spadá pod Šabackou eparchii. V současné době se jedná o ženský klášter, dříve byl klášterem mužským. Svůj název nese podle třech potoků, které snášejí vodu z okolních kopců a v areálu kláštera se spojují v jeden.\n\nPodle pověsti klášter vybudoval Štěpán Dragutin; podle písemných záznamů byl zbudován někdy na konci 13. století. Těžce strádal po dobytí Srbska Turky v 15. století; byl zničen kostel (obnoven až v roce 1559). Podobně jako celá řada dalších klášterů na území Srbska, i Tronoša se nachází v neprostupném lese, daleko od větších sídel, což mu mělo zajistit menší pozornost ze strany tureckých úřadů.\n\nTronoša sloužila jako místo, kde mniši přepisovali staré knihy a listiny. Na počátku 18. století zde byl sepsán tzv. Tronošský letopis, jeden z mála srbských psaných textů své doby. Do dnešní doby má proto Tronoša své místo v dějinách srbské literatury.\n\nV roce 1797, poté co nedaleký Tršić skolila epidemie moru, docházel do klášterní školy budoucí srbský spisovatel a reformátor Vuk Stefanović Karadžić. V současné době se v areálu kláštera nachází muzeum, zasvěcené období, které zde strávil.\n\nBěhem prvního i druhého srbského povstání sloužila Tronoša jako místo pro setkání vůdců protitureckého povstání. I právě díky tomu se stala cílem četných útoků. Nejinak tomu bylo i v časech první i druhé světové války. V létě 1914 zahájilo Rakousko-Uhersko vojenské tažení proti Srbsku právě útokem na pohoří Cer, a tedy směrem k Tronošskému klášteru. Srbská armáda kladoucí odpor v nedalekých kopcích využívala areál kláštera částečně jako polní nemocnici.\n\nRoku 1900 zachvátil klášter požár; obnova poškozených míst byla dokončena v roce 1907.\n\nV létě 1941 byl klášter svědkem vypuknutí ozbrojeného povstání proti německým okupačním vojskům. Sloužil jako skrýš srbským četnikům, kteří zde připravovali útok na nedalekou Loznici.\n\nV roce 1964 a 1987 byl klášter rekonstruován.\n\n"}
{"id": "955196", "url": "https://cs.wikipedia.org/wiki?curid=955196", "title": "Světový pohár v běhu na lyžích 2013/2014", "text": "Světový pohár v běhu na lyžích 2013/2014\n\nSvětový pohár v běhu na lyžích 2013/14 byl seriálem závodů v běhu na lyžích během zimní sezóny. Organizovala jej Mezinárodní lyžařská federace (FIS). Součástí světového poháru je Tour de Ski. Celkové vítězství z loňského ročníku obhajovali Petter Northug a Justyna Kowalczyková.\nTabulka ukazuje bodování v závodech Světového poháru v běhu na lyžích v sezóně 2013/14.\n\n"}
{"id": "955199", "url": "https://cs.wikipedia.org/wiki?curid=955199", "title": "Rožec klubkatý", "text": "Rožec klubkatý\n\nRožec klubkatý (\"Cerastium glomeratum\") je nižší, jednoletá, bíle kvetoucí rostlina vlhčích míst, jeden z více než desítky druhů rodu rožec, které v přírodě České republiky rostou.\n\nArcheofyt s původním výskytem v západní a střední Evropě který se rozšířil i do dalších části Evropy, západní Asie, na indický subkontinent, do okolí Kavkazu, Severní a Jižní Ameriky, jižní Afriky, Austrálie i na Nový Zéland. V ČR vyrůstá roztroušeně až hojně od nížin až po pahorkatiny.\n\nNejčastěji roste na výživných a vlhkých půdách v místech s vyšší vzdušnou vlhkostí a nevápnitým podložím. Vyskytuje se na loukách a pastvinách, v okolí polních a lesních cest, v rašeliništích a na déle obnažených dnech vodních nádrží, občas je k vidění i na vlhkých rumištích a místech poznamenaných lidskou činností.\n\nJednoletá, světle zelená rostlina s přímou nebo vystoupavou, pouze květonosnou lodyhou která vyrůstá z rozvětveného nitkového kořene a dorůstá obvykle do výše 10 až 35 cm. Lodyha je jednoduchá nebo se od báze větví do trsu, bývá i načervenalá. Je hustě chlupatá, ve spodní části má až 1 mm dlouhé odstávající chlupy nežláznaté, v horní části žláznaté. Listy v přízemní růžici jsou obvejčitého nebo elipsovitého tvaru, u báze zúžené do stopky a na vrcholu zaoblené, tupé nebo špičaté. Vstřícné celokrajné lodyžní listy, obvykle dlouhé 8 až 20 cm a široké 2 až 16 mm, jsou elipsovité až široce elipsovité a po okrajích dlouze brvité. Všechny listy bývají porostlé nežláznatými chlupy.\n\nPětičetné květy vyrůstající na chlupatých stopkách, kratších nebo nejvýše stejně dlouhých jako kalich, jsou hustě stěsnané v klubkaté, vidlanovité svazky obsahující 3 až 50 květů. Listeny, o něco menší než horní lodyžní listy, jsou oboustranně hustě chlupaté a bez blanitého vrcholu. Volné kopinaté zelené kališní lístky s blanitým lemem, dlouhé asi 5 mm, jsou na vnější straně porostlé chlupy které přečnívají jejich špičku. Široce obkopinaté bílé korunní lístky na bázi brvité jsou dvoulaločné se zářezem až do čtvrtiny délky; bývají nejvýše stejně dlouhé jako kališní, někdy jsou však redukované a bez zářezu. V květu je pět až deset (to nejčastěji) tyčinek s lysými nitkami a prašníky. Z kulovitého, z pěti plodolistů složeného semeníku vyrůstá pět zakališních čnělek s bliznami. Protože květy mající nektar nejsou opylovači mnoho navštěvovány a u některých rostlin se květy ani neotvírají, dochází u tohoto druhu často k autogamii. Ploidie je 2n = 72\n\nPlodem je rovná nebo v horní části zakřivená, úzce válcovitá tobolka se zaschlým kalichem, dlouhá 6 až 9 mm a široká 2 mm která se otvírá na vrcholu deseti zuby. Obsahuje drobná, diskovitá, světle hnědá a jemně bradavčitá semena o průměru 0,5 mm. Semena jsou jediným způsobem jak se může rožec klubkatý rozmnožovat.\n\nSemena rožce klubkatého klíčí od jara až do podzimu a proto lze na jednom místě nalézt rostliny v rozdílném stupni vývoje. Většina semen vyklíčí na jaře a tyto rostliny kvetou v dubnu a květnu, v létě vyklíčené kvetou obvykle v září a malá část klíčících na podzim obvykle přezimuje a rozkvete až na jaře.\n\n\n \n"}
{"id": "955204", "url": "https://cs.wikipedia.org/wiki?curid=955204", "title": "Porfyriův strom", "text": "Porfyriův strom\n\nPorfyriův strom je stromový graf, který navrhl ve spisu \"Eisagogé\" (Úvod) novoplatónský filosof Porfyrios (232–304) jako způsob soustavné klasifikace jsoucen a jistou modifikaci Aristotelových kategorií. Hrál velkou roli ve středověké a raně novověké logice.\n\nSubstance (\"substantia\", jsoucno, nejvyšší rod) se dělí na tělesné a netělesné (\"differentia specifica\", specifický rozdíl). Těleso (\"corpus\") je vůči substanci druh, ale jakožto rod se dělí specifickým rozdílem „živý - neživý“ na podřízené druhy. Až nejnižší rod, „živočich rozumný“, se dělí na nesmrtelné a smrtelné, což je druh „člověk“ (\"homo\"), který zahrnuje všechny možné lidské bytosti. Tak lze uspořádat všechny substance.\n\nStředověký filosof Ramón Llull (1232-1315) uplatnil podobné schéma také na třídění různých věd.\n\nNauka o kategoriích a Porfyriův strom byly základem středověké „starší logiky“ (\"logica vetus\") a uplatňují se dodnes například v botanické a zoologické systematice jako binominální nomenklatura rodu a druhu.\n\n"}
{"id": "955205", "url": "https://cs.wikipedia.org/wiki?curid=955205", "title": "Naučná stezka Údolí Plakánek", "text": "Naučná stezka Údolí Plakánek\n\nNaučná stezka Údolí Plakánek je zaniklá naučná stezka, která vedla ze Sobotky před hrad Kost do Vesce. Vytvořena byla v roce 2003, na délku měřila 10 km a nacházelo se zde 11 zastavení. Kdy zanikla, není známo, nicméně v roce 2010 již byla zničena.\n\nNaučná stezka začínala na parkovišti pod zámkem Humprecht, odkud klesala do údolí, mezi poli k obci Nepřívěc a po silnici k železničnímu přejezdu a k zastávce Libošovice. Tady se ještě v roce 2010 nacházel jediný dochovaný informační panel. Krátce pokračovala podél trati a následně mezi poli k torzu Semtinské lípy. Následovala cesta po silnici ke hradu Kost. Stezka dále podcházela hrad a odbočovala vlevo do údolí Plakánek (Střehomský Plakánek) až k Pilskému rybníku (též Obora). Kousek za ním, pod hradištěm Poráň, odbočovala do údolí Veseckého Plakánku. Podél Veseckého potoka mířila až do Vesce a následně k hlavní silnici, k železničnímu přejezdu a zpátky na parkoviště pod Humprecht.\n\n\n"}
{"id": "955208", "url": "https://cs.wikipedia.org/wiki?curid=955208", "title": "Detvan (opera)", "text": "Detvan (opera)\n\nDetvan (v češtině někdy uváděný jako Dětvan) je romantická lidová opera o třech dějstvích slovenského skladatele a fokloristy Viliama Figuše-Bystrého. Je považována za první slovenskou operu. Libreto podle známé stejnojmenné lyricko-epické básně Andreje Sládkoviče napsal Emil Boleslav Lukáč. Premiéru měla 1. dubna 1928 ve Slovenském národním divadle v Bratislavě.\n\nOperu Viliama Figuše-Bystrého \"Detvan\" (op. 64) lze označit za první slovenskou operu v tom smyslu, že jde o první operní dílo napsané na slovenský námět a text, předvedené na profesionálním jevišti. Po zřízení Slovenského národního divadla brzy po vzniku Československa vznikla poptávka po slovenských hudebně-dramatických dílech, dlouho se však žádné neobjevovalo. První uvedenou operou slovenského skladatele tak byl až \"Kovář Wieland\" Jána Levoslava Belly roku 1926, opera však vznikla téměř o půlstoletí dříve na starogermánský námět a německé libreto.\n\nViliam Figuš-Bystrý již před první světovou válkou, a zejména po svém návratu do rodné Bánské Bystrice, sbíral, upravoval a vydával slovenské lidové písně. Na základě těchto zkušeností začal od roku 1922 pracovat na opeře využívající folkloristické prvky. Jako vhodný námět se ukázala známá epická báseň Andreje Sládkoviče, poprvé publikovaná roku 1853, pro svůj lidový a vlastenecký obsah i pro zakotvení ve skladateli důvěrně známé krajině Zvolenské župy.\n\nLibretista Emil Boleslav Lukáč při úpravě Sládkovičova eposu udělal nutné dramatické změny: obohatil jej o řadu vedlejších postav, zejména exponovaného Martinova soka v lásce Ďuru, vypustil epizodu únosu Eleny zbojníky, rozšířil význam scény s prstenem a především změnil závěr, kdy se Martin namísto odvedení k vojsku (za svých podmínek) vrací zpět na Detvu. Přesto zůstal dílu do značné míry statický charakter původní básnické skladby.\n\nFiguš-Bystrý využil při práci na opeře své znalosti lidové písně, a to i v přímých citacích. V opeře se objevuje devět původních lidových písní. V \"Detvanovi\" v operním orchestru také poprvé zazněla fujara.\n\nJiž dobová kritika však upozorňovala na zásadní nedostatky, které dílo má. (Hlavní výtky shrnul kritik Ivan Ballo v drobné monografii vyšlé již roku 1928.) Figuš-Bystrý byl lyrik nejlépe se orientující v krátkých formách a technicky nezvládal vytvořit jednotné celovečerní dílo. Jednotlivá čísla – árie, duety, ansámbly, taneční čísla – jsou řazena mechanicky a nesourodě. Skladatel se pokoušel provázat dílo pamětnými motivy (celkem šest), které se však nerozvíjejí, jen v podstatě opakují. Lidové melodie nebo melodie je napodobující jsou přizpůsobeny klasicistně-romantickým hudebním postupům a nevyužívají například lydického a mixolydického modu, přestože právě ty jsou pro detvanské lidové písně typické. Melodie jsou rytmicky jednotvárné a vokální složka není výrazně řešena, většinou se úzce přimyká k instrumentální. Problémem je rovněž dosud nepřesná deklamace slovenského jazyka.\n\nO uvedení opery přes její technické nedostatky se zasadil tehdejší provozovatel a šéfdirigent Slovenského národního divadla Oskar Nedbal, který se podílel i na jistých hudebních úpravách, mj. instrumentoval lidové tance v posledním dějství. Nedbal se také opery energicky zastal, když byla slovenskou kritikou poměrně tvrdě odsouzena. Jeho synovec a nástupce na šéfdirigentském postu v Bratislavě Karel Nedbal vyzdvihuje zejména etický význam díla: \"Detvan\" je pro něj „dílo až syrové primitivnosti, plné hrubých technických neobratností, ale vytrysklé z autorovy vnitřní potřeby vyjádřit svou lásku k rodné půdě, jejímu lidu a slovenským horám“. Karel Nedbal rovněž (poněkud přehnaně) připomíná, že jde o „dílo psané neumělou rukou samouka, který žil kdesi na slovenském venkově, daleko ode vší hudební kultury a neměl příležitost ověřovat své představy na praktických zkušenostech“.\n\nFiguš-Bystrý již v roce 1929 na základě kritických připomínek operu přepracoval, zejména zkrátil a intonačně zjednodušil, a pořídil i nový klavírní výtah. Takto upravená opera byla uvedena poprvé již po jeho smrti v listopadu 1938.\n\nV poválečné době byly běžně hrány úryvky z opery (předehra, tance), celou operu však uvedlo pouze roku 1975 Divadlo Jozefa Gregora Tajovského v Banské Bystrici. Početné hudební a dramatické úpravy, které provedl tehdejší dirigent divadla Koloman Čillík, dílu prospěly.\n\nPostavení díla Figuše-Bystrého jako prvního pokusu o slovenskou národní operu je nyní uznáváno, za základní kámen pro vývoj slovenské opery je však považována až značně pozdější Suchoňova \"Krútňava\".\n\n\n(1. obraz – Na detvanské salaši) Schyluje se k večeru, děvčata se za zpěvu vracejí z práce na lukách a u starého bači, který vaří večeři, se scházejí pastevci. Martin Hudcovie zabill a přinesl krásného sokola a další mladíci, Ďuro Krnáčovie a Jano Zvalovie, se dohadují podle kroužku na ptákově noze, že je to lovecký sokol samotného krále Matyáše, který právě pobývá ve Zvolenu. Jano Martina varuje, aby se bál králova hněvu, pokud zjistí, že ulovil jeho sokola. Ďuro však má v úmyslu Martina králi udat. Je totiž zamilován do Martinovy snoubenky Eleny, a bude-li Martin uvězněn, zůstane děvče jemu.\n\n(2. obraz – Jarmark ve Slatině) Na trhu se sejdou Martin s Elenou i Ďuro, který je pozoruje. Zavítá sem v honosném průvodu i král. Ďuro využije příležitosti a vyzradí králi, že jeho sokola zabil Martin. Matyáš se rozhněvá a káže svým ozbrojencům, aby mu Martina chytili a přivedli. Tomu se ale podaří prchnout poté, co se s Elenou domluví, že se setkají v Detvě.\n\n(V Detvě před domem Eleniných rodičů, večer) Elena netrpělivě očekává Martina. Objeví se Ďuro a vnucuje se jí, ale dívka ho odmítá. Ďuro je přesvědčen, že čeká Martina; proto vyčkává v křoví, a když vidí přibližovat se muže ve vojenském oděvu, běží pro dráby. Příchozí je však přestrojený král Matyáš. Elena se mu zalíbí. Na jeho vyzvání zpívá dívka lidové písně a dostane za to od neznámého krásný prsten s příslibem, že jí splní každé přání. Po Matyášově odchodu se konečně objeví Martin. Sotva se však milenci stačí přivítat, vrací se Ďuro s dráby, kteří Martina zatknou a odvlečou do Zvolena.\n\n(Síň na Zvolenském zámku) Královský dvůr hoduje a starý pěvec přitom přednáší hrdinské písně. Drábové předvádějí před krále Martina. Matyášovi se smělý mladík zalíbí a chce jej místo vězení potrestat tím, že jej zařadí do svého „černého pluku“, králova osobního vojska. Na hrad ale přišla i Elena a prosí krále o milost pro Martina. Matyáš si na pohledné venkovské děvče vzpomíná a snaží se ji oslnit nádherou tak, aby zůstala u jeho dvora. Elena se však zná jen k Martinovi. Rozzlobený král přikazuje odvést mladíka do vězení, ale v tom Elena v Matyášovi – podle zlaté hvězdy na králově hrudi – pozná cizince, kterému zpívala na Detvě písničky. Ukazuje mu tedy prsten a připomíná mu jeho slib. Matyáš je nucen dodržet královské slovo, propouští Martina a sám mladému páru dává strojit svatbu.\n"}
{"id": "955212", "url": "https://cs.wikipedia.org/wiki?curid=955212", "title": "Švýcarská reformace", "text": "Švýcarská reformace\n\nŠvýcarská reformace započala v Curychu roku 1522 vystoupením Ulricha Zwingliho. Vedle Jana Kalvína, působícího v Ženevě, se stali hlavními postavami švýcarské reformace. Ulrich Zwingli padl roku 1531 v bitvě u Kappelu, čímž se zbrzdilo šíření jeho myšlenek, avšak z reformačních snah Jana Kalvína vzešel jeden z hlavních proudů protestantismu, kalvinismus, který zasáhl celé Švýcarsko, Francii, Itálii, západní Německo, Skotsko a Nizozemí.\n\nSlovo reformace pochází z lat. \"reformatio\" a znamená obnovení či zlepšení. Jde o náboženské a sociálně politické hnutí. Reformace probíhala v západní a střední Evropě od 14. až do 17. století. Snahy reformace se soustředily na obnovu křesťanství a nápravu celé společnosti. Před vypuknutím reformace sehráli důležitou roli valdenští, kteří šířili myšlenku chudé církve. Jan Viklef jako první jasně zformuloval reformační myšlenky, které se uchytily v Anglii a ve Skotsku u lollardů. Od počátku 15. století se Viklefovy myšlenky šířily do západní a střední Evropy. V Čechách Viklefovy reformační myšlenky šířil Jan Hus a jeho stoupenci. Na českou reformaci přímo navázal Martin Luther a r. 1517 vydal dílo \"Devadesát pět tezí\", kterým zahájil reformační činnost v Německu. Téměř současně s vystoupením Martina Luthera začíná reformace ve Švýcarsku.\n\nŠvýcarská reformace vypukla nezávisle na vystoupení Martina Luthera, avšak z obdobných příčin. Předcházela jí celá řada událostí, jako například socioekonomické změny, které měly za důsledek nárůst počtu měst a jejich nabývání na ekonomické síle. Města však neměla moc politickou, o kterou usilovala. Konkurentem v boji o moc byla pro města církev.\n\nPočátky švýcarské reformace byly spojeny se vznikem nových vzdělávacích institucí. Vznikalo mnoho malých regionálních univerzit, které byly spjaty se svým okolím a mohly tak pružně reagovat na aktuální problémy společnosti. Tyto regionální univerzity významně přispěly k šíření reformačních myšlenek. Vzdělanost již nebyla vázána na kláštery, ale na univerzity coby městské instituce. V 15. století pak vznikaly na vysokých školách katedry biblických jazyků. V rámci snahy o lepší dostupnost Bible co nejširším vrstvám byly pořizovány překlady Bible do národních jazyků.\nV 15. století a počátkem 16. století se objevovala celá řada nových myšlenkových proudů, které měly vliv na vývoj reformace, jako např. humanismus, který s sebou nesl antropocentrický charakter myšlení. Humanismus a renesance vedla k novým pokrokům ve vědě a umění. Vynález knihtisku napomohl k rychlejšímu šíření myšlenek reformace. Důležitými místy rozvoje knihtisku se staly Basilej a Ženeva. Tato města se díky tomu stala důležitými kulturními středisky.\n\nUlrich Zwingli působil v Curychu a patřil k nejbohatším měšťanům. Od počátku byl podporován světskou mocí. Roku 1522, na začátku postního období, došlo k veřejnému konfliktu o postních předpisech mezi zástupci papežství a místní církví, kterou formoval Zwingli skrze své pochopení evangelia. Na základě zásady \"sola scriptura\" se snažil dokázat, že skutky nemají podstatu v Písmu svatém. Na víru v možnost spásy skrze skutky zaútočil i formou „happeningu“, když na veřejnosti v postní době pojídal klobásy. Městská rada v Curychu se dostala do sporu s kostnickým biskupem a Zwingliho vystoupení podpořilo její zájmy. Roku 1522–1523 přesvědčil Zwingli městskou radu a stal se duchovním správcem Curychu.\n\nPřijímal tři základní principy reformační nauky o spáse: \"sola scriptura\" (pouhým Písmem), \"sola fide\" (pouhou vírou), \"sola gratia\" (pouhou milostí). Křesťanské rituály a jejich roli v životě věřících však pojímal radikálněji než Luther a Kalvín. V rámci \"sola scriptura\" odmítal pojetí transsubstanciace. Ježíš Kristus je podle Zwingliho reálně přítomen v eucharistii, ale nedochází k přepodstatnění. Mši pojímal jako projev úcty k Bohu, nikoli jako prostředek ke spáse. Ostře se vymezoval proti obrazům, sochám a ostatkům svatých. Demagogizoval mši a radikálně interpretoval eucharistii jako pouze symbolickou připomínku poslední večeře. Martin Luther a Ulrich Zwingli se spolu střetli při marburské disputaci, kde řešili otázku večeře Páně. Při disputaci došlo k rozchodu Luthera a Zwingliho.\n\nV druhé polovině dvacátých let 16. století upevňoval Zwingli své postavení v Curychu a šířil své myšlenky do ostatních kantonů, které se tvrdě bránily. Postavení Ulricha Zwingliho se v Curychu během dvacátých let posilovalo. Jeho působení po r. 1527 se zaměřovalo na rozšíření reformace po celém Švýcarsku.\n\nJan Kalvín byl původně právník, pocházel z Francie a zde také do r. 1534 působil. Ve třicátých letech 16. století ve Francii proběhla tzv. „plakátová aféra“, ve které se zwingliánští radikálové pokusili zhatit vyjednávání krále Františka I. s lutherskými knížaty. Z tohoto činu byli obviněni protestanti a celá řada z nich utekla do exilu, mezi nimi i Jan Kalvín. Kalvín přišel r. 1534/35 přes Štrasburk do Basileje, kde se seznámil s reformátory jako Johann Jakob Grynaeus, Oswald Myconius, Heinrich Bullinger, Martin Butzer a Wolfgang Capito.\n\nMezi Kalvínova nejznámější díla s reformační tematikou patří \"Institutio religionis christianae\", které podává střízlivý švýcarský pohled na reformaci, doplněné o specifické znaky, tj. jeho pojetí církve, vymezení křesťanských povinností, pojetí predestinace. První vydání r. 1536 bylo anonymní, ale o rok později dílo vydal pod svým jménem. Toto dílo bylo myšleno jako spis na obranu pronásledovaných francouzských protestantů a bylo věnováno francouzskému králi, aby ho získalo pro podporu reformace.\n\nKoncem r. 1536 pozval reformační kazatel Vilém Farel Kalvína do Ženevy. Zde byl Kalvín rovněž ustanoven kazatelem a požádán, aby provedl reformu obce. Kalvín vypracoval a vydal řád obce, který obsahoval, mimo jiné, přísnou církevní kázeň. Brzy na to vydal díla \"Katechismus\" a \"Vyznání víry\". Jeho návrhy byly velmi radikální v tom, že nerozlišoval mezi církví a obcí. Kalvín kladl důraz na mravní čistotu a jednoduchost. Jeho návrhy vyvolaly odpor, který vyvrcholil r. 1538. Kalvín byl vypovězen z Ženevy a odešel do Štrasburku. Reformovaná ženevská obec se začala rozpadat a městská rada pozvala Kalvína roku 1541 zpět, aby ji obnovil. Jeho návrat byl spojen s vytvořením teokratické republiky.\n\nKalvín zavedl čtyři základní církevní úřady: jáhen (péče o chudé a nemocné), presbyter (dohlíží na církevní pořádek, společenství jáhnů tvoří konzistoř – v domácnosti věřícího mohou kontrolovat), doktor (jeho úkolem je rozvoj dogmatiky a výchova), kazatel (vede kázání).\n\nJan Kalvín kladl důraz na strohost sakrálních prostor, což vedlo k obrazoborectví. Zastával názor, že Ježíš je v eucharistii přítomen duchovně. Radikalizoval zásadu \"sola gratia\" a tvrdil, že člověk je Bohem předurčen ke spáse nebo k zatracení. Roku 1560 vyšla poslední verze jeho díla \"Instituce\", které několikrát přepracovával.\n\nRozdíly mezi Lutherem a Zwinglim byly nejvýraznější v rovině liturgické. Zwingli byl mnohem radikálnější a kladl důraz na strohost liturgie. Zwingliho s Kalvínem spojoval požadavek strohosti liturgie, který se odrážel také v požadavcích na prostotu interiérového vybavení reformačních sakrálních prostor, jež se následně projevily v obrazoborectví.\nRozdílné bylo i jejich pojetí eucharistie. Luther odmítá transsubstanciaci. Eucharistie je však, podle něj, spojená s reálnou přítomností Krista. Zwingli odmítá transsubstanciaci a existenci Krista ve víně a chlebu. Viděl v eucharistii pouze symbolickou připomínku Poslední večeře.\n\nZwingliho radikální postoje vyvolaly rozruch. Roku 1524 se dohodli zástupci 12 švýcarských kantonů a zakázali útoky na katolickou víru. Zákaz byl primárně mířen proti Curychu. Zwingli se podřídil a tím rozhněval radikální zastánce svých myšlenek. Městská rada se s těmito radikály musela vypořádat. Zwingli si během zásahů proti radikálním novokřtěncům (nazýváni též anabaptisté) upevňoval své postavení. Roku 1524 se nejstarší švýcarské kantony Schwyz, Zug, Uri, Unterwalden a Luzern spojily, aby bránily katolickou víru.\nRoku 1526 byla uspořádána náboženská disputace v Badenu a Aargau, na kterou se sjela celá řada teologů, kromě Zwingliho. Diskutovalo se o eucharistii, ctění obrazů a ostatků a podobně. Celá řada přítomných teologů se přiklonila na stranu katolickou. Curych výsledek disputace odmítl a Zwingli začal své myšlenky šířit do ostatních kantonů.\n\nZwingli založil společenství, do nějž vstoupily kantony Bern, Kostnice, Basilej, Štrasburk a St. Gallen. Proti nim se spojily katolické kantony, aby se bránily protestantismu. Z toho vzešel roku 1529 konflikt, který je označován jako První kappelská válka, kde proti sobě stáli na jedné straně Curych se svými spojenci a na straně druhé tradicionalisté držící se katolicismu. K otevřenému vojenskému konfliktu nakonec nedošlo a znepřátelené strany spolu začaly vyjednávat. Curych slíbil, že nebude šířit reformaci mimo své hranice. To však netrvalo dlouho. Roku 1531 přichází Druhá kappelská válka, v níž je Ulrich Zwingli zabit. Zwingliho myšlenky se šířily po Švýcarsku i do oblastí jižního Německa.\n\nOd Zwingliho reformních myšlenek se odštěpil radikální proud vedený Konrádem Greblem a Georgem Blaurockem. Oba vytýkali Zwinglimu zklamání a stali se reprezentanty novokřtěnců. Radikálně interpretovali křest jako volní akt, výsledek vědomého rozhodnutí a vědomého obrácení. Sám Zwingli se postavil proti novokřtěncum a odmítal jejich radikalismus. Curyšská obec přijala Zwingliho reformaci a radikály vypudila. Jejich myšlenky se však šířily dál do jižního Německa, Rakouska, na Moravu a do Nizozemí. Pro své radikální postoje byli novokřtěnci pronásledováni ze strany katolíků i protestantů.\n\nV období mezi lety 1534 a 1536 reprezentanti radikálních novokřtěnců ovládli město Müntzer a zřídili obec „Nový Jeruzalém“ v čele s Janem Mathysem a Janem z Lajdenu. Zrušili systém stavů, zavedli specifický ekonomický systém, systém mezilidských vztahů a hodnot – vše ve vztahu k Bibli.\n\nSíly katolického biskupa a lutherské šlechty nakonec roku 1536 dobyly Müntzer a nastolily starý pořádek. Tímto byla zlomena nejradikálnější větev novokřtěneckého hnutí.\n\nNěmci rozšířili myšlenky anabaptismu o sociální rozměr a dobře ho etablovali. Na Moravě byli novokřtěnci na lichtenštejnských panstvích. Vytvářeli vlastní skupiny a vesnice. Na jižní Moravě působila skupina novokřtěnců nazývána habáni.\n\nAni Jan Kalvín neměl slitování se svými odpůrci, jakými byli unitáři a katolíci. Unitáři odmítali dogma o Trojici, v 16. století působili v Polsku, Maďarsku a v Anglii. Miguel Servet je považován za průkopníka tohoto hnutí. Servet se dostal v Ženevě do sporu s Kalvínem a byl upálen.\n\nZa vlády Františka I. a Jindřicha II. byly reformní snahy ve Francii tvrdě potlačovány. Přesto zde vznikla skupina krátce nazývána hugenoti, která zastávala Kalvínovy myšlenky. Občanská válka, která vypukla mezi nimi a katolíky, skončila vydáním ediktu nantského roku 1598. Dokument zajišťoval náboženskou svobodu do roku 1685, kdy byl zrušen. To donutilo hugenoty k emigraci do protestantských zemí Evropy a Ameriky. Protestanti ve Francii získali svou náboženskou svobodu až v 18. století.\n\nDo Nizozemí pronikal kalvinismus za války se Španělskem, která probíhala od roku 1566 až do roku 1609. Odtud se kalvinismus šířil dál do dolního Porýní. Nizozemí a Holandsko se staly centrem kalvinismu.\n\nVe Skotsku, díky působení Johna Knoxe, vznikla presbyterní církev. Ze Skotska se šířil kalvinismus do Anglie. Zde se střetl s anglikánskou církví a jejich spojením vznikl puritanismus. Anglie a Holandsko byly v té době významnými námořními mocnostmi. Díky tomu se kalvinismus mohl šířit do zámořských oblastí a nabyl tak světových rozměrů.\n\nDále byla pod vlivem kalvinismu Severní Amerika. Částečně se dostal do střední Evropy (Maďarsko, Polsko). V Českých zemích měl vliv na Jednotu bratrskou.\n\nSeverní Evropě dominovalo luteránství a kalvinismus se sem nerozšířil.\n\nŠvýcarská reformace nepatří mezi zapomenutá témata historie. Pozornost jí věnuje celá řada institucí, výzkumů a jednotlivých badatelů z oblasti teologie, religionistiky, sociologie a dalších. Na švýcarské univerzitě v Curychu, pod záštitou teologické fakulty, funguje Ústav dějin švýcarské reformace. Zabývají se zde studiem reformace ve Švýcarsku se zaměřením na Ulricha Zwingliho, Heinricha Bullingera a anabaptismus.\n\nV některých důležitých ohledech se základní historiografická témata, týkající se radikální reformace, dramaticky nezměnila od dob revizionistického badatelského proudu 70. let 20. století. I dnes se snaží badatelé začlenit různé radikální proudy 16. století do kontextu hlavních témat bádání o raně novověké Evropě, zvláště konfesionalizace, sociální disciplinace, náboženské tolerance a budování státu.\nSoučasně však postmoderní obrat otevřel prostor pro nové sblížení mezi akademickými a konfesijními přístupy ke studiu radikální reformace. Postmodernisté také kladli důraz na důslednější terminologické zakotvení bádání o švýcarské reformaci a věnovali pozornost dekonstrukci a diskurzivní analýze zavedených badatelských kategorií.\n\n\n\n\n"}
{"id": "955216", "url": "https://cs.wikipedia.org/wiki?curid=955216", "title": "Hladké", "text": "Hladké\n\nHladké je přírodní rezervace o rozloze 38 ha v okrese Uherské hradiště. Jedná se o původní listnaté lesy s přestárlými bukovými porosty a pěnovcovými inkrustacemi; společenstva saproxylických druhů bezobratlých, zejména populace kriticky ohroženého tesaříka alpského a hnízdní kolonie silně ohroženého druhu holuba doupňáka.\n\n\n"}
{"id": "955217", "url": "https://cs.wikipedia.org/wiki?curid=955217", "title": "Římskokatolická farnost Lukov u Znojma", "text": "Římskokatolická farnost Lukov u Znojma\n\nŘímskokatolická farnost Lukov u Znojma je územní společenství římských katolíků s farním kostelem svatého Jiljí v děkanátu Vranov.\nPrvní písemná zpráva o obci je v zakládací listině Louckého kláštera, kde je zmíněna i osada Prilucea (pravděpodobně Lukov), pochází z roku 1190. Kostel sv. Jiljí pochází z roku 1749. Ještě v 16. století byl Lukov převážně český, národnostní změny nastaly po třicetileté válce, kdy se na opuštěných českých usedlostech usazovali němečtí obyvatelé. V roce 1945, po vysídlení německého obyvatelstva, se v červnu začali stěhovat první čeští osídlenci. \nOd 1. října 2008 byl administrátorem excurrendo R. D. Mgr. Jindřich Čoupek.\nJde o člena farního týmu FATYM. Od podzimu 2019 byl ustanoven administrátoren excurrendo R. D. Mgr. Marek Coufal.\n\nFATYM je společenství katolických kněží, jáhnů a jejich dalších spolupracovníků. Působí v brněnské diecézi od roku 1996. Jedná se o společnou správu několika kněží nad větším množstvím farností za spolupráce laiků. Mimo to, že se FATYM stará o svěřené farnosti, snaží se jeho členové podle svých sil vypomáhat v různých oblastech pastorace v naší zemi.\n\nDnem vzájemných modliteb farností za bohoslovce a bohoslovců za farnosti brněnské diecéze je 14. březen. Adorační den připadá na 3. října. Ve farnosti se koná tříkrálová sbírka.\n\nVe farnosti se koná tříkrálová sbírka, v roce 2015 se při ní vybralo v Lukově 5 884, v Milíčovicích 5 478 korun a v Podmolí 4 780 korun. V roce 2017 činil její výtěžek v Lukově 7 031 korun.\n\nFATYM vydává čtyřikrát do roka společný farní zpravodaj (velikonoční, prázdninový, dušičkový a vánoční) pro farnosti Vranov nad Dyjí, Přímětice, Bítov, Olbramkostel, Starý Petřín, Štítary na Moravě, Chvalatice, Stálky, Lančov, Horní Břečkov, Prosiměřice, Vratěnín, Citonice, Šafov, Korolupy, Těšetice, Lubnice, Lukov, Práče a Vratěnín.\n"}
{"id": "955221", "url": "https://cs.wikipedia.org/wiki?curid=955221", "title": "Jaroslav a Dana Stodolovi", "text": "Jaroslav a Dana Stodolovi\n\nJaroslav Stodola (* 8. května 1966) a Dana Stodolová (roz. Bábiková) (* 19. července 1970) jsou čeští sérioví vrazi, kteří v letech 2001 a 2002 zavraždili a oloupili 8 osob důchodového věku. Celkem se dopustili 17 závažných trestných činů, za které byli oba odsouzeni na doživotí.\n\nStodolová se narodila na Slovensku, kde se již v 15 letech provdala. O rok později se jí narodila dcera. Kvůli manželským problémům se brzy rozvedla a přestěhovala se do Česka, kde se provdala podruhé. S druhým manželem odcestovala do Kanady, kde se živila jako barová tanečnice. V roce 1997 byla cestou z práce znásilněna a podle svých slov tak utrpěla trauma a následně začala intenzivně zneužívat léky. I její druhé manželství tak skončilo rozvodem. Stodolová se odstěhovala k matce do Slavošova, do domu číslo popisné 31, na Kutnohorsku, kde se provdala za již čtyřikrát soudně trestaného Jaroslava Stodolu, se kterým se seznámila už v roce 1988. Stodola pocházel z problémové rodiny. V mládí utekl z domu a brzy se osamostatnil. Byl znám jako klidný člověk. Agresivně se choval jen v opilosti. Páru se nepodařilo nalézt stabilní zaměstnání a rychle se dostali do finančních problémů.\n\n30. září 2001 se zamaskovaní manželé Stodolovi vypravili do domu Aloise Miškovského (77) z Chabeřic, který byl známý tím, že půjčoval peníze. Důchodci pohrozili nožem a donutili ho vydat 160.000 korun. Poté ho svázali a ponechali v domě, kde byl objeven ve velmi špatném stavu až o 2 dny později. Miškovský necelý rok poté zemřel.\n\n16. listopadu 2001 se Stodolovi rozhodli vyloupit souseda Jaroslava Šandu (75) ze Slavošova, kde pobývali u matky Dany Stodolové. Zatímco se Stodola v brzkých ranních hodinách vyplížil z domu oknem, Stodolová si v kuchyni povídala s matkou a ujistila ji, že manžel ještě spí. Ten zatím přelezl plot Šandova pozemku a schoval se tak, aby měl výhled na hlavní vchod. Při akci se maskoval parukou a silonovou punčochou nataženou přes obličej. Do domu vnikl, když Šanda odešel do chléva. Schoval se za závěs v předsíni a když se Šanda vrátil, srazil ho na zem a donutil ho vydat 40.000 korun. Při předávání peněz však Šanda Stodolovi strhl punčochu z obličeje, a ten ho v obavě z prozrazení uškrtil. Tělo uložil do postele okolo které rozmístil zapálené svíčky. Z domu odcizil několik věcí a utekl. Od jedné ze svíček došlo k požáru, který zlikvidovala hasičská jednotka. Při Šandově pitvě došlo k několika pochybením. Lékař nenahlásil poranění hlavy a přehlédl také stopy po škrcení. Protože navíc Šanda před svou smrtí mluvil o tom, že svůj dům radši zapálí než aby ho nechal svým dětem, byl případ v roce 2002 uzavřen jako úmrtí bez cizího zavinění.\n\n28. listopadu 2001 vnikla Stodolová do domu sousedky Růženy Skohoutilové (68), která byla známa svou zálibou ve špercích. Zatímco Stodola hlídal před domem, Stodolová ženu uvnitř napadla tyčí. Společně ji poté svázali a bitím nutili prozradit, kde schovává peníze. Když odmítla, udusil ji Stodola pomocí šátku a polštáře. Pod postelí našli 50.000 korun a odcizili několik dalších věcí. Tělo zakopali na zahradě společně s doklady a několika předměty denní potřeby. Chtěli tak vytvořit dojem, že žena někam odcestovala. Tělo Skohoutilové objevil její zeť 4. května 2002 při stavbě fóliovníku. Policie z vraždy obvinila trojici mužů, kteří v okolí okrádali důchodce. Tito pachatelé se týden před vraždou pokusili oloupit i Skohoutilovou, která se o tom zmínila matce Dany Stodolové. Později vyšlo najevo, že důvodem vraždy Skohoutilové mohlo být její vyjádření, že viděla vraha Jaroslava Šandy.\n\n30. dubna 2002 požádali manželé Stodolovi před domem v obci Měchonice Antonína Krále (66) o vodu. Když otevřel dveře, zatlačili ho do domu. Tam ho i s jeho ženou Marií (62) svázali, každého odvedli do jiné místnosti a nutili prozradit, kde schovávají peníze. Když jim to Marie řekla, Stodola je uškrtil kabelem od lampičky. Těla poté rozvázali a pustili plynový sporák. Stodolová odešla dveřmi, Stodola za ní zevnitř zamkl a protáhl se ven okénkem na toaletě. Mrtvou dvojici objevil až jejich příbuzný, kterého na jejich zmizení upozornili sousedé. Jako předběžná příčina úmrtí bylo uvedeno udušení plynem ze sporáku. Protože však mohlo vzniknout i jeho nedbalou instalací, bylo zahájeno vyšetřování a nařízena soudní pitva. Ačkoliv na těle musely být patrné stopy po škrcení, bylo za oficiální příčinu smrti označeno udušení. Také policie při vyšetřování udělala řadu pochybení. Zcela byl ignorován názor soudních znalců, kteří vyloučili, že by sporák dokázal zaplnit plynem tak velký prostor a případ byl odložen.\n\nDalší vraždu spáchala Stodolová bez účasti manžela. 14. září 2002 odjela vlakem do Jindřichova Hradce, kde se ptala na možnost zaměstnání a ubytování. Byla jí doporučena Kardašova Řečice. Tam se seznámila s Marií Čondlovou (78), jejíž důvěru si získala historkou o tom, že je obětí povodní v Praze. Žena ji nechala u sebe v domě přespat. Když se druhý den vrátila z nákupu, přistihla Stodolovou, jak jí prohledává věci. Stodolová ženu napadla, přemohla a svázala na židli. Nutila ji prozradit úkryt peněz. Když Čondlová odmítala, zacpala jí Stodolová ústa roubíkem, dvakrát ji udeřila válečkem do hlavy a čtyřikrát bodla nožem do hrudníku. Poté dům prohledala, uklidila a ještě jednu noc v něm přespala. Policie od počátku tento případ vyšetřovala jako vraždu. Podařilo se jí získat i popis podezřelé. Pátrání po její totožnosti však skončilo neúspěchem.\n\n28. října 2002 napadli ve Slavošově Josefa Malinu (81), který bydlel v domě naproti nim. Malina se často na veřejnosti chlubil tím, že má našetřenu větší sumu peněz. Stodolovi počkali, až ráno otevře dveře, aby vyvětral. Stodola ho omráčil silným úderem do hlavy a poté jej vynesl na půdu, kde se ho pokusil oběsit na telefonním kabelu za trám. Kabel se ale přetrhl a Malina spadl na podlahu. Stodola ho ve vzteku ukopal a tělo se opět pokusil pověsit za trám, což se mu nepodařilo. Z domu si odnesli 10.000 korun. Vkladní knížky s téměř 2 miliony nenašli. Při vyšetřování nebylo zjištěno cizí zavinění a Malinova smrt byla označena za sebevraždu. I v tomto případě došlo k několika závažným pochybením ve vyšetřování.\n\n2. prosince 2002 se Stodolovi vloupali v Brněnci do domu ve kterém žila Božena Cerháková (92) se svou dcerou Helenou (52). Helena měla v úmyslu koupit ubytovnu, na které Stodolovi tou dobou bydleli. Předpokládali proto, že je značně bohatá. V době vloupání byla u Boženy na návštěvě i její druhá dcera Dagmar Weissová (62). Ta se pokusila bránit, ale Stodola ji přemohl a spoutal. Helenu přinutili prozradit, kde ukrývá peníze a vkladní knížky. Poté se rozhodli všechny tři ženy zabít. Dagmar uškrtil Stodola šátkem. Boženu povalil na postel a zakryl jí obličej polštářem. Když se přestala hýbat, odvedli společně Helenu do koupelny, kde ji Stodola ve vaně uškrtil. Poté, co odešel, Stodolová napustila vodu a pořezala jí zápěstí, aby vše vypadalo jako hádka sester, při které Helena zabila Dagmar a poté spáchala sebevraždu, což vedlo k srdečnímu selhání matky. Stodolová opět odešla hlavním vchodem a Stodola ze zamčeného bytu vylezl okénkem nad hlavním vchodem. Božena útok přežila, a podala velmi nesouvislé svědectví, podle kterého měl být pachatelem vysoký muž z ubytovny. Popis seděl na opakovaně trestaného Jaroslava Stodolu, který také překvapeným vyšetřovatelům sdělil své \"podezření\", že se jednalo o vraždu. Podle státní zástupkyně však neexistoval dostatek důkazů pro vznesení obvinění.\n\nStodolův psychický stav se po vraždách v Brněnci výrazně zhoršil a pokusil se o sebevraždu spolykáním sedativ v kombinaci s alkoholem. Stodolové se ho však podařilo zachránit a brzy se zotavil. V nemocnici se dozvěděl o bohaté důchodkyni z obce Onšovec. Koncem ledna se do místa jejího údajného bydliště vypravili, její dům však nedokázali nalézt. 3. února 2003 se Stodolová záměrně ušpinila bahnem před domem Josefa Peroutky (78) v Hrádku na Kutnohorsku. Stodola poté zazvonil u jeho dveří a poprosil o vodu pro svou těhotnou manželku, která před domem údajně omdlela. Poté se ho zeptali, zda by si nemohli sednout na schody před vchodem a trochu si odpočinout. Když je důchodce vpustil brankou, donutili ho s nožem v ruce vejít do domu, který začali okamžitě prohledávat. Peroutka je upozornil na to, že očekává svého syna, proto ho zamkli ve sklepě, ve spěchu odcizili pouze nějaké sladosti a mobilní telefon a dům opustili. Při odchodu potkali policistu, který s Stodolu už dříve vyšetřoval v souvislosti se sérií podezřelých úmrtí seniorů v Slavošově a okolí. Stodola byl tehdy vytipován policií kvůli své kriminální minulosti. Policista věděl, že se dlouhodobě zdržovali na ubytovně v Brněnci a proto se jich zeptal, proč přijeli. Nedostalo se mu uspokojivé odpovědi. Když se Josef Peroutka svépomocí dostal ze sklepa a telefonicky ohlásil loupež, které se měl dopustit vysoký muž a mladá žena, vzpomněl si tento policista na své setkání se Stodolovými a ti byli zadrženi. \n\nStodola svou vinu přiznal, podíl Stodolové se však snažil bagatelizovat. Na základě tohoto zločinu bylo obnoveno vyšetřování dvojnásobné vraždy v Brněnci, kde Stodolovi žili a z níž byl Stodola původně podezřelý. Brzy byly zajištěny fyziologické stopy potvrzující jeho přítomnost na místě činu. Během vyšetřování Stodola trval na tom, že vraždil sám. Při rekonstrukci se však ukázalo, že vůbec netušil o poranění na rukách Heleny Cerhákové. Po ukončení vyšetřování vražd v Brněnci následovalo vyšetřování v Slavošově a okolí. Stodola i nadále odmítal účast své manželky, která se přiznat odmítla. Ke zvratu došlo ve chvíli, kdy začala vypovídat k vraždě Marie Čondlové z Kardašovy Řečice. Průběh zločinu popsala velmi přesně, za pachatele však označila manžela, který jí měl o vraždě vyprávět. Stodola podle svých slov v tento okamžik pochopil, že Stodolová je \"mrcha\" a rozhodl se ji nadále nekrýt. Poté věrohodně popsal průběh všech jimi spáchaných zločinů. Dne 26. dubna 2004 byli oba manželé Krajským soudem v Hradci Králové odsouzeni k doživotnímu vězení. Během výkonu trestu spolu komunikovali výhradně písemně, ačkoliv se mohli stýkat. V roce 2006 byli v nepřítomnosti po vzájemné dohodě rozvedeni.\n\n"}
{"id": "955222", "url": "https://cs.wikipedia.org/wiki?curid=955222", "title": "Jihočeský vědeckotechnický park", "text": "Jihočeský vědeckotechnický park\n\nAkciová společnost Jihočeský vědeckotechnický park (JVTP) byla založena jediným zakladatelem, kterým je Jihočeský kraj v roce 2008, za účelem podpořit intenzitu, kvalitu a rychlost šíření inovací a transferu technologií do hospodářské praxe regionu s důrazem na progresivní (high-tech) technologie. Společnost má zásadně neziskový charakter. Případný zisk vytvořený podnikatelskou činností bude sloužit pro posilování a obnovu infrastruktury JVTP.\n\nJVTP vznikl na základě spolupráce mezi Jihočeskou agenturou pro podporu inovačního podnikání (JAIP) a Jihočeskou univerzitou v Českých Budějovicích (zakladatelé), za podpory Jihočeského kraje a Statutárního města České Budějovice. Jihočeská univerzita zajistila první etapu výstavby a je také vlastníkem nemovitostí JVTP z této etapy. Správcem JVTP byla určena JAIP, a to s účinností od srpna 2008, kdy byl zahájen provoz prvního objektu JVTP. Pro rozvoj JVTP byla Jihočeským krajem založena akciová společnost Jihočeský vědeckotechnický park, a. s., která převzala roli nositele projektu a vlastníka objektů pro etapu IIA. Tato etapa bude dokončena v polovině roku 2014.\n\nHlavním cílem JVTP je systematicky a efektivně podporovat sociální, technologické, ekonomické a institucionální základy systému inovačního procesu pro jednotlivé inovativní a technologicky orientované záměry a projekty v rámci oblasti Jihočeského kraje, lokalizované v aglomeraci Českých Budějovic, a to zejména v návaznosti na Jihočeskou univerzitu a Biologické centrum AV ČR.\n\nJVTP není primárně určen k podpoře vědy či výzkumu, ale je určen k podpoře podnikatelské sféry. Posláním a smyslem je podpora v oblasti inovací a transfer technologií z veřejné výzkumné sféry do hospodářské a podnikatelské praxe v jihočeském regionu. Primárně je tato podpora určena malým a středním inovativním firmám a vychází z podmínek pro Jihočeský kraj typických, to znamená z přírodní, zemědělské charakteristiky kraje a tomu odpovídající zaměření především na rozvoj progresivních hi-tech biologických technologií.\n\n\nJVTP byl 19. listopadu 2009 oceněn 2. místem v soutěži Podnikatelská nemovitost roku 2008 v kategorii Podnikatelská nemovitost s největším přínosem pro inovace a výzkum. Soutěž je každoročně pořádána Agenturou pro podporu podnikání a investic CzechInvest, Ministerstvem průmyslu a obchodu České republiky a Sdružením pro zahraniční investice (AFI).\n\n"}
{"id": "955225", "url": "https://cs.wikipedia.org/wiki?curid=955225", "title": "Toleman", "text": "Toleman\n\nToleman Motorsport je bývalý závodní tým Formule 1 z let 1981 až 1985, který se účastnil celkem 70 závodů. V roce 1985 byl prodán a přejmenován na Benetton.\n\nV druhé polovině 70. let 20. století vstoupili na závodní scénu ve Velké Británii Ted Toleman, tehdejší ředitel společnosti dovážející automobily Toleman, a Alex Hawkridge. Svůj první tým přihlásili v roce 1977 do soutěže British Formula Ford 2000, o rok později se účastnili závodů Formule 2 se šasí March a pilotem Radem Dougallem. Pro další rok tým nakoupil dvě šasí Ralt společně s novými motory od Briana Harta a druhý jezdec týmu, Brian Henton, získal druhé místo v celkovém pořadí. Do sezóny 1980 už Toleman nastoupil s vlastním šasí TG280 od designerů Roryho Byrnea a Johna Gentryho. Jako pilot u týmu zůstal Henton, Dougalla nahradil Derek Warwick. Týmu se podařilo vybojovat první dvě místa evropského šampionátu Formule 2.\n\nPo úspěšném působení ve Formuli 2 ohlásil Toleman v listopadu 1980 vstup do Formule 1. Tým zůstal u turbo motorů Hart, stejně tak Toleman zůstal i u pneumatik Pirelli, které používal v nižších sériích, a jako piloti pokračovali Henton a Warwick. Nové auto od Byrneho neslo označení TG181. Ani jednomu z pilotů se nepodařilo kvalifikovat do více než jednoho závodu, Henton v italské Monze (dojel 10.) a Warwick v posledním závodě v USA (závod nedokončil).\n\nV další sezóně nahradil Hentona Teo Fabi, ale tým na začátku pokračoval jen s upravenou verzí TG181, nová verze TG183 byla připravena až pro poslední dva závody sezóny. I tak se Warwickovi podařilo zajet nejrychlejší kolo v Grand Prix Nizozemska.\n\nV roce přišla další jezdecká změna, Fabiho vystřídal Bruno Giacomelli. S postupně vylepšovaným vozem TG183 nakonec Toleman v posledních čtyřech závodech sezóny získal 10 bodů a skončil na 9. místě v celkovém pořadí.\nV roce došlo ke kompletní obměně jezdeckého složení, v Tolemanu debutoval pozdější trojnásobný mistr světa Ayrton Senna a Johnny Cecotto. Senna přinesl týmu hned tři pódiová umístění. Nejprve skončil druhý za Alainem Prostem v deštivé Grand Prix Monaka, jejíž start byl odložen o 45 minut a celý závod ukončen kvůli počasí už ve 31. kole. Senna zajel i nejrychlejší kolo. Následně Brazilec skončil dvakrát třetí ve Velké Británii a v Portugalsku.\n\nPrávě při Grand Prix Velké Británie na Brands Hatch těžce havaroval druhý pilot týmu Cecotto a zlomil si obě nohy, čímž ukončil svou kariéru ve Formuli 1. V dalších závodech ho nahradil Stefan Johansson, který získal další body čtvrtým místem v Itálii, kde nestartoval Senna. Ten byl na jednu velkou cenu týmem vyměněn za Pierluigi Martiniho poté, co neohlásil podepsání nové smlouvy pro rok 1985 s týmem Lotus.\n\nCelkem Toleman v roce 1984 získal 16 bodů a dokončil šampionát na 7. pozici.\n\nSezóna přinesla novou formuli s označení TG185, kterou měli pilotovali navrátilec Teo Fabi a Stefan Johansson.\n\nV důsledku špatných vztahů s dodavatelem Pirelli nejprve museli vynechat první tři závody. Toleman se totiž v sezóně rozhodl 1984 nevyužívat pneumatiky Pirelli od velké ceny San Marina dále v návaznosti na lepší výsledky ostatních dodavatelů. Stejným způsobem ale jednal i proti dalšímu dodavateli, Goodyear, v dřívějším působení ve Formuli 2. Jediným zbývajícím dodavatelem pneumatik tak zůstal Michelin, jenže ten se po sezóně 1984 rozhodl z Formule 1 odejít a Toleman tak zůstal v roce 1985 bez dodavatele. Nakonec se dohodl s Pirelli, když odpadl tým Spirit a nový sponzor týmu Toleman – Benetton odkoupil jeho dodávky. V důsledku problému s pneumatikami odešel od týmu Johansson a Toleman tak po vyeřešení dodávek startoval jen s jedním vozem. Druhý vůz nasadil až v desátém závodu sezóny v Rakousku, pilotoval ho Piercarlo Ghinzani. Toleman nakonec nezískal ani bod.\n\nSponzor Benetton se mezi sezónami 1985 a 1986 rozhodl pro odkup celého týmu a jeho přejmenování na Benetton F1. Přes dalšího vlastníka, Renault, se dostal až do rukou Lotusu, pod jehož jménem působí ve Formulí 1 i k roku .\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n\nVšechny vozy byly poháněny turbomotorem Hart 415T 1,5L V4.\n"}
{"id": "955226", "url": "https://cs.wikipedia.org/wiki?curid=955226", "title": "Rujánské knížectví", "text": "Rujánské knížectví\n\nRujánské knížectví, respektive Knížectví Rügen (německy \"Fürstentum Rügen\", dánsky \"Fyrstendømmet Rygien\", polsky \"Księstwo rugijskie\") byl středověký státní útvar podřízený zprvu Dánskému království, později jako členský stát Svaté říši římské. Rozkládal se na území dnešního severovýchodního Německa s centrem na ostrově Rujána (německy \"Rügen\") a přilehlé pevnině. Obýval ho dosud ještě pohanský čerstvě pokřesťanštěný kmen slovanských Ránů, kteří se zde poprvé usadili někdy v 9. století a připojili se ke kmenovému svazu Luticů.\n\nRánové vynikli jako jeden z nejmocnějším polabských kmenů sídlícím mezi Labem a dolní Vislou. Starobylým knížecím sídlem byla Korenica ve středu ostrova, ale veškerá moc i vliv nad Rány se spíše soustředila v hradišti Arkona na nejsevernějším cípu ostrova Rujány. Sídlil zde vlivný pohanský velekněz při zdejším kultovním chrámu boha Svantovíta a údajně disponoval větší politickou mocí než samotný korenický kníže. Hradiště bylo vůbec poslední baštou pohanství v západní Evropě. K tomu došlo poté, co byla vyvráceno křesťanskými vojsky jižně položené hradiště Retra (Riedegost) jiného polabského kmene Ratarů, které tehdy plnilo funkci vedoucího náboženské střediska lutického svazu, a co byl potlačen místní kult, tak politický a náboženský význam Arkony v rámci svazu ještě zesílil.\n\nArkona byla tedy nejen poslední baštou ozbrojeného odporu Ránů, ale lze ji pokládat i za celkově poslední výspu Polabských Slovanů a jejich náboženství, proti převážně německým dobyvatelům a šiřitelům křesťanství. Po dobytí Arkony dánským králem Valdemarem I. v roce 1168 a zničením zdejší pohanské svatyně téhož roku bylo území Ránů připojeno k Dánskému království jako vazalské knížectví. Dosud pohanští Ránové byli skrze misionářské úsilí biskupů Absalona a Otty z Bamberku donuceni k přijetí křesťanství, a to včetně knížete sídlícího v Korenici. Díky tomu Dánové sice zachovali domácí vládnoucí dynastii a nebylo nad Slovany třeba dosazovat cizího vládce, ale ani to nezabránilo postupné germanizaci území a jeho obyvatel a celkové proměně slovanského knížectví v křesťanskou monarchii západního německého typu, když bylo na Rujáně a přilehlé pevnině zbudováno několik klášterů a v době pozdního středověku pronikaly na území knížectví větší počty německých kolonistů. Slovanští Ránové tak postupně splynuli s pomořanskými Němci.\nSoučástí Rujánského knížectví byla i protilehlá pevnina, kde se nacházela menší údělná knížectví. Později se knížectví nakrátko stalo součástí Svaté říše římské. Roku 1325, po smrti Vislava III., posledního přímého mužského potomka, zdědili Rujánské knížectví vévodové pomořansko-wolgastští a až v 1. polovině 15. století se Rujána načas znovu osamostatnila.\n\n"}
{"id": "955227", "url": "https://cs.wikipedia.org/wiki?curid=955227", "title": "Seznam členů Evropského parlamentu z České republiky (květen až červenec 2004)", "text": "Seznam členů Evropského parlamentu z České republiky (květen až červenec 2004)\n\nToto je seznam českých členů Evropského parlamentu v roce 2004.\n\nV přechodném období mezi vstupem České republiky do Evropské unie dne 1. května 2004 a mezi volbami do Evropského parlamentu v roce 2004 reprezentovalo Českou republiku v Evropském parlamentu 24 poslanců delegovaných už na jaře 2003 Poslaneckou sněmovnou PČR a Senátem PČR. Jejich mandát zanikl poté, co se na první plenární schůzi ujali svých mandátů poslanci zvolení v řádných volbách.\n\nOd jara 2003 do 1. května 2004 měli status pozorovatelů, tj. mohli vystupovat pouze ve výborech a nemohli hlasovat (získávali však informace o jednání Evropského parlamentu). Od 1. května 2004 se pak stali řádnými poslanci Evropského parlamentu.\n\nSeznam poslanců Evropského parlamentu z České republiky v období od 1. května 2004 do 19. července 2004.\n\n"}
{"id": "955229", "url": "https://cs.wikipedia.org/wiki?curid=955229", "title": "Oční koule", "text": "Oční koule\n\nOční koule ( ) je spolu s přídatnými očními orgány (organa oculi accessoria) součástí oka – zrakového aparátu. Její tvar má přibližně kulovitý charakter a stěnu tvoří tři vrstvy: zevní vazivová (tunica fibrosa, externa), střední cévnatá (tunica vasculosa, media) a vnitřní (tunica nervosa, interna).\n\nOční kouli chrání zpředu víčka (palpebrae), ze stran a v zadní části kostěná očnice (orbita), v níž je koule uložena do tukového polštáře. Ten vytváří fyziologické podmínky pro její pohyb ve frontální rovině, jenž je umožněn kontrakcí okohybných svalů (mm. bulbi).\n\nOční koule je uložená v kostěné očnici (orbita) na tukovém polštáři (corpus adiposum). V hrotu očnice (apexu) z oka vystupuje zrakový nerv a vstupuje tepna zásobující oko. Jedná se také o místo vstupu nervů inervujících oční svaly. Povrchovou vrstvu tvoří tuhá a bílá vazivová blána bělima (sclera) o průměru 0,3 – 2 mm, do níž se upínají okohybné svaly. Vpředu přechází v bezcévnatou rohovku, která má vyšší vyklenutí než bělima (tvar hodinového sklíčka). Při dotyku rohovky se vybavuje nepodmíněný reflex – sevření víček. Její patologické zakřivení způsobuje astigmatismus.\n\nStřední lamina – tunica vasculosa, neboli živnatka (uvea), je charakterizovaná bohatým cevním zásobením a pigmentovými buňkami. Má hnědočervené zbarvení a zadní část tvoří cévnatka (choroidea). Vpředu přechází v řasnaté tělísko (corpus ciliare), jež představuje paprsčitě uspořádaný val z hladké svaloviny. Těleso je na povrchu opatřeno četnými výběžky, na něž je tenkými vlákny zavěšena čočka (lens). Díky stahům nitroočních svalů dochází k její akomodaci a změně optické mohutnosti. Tímto mechanizmem nastává buď vypouknutí čočky se zaostřením na blízko (při mióze), nebo zploštění se zaostřením na dálku (při mydriáze). Z krve protékající vlásečnicemi řasnatého tělesa filtrace se tvoří komorová voda (humor aquosus), jež vyplňuje přední oční komoru. Komorová voda vyživuje bezcévnaté části oka a udržuje jeho tvar. Denní produkce činí cca 3 ml a její nitrooční tlak dosahuje výše 14–17 mm Hg. Supluje také úlohu mízy. Vstřebává se v iridokorneálním úhlu (angulus iridocornealis), jenž se nachází v místě spojení skléry a rohovky. Vzadu obsahuje trámčinu, tzv. Fontanovy prostory (spatia anguli i.c.). Podílí se na udržování nitroočního tlaku a nekomunikuje se Schlemmovým kanálem. Zadní komora za čočkou je vyplněna sklivcem (corpus vitreum), tekutinou s 99% podílem vody. Obsahuje také hyaluronovou kyselinu a není schopen obnovy. Při zranění dochází k jeho výtoku a následné náhradě komorovou vodou.\n\nPřední a zadní oční segment předělují čočka (lens) a duhovka (iris). Čočka má tloušťku 4 mm a je zavěšena na řasnatém tělesu. Představuje průhlednou dvojvypuklou (bikonvexní) spojku s více zakřivenou zadní plochou. Její funkcí je lámat paprsky tak, aby se sbíhaly na sítnici, čímž se podílí na zrakové ostrosti. Duhovka má tvar kruhového terčíku z hladkého svalstva. Kruhový otvor uprostřed se nazývá zornice (zřítelnice, pupila) s funkcí clony. Paprsčitě nebo kruhovitě uspořádaná svalovina rozšiřuje (mydriáza) nebo zužuje (mióza) zornici. V duhovce jsou pigmentové buňky, jejichž množství a hloubka uložení určují její barvu (modré mají pigmentu nejméně, hnědé a černé nejvíce). Tato pigmentová vrstva zabraňuje, aby paprsky vnikaly do oka jinudy než zornicí.\n\nVnitřní vrstvu – tunicu nervosa, tvoří sítnice (retina). Jedná se o jemnou mnohovrstevnou blánu silnou přibližně 0,2 – 0,4 mm. Nacházejí se v ní převodní neurony (gangliové a bipolární buňky), asociační neurony (horizontální a amakrinní buňky), světločivné neurony (tyčinky a čípky), a také podpůrné Müllerovy buňky (makroglie). Tyčinek (bacilli) je asi 130 miliónů. Rozlišují pouze odstíny šedi a zajišťují černobílé vidění. Jejich činnost umožňuje oční purpur – rodopsin (vitamín A a bílkovina opsin). Nejsou přítomny ve žluté skvrně. Čípků (coni) je asi 7 milionů. Umožňují barevné vidění díky třem typům citlivých buněk na různé vlnové délky. Vitamín A se zde váže na tři různé opsiny s citlivostí na červené, zelené a modré světlo. Největší nakupení čípků leží přibližně 4 mm od slepé skvrny na mírně vkleslém místě sítnice, tzv. žluté skvrně (macula lutea), která je místem nejostřejšího vidění. Naopak slepá skvrna (discus n. optici) je prostorem, kde zrakový nerv opouští oční kouli a neobsahuje žádné tyčinky ani čípky.\n\nTunica fibrosa (externa):\n\nTunica vasculosa (media), neboli živnatka (uvea) je střední vrstva hustě prostoupena cévami (vaskularizována). Obsahuje řídké kolagenní vazivo bohaté na fibroblasty a melanocyty. Její součástí jsou:\n\nTunica nervosa (interna) je tvořena sítnicí (retina), jejíž součástí je pigmentová část obsahující buňky jednovrstevného kubického epitelu s těsnými mezibuněčnými spoji. Ty plní funkci výživy senzorických buněk, obnovují fotopigment a obsahují melaninová granula. Druhou služkou je senzorická část obsahující světločivné buňky – tyčinky a čípky, převodní neurony (bipolární), asociační neurony (horizontální, amakrinní buňky), stejně tak jako podpůrné Müllerovy buňky (makroglie).\n\nVypreprarované struktury (nervy, svaly) v očnici při anatomické pitvě\n"}
{"id": "955231", "url": "https://cs.wikipedia.org/wiki?curid=955231", "title": "Lutici", "text": "Lutici\n\nLutici (neboli Luticové) byl kmenový svaz Polabských Slovanů, kteří v období raného středověku obývali východní část Polabí a Pobaltí. Zformovali se v průběhu 10. století z širší nejednotné kmenové skupiny Veletů. Západně od nich na území pozdějšího Meklenburska se jiné polabské kmeny již dříve sjednotily do kmenového svazu Obodritů.\n\nK Luticům patřily kmeny Břežanů, Črezpěňanů, Dolenců, Došanů, Grozvičanů, Chyžanů (Kyšanů), Lekusiců (Lešiců), Moričanů, Neleticů, Ploňanů, Ránů, Ratarů, Rečanů, Sitňanů, Sprévanů, Stodoranů (Havolanů), Ukřanů a Voliňanů, Zemčiců aj. V čele kmene byl kníže, volený sněmem. Luticové měli pravděpodobně kmenové zřízení teokratické (světští panovníci byli podřízeni pohanským kněžím – tzn. žrecům). Sněmovní organizace úzce spjatá s pohanským kultem byla překážkou christianizace a vzniku feudálního státu. Lutici pravděpodobně neměli hlavní město, náboženským střediskem byla Retra kmene Ratarů, kde se nacházel pohanský kult Svarožice.\n\nLutici byli proslulými bojovníky. V letech 1003–1017 je získal za spojence proti Boleslavu I. Chrabrému římskoněmecký císař Jindřich II., k čemuž nemohlo dojít jinak než skrze společné rozhodnutí na kmenovém sněmu. V roce 1056 porazili Lutici saské vojsko. Domácí boje mezi Črezpěňany a Ratary od roku 1057 vedly k rozpadu lutického svazu a ke ztrátě nezávislosti. Jejich území opanovala knížata Obodritů a Pomořanů. Roku 1068 byla Retra vypleněna biskupem Burchardem z Halberstadtu a znovu roku 1127 Lotharem III.. Při prvním vyplenění odjel z města biskup na posvátném koni. Úplný zánik svatyně souvisí s tažením braniborského markraběte Albrechta I. Medvěda, poté se novým náboženským střediskem Luticů stává na místo Retry hradiště Arkona na ostrově Rujáně (kult Svantovíta). Z toho lze usuzovat, že se jednalo o téhož boha, jen s odlišným přízviskem a jinou lokální podobou.\n\nRoku 1168 je dobyta i Arkona (lutického kmene Ránů) dánským králem Valdemarem I., což lze považovat za definitivní konec lutického svazu.\n\n\n"}
{"id": "955232", "url": "https://cs.wikipedia.org/wiki?curid=955232", "title": "Národní park Kosterhavet", "text": "Národní park Kosterhavet\n\nKosterhavet je mořský národní park, který byl vyhlášen v roce 2009 a svojí rozlohou s téměř 39 000 hektary se jedná o jeden z největších švédských národních parků. Spolu se sousedním norským parkem Ytre Hvaler je to první národní park ve Skandinávii, který je zaměřen na ochranu podmořského života.\n\nNárodní park leží na území obcí Strömstad a Tanum v kraji Bohuslän; provincie Västergötland. Na severu hraničí s norským národním parkem Ytre Hvaler, na východě a jihu s přírodními rezervacemi Tanumskusten, Trossö-Kalvö-Lindö, Väderöarna a dalšími.\nJedním z výchozích bodů pro exkurzi do parku je ostrov a osada Tjärnö, kde se mimo jiné nachází mořské výzkumné akvárium Göteborské univerzity, které je v letních měsících přístupné i pro veřejnost. Zde je také možno si zamluvit prohlídku parku s průvodcem nebo exkurzi po plážích.\n\nOblast je velmi bohatá na mořský život, přičemž mnoho vzácných druhů zde existuje díky mořskému příkopu (max. hloubka 247 m), který od severu k jihu odděluje Kosterské ostrovy od pevniny. Bylo zde identifikováno přes 6000 druhů různých živočichů a řas (z toho přes 200 endemických), a nachází se zde mimo jiné jediný švédský korálový útes (korál \"Lophelia pertusa\"). Některé z ostrovů, které tvoří zhruba 900 hektarů z rozlohy parku, slouží jako ochranná pásma pro ptáky a tuleně a je na ně vstup zakázán.\n"}
{"id": "955234", "url": "https://cs.wikipedia.org/wiki?curid=955234", "title": "Veléti", "text": "Veléti\n\nVeléti (německy ' nebo ', polsky ') byli v raném středověku širší skupina kmenů Polabských Slovanů obývající východní části Polabí a západního Pobaltí. Nejednotné kmeny musely často čelit rozpínavosti svých mocnějších sousedů a byly proto nuceni se organizovat do volnějšího kmenového svazu, do jehož čela se postavil společný kníže. Veléti mohli být pro svou nejednotnost považováni za snadný cíl k získání kořisti, byli ale trnem v oku i pro své náboženství, byli totiž zapřisáhlými pohany a byli neteční ke snahám křesťanů o christianizaci. Na křesťanské misie Polabští Slované reagovali podporou vlastních lokálních slovanských kultů, stavbou pohanských chrámů a jmenováním kněží (žreců), k tomuto modelu patrně dosáhli inspirací od organizačně vyspělejší křesťanské církve, protože obyčejně jsou takovéto snahy pro Slovany netypické. Polabské kmeny patrně nenavštívili ani žádní slovansky hovořící věrozvěstové, jako tomu bylo v případě Cyrila a Metoděje na Velké Moravě, takže křesťanství zde převážně zůstalo považováno za cizí nepřátelský element. V 8. století Veléty napadla ze západu mocná Franská říše, došlo k tomu po vojenském podmanění pohanských Sasů Franky, kteří byli následně přivedeni ke křesťanství za pomoci násilí, jež vyvrcholilo brutálním masakrem velké části vzdorujících Sasů roku 782. I o těchto událostech se mohli dozvědět prostřednictvím zpráv východní sousedé. Roku 789 franský císař Karel Veliký se obrátil proti Velétům a vytáhl proti nim s podporou knížete Vlčana (Wiltzana) ze sousedního obodritského kmenového svazu. Veléti se stejně jako Obodrité sdružovali do kmenového svazu v čele s knížetem, v době inkriminovaného střetu s Franky vládl Velétům jistý kníže Dragovít. Patrně se jednalo o významného a respektovaného vládce, protože západní prameny ho titulují přímo jako „krále Velétů“ (latinsky '). Přestože Frankové Veléty přemohli a postoupili až k řece Pěně (Peene), čímž byl jejich kníže donucen k vyjednávání, podrobení se franské nadvládě a odevzdávání daně Karlovi, nebyli Slované ještě definitivně podmaněni jako v případě Sasů, ani nezmizeli. U Velétů se roku 798 zhroutil vládnoucí systém kmenového svazu a roztroušené slovanské kmeny se znovu sjednotily až v průběhu 10. století do kmenového svazu Luticů.\n\nK Velétům (později Luticům) náležely kmeny Břežanů, Črezpěňanů, Dolenců, Došanů, Grozvičanů, Chyžanů (Kyšanů), Lekusiců (Lešiců), Moričanů, Neleticů, Ploňanů, Ránů, Ratarů, Rečanů, Sitňanů, Sprévanů, Stodoranů (Havolanů), Ukřanů a Voliňanů, Zemčiců aj. Roku 808 přešly na stranu Velétů také kmeny Smolinců a Gliňanů, původní spojenci svazu Obodritů. Stalo se tak na základě úspěšného vpádu Dánů na obodritské území.\n\n"}
{"id": "955243", "url": "https://cs.wikipedia.org/wiki?curid=955243", "title": "Puklík", "text": "Puklík\n\nPuklík je klempířský plechový polotovar.\n\nJde o plechovou lisovanou, zaoblenou krytku či čepičku, která se používá na zakrytování šroubových spojů, hřebíků a kotev např. u parapetních plechů, klempířských lemů atd. Puklík se kotví letováním nebo lepením na tmely. Materiál je vždy totožný s materiálem parapetního plechu, tedy pozinkovaný, lakovaný, nerezový, hliníkový či titanzinkový plech.\n"}
{"id": "955245", "url": "https://cs.wikipedia.org/wiki?curid=955245", "title": "Hesse", "text": "Hesse\n\nHesse a Hessová je německé jméno:\n\n\n"}
{"id": "955246", "url": "https://cs.wikipedia.org/wiki?curid=955246", "title": "Paul Walker", "text": "Paul Walker\n\nPaul William Walker IV (12. září 1973 – 30. listopadu 2013) byl americký herec. Nejvíce proslul svou rolí Briana O'Connera v závodnické filmové sérii \"Rychle a zběsile\". Hrál i v dalších filmech, mezi které patří \"Městečko Pleasantville\" (1998), \"Do hlubiny\" (2005) a \"Osm statečných\" (2006). Zemřel při autonehodě ve věku čtyřiceti let.\n\nNarodil se roku 1973 v Kalifornii. Jeho otec byl podnikatel Paul William Walker III a jeho matka Cheryl Crabtree byla modelka. Vyrostl v San Fernando Valley v blízkosti Los Angeles. Byl vychován ve víře Církve Ježíše Krista Svatých posledních dnů. Vystudoval křesťanskou střední školu a poté studoval podmořskou biologii.\n\nSvou kariéru začal již jako batole, když účinkoval v televizní reklamě pro firmu Pampers. Již ve věku dvou let se pod vedením rodičů dostal do světa modelingu. Od roku 1985 získal několik vedlejších rolí v televizních seriálech jako Highway to Heaven, Who's the Boss?, Mladí a neklidní (The Young and the Restless) a Touched by an Angel. Roku 1985 také natočil reklamu pro firmu ShowBiz Pizza Place.\n\nSvou filmovou kariéru započal v roce 1986 rolí v horrorové komedii \"Příšera z šatníku\". Se svou sestrou Ashlie se roku 1987 účastnil televizní soutěže \"I'm Telling!\", ve které obsadili druhé místo. Poté pokračoval v herecké kariéře dalšími menšími rolemi. Vše se změnilo roku 1998, kdy získal hlavní roli v komedii \"Meet the Deedles\", která ho proslavila. To vedlo k zisku řady vedlejších rolí, například ve slavném filmu Garyho Rosse \"Městečko Pleasantville\" (1998) a dále ve filmech \"Varsity blues\" (1999), \"Taková normální holka\" (1999) a \"Lebky\" (2000).\n\nPrůlomová role přišla v roce 2001, kdy získal jednu z hlavních rolí ve filmu Roba Cohena \"Rychle a zběsile\". Film vydělal 207 milionů dolarů a znamenal první velký úspěch v jeho kariéře. Ke své roli policisty Briana O'Connora se vrátil v roce 2003 ve filmu Johna Singletona \"Rychle a zběsile 2\". Tento díl vydělal 236 milionů dolarů. Ve třetím díle série \"\" (2006), který natočil Justin Lin si Paul Walker již nezahrál. Film i kvůli absenci hvězd vydělal jen 158 milionů dolarů. \n\nPoté natočil řadu středně úspěšných filmů jako \"Proud času\" (2003), \"Dárek z lásky\" (2004), \"Do hlubiny\" (2005), \"Zběsilý útěk\", \"Osm statečných\" (oba 2006) a \"Bobby Z\" (2007).\n\nK sérii Rychle a zběsile se Walker (a i další hvězdy z prvního a druhého dílu) vrátil v roce 2009 v Linově pokusu o restart s názvem \"Rychlí a zběsilí\". Série se tímto dílem změnila z filmů o tuningových nelegálních závodech v akční adrenalinovou jízdu. Stará sestava zapůsobila a film vydělal 363 milionů dolarů. Velký úspěch však zaznamenal až Linův další díl \"Rychle a zběsile 5\" (2011), který vydělal 626 milionů dolarů. Tento zisk vedl k rychlému natočení dalšího dílu, který opět režíroval Justin Lin. Film \"Rychle a zběsile 6\" (2013) vydělal 788 milionů dolarů a platil ze jeden z nejlepších akčních filmů roku 2013. Ihned v roce 2013 se proto začal natáčet sedmý díl série. Film \"Rychle a zběsile 7\" byl plánován na rok 2014, režii převzal James Wan. Kvůli nečekané smrti Walkera se vydání filmu odložilo na rok 2015, problémem zůstaly i jeho nedotočené scény.\n\nMezi filmy pro sérii Rychle a zběsile také natočil filmy \"Gangsteři\" (2010), \"Vehicle 19\" a \"Pawn Shop Chronicles\" (2013). Jeho posledním dokončeným filmem byl \"Hours\" (2013). \n\nŽil ve městě Santa Barbara v Kalifornii. V roce 1998 se mu narodila dcera Meadow. Její matkou byla tehdejší Walkerova přítelkyně Rebecca.\n\nVěnoval se surfování a mořské biologii. Také měl hnědý pásek v brazilském Jiu Jitsu. Miloval závody automobilů a sám závodil v Redline Time Attack, ve které řídil BMW M3 E92 týmu AE Performance. Také vlastnil Nissan Skyline R34 GT-R V-Spec II, který se objevil i ve filmu \"Rychle a zběsile 2\". Pro natáčení série podstoupil řadu řidičských a závodnických kurzů, mnoho kaskadérských scén natočil sám.\n\nZabýval se i charitou, kdy se rozhodl pomáhat obětem zemětřesení v Chile a na Haiti v roce 2010. \n\nDne 30. listopadu 2013 v odpoledních hodinách Walker a jeho známý Roger Rodas opustili akci pořádanou Walkerovou charitou Reach Out Worldwide (na pomoc obětem tajfunu Haiyan). Krátce poté Rodas ztratil kontrolu nad svým vozem Porsche Carrera GT červené barvy a narazil do stromu ve městě Valencia, Santa Clarita v Kalifornii. Místní policie ihned potvrdila dvě oběti nehody a oznámila, že auto již zmiňované Porsche mělo sjeté pneumatiky a kvůli tomu neměl řidič dostatečnou kontrolu nad vozem.\n\n"}
{"id": "955247", "url": "https://cs.wikipedia.org/wiki?curid=955247", "title": "Carlos Gamarra", "text": "Carlos Gamarra\n\nCarlos Alberto Gamarra Pavón (* 17. únor 1971, Ypacarai) je bývalý paraguajský fotbalista. Hrával na pozici obránce.\n\nV dresu paraguajské reprezentace se zúčastnil tří světových šampionátů (1998, 2002, 2006). Na šampionátu ve Francii roku 1998 byl za své výkony oceněn zařazením do all-stars týmu turnaje. Má stříbrnou medaili z olympijských her 2004. Celkem za národní tým odehrál 110 zápasů, v nichž vstřelil 12 branek. Je rekordmanem v počtu startů za paraguajskou reprezentaci.\n\nS AEK Athény zíslal řecký (2002), s Interem Milán italský pohár (2005).\n\nDvakrát byl vyhlášen paraguajským fotbalistou roku (1997, 1998). Brazilský časopis \"Placar\" ho vyhlásil 87. nejlepším fotbalistou 20. století.\n"}
{"id": "955248", "url": "https://cs.wikipedia.org/wiki?curid=955248", "title": "Divadlo Dada", "text": "Divadlo Dada\n\nDivadlo Dada, byla experimentální scéna Jiřího Frejky, vytvořená v roce 1927. Frejka zde soustředil avantgardní soubor a uplatňoval moderní divadelní postupy.\n\nV březnu 1927 došlo v Osvobozeném divadle krátce po premiéře Gollova \"Methusalema\" k tvůrčí a osobní roztržce mezi členy vedení a následnému rozdělení souboru Osvobozeného divadla na dvě části. Po sporech s Jindřichem Honzlem odešel Jiří Frejka s E.F. Burianem a několika dalšími členy a založili divadlo Dada. Název odkazoval vzdáleně k mezinárodnímu hnutí z let 1916–23, k provokatismu, odporu k tradici a způsobu humoru. Divadlo navazovalo na Osvobozené divadlo i předchozí Frejkovu činnost v Legii malých a na Scéně adeptů. Divadlo od dubna 1927 působilo na amatérské bázi, od prosince 1927 po přestěhování do sálu Na Slupi pak jako profesionální soubor, hrající 4–5x týdně .\n\nDivadlo Dada vystupovalo od dubna 1927 ve dvoraně Umělecké besedy v Besední ulici čp. 478 (u Tyršova domu) v Praze 1. Od prosince roku 1927 a v roce 1928 hrálo pak v divadelním sále v ulici Na Slupi čp. 2052 (objekt byl zbořen v letech 1975–6). Byl to tentýž sál, kde před ním v období 1926–7 vystupovalo Osvobozené divadlo.\n\nKromě zakladatele, režiséra Jiřího Frejky, působili v souboru např. E. F. Burian, který měl k Frejkovi po umělecké stránce blíže než k Jindřichu Honzlovi. Burian v novém divadle realizoval konferenciérské, pěvecké a taneční výstupy a vedl zde i svůj recitační a pěvecký sbor voiceband. První vystoupení voice-bandu se konalo 11. dubna 1928. Dále s Frejkou přišli z Osvobozeného divadla herci-komici bratři Eman a Josef Trojanovi, Lola Skrbková a Hugo Slípka (vedoucí biomechanické skupiny žonglérů, akrobatů a atletů divadla). Z Uměleckého studia, které ukončilo činnost v roce 1927 přišel Bohuš Záhorský . Působila zde i Jiřina Šejbalová a v několika představeních vystoupili také členové Osvobozeného divadla Jan Werich a Jiří Voskovec (pod pseudonymy \"J. W. Rich\" a \"Petr Dolan\"), rovněž tak Světla Svozilová, Vladimír Müller a Vlasta Petrovičová. V jedné z her se objevila Xena Longenová. Hudební čísla připravovali E. F. Burian a Iša Krejčí, jako hudební klaun se zde uplatnil i Jaroslav Ježek. Ke spolupracujícím choreografům patřil Saša Machov, Milča Mayerová a Jarmila Kröschlová, k výtvarníkům např. František Muzika, František Zelenkaa J. Fragner. Mnozí z nich se znali již z holešovické Legii malých, někteří byli žáky profesora Jaroslava Hurta na pražské dramatické konzervatoři. V divadle působila také taneční skupina \"Dada-girls\". Na některých libretech (\"Dona Kichotka\" a \"Bim Bam Revue\") spolupracovali členové Červené sedmy. Ředitelem divadla byl Jiří Dréman, bývalý člen Červené sedmy .\n\nDivadlo se zaměřovalo na experimentální inscenace klasického i moderního repertoáru a tyto doplňovalo pořady kabaretního charakteru (\"Revue–žurnály\") s krátkými satirickými literárními útvary a hudebními čísly a také revuální programy (\"Dada revue\") s určitým dějovým pásmem. Tyto pořady reagovaly politickou satirou, ironií a recesí na aktuální společenskou a politickou situaci. Bojovný politický kabaret navazoval v mnoha směrech zvláště díky Burianovi a Lacinovi na tradice italské commedia dell´arte s typovými figurkami. Frejka využíval principu komických dvojic, které odhalovaly svoji směšnost navzájem. Dále zde vystupoval konferenciér (většinou E. F. Burian) a jeho partnerka (v žurnálech L. Skrbková, v revuích J. Šejbalová). Spolupráce Frejky a Buriana však nebyla bezkonfliktní, Frejka se nechtěl ve své režijní práci na rozdíl od E. F. Buriana příliš politicky angažovat. \n\nDivadlo Dada zaniklo počátkem června 1928. V závěru roku 1928 připravoval Jiří Frejka vytvoření avantgardního divadelního studia, které mělo zahájit činnost ještě do konce roku 1928. Studio mělo sídlit v Mozarteu. Ze záměru však sešlo a Frejka nakonec založil počátkem roku 1929 Moderní studio (divadlo). V programu tohoto divadla uvedl Jiří Frejka, že „Moderní studio je svobodnou a zásadně nepolitickou tribunou mladého českého divadelního umění“. Uměleckým šéfem divadla se stal Jiří Frejka, dramaturgem hudby a voicebandu E. F. Burian. První představení se konalo dne 10. února 1929 v Umělecké besedě v Praze, byla jím středověká fraška Hanse Sachse \"O muži, který vysedával telata\", dříve uvedená i v divadle Dada.\n\n\nLadislav Boháč\n\n\n"}
{"id": "955249", "url": "https://cs.wikipedia.org/wiki?curid=955249", "title": "Reifikace", "text": "Reifikace\n\nReifikace je proces zvěcnění či zpředmětnění. Během reifikace se ideálnímu objektu nebo procesu připisuje materiální existence. V souvislosti s ekonomickou analýzou raného kapitalismu tento jev popsal Karl Marx.\n\nMarxovo pojetí reifikace\n\nReifikace odráží proces oddělování lidí od jejich mezilidských vztahů – nepochopení, že některé věcné formy vyjadřují společenské vztahy. Věcné vztahy jsou vnímány jako oddělené od mezilidských vztahů, jsou nadány vnější utlačivou silou s tím, že jsou schopny vyvíjet na lidi tlak. V neposlední řadě se vymykají kontrole. \nPříkladem reifikace v tomto smyslu jsou například prostředky mediální komunikace. Přestože jsou lidským vynálezem a jsou tvořeny lidmi, jsou vnímány jako samostatné síly, které stojí mimo lidskou kontrolu – jejich formativní vědomí je vyšší než vědomí lidí, že média jsou lidskými produkty. \n\nLukácsovo pojetí reifikace\nVedle Marxe, který reifikaci do značné míry chápe totožně jako komodifikaci, existuje také pojetí Georga Lukácse. Ten vnímal reifikaci také jako zvěcnění a proces, při němž jsou abstraktní hodnoty zastupovány materiálními náhražkami. Na rozdíl od Marxe se však zaměřil nejen na odcizování v mezilidských vztazích a vztahu k práci, ale také na kulturní obsahy. \nLukács se tomuto pojmu věnuje v knize \"Geschichte und Klassenbewusstein: Studien über marxistische Dialektik\" z roku 1923 napsané na základě studování Marxe.\nTypickým příkladem reifikace v kulturních obsazích může být reklama, která zdánlivě propaguje ideály a imateriální hodnoty (krásu, zdraví, apod.), cestu k jejich dosažení však reifikuje – tedy převádí na konkrétní obchodovatelné výrobky a služby. V Lukácsově pojetí se tak víceméně jedná o převod Marxova konceptu zbožního fetišismu na společnost spotřeby.\n"}
{"id": "955250", "url": "https://cs.wikipedia.org/wiki?curid=955250", "title": "Lightning Bolt", "text": "Lightning Bolt\n\nLightning Bolt je desáté studiové album americké rockové skupiny Pearl Jam, vydané v říjnu 2013 u vydavatelství Monkeywrench Records a Republic Records. Nahráno bylo od roku 2011 do roku 2013 a o produkci se staral Brendan O'Brien. První singl z alba „Mind Your Manners“ vyšel již v červenci 2013.\n\n\n"}
{"id": "955254", "url": "https://cs.wikipedia.org/wiki?curid=955254", "title": "Kostel svatého Petra a Pavla (Osek)", "text": "Kostel svatého Petra a Pavla (Osek)\n\nKostel sv. Petra a Pavla v Oseku je farním kostelem osecké farnosti. Má titul kostela děkanského. Nachází se mimo centrum města v jeho východní části, na místě osady dříve zvané \"Starý Osek\". Farnost byla pod správou cisterciáků z oseckého kláštera (české cisterciácké nekrologium uvádí celou řadu jmen s poznámkou \"„farář ve Starém Oseku“\"). Od roku 1964 je chráněn jako kulturní památka.\n\nPůvodní kostel na místě dnešního pocházel ze 13. století. V 18. století bylo rozhodnuto o jeho barokní přestavbě. Projekt vypracoval roku 1714 Octavio Broggio z Litoměřic, který pro osecké cisterciáky projektoval celou řadu staveb. K realizaci projektu nakonec nebylo přikročeno, neboť se ukázal velmi finančně náročný.\n\nKostel byl nakonec realizován jako úplná novostavba v letech 1751–1755. Stavbu vedl Jakub Schwarz, který byl kdysi Broggiovým polírem, a stavba nezapře značné ovlivnění broggiovským pojetím baroka. V roce 1917 byla farnost povýšena na děkanství. Po roce 1945 došlo k postupnému chátrání. Po obnově komunity v oseckém klášteře v 90. letech se bohoslužby přenesly do klášterního kostela, a v kostele farním bývala pouze jednou ročně poutní bohoslužba. I po přerušení komunitního života v klášteře v r. 2008 zůstaly bohoslužby v kostele klášterním (ten je přece jen blíže centru města). Farní kostel je v současné době uzavřený.\n\nKostel je jednolodní stavbou podélné dispozice. V západním průčelí se nachází hranolová věž. Západní průčelí má tři osy a je členěno pilastry. V postranních polích průčelí jsou niky se sochami světců od Matyáše Kühnela z doby po roce 1760.\n\nVnitřní prostor je sklenut střídavě valenou klenbou s výsečemi na pásech, které vybíhají do pilastrů, a také plackami. Ve věži se nachází kruchta. Je podklenutá a jako klenbu má placku. Jí představěná kruchta je na sloupcích.\n\nHlavní oltář pochází od M. Kühnela z doby po roce 1760 s obrazem z 19. století. V kostele se nachází pět obrazů od Ignáce Raaba z poloviny 18. století. Autorem kazatelny z období kolem roku 1760 je František Rotter z Loun. Varhany pochází z 2. poloviny 18. století. Další vybavení kostela je novodobé.\n\nNa hřbitově nedaleko kostela je empírový náhrobek ve tvaru pyramidy z roku 1802, jehož autorem je František Pettrich. V něm je pohřben Joseph Xavier Karl Raphael Philipp Benno zemřelý 26. června 1802 v souboji nedaleko hradu Rýzmburka. Náhrobek je chráněn jako kulturní památka ČR.\n\n\n"}
{"id": "955257", "url": "https://cs.wikipedia.org/wiki?curid=955257", "title": "LED žárovka", "text": "LED žárovka\n\nLED žárovka je vžitý nicméně nepřesný (viz níže) název pro typ světelného zdroje, ve kterém je využita LED technologie. LED žárovky používají standardní patice a díky tomu se dají použít takřka všude tam, kde jsou používány žárovky.\n\nTermín „LED žárovka“ je někdy kritizován kvůli tomu, že LED žárovky v sobě nemají, na rozdíl od klasických žárovek, rozžhavené vlákno, od nějž je odvozen termín „žárovka“. LED žárovky se naopak vyznačují tím, že takřka žádné teplo nevydávají. Profesor Jan Valenta z Matematicko-fyzikální fakulty Univerzity Karlovy proto navrhl termín lumidka, jimž se snažil postihnout oba dva základní procesy, které se uplatňují při emisi viditelného záření u tohoto typu světelných zdrojů: elektroluminiscenci + fotoluminiscenci. Termín se však zatím neujal.\n\nI když jasné červené (a infračervené) elektroluminiscenční diody (ledky) byly po roce 1980 komerčně dostupné, stále chyběly vysoce účinné ledky jiných barev. Zájem se soustřeďoval hlavně na kvalitní modrou ledku, která by v kombinaci s červenými a zelenými ledkami vedla ke konstrukci barevných plochých displejů. Modrou ledku v polovině devadesátých let vyvinul inženýr Shuji Nakamura z japonské firmy Nichia a v roce 2014 za to dostal Nobelovu cenu za fyziku. A tentýž Nakamura přišel i s konstrukcí LED žárovky s přibližně bílým spektrem, když zkombinoval modrou ledku s vhodným luminoforem. Žlutý luminofor (nejčastěji jde o yttrito-hlinitý granát dopovaný cérem, označuje se YAG:Ce) částečně pohlcuje světlo modré ledky, které pak vyzařuje na delších vlnových délkách. Výsledkem je vjem bílého světla, jakožto kombinace spektra ledky a luminoforu.\n\nKatalyzátorem tržní penetrace LED žárovek a jejich zmasovění na trhu se stal bezpochyby edikt Evropské Unie o ekodesignu. V Evropské unii bylo schváleno nařízení Evropské komise (založené na směrnici Evropského parlamentu o ekodesignu výrobků), která zakázala žárovky (přesněji světelné zdroje s horší než definovanou energetickou třídou) ve schváleném časovém harmonogramu, začínajícím v září 2009. Tržně nejprodávanější žárovka, tedy \"klasická žárovka\" tvaru A60 o příkonu 60 W (světelný. tok cca 710 lm) byla zakázána, resp. byla zakázána její výroba 1. září 2011. V dané době neexistovala v kvalitativně prémiovém segmentu trhu dostatečná náhrada. Prodávané LED žárovky:\n\nHlavní obvykle argumentovanou výhodou oproti žárovkám je znatelně nižší spotřeba elektrické energie. Vhodným měřítkem pro energetickou efektivnost je světelná účinnost (tedy jaký světelný tok vydává zdroj světla při příkonu 1 W). Například klasická 60 W žárovka má účinnost cca 12 lm/W; LED žárovka, která je alternativou této 60 W žárovky vydává cca 100-130 lm/W (nesměrové mají o něco větší účinnost). Z tohoto titulu lze tedy tvrdit, že světelná účinnost klasické žárovky představuje asi 9-12 % účinnosti LED žárovky. Tento termín však nelze zaměňovat za úspornost pro konečného spotřebitele – do té je logicky třeba započítat i pořizovací cenu LED žárovky, její delší životnost (tedy připočítat fakt, že za jinak stejných okolností je nutné koupit větší množství klasických žárovek) a také zohlednit energetickou úsporu v absolutních číslech (tedy ve skutečně vynaložených penězích na silovou energii). LED žárovky nevyzařují téměř žádné teplo (povrchová teplota se pohybuje kolem 60 °C) a prakticky všechna energie jde do viditelného spektra světla. LED žárovky také znatelně méně přitahují hmyz.\n\nJe třeba si uvědomit, že např. energetická efektivita a tím tedy i možná celková úspornost může být relativní např. při srovnání se zářivkovou trubicí třídy T5, která je sama o sobě velmi energeticky efektivním zdrojem. Tabulka níže uvádí hrubé srovnání efektivity (tedy světelné účinnosti) různých zdrojů světla:\nPři určování životnosti LED žárovky je třeba vědět, k čemu je udávaná hodnota vztažena. Je velice obvyklé, že v tržním segmentu s výrobky nižší třídy (low-end) udávají dovozci životnost kolem 50 000 hod. Tato životnost je však v praxi čistě hypotetická, neboť se vztahuje k životnosti vlastního čipu (LED čip je v podstatě velmi tenký plátek křemíku, tudíž je velmi odolný), ne však k životnosti elektroniky, nebo ostatních součástí LED žárovky. Vzhledem ke složité průkaznosti a absenci příslušných právních nařízení - je však takový stav v ČR prakticky nepostihnutelný a vlastně v pořádku.\n\nV prémiovém tržním segmentu se ustanovilo, že LED žárovky pro domácí využití se vyrábí v životnosti 15 000 hod. Tato životnost je udávána dle normy zvané L70B50 (zjednodušeně to lze popsat tak, že se rozsvítí určitý počet LED žárovek jednoho modelu např. 100; životnost se stanoví momentem, kdy 50 % LED žárovek svítí alespoň na 70 % výkonu). Délka 15 000 hod. je stejná jako u tržně prodávaných úsporných žárovek (kompaktních zářivek). Pro profesionální segment se ustálila doba životnosti od 35 000 hod. do 50 000 hod. opět při využití normy L70B50.\n\nKlasická žárovka, stejně tak jako žárovka halogenová dosahují 100 % indexu podání barev - tedy nezkreslují barvy. To je dáno tím, že vlnové délky z nichž se skládá žárovkové světlo jsou zastoupeny v přibližně stejných relacích jako u světla slunečního. Oproti tomu LED žárovka (resp. LED čip) září hlavně v neviditelné části spektra a světlo se musí poté převádět, tedy \"namixovat\". Tímto převáděním lze namixovat jak barvu světla (tedy chromatičnost), tak i index podání barev. Změnu barevné teploty klasické žárovky neumožňují - jejich teplota je omezena pouze na 2700 K (laicky \"žluté světlo\", \"teplé světlo\", nebo těž prostě \"žárovkové světlo\").\n\nLED žárovky se vyrábí v drtivé většině v indexu podání barev 82 % (stejně jako většina zářivek). Méně to není možné, neboť to nedovolují současné normy. K roku 2019 existují LED žárovky s indexem větším než 95 % s cenou jen mírně vyšší než běžné LED žárovky.\n\nLED žárovky jsou výrobně mnohem komplikovanější, než klasické vláknové žárovky. Světelný zdroj vhodný jako náhrada žárovky obsahuje mimo nosiče LED čipů (často deska plošného spoje DPS) také chladič (tlakový odlitek z hliníkové slitiny) a měnič střídavého proudu na stejnosměrný, tedy další elektronický obvod na DPS. To vše je zapouzdřeno do plastových krytů. Elektronické obvody mohou být zality pružnou zalévací hmotou pro utlumení hluku vydávaného vestavěnými indukčnostmi. Koncoví výrobci LED žárovek (jejichž obchodní značka je na výrobku uvedena) jsou vesměs montážní firmy, které LED čipy, odlitky chladičů, plastové výlisky a elektronické součástky pouze nakupují a následně celou LED žárovku montují. K montáži LED světelných zdrojů je nutné zcela jiné technologické vybavení i subdodávky než k výrobě klasické žárovky. Pro výrobu klasické žárovky je nutné vyrobit žhavicí vlákno, což je náročný metalurgický proces, ale samotné tvarování skla a vytvoření vakua v baňkách je dobře zvládnutý proces. Kvalita finální LED žárovky tedy na rozdíl od klasické žárovky závisí na mnoha faktorech – počet použitých materiálů a komponent je mnohonásobný oproti klasické žárovce, která byla výrobně velmi homogenní. U vláknových žárovek byly kvalitativní rozdíly mezi produkty prémiových obchodních značek a neznačkovými produkty v podstatě minimální. U LED žárovek jsou rozdíly vzhledem k popsanému zásadní. Nejzásadnějším výrobním rozdílem je kvalita samotného čipu (viz více kapitola Binning).\n\nMezi další výhody LED žárovky patří také to, že začnou svítit okamžitě plnou intenzitou, nevadí jim časté zapínaní a vypínání, nebo nižší teploty (obvyklý rozsah provozních teplot je -35 °C až +45 °C). Samozřejmě i toto má své meze. Jednak je potřeba rozlišit, co vadí samotnému čipu LED a co LED žárovce (která kromě LED obsahuje i měnič napětí). Pro samotnou LED nepředstavuje časté spínání problém a nemá žádný vliv na její životnost. Pouze s malým dodatkem, že při zapínání a vypínání dochází k tepelným cyklům a vlivem tepelné roztažnosti se v závislosti na provedení nějaký vliv projeví. Elektronika měniče napětí bývá na časté zapínání citlivější, pokud výrobce dané LED žárovky nepoužije nějakou pokročilejší topologii tohoto měniče.\n\nZásadním pro LED žárovku je kvalita čipu. Ten je nositelem takřka všech světelně technických parametrů, které bude finální výrobek (tedy LED žárovka) mít. Při výrobě čipu totiž dochází k výrobním odchylkám. Při finálním přezkušování čipů (tedy před jejich prodejem výrobcům LED žárovek, nebo před vyčleněním na vlastní montáž) pak dojde k tomu, že se část čipů kvalitativně odchyluje od vytyčeného standardu (např. mají jinou chromatičnost, životnost, světelný tok, index podání barev - nebo obvykle kombinace těchto vad) než má zbytek výrobní dávky.\n\nTyto výrobky jsou vlastně v podstatě výrobní zmetky, avšak jsou funkční. Ekonomická praxe tak naučila výrobce třídit do pomyslných košů (odsud pojem \"binning,\" z anglického termínu \"bin\" - koš, skladovací zásobník\")\" kvalitativně vyhovující LED čipy, které se následně prodávají výrobcům prémiového segmentu a od nich oddělit ty tomuto segmentu nevyhovující, resp. nehomogenní, ze kterých jsou montovány low-endové žárovky pro méně náročné použití.\n\nLED čip (resp. chipset) je problematický tím, že je plochého tvaru - je to vlastně miniaturní destička. Jako takový tedy šíří světlo jedním směrem, na rozdíl od vlákna žárovky, které září ze všech stran. Konstruktéři tedy v prvopočátku řešili problém jak světlo rozptýlit do všech strany aby byli co nejvíce zachovány všechny optické vlastnosti svítidel, které byli konstruovány na klasické žárovky, nebo halogenové žárovky. Vzhledem k výše zmíněnému byly dříve k mání vyspělé náhrady za směrové zdroje (též nesprávně laicky \"bodovky\") než vyspělé náhrady za všesměrové zdroje. První všesměrové zdroje nebyly podobné tvaru žárovky, ale měly tvar válce pokrytého SMD diodami, které byly obvykle viditelné, pouze zakryté PC krytem, vzhledem k podobnosti se zemědělskou plodinou si tak vysloužily přezdívku \"kukuřice.\"\n\nDnes již LED žárovky (resp. obecně LED světelné zdroje) pokrývají takřka všechny tvary světelných zdrojů – tedy nejen samotných žárovek ale i trubic, halogenových žárovek a dokonce i kompaktních zářivek. Obvyklé obchodní portfolio pro domácí užití (resp. pro klasický spotřební trh) čítá tyto tvary:\n\n\n\nNovinkou jsou tzv. vláknové LED-žárovky prodávané pod obchodním názvem LED-Filament, komerčně dostupné přibližně od roku 2015. Tyto žárovky připomínají klasickou žárovku jak charakterem světla a jeho všesměrovým vyzařováním, tak vzhledem samotného světelného zdroje. Ve skleněné baňce je na kovových držáčcích umístěno několik svítících vláken obsahujících LED. Měnič napětí je umístěný v patici, čímž nenarušuje vzhled tohoto světelného zdroje. V roce 2019 běžně dosahují svítivosti 134 lm/W, tedy 6W \"žárovka\" má svítivost 806 lm.\n\nLED žárovka je konstruována podobně jako úsporná zářivka, tedy v těle žárovky je polovodičový měnič napětí (u LED je to střídavý/stejnosměrný zdroj u zářivek to býval častěji zdroj ze střídavého proudu na střídavý), který zpravidla u nových LED žárovek napájí sériově spojené jednotlivé LED diody.\n\nJedná se o LED diody kloboučkového typu, samotná dioda má 2 nožičky, které jsou připájené na desku a spojeny s ostatními diodami. Mají menší účinnost než SMD, tyto žárovky se již prakticky nevyrábí, protože byly nahrazeny novějšími modely, jejich svítivost je malá a velmi často se objevují vadné kusy. Průměrná životnost takovýchto diod je kolem 20 000 hodin. Maximální svítivost se pohybuje kolem 70 lm/W.\n\nNástupce DIP technologie, jedná se o velice používanou technologii v LED žárovkách. Jejich výhodou je opravdu malá velikost a dlouhá životnost. Existuje více tvarových variant těchto LED diod, které se liší rozměry a svítivostí. Životnost těchto druhů diod může dosahovat i 100 000 hodin (nelze ji však ztotožňovat s životností LED žárovky, jak je zmíněno výše). Maximální svítivost je udávána do 120 lm/W.\n\nJiž podle názvu mají tyto moduly více diod na měděné desce. Použití je hlavně u svítidel, kde není možno integrovat dostatečný počet SMD diod. Jedná se převážně o směrové zdroje nebo o LED svítidla vyššího výkonu, která mají nahradit halogenové zdroje, zářivkové trubice, kompaktní zářivky apod. Nevýhodou je větší zahřívání lampy (event.svítidla) oproti SMD. Životnost takovýchto LED svítidel může dosahovat i 100 000 hodin. Maximální světelná účinnost moderních čipů LED se nyní (r. 2016) udává kolem 120 lm/W.\n\n\n"}
{"id": "955259", "url": "https://cs.wikipedia.org/wiki?curid=955259", "title": "Rick Yune", "text": "Rick Yune\n\nRick Yune (* 22. srpna 1971 Washington, D.C.) je americký herec. Studoval na Wharton School ve Filadelfii, kde v roce 1994 získal diplom. Před zahájením herecké kariéry pracoval jako model; první roli ve filmu \"Sníh padá na cedry\" dostal v roce 1999. V roce 2002 hrál protivníka Jamese Bonda ve filmu \"Dnes neumírej\". Jeho mladším bratrem je herec Karl Yune.\n\n\n"}
{"id": "955262", "url": "https://cs.wikipedia.org/wiki?curid=955262", "title": "Rychlí a zběsilí", "text": "Rychlí a zběsilí\n\nRychlí a zběsilí (v anglickém originále \"Fast & Furious\" nebo také \"Fast & Furious IV\") je americký akční film ze série \"Rychle a zběsile\". Na rozdíl od předchozí části \"\" (2006), kde nehrálo původní obsazení filmu, zde opět hrají Vin Diesel, Paul Walker a další. Premiéru měl 3. dubna 2009. Režie filmu se ujal stejně jako u několika jiných částí Justin Lin. Film začíná v Dominikánské republice, kde chce Diesel se svými kumpány ukrást palivo z jedoucího kamionu.\n\n"}
{"id": "955264", "url": "https://cs.wikipedia.org/wiki?curid=955264", "title": "Mikroport", "text": "Mikroport\n\nMikroport je minaturní bezdrátový mikrofon. Celý set se skládá ze 3 hlavních součástí: miniaturního mikrofonu (průměr mikrofonu je obvykle do 5 mm), vysílače (bodypacku) umístěného za páskem a přijímače umístěného u mixážního pultu. Používá se obvykle tam, kde je potřeba zesílit nebo mixovat zvuk interpreta (zpěváka, herce, moderátora), a zároveň je snaha o „neviditelnost“ mikrofonu. Lze se ním tak setkat při muzikálových vystoupeních, divadelních představeních, televizních talkshow apod.\n\nUmístění mikroportu je obvykle na obličeji (tvář, čelo), případně do klopy. Často užívanou variantou je také použití headsetu, pomůcky která se zachytí zezadu za uši a udržuje pozici miniaturního mikrofonu těsně vedle úst interpreta.\n\nVýrobě mikroportů nebo mikrofonů pro mikroporty se věnuje většina významných značek výrobců mikrofonů (např. Sennheiser, Shure, AKG, DPA).\n"}
{"id": "955265", "url": "https://cs.wikipedia.org/wiki?curid=955265", "title": "Amadeo Carrizo", "text": "Amadeo Carrizo\n\nAmadeo Raúl Carrizo (* 12. červen 1926, Rufino) je bývalý argentinský fotbalista, brankář.\n\nV dresu argentinské reprezentace se zúčastnil mistrovství světa ve Švédsku roku 1958. Celkem za národní tým odehrál 20 zápasů.\n\nS CA River Plate se stal šestkrát mistrem Argentiny (1945, 1952, 1953, 1955, 1956, 1957).\n\nBývá označován za autora mnohých herních inovací - chytání v brankářských rukavicích, hra brankáře mimo pokutové území, zakládání útoku z výkopu apod. Mezinárodní federace fotbalových historiků a statistiků ho vyhlásila 10. nejlepším gólmanem 20. století. Brazilský časopis \"Placar\" ho vyhlásil 56. nejlepším fotbalistou 20. století.\n\nMěl přezdívku \"Tarzán\".\n\n"}
{"id": "955266", "url": "https://cs.wikipedia.org/wiki?curid=955266", "title": "Rychle a zběsile 2", "text": "Rychle a zběsile 2\n\nRychle a zběsile 2 (v anglickém originále \"2 Fast 2 Furious\") je americký akční film ze série \"Rychle a zběsile\". Ve filmu nehraje Vin Diesel, který v předchozím \"Rychle a zběsile\" hrál hlavní roli; při natáčení \"Rychle a zběsile 2\" se podílel na filmu \"xXx,\" a tak nemohl hrát v tomto filmu. Hlavní roli ve filmu hraje detektiv Brian O'Conner (Paul Walker), který se přestěhoval z Los Angeles do Miami, kde má vypátrat obchodníka zapleteného do praní špinavých peněz. Nově se ve filmu objevili Roman Pearce( Tyrese Gibson) Brianův komický kámoš z dětství a Tej Parker|Ludacris, Miamský automechanik, organizátor pouličních závodů a Brianův kámoš.\n\n"}
{"id": "955268", "url": "https://cs.wikipedia.org/wiki?curid=955268", "title": "Kaple svaté Kateřiny (Osek)", "text": "Kaple svaté Kateřiny (Osek)\n\nKaple sv. Kateřiny v Oseku je součástí areálu tamního cisterciáckého kláštera. Památkově chráněný areál kláštera byl roku 1995 prohlášen národní kulturní památkou České republiky.\n\nKaple stojí severně od kláštera. Byla zbudována původně v raně gotickém slohu ve 13. století jako součást klášterního špitálu. V 15. a 16. století sloužila jako sýpka, a pro bohoslužebné účely byla obnovena až v 17. století za opata Scipia. V roce 1713 došlo k celkové barokizaci kaple dle projektu Octavia Broggia. V 1. čtvrtině 18. století byla přestavěna klenba v presbytáři, sakristie, kruchta a západní průčelí.\n\nNad vchodem do kaple je socha sv. Kateřiny mezi anděly od Franze Antona Kuena pocházející z roku 1713. Vnitřní štuková výzdoba z let 1713–1718 pochází od Giacoma Antonia Corbelliniho. Presbytář a sakristie mají valenou klenbu s výsečemi. Triumfální oblouk je půlkruhový. Loď kaple má tři pole křížové klenby, žebra jsou zakryta štukovým ornamentem a klenební pole vyplněna plochými štukovými reliéfy s výjevy ze života sv. Kateřiny.\n\nHlavní oltář kaple je raně barokní z roku 1691 s obrazem \"Stětí svaté Kateřiny\" z 19. století. Ve výklenku na jižní straně v lodi se nachází sousoší sv. Eustacha od \"Corbelliniho\". Kamenná křtitelnice s reliéfy pochází z poslední čtvrtiny 17. století. Na jižní straně presbytáře se nachází kamenné raně gotické lavabo.\n\n\n"}
{"id": "955269", "url": "https://cs.wikipedia.org/wiki?curid=955269", "title": "Třída Visby (1942)", "text": "Třída Visby (1942)\n\nTřída Visby byla třída torpédoborců švédského námořnictva. Třída se skládala ze čtyř jednotek. Do služby byly zařazeny za druhé světové války. V 50. a 60. letech byla plavidla modernizována. Od roku 1965 byla vedena jako fregaty. První pár byl vyřazen roku 1978 a druhý roku 1982.\n\nCelkem byly postaveny čtyři jednotky této třídy, pojmenované \"Visby\" (J11), \"Sundsvall\" (J12), \"Hälsingborg\" (J13) a \"Kalmar\" (J14). Do služby byly zařazeny v letech 1942-1944.\n\nHlavňovou výzbroj po dokončení tvořily tři 120mm kanóny v jednodělových věžích, čtyři 40mm protiletadlové kanóny a tři 20mm kanóny. Další ofenzivní zbraní byly dva trojhlavňové 533mm torpédomety. K napadání ponorek sloužily čtyři vrhače hlubinných pum. Nést mohly rovněž 20 námořních min. Pohonný systém tvořily tři kotle a dvě turbíny De Laval. Nejvyšší rychlost dosahovala 35 uzlů.\n\nV pozdějším období byly všechny jednotky modernizovány. Menší modernizace proběhla v letech 1957–1959 u jednotek \"Hälsingborg\" a \"Kalmar\". Počet jejich lehkých zbraní byl omezen na tři 40mm kanóny Bofors v jednohlavňovém provedení. Původní dva trojité torpédomety nahradil jeden pětihlavňový. Obě jednotky byly vyřazeny 1. července 1978.\n\nTorpédoborce \"Visby\" a \"Sundsvall\" byly v letech 1964–1966 přestavěny na protiponorkové fregaty. Jejich trup byl zkrácen a mírně rozšířen. Novou hlavňovou výzbroj tvořily dva dvouúčelové 57mm kanóny Bofors v jednodělových věžích na přídi a na zádi. K ničení ponorek sloužil čtyřhlavňový 375mm protiponorkový raketomet Bofors umístěný ve středu plavidla. Na střeše zadní části nástavby přitom byla vytvořena přistávací plocha pro nejúčinnější protiponorkovou zbraň – protiponorkový vrtulník. Obě jednotky byly vyřazeny 1. července 1982.\n\n"}
{"id": "955270", "url": "https://cs.wikipedia.org/wiki?curid=955270", "title": "Keltská hudba (starověká)", "text": "Keltská hudba (starověká)\n\nZávěry o starověké hudbě Keltů z období laténské kultury (a z pozdně starověkého období galsko-římského a římsko-britského) se opírají převážně o řecké a římské zdroje, ale i o archeologické nálezy a jejich interpretace, včetně rekonstrukce starověkých keltských nástrojů. Většina psaných záznamů se zaměřuje na popisy vojenských střetnutí a zřejmě nejznámějšího soudobého keltského nástroje, \"karnyxu\".\n\n\n"}
{"id": "955271", "url": "https://cs.wikipedia.org/wiki?curid=955271", "title": "Rychle a zběsile: Tokijská jízda", "text": "Rychle a zběsile: Tokijská jízda\n\nRychle a zběsile: Tokijská jízda (v anglickém originále \"The Fast and the Furious: Tokyo Drift\") je americký akční film ze série \"Rychle a zběsile\" z roku 2006. Odehrává se v Tokiu a jeho obsazení je oproti předchozím dílům kompletně změněné (v malé roli se zde ke konci filmu představil Vin Diesel, který hrál v prvním díle). Režisérem filmu byl Justin Lin, který režíroval i několik následujících dílů.\n\n"}
{"id": "955272", "url": "https://cs.wikipedia.org/wiki?curid=955272", "title": "Rychle a zběsile 7", "text": "Rychle a zběsile 7\n\nRychle a zběsile 7 (v anglickém originále Furious 7) je americký akční film ze série \"Rychle a zběsile\". Jeho režisérem je James Wan. Jde o sequel k \"Rychle a zběsile 6\" a dějově i k \"\". Jedná se o jeden z nejvýdělečnějších filmů historie.\n\nPo komerčním úspěchu \"Rychle a zběsile 5\" a \"Rychle a zběsile 6\", jež dohromady vydělaly 1,4 miliardy dolarů, producenti prosadili natočení dalšího, již sedmého, dílu série, a to ve zrychleném režimu, kdy měl celý film vzniknout za pouhý rok. Kvůli tomuto tempu režisér Justin Lin (autor třetího až šestého dílu série) odmítl film režírovat, a proto byl najat James Wan. Cílem sedmého filmu bylo dát dohromady všechny herce ze série. Jelikož bylo poslední scénou z šestého filmu série dovršeno protnutí všech filmů série (včetně původně dějově mimo stojící Tokijské jízdy), měl tento sedmý díl zahájit dějově novou trilogii.\n\nNatáčení filmu probíhalo na podzim roku 2013. Plánované datum premiéry bylo stanoveno na 10. července 2014, avšak dne 30. listopadu měl herec Paul Walker smrtelnou autonehodu. Proto byla premiéra posunuta až na 3. dubna 2015. Po této události bylo natáčení zastaveno. Producenti také začali zvažovat různé varianty řešení této situace, jelikož Walker nedotočil všechny své scény. Nakonec dostal scenárista Chris Morgan za úkol přepsat scénář tak, aby byly využity i již natočené scény s Walkerem, ale jeho postava by důstojně opustila svou roli. Nakonec dotočil zbývající scény za zesnulého Paula Walkera jeho bratr Cody a digitálně mu upravili obličej aby vypadal jako Paul. \n\nNa konci filmu nechali postavu Briana odejít na odpočinek, aby se mohl věnovat Mie a dítěti.\n\nBěhem otevíracího víkendu vydělal film 147,2 miliony dolarů v USA a 392 milionů dolarů celosvětově. V USA tak zaznamenal 9. nejúspěšnější otevírací víkend historie. Za prvních šest dní film celosvětově vydělal 500 milionů dolarů. Za prvních deset dní film celosvětově vydělal 800 milionů dolarů. V Číně premiéra filmu ustanovila nový rekord, když během prvního dne film utržil 68,6 milionů dolarů. Film dosáhl celosvětově miliardy dolarů za pouhých sedmnáct dní a tím ustanovil nový rekord, který překonal rekord filmů Avengers a Harry Potter a Relikvie smrti - část 2.\n\nV Česku film za první víkend zhlédlo 112 446 diváků a v kinech tak utratili 16 milionů korun. Celkem film zhlédlo 296 886 diváků a v kinech nechali 39,1 milionů korun.\n\nSnímek se od kritiků dočkal převážně pozitivních reakcí. Server Rotten Tomatoes udělil filmu na základě 198 recenzí (z toho 162 kladných) hodnocení 82 %. Server Metacritic ohodnotil snímek 67 body ze 100 možných, přičemž výsledná hodnota byla vypočítána ze 44 recenzí. Podle shrnutí 13 českých recenzí udělil server Kinobox.cz filmu 77 %.\n\n"}
{"id": "955274", "url": "https://cs.wikipedia.org/wiki?curid=955274", "title": "Roman Houska", "text": "Roman Houska\n\nRoman Houska (18. ledna 1962 – 18. listopadu 2013 Chomutov) byl český podnikatel a politik, člen České strany sociálně demokratické (ČSSD).\n\nByl místopředsedou okresního výkonného výboru ČSSD v Chomutově a členem krajského výkonného výboru ČSSD Ústeckého kraje. V listopadu 2013 jej pachatel zavraždil před jeho chomutovskou vilou v ulici Kamenný vrch.\n\n\n"}
{"id": "955277", "url": "https://cs.wikipedia.org/wiki?curid=955277", "title": "Okohybné svaly", "text": "Okohybné svaly\n\nOkohybné svaly (: ), tzv. zevní okohybné svaly, jsou skupinou šesti příčně pruhovaných svalů, které zajišťují pohyby očních koulí a společnou koordinací dovolují vznik jednoduchého binokulárního vidění.\n\nPodle průběhu svalových snopců se dělí na čtyři přímé (musculi recti) a dva šikmé svaly (musculi obliqui). Společným začátkem je kruhovitá šlacha lokalizovaná v hrotu očnice – anulus tendineus communis, skrze niž prochází oční nerv i tepna. Vzdálenost úponů jednotlivých svalů formuje tzv. Tillauxovu spirálu.\n\nPřímé svaly (: ) představují čtyři svaly začínající na společné šlaše. Každý ze svalů se upíná v jiném ze čtyř očních kvadrantů na skléru oční koule. Název vždy odpovídá poloze svalu. Tři ze čtyř svalů inervuje okohybný nerv. Pouze musculus rectus lateralis je zásoben eferentními vlákny odtahovacího nervu.\n\nŠikmé svaly (: ) mají s přímými společný začátek, ale liší se úpony a průběhem svalových snopců. Horní šikmý sval je inervován kladkovým nervem, dolní šikmý pak okohybným nervem.\n\n\n"}
{"id": "955279", "url": "https://cs.wikipedia.org/wiki?curid=955279", "title": "Listopad 2013", "text": "Listopad 2013\n\n"}
{"id": "955289", "url": "https://cs.wikipedia.org/wiki?curid=955289", "title": "Naučná stezka Tisá skála", "text": "Naučná stezka Tisá skála\n\nNaučná stezka Tisá skála je naučná stezka ve Středočeském kraji, která vede okolím Tisé skály (uváděna také jako \"Tisí skála\"), nedaleko Bratčic. Naučná stezka měří na délku 1,5 km a nachází se na ní 3 informační tabule se stejným textem. Zprovozněna byla v červnu 2005.\n\nTrasu je nejlepší zahájit v Bratčicích a odtud pokračovat po silnici na Přibyslavice. Po asi 1 km se dojde na okraj lesa, kde již začíná vlastní NS. Trasa dále pokračuje po silnici až k rozcestí \"Pod Tisou skálou\", kde odbočuje doleva a spolu se žlutou značko míří na vrchol Tisé skály. Trasa odtud pokračuje dále až do míst, kde žlutá značka odbočuje prudce doprava (v pravém úhlu), zatímco NS pokračuje po lesní cestě rovně. Tato cesta se následně mírně stáčí vlevo a ústí na silnici, která turisty dovede zpět do Bratčic.\n\n"}
{"id": "955291", "url": "https://cs.wikipedia.org/wiki?curid=955291", "title": "GAU-8 Avenger", "text": "GAU-8 Avenger\n\nGeneral Electric GAU-8 Avenger je 30mm hydraulicky řízený, sedmihlavňový rotační kanón typu Gatling, který se montuje do amerických bojových letounů Fairchild A-10 Thunderbolt II. Patří mezi největší, nejtěžší a nejsilnější kanóny, které slouží v americkém letectvu. Byl navržen speciálně k protitankovým úkolům a dosahuje vysoké palebné rychlosti.\n\nGAU-8 byl vyvinut jako paralelní program vedle programu AX (\"Attack Experimental\"), který vyráběl bitevní letouny A-10. Specifikace pro kanóny GAU-8 byla stanovena v roce 1970,\ns konstrukčními návrhy společnosti General Electric a Philco-Ford. Oba prototypy AX, YA-10 a Northrop YA-9 byly navrženy tak, aby mohly použít zbraň, i když v průběhu první soutěže nebylo použití možné, a jako dočasná náhrada byl používán kanón M61 Vulcan. Po složení celého kanónu GAU-8 (správně A/A 49E-6 Gun System), představoval asi 16 % z celkové hmotnosti letounu A-10.\n\nLetouny A-10 spolu s kanóny GAU-8/A byly uvedeny do provozu v roce 1977. Ty byly vyráběné společností General Electric, ačkoli General Dynamics byl zodpovědný za výrobu a podporu až od roku 1997, kdy byla divize společností Lockheed Martin prodána konglomerátu General Dynamics.\n\nGAU-8 váží 280 kilogramů, ale kompletní zbraň spolu s nabíjecím systémem a plným zásobníkem 1 828 kilogramů. Jeho délka je 5931 mm od ústí hlavně až po nejzazší bod střelného systému. Zásobník na střelivo má v průměru 88 cm a délku 1,82 metru. Pojme 1 174 nábojů, ale nejčastěji se plní 1 150 náboji. Úsťová rychlost zápalné pancéřové průrazné střely je 990 m/s, což je téměř stejně jako podstatně lehčí 20 mm náboj kanonu M61 Vulcan.\n\nGAU-8/A je velmi přesný a kadence dosahuje bez problémů od 2 100 až po 4 200 ran za minutu. Úsťová rychlost GAU-8/A je přibližně stejná jako u kanónu M61 Vulcan, ale jeho těžší munice je destruktivnější a má vynikající balistické vlastnosti. Její letový čas do 1 200 metrů je o 30% kratší než střela M61, protože projektil po opuštění hlavně zpomaluje mnohem pomaleji, a tím vzniká rozdíl asi 3 metry. Přesnost GAU-8/A po montáži do A-10 je dimenzována na \"5 mil., 80 procent\", což znamená 80 procent střel vystřelených na 1 200 metrů zasáhne cíl do poloměru 6,1 metru. Pro srovnání, kanón M61 je dimenzován na 8 miliradiánů.\n\nNěkteré technologie GAU-8/A byly převedeny do menších 25mm GAU-12/U Equalizer, které se dodávaly pro letadla AV-8B Harrier II a jsou asi stejně velké jako kanón M61 Vulcan. Žádné ze současných nebo plánovaných letadel mimo A-10 nemá celý systém Avenger.\n\n"}
{"id": "955293", "url": "https://cs.wikipedia.org/wiki?curid=955293", "title": "Naučná stezka Březina (Humpolec)", "text": "Naučná stezka Březina (Humpolec)\n\nNaučná stezka Březina je naučná stezka, která vede z Humpolce okolo hradní vrchu Orlíku. Její celková délka je cca 10 km a na cestě se nachází 16 zastavení. Název dostala podle Otakara Březiny, tehdejšího ředitele zemědělské školy v Humpolci. Vybudována byla již v 80. letech 20. století díky Českého svazu ochránců přírody v Humpolci. Tato organizace však brzy poté skončila a to znamenalo i konec NS. K obnově došlo až v roce 2000 díky Klubu ochrany dravců a sov při sdružení Děti Země Mladé Bříště a společnosti Castrum o.p.s.\n\nTrasa začíná v Humpolci na Horním náměstí, odkud pokračuje Hradskou ulicí k lesoparku u ZŠ Podhrad. Lesoparkem prochází až k rybníku Dvořák, kousek za ním se napojuje na modrou turistickou značku, odbočuje doprava a po silničce a následně lesní cestě míří do kopce. Asi 300 metrů před rozcestím \"Na Štůlách\" odbočuje vlevo do lesa a asi po 300 metrech se na neznačeném rozcestí na modrou značku znovu vrací. Tu ovšem za dalších cca 200 metrů opouští a po lesních cestách obchází celou lokalitu \"Březina\". Později se stáčí zpátky k modré značce, tu však protíná a pokračuje okolo skupiny studánek a lesních rybníčků na okraj Rozkoše. Následuje výstup na zříceninu hradu Orlík (dovnitř vede odbočka), před níž trasa uhýbá doleva, do lesa a posléze okolo skalisek sestupuje k Humpolci. Z lesa vychází u židovského hřbitova, za nímž pokračuje po silničce (na křižovatce odbočuje vlevo) se vrací zpět do lesoparku.\n\n\n"}
{"id": "955296", "url": "https://cs.wikipedia.org/wiki?curid=955296", "title": "Drsňačky", "text": "Drsňačky\n\nDrsňačky (v anglickém originále The Heat) je americký kriminálně-komediální film z roku 2013 režiséra Paula Feiga. Hlavní role zvláštní agentky FBI Sarah Ashburnové a bostonské detektivky Shannon Mullinsové ztvárnily Sandra Bullock a Melissa McCarthy.\n\nZvláštní agentka FBI Sarah Ashburnová je schopná vyšetřovatelka, ale kvůli aroganci není oblíbená mezi kolegy. Její šéf ji pošle do Bostonu kvůli vyšetřování drogového bosse Larkina a slíbí ji, že může nastoupit na jeho místo, pokud případ vyřeší a dokáže dobře spolupracovat s kolegy. V Bostonu se její parťačkou stane Shannon Mullinsová, schopná ale prostořeká a rebelující příslušnice bostonské policie. Zatímco Ashburnová postupuje vždy podle předpisů, Mullinsová uplatňuje spíše násilnější přístup. Mullinsová ukradla Ashburnové složku o Larkinovi, zjistila podrobnosti a trvala na tom, že s ní bude spolupracovat. Ashburnová souhlasí, protože si uvědomí, že se jí bude hodit někdo, kdo zná místní poměry.\n\nSpolečně jdou do místního nočního klubu, kde umístí štěnici do telefonu majitele. Po opuštění klubu je konfrontují dva agenti DEA Craig a Adam, kteří na Larkinově případu již dlouho pracují. Ashburnová na obrazovce agentů DEA zjistí, že bratr Mullinsové Jason je možná propojený s Larkinem. Jdou pak společně k Mullinsovým, aby se pokusily zjistit od Jasona informace o Larkinovi. Mullinsová není u své rodiny příliš vítaná, protože poslala předtím Jasona do vězení. Jason, který vůči sestře nemá žádné špatné pocity, ji upozorní na mrtvolu drogového dealera v opuštěném autě. Díky tomu se pak agentky dostanou do továrny na barvy, kde jsou svědky vraždy drogového dealera Larkinovým člověkem jménem Julian. Nejsou od něj schopny dostat žádné důležité informace.\n\nAshburnová a Mullinsová pak stráví noc v baru. Ráno Ashburnová zjistí, že v opilosti dala klíče od svého auta jednomu z hostů baru. Neúspěšně ho prosí, aby jí je vrátil. Auto ale vybuchne, když do něj nastoupí. Během vyšetřování zjistí, že Julian utekl z vězení, což znamená, že rodina Mullinsových může být ohrožena. Mullinsová rodinu přestěhuje do motelu, ale zjistí, že Jason se přidal k Larkinovi, aby pomohl případ vyřešit. Dá Mullinsové tip na zásilku drog v přístavu. FBI tam zasáhne, ale jedná se pouze o zábavní loď, kde žádné drogy nebyly. Larkin Jasonovi neřekl pravdivé informace. Larkin se pokusí Jasona zabít, ale ten pouze skončí v kómatu.\n\nAsburnová a Mullinsová se dozvědí o skladu, odkud Larkin řídí své operace, a infiltrují ho. Nakonec jsou ale chyceny a svázány Julianem, který se pokusí je mučit. Zavolá ho ale Larkin. Než odejde, zabodne do Ashburnové jeden nůž. Mullinsová ho z Ashburnové vytáhne a rozřeže svoje pouta. Než stihne osvobodit i Ashburnovou, objeví je Craig a Adam. Craig se je pokusí osvobodit, ale Adam ho zastřelí. Agentky si uvědomí, že Adam je ve skutečnosti Larkin. Larkin pak přikáže Julianovi obě zabít. On sám jde zabít Jasona do nemocnice. Mullinsové se ale pak povede osvobodit a Ashburnová zneškodní Juliana ránou do hlavy. Obě pak odjedou do nemocnice zachránit Jasona.\n\nPo příjezdu Mullinsová spěchá za Jasonem, Ashburnová se kvůli ráně v noze nemůže rychle pohybovat. Mullinsová pak najde u Jasona Larkina se stříkačkou. Mullinsová se vzdá zbraně, aby zachránila bratrův život. Ashburnová se do místnosti připlazí a zneškodní Larkina, když ho střelí do rozkroku. Když je případ s Larkinem vyřešen, Ashburnová požádá, aby mohla zůstat v bostonském oddělení FBI. Spřátelila se totiž s Mullinsovou. Jason se z kómatu zotaví. Mullinsová dostane vyznamenání a urovná svůj vztah s rodinou.\n\nV domácích kinech utržily \"Drsňačky\" přes 159 milionů dolarů, v zahraničí pak přes 70 milionů. Celosvětové tržby tak činily 229 696 224 dolarů.\n\nSnímek zároveň sklidil vesměs pozitivní reakce kritiky. Agregátor filmových recenzí Rotten Tomatoes jej ohodnotil na 162 recenzí 66%. Podobný server Metacritic ohodnotil \"Drsňačky\" na základě 37 recenzí 60 body ze 100, což naznačuje smíšené, případně pozitivní kritiky.\n\n"}
{"id": "955298", "url": "https://cs.wikipedia.org/wiki?curid=955298", "title": "Dub na Zadních Lužích", "text": "Dub na Zadních Lužích\n\nDub na Zadních Lužích je památný strom poblíž města Slaného v okrese Kladno. Dub letní (\"Quercus robur\") roste vedle rozsáhlých ovocných sadů v lokalitě, pomístně zvané \"Zadní Luže\", zhruba 2 km východně od centra města a 600 metrů jihozápadně od vesničky Blahotice, při historické polní cestě z Ovčár do Zvoleněvsi, několik set kroků jihovýchodně od městské čistírny odpadních vod. Z širšího hlediska vzato se jedná o stráň, mírně ukloněnou k ssz., jež tvoří pravou stranu údolí Červeného potoka, terénní konfigurace v bezprostředním okolí dubu je však poněkud složitější: Zmíněná polní cesta, stoupající strání od dnešní ČOV směrem k jihovýchodu, zde sleduje nevýraznou boční úžlabinu, takže v délce asi 200 metrů vytváří jakýsi mělký úvoz. Ve směru od potoka vzhůru roste dub v levém (východním) břehu tohoto úvozu, tedy na terénní hraně orientované zhruba sz./jv. Cestu po obou stranách hustě lemují stromy a keře, do nichž je dub zapojen a tudíž prakticky skryt před pohledy z větší vzdálenosti. \n\nDub požívá ochrany od roku 1985, kdy byl vyhlášen coby chráněný přírodní výtvor; s novým zákonem o ochraně přírody a krajiny tak roku 1992 přešel do kategorie památný strom. Měřený obvod jeho kmene v době vyhlášení dosahoval 430 centimetrů; výška stromu činila 21,5 metru..\n\nZdravotní stav stromu je zhoršený, patrné je vícečetné napadení dřevokaznými houbami. Označení, např. tabulí „Památný strom“ s malým státním znakem, v terénu chybí (stav 2013).\n\nPro pěší je památný strom dostupný po výše zmíněné cestě, která je neznačeným asi 100metrovým odbočením z trasy \"Ovocné stezky\", zřízené v okolí sadů roku 2012.\n\n"}
{"id": "955300", "url": "https://cs.wikipedia.org/wiki?curid=955300", "title": "Broadgate Tower", "text": "Broadgate Tower\n\nBroadgate Tower je mrakodrap stojící v Londýně, má jedno podzemní a 35 nadzemních podlaží a tyčí se do výšky 161,3 m. Konstrukci tvoří vyztužené jádro a diagonální ocelové nosníky v plášti budovy. Budovu navrhla společnost Skidmore, Owings and Merrill v roce 2002 pro developerskou firmu British Land a její výstavba probíhala v letech 2006-2008. V roce 2009 byla budova vyhlášena jako nejlepší výšková budova Evropy v prestižním udělování cen CTBUH Awards.\n"}
{"id": "955302", "url": "https://cs.wikipedia.org/wiki?curid=955302", "title": "Naučná stezka Údolím Doubravy", "text": "Naučná stezka Údolím Doubravy\n\nÚdolím Doubravy je naučná stezka, která vede údolím Doubravy od Horního Sokolovce až k Bílku. Její délka je cca 4,5 km a na cestě se nachází 11 zastavení. K jejímu otevření došlo v roce 1993.\n\nTrasa začíná u samoty Horní Mlýn, odkud pokračuje po červené turistické značce, kterou celou dobu kopíruje. Proti proudu Doubravy míří nejprve k osadě Točitý Vír, následně skalním údolím pod Čertův stolek a Sokolohrady se zbytky hradu Sokolov. Stezka dále pokračuje po pravém břehu řeky, okolo Veselé skály a pod železniční tratí k Bílku, před nímž po mostě vede přes Doubravu.\n\n\n"}
{"id": "955305", "url": "https://cs.wikipedia.org/wiki?curid=955305", "title": "Sigbert Heister", "text": "Sigbert Heister\n\nSigbert Heister (6. srpna 1646 – 22. ledna 1718), byl rakouský vojevůdce, který se vyznamenal v bojích s Turky.\n\nNarodil 6. srpna 1646 ve štýrské obci Kirchberg an der Raab. Již v mládí vstoupil do rakouské armády a brzy byl povýšen na majora. Zúčastnil se taktéž významné bitvy u Vídně, kde v hodnosti plukovníka velel již svému vlastnímu jízdnímu pluku. V roce 1688 byl Sigbert Heister povýšen na generálmajora. Roku 1697 bojoval na čele jezdectva v bitvě u Zenty, kde se Rakušanům podařilo drtivě porazit Osmany.\n\nV roce 1704 byl Heister povýšen do hodnosti polního maršála a převzal velení nad císařskou armádou v Uhrách. Do konce roku 1704 vytlačil kurucká vojska ze Zadunajska. Obsadil Györ a Pápu, u Komárna přešel za Dunaj a vytlačil kuruckého vojevůdce Berčéniho až k Váhu. 26. prosince 1704 se Heisterovi podařilo porazit a rozdrobit kurucké jednotky vedené Františkem II. Rákoczim v bitvě u Trnavy. Po tomto triumfu vstoupila císařská armáda do Trnavy, kde Heister nechal popravit všechny kurucké vojáky, kteří se zde ukrývali. V dubnu 1705 byl sice na krátkou dobu odvolán z pozice vrchního velitele armády v Uhrách a poslán na severoitalská bojiště, ale v roce 1706 se do Uher opět vrátil. 3. srpna 1708 se utkal s Rákóczim v bitvě u Trenčína. Z této osudové porážky se kurucká vojska nedokázala vzpamatovat a nastal rychlý úpadek kuruckého hnutí. Poté Sigbert Heister obsadil Nitru, Nové Zámky i středoslovenská báňská města (Kremnica, Banská Štiavnica, Banská Bystrica). Ke konci roku 1710 byl Heister zbaven velení v Uhrách a na jeho místo nastoupil Jan Pálffy, kterému se podařilo s kuruci uzavřít v roce 1711 mír. Heister se poté ještě účastnil protitureckých tažení, ale roku 1718 odešel definitivně do penze. Zemřel 22. ledna 1718 v Kirchberg an der Raab.\n"}
{"id": "955306", "url": "https://cs.wikipedia.org/wiki?curid=955306", "title": "Duncan Jones", "text": "Duncan Jones\n\nDuncan Jones (rodným jménem Duncan Zowie Haywood Jones; * 30. května 1971) je britský filmový režisér. Jeho otcem je britský zpěvák David Bowie a matkou americká modelka Angela Bowie. Svůj první krátkometrážní film s názvem \"Whistle\" natočil v roce 2002; v následujících letech natáčel převážně reklamy a několik koncertů svého otce. S dalším filmem \"Moon\" přišel v roce 2009, o dva roky později pak byl představen \"Zdrojový kód\".\n\n"}
{"id": "955309", "url": "https://cs.wikipedia.org/wiki?curid=955309", "title": "První Helénská republika", "text": "První Helénská republika\n\nPrvní Helénská republika () je termín, odkazující na prozatímní řecký stát, vzniklý během řecké války za nezávislost proti Osmanské říši. Jde o čistě historiografický termín, shrnující ústavní a demokratickou povahu revolučního režimu před zřízením nezávislého Království Řecka a spojuje tuto část řecké historie s pozdější Druhou a Třetí republikou.\n\nV prvních fázích povstání z roku 1821 si různé územní celky zvolily své vlastní regionální řídící orgány. Ty byly na počátku roku 1822 nahrazeny centrální správou na prvním Národním shromáždění v Epidauru, které současně také přijalo první řeckou ústavu, což znamenalo zrod moderního řeckého státu. Regionální řídící orgány nadále existovaly, nicméně ústřední autorita nebyla pevně stanovena až do let 1824/1825. Nový stát nebyl mocnostmi okamžitě uznán. Po počátečních úspěších hrozil kolaps, jednak zevnitř kvůli občanské válce, ale také kvůli vítězstvím turecko-egyptské armády Ibrahima Paši.\n"}
{"id": "955310", "url": "https://cs.wikipedia.org/wiki?curid=955310", "title": "Leslie Bibb", "text": "Leslie Bibb\n\nLeslie Bibb (* 17. listopadu 1974 Bismarck) je americká herečka a modelka. Svou kariéru modelky zahájila v roce 1990; první role dostala v seriálech \"Pacific Blue\" a \"Kutil Tim\"; v obou však hrála pouze malé epizodní role. První filmovou roli dostala v roce 1997 ve filmu \"Soukromé neřesti\". Později hrála v řadě dalších filmů a seriálů.\n\n\n"}
{"id": "955311", "url": "https://cs.wikipedia.org/wiki?curid=955311", "title": "Mâcon", "text": "Mâcon\n\nMâcon je francouzské město v regionu Burgundsko-Franche-Comté, prefektura departementu Saône-et-Loire. V roce 2010 zde žilo 34 040 obyvatel. Je centrem arrondissementu Mâcon.\n\n\"Počet obyvatel\" \n"}
{"id": "955312", "url": "https://cs.wikipedia.org/wiki?curid=955312", "title": "Šarlota Hesensko-Kasselská", "text": "Šarlota Hesensko-Kasselská\n\nŠarlota Hesensko-Kasselská (německy Charlotte von Hessen-Kassel (20. listopadu 1627, Kassel – 16. března 1686, Heidelberg) byla rodem hesenská princezna a sňatkem falcká kurfiřtka.\n\nNarodila se jako sedmé dítě/čtvrtá dcera hesensko-kasselského lankraběte Viléma V. a jeho manželky Amálie Alžběty z Hanau-Münzenbergu. Soudobé prameny popisují princeznu jako vysokou plavovlásku s dlouhým nohama a krásnými ňadry. Vlastní matka Šarlotina však varovala jejího budoucího manžela před dceřinou špatnou povahou.\n\nSňatek s Charlottou byl nicméně považován za výhodné dynastické spojení. 22. února roku 1650 se tedy v Kasselu provdala za falckého kurfiřta Karla I. Ludvíka, syna \"zimního krále\" Fridricha Falckého a jeho manželky, anglické princezny Alžběty Stuartovny. Z jejich manželství vzešly tři děti, dva synové a dcera; nejmladší syn však den po porodu zemřel:\n\nManželství však bylo mimořádně nevydařené a nešťastné. Charlotta trpěla chováním svého muže, obviňujíc ho, že je násilnický a přehnaně se oddává lovu, své největší zálibě, jež ho odváděla jak od vladařských povinností, tak od manželského života. Manželé se stále více odcizovali, nepochybně i kvůli Šarlotině vznětlivé a nesnášenlivé povaze, až Karel Ludvík, který si roku 1654 začal poměr s Šarlotinou dvorní dámou \"Marií Luisou de Degenfeld\", požádal o rozvod. Po oficializaci rozvodu se Charlotta nevrátila do svého rodného Kasselu, ale zůstala sídlit na zámku v Heidelbergu v naději, že se k ní její manžel vrátí; ten se však záhy, roku 1658, oženil s Marií Luisou von Degenfeld. Právní platnost rozvodu však byla sporná a manželství Karla Ludvíka s Marií Luisou von Degenfeld považováno za bigamické; v každém případě šlo o morganatické manželství a četní potomci z něho vzešlí byli tudíž vyloučeni z následnictví falckého trůnu.\n\nV důsledku neurovnaných manželských vztahů děti Karel a Alžběta Šarlota nezůstaly ani u otce, ani u matky, ale starala se o ně – ovšem pod dohledem jejich autoritativního otce – v Haagu jejich teta Žofie Hannoverská, nejmladší sestra Karla Ludvíka. Nešťastné Šarlotino manželství poznamenalo do jisté míry i v budoucnu život jejího syna Karla: i jeho manželství s Ernestinou Dánskou, uzavřené z dynastických důvodů, bylo mimořádně nevydařené a zůstalo bezdětné. V roce 1677 Karel Ludvík Falcký vyvinul značné úsilí o anulaci tohoto sňatku, nepochybně u vědomí neblahých důsledků absence následníka a dědice, jeho snaha však ztroskotala mimo jiné na odporu jeho bývalé manželky Charlotty, Karlovy matky. Další vývoj však dal Karlu Ludvíkovi za pravdu – po smrti bezdětného Karla vypukly dědické spory (nároky na uprázdněný trůn vznesla Francie, neboť Karlova sestra Alžběta Charlotta byla manželkou orléanského vévody Filipa, bratra francouzského krále Ludvíka XIV.), jejichž důsledkem byla válka o falcké dědictví – zničující konflikt, do něhož byla vtažena řada států západní a jihozápadní Evropy.\n\nZemřela v Heidelbergu 16. března roku 1686, ve věku necelých devětapadesáti let.\n\n"}
{"id": "955314", "url": "https://cs.wikipedia.org/wiki?curid=955314", "title": "Světový pohár v běhu na lyžích 2012/2013", "text": "Světový pohár v běhu na lyžích 2012/2013\n\nSvětový pohár v běhu na lyžích 2012/13 byl seriálem závodů v běhu na lyžích během zimní sezóny. Organizovala jej Mezinárodní lyžařská federace (FIS). Součástí světového poháru byla Tour de Ski. Celkové vítězství z předchozího ročníku obhajovali Dario Cologna a Marit Bjørgenová.\n\nTabulka ukazuje bodování v závodech Světového poháru v běhu na lyžích v sezóně 2012/13.\n\n"}
{"id": "955315", "url": "https://cs.wikipedia.org/wiki?curid=955315", "title": "Kieran Culkin", "text": "Kieran Culkin\n\nKieran Culkin (rodným jménem Kieran Kyle Culkin; * 30. září 1982 New York) je americký herec. Jeho otcem je herec Kit Culkin a bratrem také herec Macaulay Culkin. Herectví se začal věnovat již v dětství; nejprve v divadle, později v televizních reklamách a v roce 1990 ve filmu \"Sám doma\", kde hrál po boku svého bratra. Později hrál v mnoha dalších filmech, mezi které patří \"Pravidla moštárny\" (1999), \"Hudba mého srdce\" (1999), \"Skandál v katolické škole\" (2002), \"Scott Pilgrim proti zbytku světa\" (2010) nebo \"Mládeži nepřístupno\" (2013).\n\n"}
{"id": "955322", "url": "https://cs.wikipedia.org/wiki?curid=955322", "title": "Brie Larson", "text": "Brie Larson\n\nBrie Larson, přechýleně Brie Larsonová (rodným jménem Brianne Sidonie Desaulniers; * 1. října 1989 Sacramento, Kalifornie) je americká herečka a zpěvačka. Svou kariéru zahájila v devadesátých letech, kdy hrála malé epizodní role v různých seriálech. První větší roli dostala v roce 2004 ve filmu \"Konec snění\". Od roku 2009 hraje v seriálu \"Tara a její svět\". Jako zpěvačka vydala v roce 2005 jedno album nazvané \"Finally Out of P.E.\"\n\nV lednu 2016 získala cenu Zlatý glóbus za nejlepší ženský herecký výkon v dramatu \"Room\".\n\n\n\nDržitelé\n"}
{"id": "955324", "url": "https://cs.wikipedia.org/wiki?curid=955324", "title": "375mm protiponorkový raketomet Bofors", "text": "375mm protiponorkový raketomet Bofors\n\n375mm protiponorkový raketomet Bofors je protiponorková zbraň vyvinutá švédskou zbrojovkou Bofors. Raketomet byl vyráběn ve dvouhlavňové, čtyřhlavňové a šestihlavňové verzi. Vystřeluje tři typy projektilů lišících se dosahem i typem hlavice. Zaměřován je pomocí sonaru. Systém dosáhl velkých exportních úspěchů a byl využíván například námořnictvy Švédska, Francie, Brazílie, Kolumbie a Nizozemska. Šestihlavňovou verzi raketometu vyráběla licenčně francouzská zbrojovka Creusot-Loire.\n\n"}
{"id": "955326", "url": "https://cs.wikipedia.org/wiki?curid=955326", "title": "Naučná stezka Otokara Březiny", "text": "Naučná stezka Otokara Březiny\n\nNaučná stezka Otokara Březiny je naučná stezka, spojující Počátky, Telč a Jaroměřice nad Rokytnou. Je věnována životu a dílu Otokara Březiny, ale také zajímavostem oblasti, kterou prochází. Její celková délka je 55 km a na trase má 12 zastavení. Po celé délce je značena červenou turistickou značkou.\n\nTrasa začíná na Palackého náměstí v Počátkách, odkud pokračuje nejprve Lázeňskou ulicí, posléze po silničce a lesní cestou ke Svaté Kateřině. Od Svaté Kateřiny sestupuje lesní cestou do Jihlávky, pod železniční tratí polní cestou k rybníku Bor a dále do Horních Dubenek, kde se stáčí po silnici k Janštejnu. Odtud pokračuje po silničce do lesa, kde ji asi 1,5 km od rozcestí \"U obrázku\" opouští a po lesní cestě okolo křížového kamene po svahu Míchova vrchu vede k Velkému pařezitému rybníku. Od rybníku pokračuje okolo autokempu a přes Řásnou po silnici a posléze lesní cestou do Vanova a dále cestou přes kapli sv. Karla Boromejského lipovou alejí do Telče.\n\nDo Telče vstupuje ulicí Lipky a dále Slavatovou ulicí a po břehu Štěpnického rybníka vede do centra, na náměstí Zachariáše z Hradce. Dále pokračuje Svatoanenskou a Masarykovou ulicí ke kruhovému objezdu a z něho po silnici II/112 ven z města. Kousek za překročením Moravské Dyje odbočuje na silničku na Dyjice a za nimi zahýbá doprava na lesní cestu a okolo Nového rybníka, okrajem Rozsíček a po svazích Moučkova kopce, Čížovského kopce a Bláhova kopce směřuje k VN Nová Říše, před níž uhýbá na Vystrčenovice. Na jejich okraji odbočuje vlevo a po silnici II/112 pokračuje přes Novou Říši, kde odbočuje doprava po silnici přes Magdalenu. Následně vede po lesní cestě přes Prokopku do Krasonic. V Krasonicích se napojuje na silnici II/410, která ji přivádí k Havlišovu mlýnu. Tady silnici opouští a lesní cestou okolo Panského rybníka a posléze silničkami přichází do Želetavy, kde se na krátkou chvíli vrací na výše zmíněnou silnici. Tu na okraji Bítovánek znovu opouští a po silnici a posléze lesní cestě pokračuje nad Horkami, lesem okolo rybníku Žabinec a přes osadu Žlaby na silnici, kterou se dostane do Lesonic.\n\nZ Lesonic pokračuje lesní cestou k Holému kopci, pod nímž se kříží se zelenou turistickou značkou, a přes Vícenice, silničkou přes Bohušice, kde dvakrát překračuje železniční trať, do Jaroměřic nad Rokytnou. Do Jaroměřic vstupuje Bohušickou ulicí a ulicemi Kaunicova a Tyršova ústí na náměstí Míru, kde končí.\n\n\n"}
{"id": "955336", "url": "https://cs.wikipedia.org/wiki?curid=955336", "title": "Seznam dílů seriálu Hunter × Hunter (1999)", "text": "Seznam dílů seriálu Hunter × Hunter (1999)\n\nToto je seznam dílů anime seriálu \"Hunter × Hunter\". Tento seriál byl vyroben studiem Nippon Animation, režírován Kazuhirem Furuhašim a prvně odvysílán na Fuji TV od 16. říjen|16. října 1999 do 31. březen|31. března 2001.\nV průběhu seriálu se vystřídají dvě úvodní znělky a tři závěrečné znělky. První úvodní znělkou je \"Ohajó.\" ( おはよう。, v překladu \"Dobré ráno.\") od skupiny Keno (díly 1–48), druhou je \"Taijó wa joru mo kagajaku\" ( 太陽は夜も輝く, v překladu \"Slunce svítí i o půlnoci\") od skupiny Wino (díly 49–62). První závěrečnou znělkou je \"Kaze no uta\" ( 風のうた, v překladu \"Píseň větru\") od Minako Hondy (díly 1–31). Druhou závěrečnou znělkou je \"EJan-Do You Feel Like I Feel?\" ( Eじゃん-Do You Feel Like I Feel?) a třetí je \"Hotaru\" ( 蛍, v překladu \"Světluška\"), obojí od Nagai Masaty (díly 32–50 a 51–62).\nDíly, které neadaptují děj mangy (tzv. fillery) a nezasahují do vývoje hlavního děje adaptované předlohy, jsou označeny na začátku řádku zeleným proužkem.\n\nPílotní díl seriálu byl původně vysílán na Jump Super Anime Tour v roce 1998 spolu s pilotem \"One Piece\".\nZajímavostí je, že tento pilot nebyl vyroben studiem Nippon Animation, nýbrž Studiem Pierrot. Z toho důvodu mají postavy v pilotním díle jiné dabéry než později v seriálu.\n"}
{"id": "955343", "url": "https://cs.wikipedia.org/wiki?curid=955343", "title": "Jevgenij Minajev", "text": "Jevgenij Minajev\n\nJevgenij Gavrilovič Minajev ( \"Евгений Гаврилович Минаев\"; 21. května 1933, Klin, Sovětský svaz – 8. prosince 1993, Klin, Rusko) byl sovětský vzpěrač. V roce 1960 se na olympijských hrách v Římě stal olympijským vítězem ve váhové kategorii do 60 kg. V roce 1956 získal na olympijských hrách v Melbourne stříbrnou medaili.\n\n"}
{"id": "955359", "url": "https://cs.wikipedia.org/wiki?curid=955359", "title": "Seznam vrcholů ve Veporských vrších", "text": "Seznam vrcholů ve Veporských vrších\n\nSeznam vrcholů ve Veporských vrších zahrnuje pojmenované vrcholy s nadmořskou výškou nad 1000 m. K sestavení seznamu bylo použito map dostupných na stránkách hiking.sk. Jako hranice pohoří byla uvažována hranice stejnojmenného geomorfologického celku.\n\n"}
{"id": "955360", "url": "https://cs.wikipedia.org/wiki?curid=955360", "title": "Josef Šlerka", "text": "Josef Šlerka\n\nJosef Šlerka (* 11. prosince 1974 Praha) je český sémiotik a odborník na analýzu dat ze sociálních sítí. Od srpna 2017 je ředitelem Nadačního fondu nezávislé žurnalistiky, působí též jako vysokoškolský pedagog na Karlově univerzitě.\n\nDříve působil ve společnosti Ataxo, kde byl vedoucím technologické divize Social Insider. V dubnu 2014 byl Social Insider zakoupen českým startupem Socialbakers, pro který Josef Šlerka do července 2017 dělal vedoucího vývoje a výzkumu.\n\nVystudoval obor Estetika na Filozofické fakultě Univerzity Karlovy a následně na této fakultě vystudoval doktorandský program Informační věda, disertační práci na téma \"Normalized social distance\" obhájil v červnu 2019.\n\nMezi roky 2008 a 2010 byl členem Akademického senátu Filozofické fakulty Univerzity Karlovy a ve stejné době zastupoval tuto fakultu také v celouniverzitním Akademickém senátu.\n\nV roce 2014 byl v rámci cen českého internetu Křišťálová Lupa zvolen odbornou porotou „Osobností roku“. V předešlých letech získal několikrát druhé místo.\n\nNa webu Lupa.cz byl označen za „nestora českého digitálu“. Na webu Startupnews.cz byl zase označen za „matadora české IT scény“. On sám sebe vidí jako „Brouka Pytlíka českého internetu“.\n\nV pilotní verzi pod vedením Josefa Šlerky běží projekt Nadačního fondu nezávislé žurnalistiky Mapa médií, který má za cíl shromažďovat informace o českých médiích a nejrůznějších aspektech novinářské práce a mediální praxe.\n\n"}
{"id": "955362", "url": "https://cs.wikipedia.org/wiki?curid=955362", "title": "Bernard Baars", "text": "Bernard Baars\n\nBernard J. Baars (* 1946 Amsterdam) je americký neurobiolog, bývalý vedoucí člen v teoretické neurobiologii na institutu neurovědy v La Jolla v Kalifornii. Nejvíce je známý jako původce globální teorie pracovního prostoru, teorie lidské kognitivní architektury a vědomí. Předtím působil jako profesor psychologie na Státní univerzitě v New Yorku, Stony Brook, kde prováděl výzkum příčinných souvislostí lidských chyb a freudovského skluzu.\n\nBaars spoluzakládal Sdružení pro vědecké studium vědomí a později založil s Williamem P. Banksem časopis \"„Consciousness & Cognition: An International Journal“\".\n\nKromě výzkumu globální teorie pracovního prostoru s profesorem Stan Franklin a dalšími, se Baars snaží znovu zavést téma „vědomí mozku“ do standardního vysokoškolského vzdělávacího programu psaním vysokoškolských učebnic, pokročilých seminářů a tvorbou naučných videí.\n\nBaars také publikoval knihy o „zvířecím vědomí“ a o „vůli a pocity z vědění“.\n"}
{"id": "955364", "url": "https://cs.wikipedia.org/wiki?curid=955364", "title": "Lipový vrch (Ralská pahorkatina)", "text": "Lipový vrch (Ralská pahorkatina)\n\nLipový vrch (471 m n. m.), též \"Lipový kopec\" či \"Lípový kopec\", je vrch v okrese Mělník Středočeského kraje v CHKO Kokořínsko. Leží asi 0,4 km jjv. od vesnice Houska, na katastrálním území Libovice. Vrch patří do skupiny tzv. Houseckých vrchů.\n\nJe to neovulkanický suk tvaru kupy ze svrchnokřídových křemenných pískovců podmíněný čedičovou horninou (trachybazalt). Vulkanitové těleso je odhaleno na vrcholu a částečně odtěženo starým kamenolomem. Vrch, jenž je bez výhledu, pokrývá převážně listnatý les. Lipový vrch tvoří těsné dvouvrší s jihovýchodně ležícím Špičákem (482 m).\n\nVrch náleží do celku Ralská pahorkatina, podcelku Dokeská pahorkatina, okrsku Polomené hory, podokrsku Housecká vrchovina a Libovické části.\nAutomobilem se dá nejblíže dojet na parkoviště u hradu Houska. Odtud vede modrá turistická značka od hradu Houska přes severovýchodní svah Lipového vrchu dále na Vrátenskou horu. Z parkoviště vede souběžně s modrou též červená značka, která se na severu Lipového vrchu odděluje na jihozápad. Na samotný vrchol nevede žádná cesta.\n"}
{"id": "955366", "url": "https://cs.wikipedia.org/wiki?curid=955366", "title": "Divadlo v Řeznické", "text": "Divadlo v Řeznické\n\nDivadlo v Řeznické je malá divadelní scéna na pražském Novém Městě.\n\nZa první čs. republiky zde byla vinárna \"V chaloupce\" (Emil Artur Longen). V roce 1960 až 1970 zde byl svazácký klub, který byl nejdříve hudební.\n\nV roce 1981 zde začala divadelní éra pod názvem „Klub v Řeznické“. Celou tuto éru provázela Doubravka Svobodová jako dramaturgyně a i jako ředitelka. V roce 1990 Doubravka s velkým úsilím vyvázala klub ze svazáckého majetku. Od roku 1990 až 1993 byl klub v Řeznické zařízením Obecního domu v Praze 1 (ten poskytoval peníze na provoz). Od 1. ledna 1994 je divadlo v Řeznické oficiálně uznaným divadlem s vlastním statusem a je financováno Obvodním úřadem pro Prahu 1. Působily zde mnohé herecké i režisérské osobnosti (Oto Ševčík, Bára Hrzánová, Jan Hrušínský, Bohumil Klepl, Jitka Sedláčková, Vlasta Žehrová, Jana Boušková a další).\n"}
{"id": "955369", "url": "https://cs.wikipedia.org/wiki?curid=955369", "title": "OneDrive", "text": "OneDrive\n\nOneDrive (oficiálně Microsoft OneDrive, dříve SkyDrive) je služba, která umožňuje uživatelům nahrát své dokumenty na cloudové úložiště a tak umožnit jejich online přístup ze všech svých zařízení připojených k internetu, jako je například tablet a chytrý telefon. Soubory uložené na OneDrive mohou být přístupné vlastníkovi, přátelům a mohou být označeny i jako veřejně přístupné. Pro přístup k veřejně přístupným souborům není vyžadován účet Microsoft.\n\nSlužba nabízela 15 GB volného prostoru pro nového uživatele. K základním 15 GB šlo získat dalších 15 GB jako bonus za složku Z fotoaparátu (zálohování fotografií se službou OneDrive). A dále šlo získat dalších 0,5 GB (maximálně 5 GB) za každého nově registrovaného uživatele. A nakonec dostali všichni předplatitelé Office 365 celý 1 TB volného místa na službě OneDrive (samozřejmě i plus základních 15 GB popřípadě i další 15 GB za zálohování fotografií nebo ještě 0,5 GB (maximálně 5 GB) za další uživatele). Microsoft snížil ceny tarifů úložiště a všechny roční tarify se změnily na měsíční. Všechny ceny byly o několik desítek procent sníženy, například ve starém ceníku (k 14. březnu roku 2014) stálo 100 GB 960 KČ ročně, v novém ceníku (k 18. červenci 2014) stojí 100 GB 46 KČ měsíčně (což je 552 KČ ročně).\nOd 31. ledna 2016 dojde k zásadnímu omezení v nabízených kapacitách, základní hodnota pro nové uživatele bude omezena na 5 GB, nejvyšší kapacita bude omezena na 1 TB.\n\nOffice Online (dříve Office Web Apps) je online aplikace která umožňuje nahrání, vytvoření, úpravu a sdílení dokumentů Microsoft Office přímo z internetového prohlížeče. Aplikace umožňuje vytváření, úpravu a zobrazení souborů typu Microsoft Word, Microsoft Excel, Microsoft PowerPoint a Microsoft OneNote, čímž se eliminuje problém s kompatibility jednotlivých verzí Microsoft Office. Office Web Apps dále dovoluje přístup více uživatelům, což je využitelné například při tvorbě dokumentů, na kterém se podílí více autorů.\n\nUživatelé nejnovější verze Microsoft Office mohou používat klasický kancelářský balík Office, jehož pomocí mají přístup přímo na OneDrive. Změny v dokumentech se synchronizují okamžitě po uložení souboru.\n\nOneDrive je integrován do sociálních sítí, jako je například Facebook, Twitter a LinkedIn, což umožní rychle sdílet jejich dokumenty mezi přátele na těchto sítích. Princip integrace spočívá v tom, že přístup ke sdílenému dokumentu mají ti uživatelé, kteří mají přístup k odkazu na dané sociální síti.\n\nFotografie uložené na OneDrive mohou být přehrány v prohlížeči jako prezentace fotografií bez nutnosti jejich stahování.\n\nDokumenty uložené na OneDrive mohou být staženy jako celek ve formátu .zip. Na jedno stažení je limit 4 GB nebo 65 000 souborů.\n\nOneDrive umožňuje obnovu smazaných dat v podobě koše, který je známý z Microsoft Windows.\n\nMicrosoft musel změnit název služby z původního SkyDrive na OneDrive, neboť ve Spojeném království původní název porušoval ochrannou známku, kterou vlastní společnost BSkyB. Po prohraném soudním sporu v létě 2013. Microsoft souhlasil s verdiktem soudu a slíbil, že službu přejmenuje. V únoru 2014 došlo k přejmenování na aktuální název OneDrive. Službu OneDrive Microsoft v současnosti propaguje se sloganem \"One place for everything in your life\", což v překladu znamená \"Jedno místo pro vše ve tvém životě.\" Slogan vychází patrně právě ze slova \"One\" v současném názvu služby.\n\nOneDrive podporuje 93 jazyků.\n\nVe Windows 7, Windows 8/8.1 a Windows 10 je OneDrive integrován jako aplikace a je plně synchronní s ostatními aplikacemi.\n\nVe verzi Windows Phone 8/8.1 a 10 je v nastavení k dispozici zálohování. Toto zálohování uloží některé nastavení telefonu a aplikací. Rovněž se také uloží obsah většiny instalovaných aplikací a her. Účty a k některým i hesla. Dále také rozložení dlaždic na úvodní obrazovce. Zálohovat lze i SD kartu.\n\n"}
{"id": "955373", "url": "https://cs.wikipedia.org/wiki?curid=955373", "title": "Poznámka (typografie)", "text": "Poznámka (typografie)\n\nPoznámka je text umístěný zpravidla pod čarou ve spodní části stránky dokumentu, případně souhrnně na konci kapitoly nebo celého dokumentu. Slouží k doplnění dané pasáže o další komentáře, citace nebo odkazy.\n\nV textu je zastoupena pořadovým číslem nebo symbolem formátovaným zpravidla jako horní index a umístěným bezprostředně za související text. Pokud je poznámka umístěna na konci věty za interpunkcí, považuje se za relevantní pro celou větu. V jednom místě jich může být i více. V takovém případě je nutné je jasně oddělit. Pokud lze poznámky využít na více místech, stačí opětovně použít shodné zástupné znaky.\n\nNěkdy se zástupné znaky zakončují závorkou, případně vkládají do hranatých závorek.\n\nV případě číselných řad lze využít odlišně formátování pro různé části dokumentu, např. hlavní text pomocí arabských čísel, přílohy dokumentu pomocí římských čísel. Odlišné formátování se používá i u tabulek, pokud je jejich číslování nezávislé a poznámky jsou umístěny přímo pod danou tabulkou. V takovém případě se volí např. malá latinská abeceda.\n\nU publikací s velkým množstvím poznámek se číslování nuluje s každou kapitolou, výjimečně s každou stránkou.\n\nPříklad: Projekt XY nebyl nikdy dokončen.\n"}
{"id": "955374", "url": "https://cs.wikipedia.org/wiki?curid=955374", "title": "Zdeněk Dvořák", "text": "Zdeněk Dvořák\n\nJméno a příjmení Zdeněk Dvořák má vícero nositelů:\n\n"}
{"id": "955375", "url": "https://cs.wikipedia.org/wiki?curid=955375", "title": "Svízel syřišťový", "text": "Svízel syřišťový\n\nSvízel syřišťový (\"Galium verum\") je užitková a léčivá rostlina z čeledi mořenovitých.\n\nVytrvalá bylina až 100 cm vysoká s čtyřhrannými, zaoblenými olistěnými lodyhami. Jehlicovité listy jsou uspořádané v přeslenech po osmi až po dvanácti. Dosahují rozměru až 2x20mm. Na líci konvexní, hladké a tmavé zelené na rubu konkávní obrvením bělavé s patrnou středovou cévou. Květní laty s množstvím žlutých, medově vonících květů vyrůstají ze stopek rostoucích z úžlabí listenů v přeslenech. Květ drobný, žlutý, čtyřčetný, oboupohlavný. Plodem je dvounažka.\n\n\nSbírá se kvetoucí nať.\nRostlina obsahuje enzym parachymosin, který se využívá jako syřidlo při výrobě sýrů. Z tohoto využití je odvozen českojazyčný název a odůvodněn jeho pravopis. Při použití svízele syřišťového získává sýr krásnou žlutou barvu.\n\n \n"}
{"id": "955385", "url": "https://cs.wikipedia.org/wiki?curid=955385", "title": "Vodní zákon", "text": "Vodní zákon\n\nVodní zákon (zákon č. 254/2001 Sb., o vodách a o změně některých zákonů, ve znění pozdějších předpisů) nabyl účinnosti 1. ledna 2002. Od roku 2002 byl vodní zákon několikrát novelizován, poslední významná novela nabyla účinnosti 1. srpna 2010 (zákon č. 150/2010 Sb.). Po tomto datu byly publikovány ve Sbírce zákonů další menší dílčí změny. Paragrafy vodního zákona mají zmocnění v řadě prováděcích vyhlášek. \n\nVodní zákon včetně souvisejících předpisů představuje právní nástroj pro kvalifikované rozhodování vodoprávních úřadů, které plní funkci speciálního stavebního úřadu. \n\n\n\n"}
{"id": "955388", "url": "https://cs.wikipedia.org/wiki?curid=955388", "title": "Glock 19", "text": "Glock 19\n\nGlock 19 je poloautomatická samonabíjecí pistole v ráži 9 mm Luger vyráběná firmou Glock od roku 1988.\n\nJde o pistoli střední velikosti označovanou jako kompakt. Větší pistole téže ráže má označení Glock 17, menší pistole, určená ke skrytému nošení se jmenuje Glock 26.\n\n\n"}
{"id": "955392", "url": "https://cs.wikipedia.org/wiki?curid=955392", "title": "Malíř pokojů", "text": "Malíř pokojů\n\nMalíř pokojů je tradiční stavební profese. Kromě samotného malování pokojů pomocí různých technik ovládá také drobné opravy omítky, jako je stěrkování nebo štukování, nebo lepení tapet na zeď. Především v případě specializace na tapetování se profese nazývá \"tapetář\".\n\nV Česku sdružuje malíře pokojů Cech malířů, lakýrníků a tapetářů České republiky, který se věnuje zvyšování kvality vlastních členů i přípravě učňů. Pořádá školení, výstavy i zájezdy.\n\nZájemců o profesi v Česku ubývá a tím vzniká nedostatek učňů i pracovníků.\n\n"}
{"id": "955393", "url": "https://cs.wikipedia.org/wiki?curid=955393", "title": "Anthropornis", "text": "Anthropornis\n\nAnthropornis (doslova \"člověkopták\") byl obří tučňák, který žil ve třetihorách, zhruba před čtyřiceti miliony lety, tedy v období pozdního eocénu a počínajícího oligocénu. Dosahoval výšky 170–200 cm a vážil dle prostých odhadů kolem 90–100 kg.\n\nKosti tohoto obřího tvora objevili paleontologové na Seymourově ostrově u antarktického poloostrova. (druh \"anthropornis nordenskjoeldi\" také na Novém Zélandě a v Adélině Zemi). Jejich staří odhadují zhruba na 45–33 milionů let. Ačkoli je lokalita bohatá na tyto exempláře, drtivá většina z nich je zvětráním izolovaná, což znamená, že zhruba jen dva kostní nálezy ze sta, jsou složeny z více než jedné části – ostatní jsou jen osamocené kostní články. Prostřednictvím titěrné a trpělivé práce paleontologů, se tak po bližším zkoumání podařilo nalézt jednotlivé kůstky nohou či křídel. Když na těchto místech leží pozůstatky asi tucty druhů s podobnými parametry, není jednoduché správně určit, která kost ke kterému jedinci patří. V 60. letech se paleontolog Dr. Brian J. Marples právě z oněch důvodu a obezřetnosti jemu vlastní, neodvážil alespoň hrubě označit, o jakého jedince se pravděpodobně jedná. Proto nálezy pouze očísloval a uvedl jen nutné informace. Takto označené pak byli uchovány ve sbírce.\n\nAž o 42 let později, jiný paleontolog Dr. Piotr Jadwiszczak učinil nutný krok, a pokusil se jednotlivé kosti poskládat. Podařilo se mu mimo jiné zrekonstruovat křídelní skelet, kterým tak napomohl odkrýt, jak asi \"Anthropornis\" vypadal, jaké dorůstal výšky či jak zdatným byl plavcem a potápěčem.\n\nJeho křídlo je robustní v porovnání s moderními druhy, což značí, že dosahoval o mnoho vyšších rozměrů – údajně až dvoumetrové výšky. Skladba jednotlivých kostí rovněž ukazuje, že by mohl být \"Anthropornis\" dnešním druhům blízce příbuzný, s čímž se dříve nepočítalo. Jadwiszczak se také domnívá, že mohl být ještě lepším plavcem a potápěčem než je třeba tučňák císařský, který se potopil do hloubky větší jak půl kilometru – přesto se jedná jen o minimální odhad, jelikož se měřící zařízení pod tlakem údajně zničilo. Masivní křídla, jimiž byl \"Anthropornis\" obdařen, značí, že by měl zdolat ještě větší hloubky než žijící rekordman. Na druhou stranu je Jadwiszczakovo tvrzení zpochybňováno, a to z důvodu netypicky šikmého sklonu křídla – pažní kosti (humerus). Pro plavání je ale nejspíš sklon křídel nepodstatný. Mnoho moderních druhů ptáků drží křídla v částečně složené – přitažené – poloze, a přesto provádí hluboké ponory. Jadwiszczakovo tvrzení ale ještě podporuje obecný vztah mezi velikostí a hloubkou potápění u tetrapodů. U mořských ptáků a savců existuje totiž silná pozitivní korelace mezi tělesnou hmotností a maximální hloubkou ponoru. Podobně jako u žijících druhů tučňáků, čím vyšší či těžší pták, tím hlubší ponor, odhaduje se, že tatáž zákonitost panovala i před desítkami miliony let.\n\nAntarktida není nositelem jenom velkého nerostného bohatství, ale rovněž z velké části neprobádané historie, ke které patří i nepochybně velká škála dalších uchovaných fosílií. A tak co víme dnes, může být za pár desítek let úplně jinak. Otázkou je, zdali je vůbec možné tajemství Antarktidy odkrýt, protože je vše ukryto pod tlustými vrstvy sněhu a ledu v nehostinných podmínkách.\n\n"}
{"id": "955395", "url": "https://cs.wikipedia.org/wiki?curid=955395", "title": "Kriging", "text": "Kriging\n\nKriging či počeštěně krigování je ve statistice (původně v geostatistice) metoda interpolace, kde jsou interpolované hodnoty modelovány gaussovským procesem podle apriorních kovariancí. Za vhodných předpokladů dává kriging nejlepší lineární nestrannou předpověď střední hodnoty. Interpolační metody založené na jiných kritériích, jako je například hladkost, nemusejí přinést nejpravděpodobnější střední hodnoty. Tato metoda se běžně používá v oblasti prostorové analýzy a počítačových experimentů. Technika je také známá jako Kolmogorova-Wienerova predikce.\n\nTeoretický základ pro metodu byl vyvinut francouzským matematikem Georgem Matheronem na základě diplomové práce Daniela G. Kriga. Průkopníka plotruváženého průměru zlatých nalezišť ve Westminském na útesovém komplexu v jižní Africe. Krige se snažil odhadnout nejpravděpodobnější rozložení zlata na základě vzorků z několika vrtů.\n\nJednoduchá myšlenka je předpoklad funkční hodnoty daného bodu vypočítaného váženého průměru známých funkčních hodnot sousedních bodů. Metoda je matematicky úzce související s regresní analýzou. Obě teorie odvozují nejlepší lineární nestranný odhad, založený na předpokladu kovariance. Využitím gauss-Markovy teorie dokážeme nezávislost odhadů a omylů a využívá velmi podobné vzorce. Nicméně jsou použitelné rozdílné rámce: kriging je dělaný pro odhad jednu realizaci z náhodných polí, zatímco regresní model je založen na základě pozorování vícerozměrné datové sady. \n\nOdhad krigingu může být také viděn jako křivka v reprodukujícím se jádra Hilbertova prostoru s reprodukujícím jádrem dané kovarianční funkce. Na rozdíl od klasického krigingu je provedena interpretace: zatímco křivka je motivována minimální normou interpolací založenou na Hilbertově prostorové struktuře, kriging je motivován očekávanou kvadratickou chybou na základě stochastického modelu. \n\nKriging s polynomiálním trendem ploch je matematicky identický jako zobecněný polygon nejmenších čtverců křivky. \n\nKriging může být známý jako forma Bayesianova závěru. Kriging začíná s základním rozšířením přes funkce. Tento základ bere formu gausova procesu. N vzorků z funkce která má normální rozdělení a kovariance mezi dvěma vzorky je kovariance funkce (nebo jádra) gausova procesu hodnoceny prostorovým rozmístěním dvou bodů. Sada hodnot je pak pozorována, každá hodnota souvisí s prostorovým rozmístěním. Takže nová hodnota může být předpovězena v nějakém novém prostorovém rozmístění, kombinací základní gausovskou funkcí s gausovskou věrohodnostní funkcí pro každou pozorovanou hodnotu. Výsledná distribuce pozadí je také Gaussian s průměrnou hodnotou a kovariancí, která může být snadno vypočítána z pozorovaných hodnot, jejich rozdílnosti a jádra matic odvozených od předchozích. \n\nV geostatistickém modelu jsou některá data interpretována jako výsledky náhodného procesu. Skutečnost, že tyto modely obsahují nejistotu v jeho konceptualizaci, neznamená, že tento jev – les, zavodnění nebo minerální usazenina – mají výsledky z náhodného procesu ale pouze umožňují vytvořit metodologické základy pro prostorové závěry z množství nevypozorovaných lokalit a kvantifikovat nejistoty spojené s odhadem. \nStochastický proces je v rámci tohoto modelu, způsob jak přistupovat k souboru údajů shromážděných ze vzorků. První krok v geostatistických modulacích je vytvoření náhodného procesu, který nejlépe popisuje sadu experimentálních pozorovaných dat.\nHodnota prostorově umístěná v formula_1 (obecné označení datové sady s geografickým souřadnicovým systémem) je interpretovaná jako realizace formula_2 náhodné proměnné formula_3. V prostoru formula_4, kde datová sada vzorků je rozptýlená, existuje formula_5 realizace těchto náhodných veličinformula_6, korelujících mezi sebou.\nDatová sada náhodných veličin, představuje náhodnou funkci pouze u těch u kterých je známá pouze jedna realizace formula_7 - soubor experimentálních dat. S pouze jednou realizací každé náhodné proměnné, je teoreticky možné určit všechny statistické parametry jednotlivých proměnných nebo funkcí.\n\nNapříklad, jestliže skupina vědců předpokládá odpovídající, je vhodné na základě homogenity vzorků v oblasti formula_4, kde je distribuována proměnná, hypotetizovat, že první část je stacionární (všechny náhodné proměnné mají stejný průměr), z čehož vyplývá, že průměr může být odhadnut aritmetickým průměrem vybraných hodnot. Soudě hypotézu jako je tato, tak v případě potřeby dostatečně ověřte homogenitu vzorových hodnot, jestli jsou reprezentativní.\n\nHypotéza stacionarity týkající se druhé části je definována následujícím způsobem: korelace mezi dvěma náhodnými proměnnými závisí pouze na prostorové vzdálenosti, která je odděluje a je závislá na jeho poloze:\nformula_9\nformula_10\nkde formula_11\nTato hypotéza umožňuje odvozovat kroky - variogram a kovariogram - na základě formula_5 vzorků:\n\nformula_13\n\nformula_14\n\nkde formula_15\n\nProstorový závěr nebo odhad kvantityformula_16 na neurčeném místě formula_17 je vypočítán z lineární kombinace pozorovaných hodnotformula_18 a vah formula_19:\nformula_20\n\nVáhy formula_21jsou určeny ke shrnutí dvou extrémně důležitých procedur v závěru prostorového procesu:\n\nKdyž vypočítáváme váhy formula_23, tak jsou v geostatistice dva závěry: \"nestranný\" a \"minimální odchylka odhadu\".\n\nJestliže mračno reálných hodnotformula_24je vykresleno proti odhadovaným hodnotám formula_25tak kritérium pro souhrnnou nestrannost, vnitřní stacionarita nebo široký smysl stacionarity oboru, znamená, že průměr odhadů musí být roven průměru skutečných hodnot. \n\nDruhé kritérium říká, že průměrná kvadratická odchylkaformula_26 musí být minimální, což znamená, že když se mračno odhadovaných hodnot oproti mraku skutečných hodnot více rozptýlí, odhad je více nepřesný.\n\nV závislosti na stochastických vlastnostech náhodného pole a různým stupněm předpokládané stacionarity, můžou vzniknout různé metody pro výpočet hmotnosti. Klasické metody jsou:\n\nNeznámá hodnota formula_34 je interpretována jako náhodná proměnná nacházející se v formula_17, jakož i hodnoty sousedních vzorků formula_36. Odhad formula_25 je také interpretován jako náhodná proměnná nacházející se v formula_17, výsledek lineární kombinace proměnných.\n\nAby bylo možné vyvodit krigovací systém pro předpoklad modelu, následující chyba při odhadování formula_39 v formula_17 je deklarována:\n\nObě kritéria kvality uvedená dříve mohou nyní být vyjádřena z hlediska střední hodnoty a rozptylu nové náhodné proměnné formula_42:\n\nObjektivnost\n\nVzhledem k tomu, že náhodná funkce je stacionární formula_43, uvádí se následující omezení:\n\nAby se zajistilo, že model je objektivní, součet vah musí být jedna.\n\nMinimální variance: minimalizuje formula_46\n\nDva odhady můžou mít formula_47, ale disperze kolem jejich střední hodnoty určí rozdíl mezi kvalitou odhadů.\n\n\n\nJednou definovaná kovariance modelu nebo variogram, formula_52 nebo formula_53, platné ve všech oblastech analýzy formula_39, pak můžeme definovat vztah pro odhad rozptylu libovolného odhadu v závislosti na kovarianci mezi vzorky:\n\nNěkteré závěry mohou být z těchto výrazů stanoveny. Rozptyl odhadu:\n\nŘešení tohoto optimalizačního problému má za následek vznik \"systému kriging\":\n\ndalší parametr formula_63 je Lagrangeův násobič použitý při minimalizaci chyby krigingu formula_64 pro dosažení nestrannosti.\n\nJednoduchý kriging je matematicky nejjednodušší, ale nejméně obecný. To předpokládá, že očekávaná hodnota náhodného pole je známá, a opírá se o kovarianční funkci. Nicméně, ve většině aplikací nejsou očekávání, ani kovariance známy předem.\n\nPraktické předpoklady pro uplatnění \"jednoduchého krigingu\" jsou:\n\n\"Krigovací váhy\" \"jednoduchého krigingu\" nemají nestrannou podmínku a jsou dány \"systémem rovnic jednoduchého krigingu\":\n\nToto je analogické s lineární regresí formula_34 na jiném formula_69.\n\nInterpolace pomocí jednoduchého krigingu je dána:\n\nKrigovací chyba ja dána:\ncož vede ke generalizované verzi nejmenších čtverců Gauss-Markovova teorému:\n\nAčkoli kriging byl původně vyvinut pro použití v geostatistice, je to obecná metoda statistické interpolace, která může být použita v jakékoliv disciplíně na vzorku dat z náhodných polí, které splňují příslušné matematické předpoklady.\n\nK dnešnímu dni se kriging používá v celé řadě oborů, včetně následujících:\n\na mnoho dalších.\n\n\n\n"}
{"id": "955400", "url": "https://cs.wikipedia.org/wiki?curid=955400", "title": "Mikrotypografie", "text": "Mikrotypografie\n\nMikrotypografie je souhrnné označení pro řadu technik, které zvyšují estetickou kvalitu sazby. Má uplatnění především při zarovnání textu do bloku, kdy eliminuje rušivé mezislovní mezery a na obou stranách bloku vytváří optickou hranu.\n\nExistují tyto metody.\n\n\nI když do této skupiny technik nepatří, pozitivní vliv má též zapnuté dělení slov.\n\n"}
{"id": "955401", "url": "https://cs.wikipedia.org/wiki?curid=955401", "title": "Sevapharma", "text": "Sevapharma\n\nSEVAPHARMA a.s. je česká farmaceutická firma.\n\nPo první světové válce a vzniku republiky byl v ČSR založen s pomocí Rockefellerovy nadace Státní zdravotní ústav (SZÚ). Mimo jiné začal vyrábět profylaktická a léčivá séra a očkovací látky. Ve třicátých letech pak SZÚ již vyvážel séra do Německa, Jugoslávie, Bulharska a na Střední Východ. Tehdy SZÚ vyráběl řadu preparátů proti tetanu, vzteklině, spalničkám, záškrtu, spále, dávivému kašli, séra antipneumokoková, antimeningoková, začal výzkum alergenů.\n\nPo druhé světové válce se sortiment soustředil na imunobiologickou výrobu, která prošla řadou reorganizací a v 60. letech byla součástí Ústavu sér a očkovacích látek (ÚSOL). Tehdy se rozvinula příprava imunomodulátorů, jejichž účelem je povzbudit imunitní schopnosti organismu. Jedním ze směrů výzkumu se stala buněčná imunita. Vedle výroby vakcín probíhal vlastní výzkum a úzce se spolupracovalo s lékařskými fakultami Univerzity Karlovy, s pracovišti ČSAV, zejména v Brně a Bratislavě.\n\nV roce 1994 byla státem založena na základech ÚSOL akciová společnost Sevac. Stát se rozhodl řešit svůj zájem ve společnosti vyčleněním všech výrob ze Sevac, a.s. do nově založené společnosti SEVAPHARMA a.s., jejímž jediným akcionářem byl Sevac, a.s. Sevapharma byla zapsána do obchodního rejstříku 1. 6. 1997, následně došlo k privatizaci firmy. V roce 2004 se jediným akcionářem stala developerská společnost Sekyra Group řízená Luďkem Sekyrou. V následujícím roce nový vlastník převedl výrobní areál společnosti v Praze na Vinohradech (bývalou čokoládovnu Orion) na nově založenou společnost Rezidence Korunní a společnost Sevapharma prodal.\n\n"}
{"id": "955404", "url": "https://cs.wikipedia.org/wiki?curid=955404", "title": "František Horník-Lánský", "text": "František Horník-Lánský\n\nFrantišek Horník-Lánský (2. března 1889 Čáslav – 10. ledna 1955 Lány) byl malíř portrétů, koní, zvěře a loveckých zátiší a loveckých výjevů, ilustrátor knih. V době nacistické okupace byl zapojen do protifašistického odboje. Je autorem jezdeckého portrétu prezidenta T. G. Masaryka na koni Hektorovi.\n\nNarodil se v rodině čáslavského c. k. šikovatele zemské obrany Františka Horníka (1859–??) a jeho manželky Marie, rozené Kučerové (1868–??). Byl nejstarší ze čtyř dětí. Od roku 1905 byla rodina policejně hlášena v Praze. \n\nV letech 1907–1909 studoval v Praze na pokračovací průmyslové škole uměleckého zaměření. Od roku 1909 pokračoval ve studiu na Akademii výtvarných umění v Praze u profesorů Bohumíra Roubalíka a Vlaha Bukovace. Studia nedokončil, i když titul \"akademický malíř\" později užíval. Následně studoval malbu zvířat v berlínském Karlshorstu. V letech 1911 a 1914 podnikl studijní cesty do Dalmácie. Po vypuknutí první světové války byl odveden, ale pro chorobu vojenskou službu nenastoupil.\n\nPo skončení války se přestěhoval do Lán a proto si přidal ke svému příjmení přídomek Lánský. V Lánech žil s manželkou Adelou, rozenou Tuscany, a dětmi. Byl aktivním členem Sokola, pro který vytvářel plakáty. Po druhé světové válce byl oceněn pamětní medailí II. stupně odbojového oddílu, podrobnosti o jeho odbojové činnosti nejsou prozatím známy.\n\nJe autorem obrazů zvířat, jezdeckých a loveckých výjevů a zátiší. Známý je jeho obraz prezidenta Masaryka v lánském parku na koni Hektorovi.\n\n\n\n"}
{"id": "955407", "url": "https://cs.wikipedia.org/wiki?curid=955407", "title": "Korálovka pruhovaná kalifornská", "text": "Korálovka pruhovaná kalifornská\n\nKorálovka pruhovaná kalifornská (\"Lampropeltis getula california\") je poddruh korálovky pruhované, který se vyskytuje v západní části USA a v severním Mexiku. Živí se především jinými hady, včetně jedovatých druhů.\n\nTento had dorůstá velikosti 120–150 cm, je zbarven bíle, černě, žlutě a hnědě a má silné tělo s málo oddělenou hlavou od krku. V dnešní době se vyskytuje v různých kresebných a albinotických formách.\n\nPro tento poddruh korálovky pruhované potřebujeme terárium o rozměrech 100×50×50 pro pár, pro jedince potřebujeme terárium o rozměrech 70×40×40. Terárium vyžaduje spíše suché, ale v době svlékání rosíme více, teplotu udržujeme v teráriu 25–28 °C, pod zdrojem až 35 °C, v noci 20–22 °C.\n\nTento had přezimuje 8–12 týdnů při teplotách 10–15 °C.\n"}
{"id": "955412", "url": "https://cs.wikipedia.org/wiki?curid=955412", "title": "Ivica Osim", "text": "Ivica Osim\n\nIvica Osim, vlastním jménem Ivan Osim (* 6. května 1941, Sarajevo) je bývalý bosenský fotbalový záložník a trenér. Měl přezdívku \"Strauss sa Grbavice\".\n\nLigu začal hrát v roce 1959 za FK Željezničar Sarajevo. V reprezentaci odehrál šestnáct zápasů a vstřelil osm gólů. Zúčastnil se olympiády v Tokiu, kde skončili Jugoslávci na šestém místě. Získal stříbrnou medaili na mistrovství Evropy ve fotbale 1968, kde byl také zařazen do nejlepší jedenáctky šampionátu. Na sklonku kariéry odešel do Francie, hrál za Racing Strasbourg a CS Sedan.\n\nTrenérskou kariéru začal v Željezničaru, který přivedl do semifinále Poháru UEFA 1984/85. Jako asistent byl u zisku bronzových medailí na olympiádě 1984, jako hlavní trenér přivedl Jugoslávce do čtvrtfinále mistrovství světa ve fotbale 1990. Dále vedl Sturm Graz, s nímž získal rakouský titul v letech 1998 a 1999, pak působil v Japonsku jako kouč klubu JEF United Ičihara a národního týmu. Od roku 2011 působí ve vedení Fotbalového svazu Bosny a Hercegoviny.\n\n"}
{"id": "955416", "url": "https://cs.wikipedia.org/wiki?curid=955416", "title": "Komitát Čanád", "text": "Komitát Čanád\n\nKomitát neboli župa Čanád, maďarsky \"Csanád vármegye\", latinsky \"comitatus Chanadiensis\", je historické území a bývalá správní jednotka v někdejším Uhersku, dnes na jihovýchodním pohraničí Maďarska (okolí měst Makó, Mezőkovácsháza, Battonya) s drobným přesahem do Rumunska. Území je rozděleno mezi župy Csongrád a Békés, a Čanád je tak jedinou moderně-historickou uherskou župou, která zůstala převážně v Maďarsku a není přitom nijak zohledněna ani zmíněna v současném administrativním členění. Župa patřila k menším uherským komitátům a hlavním městem bylo Makó.\n\nČanád patří k nejstarším uherským lokalitám, vznikl už v 10. století, a také biskupství Čanád vzniklo jako jedno z prvních v Uhrách. Nazývá se podle stejnojmenného hradu, který zase získal jméno podle svého prvního majitele Csanáda, bratrance krále Štěpána I.. Středověký rozsah čanádské stolice (župy) byl podstatně větší než novověký, který po znovudobytí těchto území na Osmanské říši zůstal redukován na území severně od řeky Maruše. Poté, co Trianonská mírová smlouva učinila z dosud hluboko vnitrozemského Čanádu pohraniční maďarské území, byl roku 1923 spojen s malými zbytky žup Torontál a Arad do župy \"Csanád-Arad-Torontál\" s centrem v Makó. Pro účely komunistické administrativní reformy roku 1950 bylo však toto území příliš malé a neprakticky rozložené, a bylo tedy zhruba rozpůleno mezi staronové župy Csongrád a Békés. V současnosti existují politické snahy zohlednit historii tohoto území rozšířením názvu župy \"Csongrád\" (která obsahuje větší část někdejšího Čanádu včetně jeho střediska) na \"Csongrád-Csanád-Torontál\".\n"}
{"id": "955417", "url": "https://cs.wikipedia.org/wiki?curid=955417", "title": "Kristina Carlsonová", "text": "Kristina Carlsonová\n\nAnna Kristina Carlson (* 31. července 1949 Helsinky), také píšící pod pseudonymem Mari Lampinen, je finská spisovatelka a básnířka.\n\nVystudovala literární vědu na univerzitě v Helsinkách. Dvacet let pracovala jako redaktorka finského časopisu \"Suomen Kuvalehti\". Od roku 1996 se věnuje literatuře v svobodném povolání. V letech 2001–2006 vedla časopis věnující se propagaci finské literatury v zahraničí \"Books from Finland\".\n\nV roce 2011 navštívila Prahu v rámci akce \"Dny Severu\". \n\n\nPod pseudonymem vydala knihy pro děti – dvanáct příběhů 13leté dívky Anni.\n\n\n\n"}
{"id": "955418", "url": "https://cs.wikipedia.org/wiki?curid=955418", "title": "Juvigny-le-Tertre", "text": "Juvigny-le-Tertre\n\nJuvigny-le-Tertre je francouzská obec v departementu Manche v regionu Normandie. V roce 2010 zde žilo 610 obyvatel.\n\n\"Počet obyvatel\"\n\n"}
{"id": "955420", "url": "https://cs.wikipedia.org/wiki?curid=955420", "title": "Ademir da Guia", "text": "Ademir da Guia\n\nAdemir da Guia (* 3. duben 1942, Rio de Janeiro) je bývalý brazilský fotbalista. Hrával na pozici záložníka.\n\nV dresu brazilské reprezentace se zúčastnil mistrovství světa v Německu roku 1974, kde Brazilci skončili čtvrtí. Celkem za národní tým odehrál 9 zápasů.\n\nS Palmeiras se stal dvakrát mistrem Brazílie (1972, 1973). Odehrál za něj 901 ligových utkání (900 v letech 1962–1977 a jeden rozlučkový roku 1984), což je klubový rekord.\n\nBrazilský časopis \"Placar\" ho vyhlásil 64. nejlepším fotbalistou 20. století.\n\nJeho otcem byl brazilský fotbalista Domingos da Guia. Měl přezdívku \"Divino\" (\"Božský\").\n"}
{"id": "955421", "url": "https://cs.wikipedia.org/wiki?curid=955421", "title": "Reffuveille", "text": "Reffuveille\n\nReffuveille je francouzská obec v departementu Manche v regionu Normandie. V roce 2010 zde žilo 476 obyvatel.\n\n\"Počet obyvatel\"\n"}
{"id": "955422", "url": "https://cs.wikipedia.org/wiki?curid=955422", "title": "Uhelný vrch (Ralská pahorkatina)", "text": "Uhelný vrch (Ralská pahorkatina)\n\nUhelný vrch (451 m n. m.), též \"Kolo\" z německého \"Kohlberg\", je vrch v okrese Mělník Středočeského kraje v CHKO Kokořínsko. Leží asi 1,6 km severovýchodně od vesnice Olešno na příslušném katastrálním území. Vrch patří do skupiny tzv. Houseckých vrchů.\n\nJe to neovulkanický suk tvaru nesouměrného kužele protaženého ve směru ZJZ–VSV. Je tvořen svrchnokřídovými křemennými pískovci s pronikem čedičové horniny. Vulkanitové těleso je odhaleno na vrcholu a na svazích, kde je částečně je odtěženo kamenolomem. Vrch pokrývá převážně listnatý les. Na východním svahu je omezená vyhlídka na Vrátenskou horu. Uhelný vrch tvoří těsnější dvouvrší se severně ležícím Drnclíkem (481 m).\n\nVrch náleží do celku Ralská pahorkatina, podcelku Dokeská pahorkatina, okrsku Polomené hory, podokrsku Housecká vrchovina a Libovické části.\nAutomobilem se dá nejblíže dojet na parkoviště u hradu Houska či do Brusného (2.díl). Kolem vrchu procházejí turistické značky zelená (Brusné – Konrádov) a červená (Houska – Ráj), které se křižují v rozcestí \"Pod Drnclíkem\". Na samotný vrchol nevede žádná cesta.\n"}
{"id": "955424", "url": "https://cs.wikipedia.org/wiki?curid=955424", "title": "Criquebeuf-sur-Seine", "text": "Criquebeuf-sur-Seine\n\nCriquebeuf-sur-Seine je francouzská obec v departementu Eure v regionu Normandie. V roce 2010 zde žilo 1 189 obyvatel.\n\n\"Počet obyvatel\" \n\n"}
{"id": "955426", "url": "https://cs.wikipedia.org/wiki?curid=955426", "title": "Dvaita-védánta", "text": "Dvaita-védánta\n\nDvaita-védánta (dévanágarí द्वैत वेदान्त, známá také jako \"Bhéda-váda\", \"Tattva-váda\" a \"Bimba-pratibimba-váda\") je škola védantské filozofie založená vaišnavským učitelem Madhváčárjou (1238–1317). Dvaita-védánta striktně zdůrazňuje rozdíl mezi Bohem (Nejvyšší Duší परमात्मा) a individuální duší (džívátmou जीवात्मा). Tito dva se věčně liší, a nikdy se nestanou jedním. Tento názor (že Bůh a duše se věčně liší), zastával Madhva ještě důrazněji než Rámanudžáčárja, zakladatel filozofie višištádvaita. Dvaita-védánta je v přímé opozici vůči Šankarově filozofii Advaita. \n\nMadhváčárjův komentář k Brahma-sútře (Védánta-sútře) se nazývá Púrnapragja Bhášja (Púrnapragja bylo jedno z jeho jmen). Mimo jiné napsal také komentáře k Bhagavad-gítě, Rg Védě, Mahábháratě a Upanišadám.\n\nMadhva a Rámanudža a s nimi další vaišnavští áčárjové jako Višnusvámí, Nimbárka a Šrí Čaitanja Maháprabhu (svayam bhagavan = Bůh Samotný) se zasloužili o rozmach vaišnavské bhakti, oddané služby Krišnovi, který je dnes ze všech směrů indické filozofie nejznámější. Současným představitelem Madhváčárjovi Sampradáji (posloupnosti) je A. Č. Bhaktivédánta Svámí Prabhupáda, zakladatel-áčárja Mezinárodní společnosti pro Vědomí Kršny. (ISKCON)\n\n\n"}
{"id": "955427", "url": "https://cs.wikipedia.org/wiki?curid=955427", "title": "Mösting (kráter)", "text": "Mösting (kráter)\n\nMösting je měsíční kráter s terasovitými okrajovými valy nacházející se západně od Sinus Medii (Záliv středu) poblíž měsíčního rovníku a také nultého poledníku na přivrácené straně Měsíce. Má průměr 26 km a je hluboký 2 760 m, pojmenován je podle dánského mecenáše astronomie Johana Sigismunda von Möstinga.\n\nV blízkosti (severozápadním směrem) se nachází kráter Sömmering s rozrušeným okrajovým valem, o dost dále jihozápadním směrem pak kráter Lalande. Severně se vine brázda Rima Schröter.\n\nProtože v oblasti průsečíku měsíčního poledníku a rovníku se nenachází žádný význačný bod, astronomové určili jako základní bod selenografické souřadnicové sítě kráter Mösting A, což je malý satelitní kráter jiho-jihovýchodně od hlavního kráteru Mösting, leží na západním okrajovém valu lávou zatopeného kráteru Flammarion. Je dobře pozorovatelný za každého osvětlení, má průměr 13 km a hloubku 2,7 km. Souřadnice tohoto kráteru jsou: selenografická šířka: 3° 12' 43,2\" jižně od rovníku, selenografická délka: 5° 12' 39,6\" západně od nultého poledníku.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "955430", "url": "https://cs.wikipedia.org/wiki?curid=955430", "title": "Olga Šípková", "text": "Olga Šípková\n\nOlga Šípková, za svobodna Svatoňová (* 12. dubna 1969 Praha) je česká sportovkyně a podnikatelka, dvojnásobná mistryně Evropy ve sportovním aerobiku žen z let 1995 a 1997, čtyřnásobná mistryně České republiky mezi lety 1993 až 1998 a mistryně světa z roku 1997. Od listopadu 2014 připravuje pro Dvojku Českého rozhlasu rubriku \"Minuta pro vaše zdraví\". V roce 2016 se zúčastnila taneční soutěže StarDance, kde tančila s Markem Dědíkem.\n\n"}
{"id": "955434", "url": "https://cs.wikipedia.org/wiki?curid=955434", "title": "Julinho", "text": "Julinho\n\nJúlio Botelho, v dobách své hráčské kariéry známý spíše jako Julinho (29. červenec 1929, São Paulo – 10. leden 2003) byl brazilský fotbalista. Hrával na pozici útočníka či záložníka.\n\nV dresu brazilské reprezentace se zúčastnil mistrovství světa ve Švýcarsku roku 1954. Celkem za národní tým odehrál 27 zápasů, v nichž vstřelil 14 branek.\n\nS Fiorentinou se stal mistrem Itálie (1955/56).\n\nBrazilský časopis \"Placar\" ho vyhlásil 73. nejlepším fotbalistou 20. století.\n\n"}
{"id": "955436", "url": "https://cs.wikipedia.org/wiki?curid=955436", "title": "Eduard Pichl", "text": "Eduard Pichl\n\nEduard Pichl (15. září 1872, Vídeň – 15. března 1955, Ramsau am Dachstein) byl rakouský horolezec, který jako první zdolal nejvýznamnější skalní stěny ve Východních Alpách.\n\nJako předseda sekce Austria Rakouského alpského spolku (Österreichischer Alpenverein) prosadil antižidovská pravidla a dosáhl vyloučení Židů z rakouského horolezeckého života.\n\nMezi jeho slavné lezecké partnery patřili Gustav Jahn a Franz Zimmer.\n\nEduard Pichl vylezl přibližně padesát významný prvovýstupů a deset významných variant. Mezi nejpopulárnější patří severní stěny Buchstein, Ödstein, Sparafeld a Planspitze v pohoří Gesäuse, jižní stěna Dachsteinu, severozápadní hřeben Cimone de la Pala a severní stěna Sasso Lungo v Dolomitech a Akademikersteig v pohoří Raxalpen. Horolezci je dodnes lezou velmi často.\n\n"}
{"id": "955437", "url": "https://cs.wikipedia.org/wiki?curid=955437", "title": "Ačintja-bhédábhéda-tattva", "text": "Ačintja-bhédábhéda-tattva\n\nAčintja-bhédábhéda-tattva (v dévanágarí अचिन्त्यभेदाभेद, \"acintyabhedābheda\") je védantský směr, který v 16. století učil Šrí Čaitanja Maháprabhu, avatár Kršny. \"Ačintja-bhéda-abhéda\"\nznamená doslova \"nepochopitelná současná jednota a odlišnost\" ve vztahu\nk Tvůrci a tvůrčí energii, tzn. nepochopitelná současná jednota s Bohem\na odlišnost od Něj.\n\nFilozofie \"Ačintja-bhéda-abhéda\" učí, že z hlediska kvality,\njsme s Bohem (Kršnou) totožní, avšak co se týče kvantity, tak nepřipadá v úvahu\nabychom se Mu rovnali, tzn. že z hlediska kvantity, velikosti, se od\nBoha lišíme. Toto učení uvádí v soulad směry védantské filozofie \"Dvaita\" a \"Advaita\".\n\n\"Ačintja-bhéda-abhéda\", ale není ničím novým. Podle gaudíja vaišnavů je právě tato filozofie původním učením všech védských písem, včetně \"Védánta-sútry, Upanišad\" a dalších. Nastolením filozofie \"Ačintja-bhéda-abhéda\" se vlastně vracíme k původnímu učení Véd, které se v průběhu let ztratilo.\n\nS příchodem Kalijugy (současného věku), se lidé víc a víc odchylovali od učení Véd a mylně si ho vykládali. Tehdy se rozmohlo jedení masa (které je podle vaišnavské filozofie zakázané), které ale bylo ospravedlněno právě Védskými texty s tím, že jisté oběti doporučené ve Védách dovolují zabít zvíře. Avšak jedná se o oběti, které jsou určené pro předchozí věky, kde byli lidé mnohem více kvalifikovaní a obětované zvíře okamžitě povýšilo do lidské podoby. (Také se uvádí, že bráhmanové védskými mantrami zabité zvíře dokázali oživit). Tehdy se zjevil Buddha, inkarnace Boha a kázal doktrínu nenásilí. A protože lidé pojídání zvířat tehdy ospravedlňovali špatným pochopením Védských písem, Buddha jednoduše Védy zavrhl. Buddhismus se tak držel v Indii nějakou dobu až do 8. století, kdy se zjevil Šankaráčárja.\n\nTraduje se, že Šankara je inkarnací Šivy, a že se zjevil proto, aby znovu nastolil autoritu Véd, avšak mylným způsobem (Advaita-védánta). Šankara se tak stal zakladatelem impersonalismu, tzn. učil, že Bůh a duše jsou jedno a totéž a že Absolutní Pravda-Bůh je z konečného hlediska beztvará neosobní prázdnota. Šankara tak postupně vytlačil buddhismus za hranice Indie. Tak sice došlo ke znovunastolení Véd, avšak mylným způsobem. Šankara také napsal neosobní komentář k Védanta-sútře a Bhagavad-gítě.\n\nK oživení původní védské kultury začalo docházet v 11. století s příchodem Rámanudžáčárji a jeho filozofií višithádvaita. Rámanudža totiž na rozdíl od Šankary uznal rozdíl mezi živou bytostí a Bohem. Ve 13. století, se zjevil významný učitel Madhváčárja, který kázal filozofii Dvaita - čistý dualismus. Madhva ještě více než Rámanudža zdůrazňuje rozdíl mezi živou bytostí (duší) a Bohem - že tito dva se nikdy nestanou jedním.\n\nPodle gaudíja-vaišnavů však k úplné obnově Véd došlo na přelomu 15. a 16. století s příchodem vaišnavského mnicha Čaitanji Maháprabhua (1486 - 1533), který je považován za inkarnaci Boha, Kršny, a který je známý svým sankírtanovým hnutím (opěvuje jména Boha, Kršny, mantrou Hare Krišna). Čaitanja Maháprabhu uvedl v soulad dva protikladné védantské směry, \"Dvaitu\" a \"Advaitu\". Učil, že jsme si s Bohem rovni co se týče kvality, ale jsme od Něho odlišní, co se týče velikosti. Jeho učení proto začalo být známé jako\" Ačintja-bhéda-abhéda-tattva,\" \"nepochopitelná současná jednota s Bohem a odlišnost od Něj\". Podle gaudíja-vaišnavů však \"Ačintja-bhéda-abhéda\" není ničím novým. Jedná se o původní filozofii Véd, která však byla ztracena a která je po dlouhé době nyní obnovena.\n\nV současnosti je hlavním představitelem gaudíja-vaišnavské učednické posloupnosti Mezinárodní společnost pro Vědomí Kršny (ISKCON), kterou založila Jeho Božská Milost A. Č. Bhaktivédánta Svámí Prabhupáda (zakladatel-áčárja). ISKCON je známý také jako Hnutí Hare Kršna a navazuje na tradici Čaitanje Maháprabhua a pokračuje v Jeho sankírtanovém hnutí. ISKCON provozuje restaurace, školy, farmy, ášramy, a po celém světě má více než 500 chrámů a středisek. Hnutí Hare Krišna tak pokračuje v odkazu Čaitanji Maháprabhua, tj.zduchovnění celé společnosti a pokračuje v naplnění Jeho předpovědi, že \"jednoho dne bude svaté jméno Boha znít v každém městě a vesnici na světě\".\n\n\n"}
{"id": "955439", "url": "https://cs.wikipedia.org/wiki?curid=955439", "title": "Schiller (kráter)", "text": "Schiller (kráter)\n\nSchiller je protáhlý kráter nacházející se v jihozápadním sektoru přivrácené strany Měsíce. Jeho tvar je značně nezvyklý, připomíná otisk boty. Kráter je co se rozměrů týče největší kuriozitou svého druhu na povrchu Měsíce. Rozměry jsou 179 x 71 km. Větší část jeho dna je rovná, jakoby zalitá lávou. Uvnitř se nachází několik malých kráterů včetně satelitních F a T.\n\nJihozápadně od kráteru leží nepojmenovaná kotlina (měsíční moře), která se táhne od většího kráteru Phocylides až k menšímu Zucchius. V sousedství kráteru Schiller (východně od něj) leží kráter Bayer a severozápadně pak impaktní kráter Nöggerath.\n\nPojmenován je podle německého astronoma a mnicha Julia Schillera, autora Křesťanského atlasu nebe (Coelum Stellarum Christianum), v němž jsou souhvězdí nahrazena biblickými postavami a objekty. Atlas se neujal.\n\nV okolí se nachází několik menších kráterů. Ty byly označeny podle zavedených zvyklostí jménem hlavního kráteru (v tomto případě Schiller) a velkým písmenem abecedy. Jsou to A, B, C, D, E, F, G, H, J, K, L, M, N, P, R, S, T, W.\n\n"}
{"id": "955441", "url": "https://cs.wikipedia.org/wiki?curid=955441", "title": "Římskokatolická farnost Chvalatice", "text": "Římskokatolická farnost Chvalatice\n\nŘímskokatolická farnost Chvalatice je územní společenství římských katolíků s farním kostelem Nalezení svatého Kříže v obci Chvalatice v děkanátu Vranov.\n\nHistoricky první zmínkou o obci je listina z roku 1498. Farní kostel zasvěcený Nalezení svatého Kříže byl vystavěn v roce 1750.\nVelký požár roku 1811 zničil celou obec, včetně fary. Kolem roku 1900 byla obec obydlena převážně německým obyvatelstvem,jehož počet se pohyboval kolem 540 osob,včetně české menšiny čítající 63 osob.\n\nOd 1. srpna 1997 je administrátorem excurrendo R. D. Mgr. Milan Plíšek.\nJde o člena farního týmu FATYM.\n\nFATYM je společenství katolických kněží, jáhnů a jejich dalších spolupracovníků. Působí v brněnské diecézi od roku 1996. Jedná se o společnou správu několika kněží nad větším množstvím farností za spolupráce laiků. Mimo to, že se FATYM stará o svěřené farnosti, snaží se jeho členové podle svých sil vypomáhat v různých oblastech pastorace v naší zemi.\nDnem vzájemných modliteb farností za bohoslovce a bohoslovců za farnosti brněnské diecéze je 6. říjen. Adorační den připadá na 11. října.\n\nFATYM vydává čtyřikrát do roka společný farní zpravodaj (velikonoční, prázdninový, dušičkový a vánoční) pro farnosti Vranov nad Dyjí, Přímětice, Bítov, Olbramkostel, Starý Petřín, Štítary na Moravě, Chvalatice, Stálky, Lančov, Horní Břečkov, Prosiměřice, Vratěnín, Citonice, Šafov, Korolupy, Těšetice, Lubnice, Lukov, Práče a Vratěnín.\n\nVe farnosti se koná tříkrálová sbírka. V roce 2017 činil její výtěžek ve Chvalaticích 4 106 korun.\nV roce 2013 zvítězila farnost v soutěži „Nejlépe opravená kulturní památka Jihomoravského kraje v roce 2012“ jako vlastník kostela Nalezení svatého Kříže. Tato kulturní památka se v soutěži umístila v kategorii velké stavby na prvním místě. Celková oprava památky spočívala především v opravě krovů a přeložení a výměně střešní krytiny, repasi oken a vstupních dveří, výměně klempířských prvků, odvedení dešťových vod od paty zdi a doplnění schodišťových stupňů. Dodavatel se vyrovnal s úkolem obnovy strukturovaných a hladkých omítek v odpovídající kvalitě, byla\ndodržena předepsaná barevnost.\n"}
{"id": "955443", "url": "https://cs.wikipedia.org/wiki?curid=955443", "title": "Bayer (kráter)", "text": "Bayer (kráter)\n\nBayer je impaktní kráter nacházející se v jihozápadním sektoru přivrácené strany Měsíce. Má průměr 47 km. Jeho val (okraj) je lehce erodován, ale stále udržuje pravidelný kruhový tvar. Je však částečně narušen dopady menších meteoritů. Ploché dno postrádá středový pahorek. Nalézá se zde menší kráter poblíž západního okraje.\n\nV sousedství kráteru Bayer (západně od něj) leží protáhlý kráter Schiller ve tvaru otisku boty.\n\nPojmenován je podle německého astronoma Johanna Bayera, autora hvězdného atlasu \"Uranometria\".\n\nV okolí se nachází několik dalších kráterů. Ty byly označeny podle zavedených zvyklostí jménem hlavního kráteru (v tomto případě Bayer) a velkým písmenem abecedy.\n\n"}
{"id": "955444", "url": "https://cs.wikipedia.org/wiki?curid=955444", "title": "Giovanni Battista Riccioli", "text": "Giovanni Battista Riccioli\n\nGiovanni Battista Riccioli (17. dubna 1598 Ferrara – 25. června 1671 Bologna) byl italský astronom, teolog a filosof, jezuita.\n\nJe autorem díla \"Almagestum Novum\" (1651), v němž zavedl systém měsíční nomenklatury, který se dodnes používá. Pojmenoval mj. nemálo měsíčních moří. Na Měsíci je podle něj pojmenován kráter Riccioli ležící v západním sektoru přivrácené polokoule. Popsal i jev, který se nyní nazývá Coriolisova síla.\n\n\n\n\n"}
{"id": "955456", "url": "https://cs.wikipedia.org/wiki?curid=955456", "title": "CATOBAR", "text": "CATOBAR\n\nCATOBAR (Catapult Assisted Take-Off But (nebo Barrier) Arrested Recovery) je systém označení charakteristik letadel pro jejich vzlet a přistání na letadlových lodích. Označením CATOBAR jsou myšlena letadla, která využívají pro asistovaný vzlet leteckého katapultu a přistávají na lodi za pomocí brzdících lan. Systémem CATOBAR jsou označovány také letadlové lodi.\n\nSystém CATOBAR začal být využíván v 30. letech 20. století na letadlových lodích Royal Navy (Courageous, Glorious a Ark Royal) a v US Navy (Lexington, Saratoga a třída Yorktown).\n\nV současnosti používají systém CATOBAR letadlové lodi US Navy třídy Nimitz, Gerald R. Ford, letadlová loď francouzského námořnictva \"Charles de Gaulle\" a také brazilská NAe \"São Paulo\" (ex-\"Foch\").\n\n\n"}
{"id": "955457", "url": "https://cs.wikipedia.org/wiki?curid=955457", "title": "Prdelačka", "text": "Prdelačka\n\nPrdelačka, také bouřka, (černá) zabíjačková polévka je tradiční české jídlo vařené při zabijačce. Základem polévky je silný vývar připravovaný po celou dobu zabijačky (ve kterém se vařil ovar a další komponenty poraženého prasete), ten se může používat i do jiných polévek (světlé zabijačkové, tzv. ovarové polévky). Do tohoto vývaru (ovšem existují zjednodušené recepty bez vývaru) se potom přidává vepřová krev, kroupy, cibulky a ochucená česnekem, solí, pepřem a majoránkou.\n\nPolévky se složkou krve tvořící typickou temnou až černou barvu jsou známé jak z hluboké historie (černá polévka vařená ve Spartě), tak po světě, např. filipínská vepřová dinuguan nebo polská kachní czernina.\n\nDle jazykové poradny ÚJČ vzniklo slovo prdelačka pravděpodobně žertovným zkomolením (zvulgarizováním) výrazu trdelačka, jinak též trdelnice (zkomoleno též na prdelnice), trdlovka, trdelná/trdlová polévka apod. Heslo trdelnice uvádí např. Slovník spisovného jazyka českého nebo Kottův slovník.\n\nPodle jiného výkladu souvisí název s tím, že se v polévce vařil ocásek s trojúhelníčkem masa vykrojeného u kořene ocasu, v okolí řitě nebo se závěrečnou úpravou, kdy se v polévce vařila jelita, plněná do řitních (prdelových) střev (přičemž nejstarší doklady slova „prdel“ nenesou vulgární význam, jednalo se o běžné označení hýždí).\n\n"}
{"id": "955459", "url": "https://cs.wikipedia.org/wiki?curid=955459", "title": "Jánský zámeček", "text": "Jánský zámeček\n\nJánský zámeček (\"Johanneshof\") v Broumově je pojmenován podle sochy sv. Jana Nepomuckého, která stávala v parku před ním. Někdy uváděn také jako Kastnerův zámeček (\"Kastner schlösschen\"), snad po některém z majitelů. Stojí vpravo od silnice ze Zadního Chodova obklopen již dávno neudržovaným parkem.\n\nV písemných pramenech poprvé uveden roku 1818 právě jako \"Kastner schlösschen\" s podrobným popisem vnitřního uspořádání. Využíván byl jako obydlí lesníků a úředníků na penzi, příležitostně také jako lovecký zámeček vrchnosti.\n\nKdy přesně byl postaven není možno určit – některé prameny uvádějí konec 18. století, jinde se uvádí jako nejstarší z broumovských zámků, což by jeho vznik posunulo před rok 1750, neboť tehdy byl nejspíš založen zámek sv. Víta. \n\nJisté není ani kým konkrétně byl založen, jen že se jednalo o příslušníka bavorského statkářského rodu Haimhausenů, jemuž patřilo celé zdejší panství po dlouhou dobu a jehož členové založili nejen všechny tři broumovské zámečky, ale i průmyslové provozy, jejichž pozůstatky jsou k nalezení podél Hamerského potoka.\n\nI přes značnou zchátralost celého objektu je i dnes patrné, že se jedná o stavbu pozdně barokní až klasicistní obdélníkového půdorysu. Přestože na katastrální mapě z roku 1838 je zakreslen čtvercový půdorys, stavba sama nevykazuje žádné známky postupné přestavby od popisu z roku 1818 a je tedy možné, že při jejím zakreslovaní došlo k pochybení.\n\nZámek je nemovitou kulturní památkou číslo 34304/4-1979, přiléhající park pak významným krajinným prvkem.\n\nCelý objekt velmi zchátralý, dlouhodobě neudržovaný, v současné době rekonstruovaný soukromým vlastníkem.\n"}
{"id": "955465", "url": "https://cs.wikipedia.org/wiki?curid=955465", "title": "Tauš", "text": "Tauš\n\nTauš (Taušová), a také , může znamenat:\n\n\n\n\n\n"}
{"id": "955468", "url": "https://cs.wikipedia.org/wiki?curid=955468", "title": "U Jakuba", "text": "U Jakuba\n\nU Jakuba je dřevěná rozhledna u Valtínova v okrese Jindřichův Hradec, nachází se na Havlově hoře v Javořické vrchovině, v České Kanadě.\n\nNa Havlově hoře kdysi stávala dřevěná triangulační věž, která sloužila armádě pro účely triangulace a mapování okolního terénu. Na Havlově hoře stála zřejmě až do začátku sedmdesátých let 20. století. Současný majitel pozemku, ing. Karel Plucar, rozhodl vybudovat novou turistickou rozhlednu. Pro financování stavby si zajistil podporu Ministerstva pro místní rozvoj ČR, zhotovitelem se stala rakouská firma Graf-Holztechnik GmbH. Rozhledna byla slavnostně otevřena 1. července 2013. \n\nRozhledna má železobetonový základ, na kterém stojí dřevěná konstrukce ve tvaru šestibokého hranolu s jehlanovou střechou. Je vystavěna z dřevěných lepených profilů. Výška (bez čtyřmetrového betonového podstavce) dosáhla 40,7 metru a rozhledna se tak stala nejvyšší stavbou tohoto typu v České republice. Ocelové schodiště s dřevěnými schody se vine zevnitř po obvodu rozhledny. Některé z celkových 180 schodů jsou opatřeny štítky se jmény osob nebo firem, které stavbu podpořily. Prostorná vyhlídková plošina se nachází ve výšce 33,7 metru. \n\nZ rozhledny se nabízí výhled na blízkou ves Valtínov, ale také na Dačice nebo Český Rudolec se zámkem, na okolní Přírodní park Česká Kanada. Výraznou dominantou obzoru je vrchol Javořice s mohutným vysílačem a dobře viditelné jsou i rozhledny na Oslednici, Křemešníku a Mařence. Při zvlášť výborné dohlednosti lze spatřit i Schneeberg v rakouských Alpách.\n\nK rozhledně se lze dostat pěšky nebo na kole z Valtínova, kde jsou dvě záchytná parkoviště, po pohodlné zpevněné cestě.\n\n\n"}
{"id": "955470", "url": "https://cs.wikipedia.org/wiki?curid=955470", "title": "Julius Schiller", "text": "Julius Schiller\n\nJulius Schiller (datum narození není známo – 25. června 1627) byl německý astronom a mnich z Augsburgu, jenž stejně jako jeho krajan Johann Bayer vydal hvězdný atlas. Je autorem díla \"Coelum Stellarum Christianum\" (ve volném překladu \"Křesťanský atlas nebe\"), které publikoval s Bayerovou pomocí. Nahradil v něm tradiční souhvězdí biblickými postavami a křesťanskými motivy. Atlas byl považován spíše za kuriositu a nenašel přílišné uplatnění.\n\nNa Měsíci je podle něj pojmenován protáhlý kráter Schiller ležící v jihozápadní oblasti přivrácené polokoule, který je díky svému tvaru rovněž jednou z měsíčních kuriosit (jeho rozměry jsou 179 x 71 km).\n\n"}
{"id": "955474", "url": "https://cs.wikipedia.org/wiki?curid=955474", "title": "Jozef Brňák", "text": "Jozef Brňák\n\nJozef Brňák (* 20. prosince 1955) je bývalý slovenský fotbalista, záložník.\n\nV československé lize hrál za Slovan Bratislava. Nastoupil v 75 utkáních a dal 5 ligových gólů. V Poháru vítězů pohárů nastoupil v roce 1982 v utkání 1. kola proti Interu Milán.\n\n"}
{"id": "955479", "url": "https://cs.wikipedia.org/wiki?curid=955479", "title": "Ľubomír Korbela", "text": "Ľubomír Korbela\n\nĽubomír Korbela (* 19. listopadu 1962) je bývalý slovenský fotbalista.\n\nV československé lize hrál za Slovan Bratislava. V lize nastoupil ve 2 utkáních. Reprezentoval Československo v týmu do 18 let.\n\n"}
{"id": "955481", "url": "https://cs.wikipedia.org/wiki?curid=955481", "title": "Tom Finney", "text": "Tom Finney\n\nSir Thomas Finney, CBE (5. dubna 1922, Preston − 14. února 2014) byl anglický fotbalista. Hrával na pozici útočníka.\n\nV dresu anglické reprezentace se zúčastnil tří světových šampionátů (1950, 1954 a 1958). Celkem za národní tým odehrál 76 zápasů, v nichž vstřelil 30 branek.\n\nJe legendou klubu Preston North End, v němž strávil celou kariéru (1946–1960). Odehrál za něj 362 prvoligových zápasů, v nichž vstřelil 164 gólů. Nikdy se mu však nepodařilo vyhrát žádnou trofej.\n\nDvakrát byl v anketě FWA zvolen anglickým fotbalistou roku (1954, 1957). Britský časopis \"World Soccer\" ho vyhlásil 50. nejlepším fotbalistou 20. století.\n\n"}
{"id": "955492", "url": "https://cs.wikipedia.org/wiki?curid=955492", "title": "Duncan Edwards", "text": "Duncan Edwards\n\nDuncan Edwards (1. říjen 1936, Dudley – 21. únor 1958, Mnichov) byl anglický fotbalista, oběť Mnichovského leteckého neštěstí, při němž roku 1958 zahynulo osm fotbalistů Manchesteru United, proslulých \"Busby Babes\". Zejména v Británii je považován za jeden z největších fotbalových talentů všech dob.\n\nHrával na pozici záložníka. V dresu anglické reprezentace odehrál 18 zápasů, v nichž vstřelil 5 branek.\n\nS Manchesterem se stal dvakrát mistrem Anglie (1955/65, 1956/57) a třikrát získal FA Cup (1952/53, 1956/57, 1957/58).\n\nV anketě Zlatý míč, která hledala nejlepšího fotbalistu Evropy, skončil roku 1957 třetí. Britský časopis \"World Soccer\" ho vyhlásil 46. nejlepším fotbalistou 20. století.\n\n"}
{"id": "955501", "url": "https://cs.wikipedia.org/wiki?curid=955501", "title": "Očnice", "text": "Očnice\n\nOčnice, neboli dutina očnicová či orbita, je kostěný prostor lebky vyplněný oční koulí (bulbus oculi), okolním tukovým vazivem (corpus adiposum orbitae), slznou žlázou (glandula lacrimalis) a slzovodem (ductus lacrimalis), okohybnými svaly (musculi bulbi), cévami a nervy.\n\nČást očnice tvořená srostlými kostmi představuje „kostěnou očnici“, všechny další struktury nacházející se v dutině jsou označovány za „měkkou očnici“.\n\nKostěná očnice, jejíž podklad tvoří sedm kostí, vytváří mechanickou ochranu oční koule. Zpředu pak tuto roli plní víčko. Vzhledem k tomu, že osy obou orbit mají divergentní – rozbíhavý směr, na rozdíl od os očních koulí při přímém pohledu, dochází mezi oběma osami ke vzniku úhlu o velikosti 22,5 stupně. Objem jedné orbitální dutiny činí přibližně 250 ml a její hloubka (vzdálenost báze k apexu) představuje 45 mm.\n\nMěkká očnice končí vpředu víčkem a před oční koulí ji vymezuje blána – Tenonova fascie, která vytváří fyziologické podmínky pro volný pohyb oční koule do všech směrů. \n\n\nProstor orbity má tvar čtyřboké pyramidy, jejíž základnu tvoří vpředu situovaný vchod očnice (auditus orbitae). Stěny se spojují ve vrcholu očnice (apex orbitae). Lze tak vymezit čtyři stěny: mediální, horní, laterální a dolní.\n\n\n\n\n\nTopograficky očnice sousedí:\n\n\nVrcholem očnice (apex orbitae) prochází canalis opticus, který obsahuje zrakový nerv (n. opticus) a tepnu a. opthalmica.\n\nMediální stěna obsahuje:\n\nLaterální stěna obsahuje:\n\nDolní stěna obsahuje:\n\n"}
{"id": "955508", "url": "https://cs.wikipedia.org/wiki?curid=955508", "title": "Nefritový králík", "text": "Nefritový králík\n\nNefritový králík () je pojmenování lunárního vozítka vyslaného počátkem prosince 2013 čínskou kosmickou agenturou CNSA na povrch Měsíce v rámci mise Čchang-e 3. V sobotu 14. prosince modul s vozítkem přistál v severozápadní části Mare Imbrium (Moře dešťů) jižně od kráteru Laplace F na souřadnicích 19,51° S, 44,12° Z, ačkoli původně bylo oznámeno místo přistání v oblasti Sinus Iridum (Záliv duhy, Duhová zátoka). V noci na neděli 15. prosince vozítko sjelo z modulu a začalo misi. \n\nVozítko bylo pojmenováno Nefritový králík, čínsky Jü-tchu. Název vybrala v internetovém hlasování čínská veřejnost.\n\nNefritový králík (či zajíc) je postavou čínské mytologie. Poprvé se objevila v básních z období dynastie Chan (206 př. n. l. – 220 n. l.), podle nich králík sedí na Měsíci ve stínu skořicovníku a tluče v hmoždíři byliny nesmrtelnosti.\n\nNefritový králík je šestikolové vozítko o hmotnosti 140 kg. Délka vozítka je 1,4 m, šířka 1 m a výška 1,1 metru, je poněkud menší než marsovská vozítka Spirit a Opportunity. Hmotnost vědeckých přístrojů je cca 20 kg. Energii mu dodávají postranní „křídla“ obdélníkových solárních panelů. Vyhřívání vozítka, nezbytné během lunárních nocí, zajišťuje radioizotopový tepelný zdroj. Vozítko je vybaveno stožárem se sadou navigačních kamer a anténou, který dosahuje do výšky 1,5 m nad povrchem.\n\nVozítko je schopno překonat překážky do výšky 20 cm a svah o náklonu do 20°. Každé ze šesti kol podvozku má vlastní stejnosměrný elektrický motorek. Vozítko disponuje autonomním navigačním řídícím systémem, který je schopen rozpoznat jak překážky a vyhnout se jim, tak identifikovat cíle jízdy a určit trasu k nim.\n\nVozítko je vybaveno radarem, kterým možno zkoumat měsíční regolit do hloubky třiceti metrů a struktury kůry Měsíce do hloubky přes sto metrů; alfa částicovým rentgenovým spektrometrem a infračerveným spektrometrem, jejich senzory jsou instalované na robotických pažích; dvěma panoramatickými fotoaparáty.\n\nOčekávaná životnost vozítka jsou tři měsíce, to jest tři lunární dny a tři noci, během kterých má ujet cca 10 km.\n\nStart nosné rakety Dlouhý pochod se sondou Čchang-e 3 obsahující lunární vozítko proběhl 1. prosince v 18.30 SEČ z čínského kosmodromu Si-čchang. Úkolem mise bylo dopravit vozítko na povrch Měsíce, čehož bylo v půli prosince dosaženo. Maximální rychlost vozítko byla stanovena na 200 metrů za hodinu.\n\nDne 14. prosince 2013 ve 14:11 SEČ Nefritový králík přistál na Měsíci v oblasti Mare Imbrium (Moře dešťů) jižně od kráteru Laplace F. Čína se tak stala třetí zemí (po SSSR a USA), která dokázala dopravit vozidlo na Měsíc. V noci na neděli 15. prosince SEČ vozítko sjelo z modulu a poslalo na Zemi první snímky. O několik dní později poslalo na Zem i snímky panoramatické a sondy. Dne 26. prosince bylo vozítko uvedeno do 14denního klidu kvůli měsíční noci. Po tomto období se zřejmě vozítku neotevřely dostatečně solární panely a Čína v únoru 2014 oznámila, že vozík je nefunkční. Příčin, kvůli nimž robot přestal fungovat, je v médiích uváděno více.\n\nV březnu 2014, po třetím období měsíčního spánku, Nefritový králík obnovil vysílání. Trvají problémy s mechanickým ovládáním.\n\n"}
{"id": "955512", "url": "https://cs.wikipedia.org/wiki?curid=955512", "title": "Severní Epirus", "text": "Severní Epirus\n\nSeverní Epirus (\"Βόρειος Ήπειρος\") je označení, které používají Řekové pro nejjižnější část Albánie, kde žije řecky mluvící menšina a která je předmětem sporu mezi oběma státy. Největším městem je Gjirokastër (řecky \"Αργυρόκαστρον\").\n\nPo vyhlášení albánské nezávislosti vyhlásili Řekové nárok na oblast, která byla součástí historického Epiru a kterou obývali převážně Řekové. 28. února 1914 vyhlásil Georgios Christakis-Zografos nezávislou \"Autonomní republiku Sevrního Epiru\" (\"Αυτόνομος Δημοκρατία της Βορείου Ηπείρου\"), která existovala do září 1916. Na Pařížské konferenci vznesli Řekové opět nárok na Severní Epirus, ale v roce 1921 oblast obsadil Albánci s italskou podporou. Další pokus o řecký zábor oblasti proběhl v letech 1940 až 1941, kdy zde operovala \"Fronta osvobození Severního Epiru\" (\"Μέτωπο Απελευθέρωσης Βορείου Ηπείρου\").\n\nV roce 1996 byla podepsána řecko-albánská smlouva uznávající současné hranice, v oblasti však stále občas dochází k etnicky motivovaným nepokojům.\n\n"}
{"id": "955517", "url": "https://cs.wikipedia.org/wiki?curid=955517", "title": "Les Damps", "text": "Les Damps\n\nLes Damps je francouzská obec v departementu Eure v regionu Normandie. V roce 2010 zde žilo 1 264 obyvatel.\n\n\"Počet obyvatel\" \n\n"}
{"id": "955518", "url": "https://cs.wikipedia.org/wiki?curid=955518", "title": "Naučná stezka Vítězslava Nováka", "text": "Naučná stezka Vítězslava Nováka\n\nNaučná stezka Vítězslava Nováka je naučná stezka, která spojuje Kamenici nad Lipou s osadou Johanka. Svůj název dostala podle kamenického rodáka, hudebního skladatele Vítězslava Nováka. Její celková délka je cca 3 km a na trase má 12 zastavení. K slavnostnímu otevření došlo v dubnu 2006 a navazuje na starší Stezku Vítězslava Nováka z roku 1984.\n\nTrasa začíná v Kamenici nad Lipou na náměstí Československé armády, odkud pokračuje po hrázi Zámeckého rybníka po silnici II/639 (směr Častrov). Hned za hrází se však stáčí doleva a lesní cestou míří podél rybníka a proti proudu Kamenice do osady Rudolfova Pila. Tady se dostává na silničku, kterou okolo Pecovského a Dvouhrázného rybníka míří do osady Johanka, kde končí.\n\n\n"}
{"id": "955520", "url": "https://cs.wikipedia.org/wiki?curid=955520", "title": "Igoville", "text": "Igoville\n\nIgoville je francouzská obec v departementu Eure v regionu Normandie. V roce 2010 zde žilo 1 555 obyvatel.\n\n\"Počet obyvatel\" \n\n"}
{"id": "955521", "url": "https://cs.wikipedia.org/wiki?curid=955521", "title": "Stožec (přírodní památka)", "text": "Stožec (přírodní památka)\n\nStožec je přírodní památka (ev. č. 1150) na východním svahu stejnojmenné šumavské hory. Nachází se 2,5 km severně od obce Stožec a 5 km jihozápadně od Volar. Chráněné území zaujímá i vrchol (1065 m n. m). Důvodem ochrany je přirozený ekosystém horských smíšených lesů s jejich druhovým bohatstvím rostlin a živočichů. Oblast spravuje Správa NP a CHKO Šumava. Památka se nachází na území I. zóny NP Šumava, a protože tudy nevede žádná značená cesta, tak je nepřístupná.\n\n"}
{"id": "955523", "url": "https://cs.wikipedia.org/wiki?curid=955523", "title": "Le Manoir (Eure)", "text": "Le Manoir (Eure)\n\nLe Manoir je francouzská obec v departementu Eure v regionu Normandie. V roce 2010 zde žilo 1 195 obyvatel.\n\n\"Počet obyvatel\" \n\n"}
{"id": "955526", "url": "https://cs.wikipedia.org/wiki?curid=955526", "title": "K Novým rybníkům", "text": "K Novým rybníkům\n\nK Novým rybníkům je naučná stezka, vedoucí z Hrotovic k letovisku Nové Rybníky. Její délka je cca 1,5 km a na své trase má 5 zastavení.\n\nTrasa začíná v Hrotovicích v lokalitě Panský Dvorek, odkud pokračuje podél toku potoku Milačka po silničce k rozcestníku \"Hrotovice – koupaliště\". Tady odbočuje doprava na lesní cestu, pokračuje přes Rouchovanku, asi 100 metrů od rozcestí zahýbá doprava a okolo Horního nového rybníka k Dolnímu, kde naučná stezka končí.\n\n\n"}
{"id": "955527", "url": "https://cs.wikipedia.org/wiki?curid=955527", "title": "Le Manoir", "text": "Le Manoir\n\nLe Manoir je název dvou obcí ve Francii:\n\n"}
{"id": "955529", "url": "https://cs.wikipedia.org/wiki?curid=955529", "title": "Martot", "text": "Martot\n\nMartot je francouzská obec v departementu Eure v regionu Normandie. V roce 2010 zde žilo 559 obyvatel.\n\n\"Počet obyvatel\" \n\n"}
{"id": "955531", "url": "https://cs.wikipedia.org/wiki?curid=955531", "title": "Montaure", "text": "Montaure\n\nMontaure je francouzská obec v departementu Eure v regionu Normandie. V roce 2010 zde žilo 1 003 obyvatel.\n\n\"Počet obyvatel\" \n\n"}
{"id": "955546", "url": "https://cs.wikipedia.org/wiki?curid=955546", "title": "Abraham Skorka", "text": "Abraham Skorka\n\nAbraham Skorka (5. července 1950, Buenos Aires, Argentina) je argentinský rektor Latinskoamerické rabínské školy (\"Seminario Rabinico Latinoamericano\") v Buenos Aires, kde je zároveň profesorem biblické a rabínské literatury. V témže městě, na Universidad del Salvador, je čestným profesorem židovského náboženského práva (halachy). Skorka, původní profesí biofyzik, je rovněž rabínem židovské komunity \"Benei Tikva\".\n\nKromě vědeckých prací z oboru biofyziky Skorka publikoval také četné články, jejichž tématem je výzkum bible a talmudu. V roce 1979 získal doktorský titul z chemie na univerzitě v Buenos Aires.\n\nRoku 2010 mu argentinská Katolická univerzita (\"Universidad Católica Argentina\") udělila čestný akademický titul dr. h. c. Stal se tak prvním rabínem v historii Latinské Ameriky, kterému se této pocty od katolické univerzity dostalo.\n\nSkorka vedl řadu mezináboženských rozhovorů s někdejším arcibiskupem Buenos Aires Jorgem Mariem Bergogliem, který se později stal papežem Františkem. Hovořili spolu mj. o Bohu, fundamentalismu, ateismu, celibátu, homosexualitě, ale také holokaustu nebo smrti. Jejich dialogy nakonec vyšly knižně pod titulem \"O nebi a zemi\" (šp. Sobre el Cielo y la Tierra).\n\nFrantišek podle Skorky čelí velmi ostré kritice z řad lidí, kterým se nelíbí „papež bez červených bot“. Jeho samotného s papežem pojí dlouholeté přátelství a je přesvědčen, že František je \"„nejlepším přítelem, jakého židé kdy ve Vatikánu měli\"\".\n\nSkorka doufal, že pokud papež pojede do Izraele, bude jej moci doprovodit. Přál si, aby se společně pomodlili na nejposvátnějších místech u Zdi nářků a v Betlémě – aby ukázali, „že to je možné\". V květnu 2014 se mu tato přání splnila: s muslimským duchovním Omarem Abboudem byli při papežově cestě na Blízký Východ součástí jeho delegace, a přitom prvními příslušníky jiného vyznání.\n\n\n"}
{"id": "955548", "url": "https://cs.wikipedia.org/wiki?curid=955548", "title": "Alan Hansen", "text": "Alan Hansen\n\nAlan David Hansen (* 13. červen 1955, Sauchie) je bývalý skotský fotbalista. Hrával na pozici obránce.\n\nV dresu skotské reprezentace se zúčastnil mistrovství světa ve Španělsku roku 1982. Celkem za národní tým odehrál 26 zápasů.\n\nS Liverpoolem třikrát vyhrál Pohár mistrů evropských zemí (1977/78, 1980/81, 1983/84) a jednou Superpohár UEFA (byl náhradníkem v druhém finále, do hry však nezasáhl). V dresu Reds si rovněž připsal osm titulů anglického mistra (1978/79, 1979/80, 1981/82, 1982/83, 1983/84, 1985/86, 1987/88, 1989/90) a dva FA Cupy (1985/86, 1988/89).\n\nBritský časopis \"World Soccer\" ho vyhlásil 91. nejlepším fotbalistou 20. století.\n\nPo skončení hráčské kariéry se stal sportovním novinářem a televizním komentátorem.\n\n"}
{"id": "955551", "url": "https://cs.wikipedia.org/wiki?curid=955551", "title": "Vladimír Lajčák", "text": "Vladimír Lajčák\n\nVladimír Lajčák (* 10. dubna 1959) je bývalý slovenský fotbalista, obránce.\n\nV československé lize hrál za Inter Bratislava. V lize nastoupil v 8 utkáních.\n\n"}
{"id": "955557", "url": "https://cs.wikipedia.org/wiki?curid=955557", "title": "Seznam cizinců v HC Donbass Doněck", "text": "Seznam cizinců v HC Donbass Doněck\n\nToto je seznam cizinců, kteří alespoň jednou nastoupili za hokejový tým HC Donbass Doněck hrající v KHL. Cizinci jsou myšleni hráči nepocházející ze země, kde klub sídlí. \n"}
{"id": "955558", "url": "https://cs.wikipedia.org/wiki?curid=955558", "title": "Jayne Torvillová", "text": "Jayne Torvillová\n\nJayne Torvillová (* 7. října 1957, Nottingham) je britská krasobruslařka. S Christopherem Deanem vytvořila pár, který zásadně ovlivnil vývoj disciplíny tanců na ledě. Získali olympijské zlato v roce 1984.\n\nPár se dal dohromady v roce 1975, na olympiádě 1980 skončil na pátém místě. Jejich trenérkou byla Betty Callawayová. V následujícím meziolympijském období vyhráli Torvillová s Deanem třikrát mistrovství Evropy a čtyřikrát mistrovství světa. Na olympiádě v Sarajevu v roce 1984 vyhráli díky svému volnému tanci na \"Bolero\" Maurice Ravela, za který dostali jako jediní v dějinách krasobruslení od všech dvanácti rozhodčích nejvyšší známku 6,0. Po olympiádě přestoupili k profesionálům, v roce 1993 oznámili návrat k závodění, vyhráli mistrovství Evropy 1994 a skočili třetí na lillehammerské olympiádě.\n\nJsou držiteli Řádu Britského impéria a členy krasobruslařské Síně slávy.\n\n"}
{"id": "955566", "url": "https://cs.wikipedia.org/wiki?curid=955566", "title": "Víčko", "text": "Víčko\n\nSlovo víčko má více významů:\n\n\n\n\n"}
{"id": "955581", "url": "https://cs.wikipedia.org/wiki?curid=955581", "title": "Čtvrtá hvězda", "text": "Čtvrtá hvězda\n\nČtvrtá hvězda je český televizní sitcom, který byl premiérově vysílán Českou televizí od 6. ledna do 24. března 2014. Natočili ho Jan Prušinovský a Miroslav Krobot se scénáristickým přispěním Petra Kolečka. V hlavních rolích se představil kompletní ansámbl Dejvického divadla.\n\nMladý venkovan Štěpán Koláček (Václav Neužil), který se právě vrátil z pobytu v Anglii, získává místo nočního recepčního v omšelém libeňském hotelu Meteor, kde je již zaměstnán jeho vykutálený strýc František (Ivan Trojan). Štěpán se zamiluje do své kolegyně Pavlíny (Martha Issová), která v hotelu plní roli denní recepční. Vídá ji tím pádem pouze tehdy, když probíhá střídaní směn. Navíc má Štěpán úspěšnějšího soka – je jím Pavlínin partner, skalní fanoušek Sparty a příležitostný milenec hotelové manažerky Terezy (Lenka Krobotová), hotelový údržbář David (David Novotný). Tereza jde tvrdě za svým snem získat pro trojhvězdičkový hotel Meteor hvězdičku čtvrtou. Nijak jí v tom nepomáhá její flegmatický exmanžel Theodor (Martin Myšička), který zastává post ředitele hotelu. Jeho jediným zájmem je totiž zdokonalování se v čínské hře mahjong. Příběh tedy sleduje nelehkou cestu za získáním čtvrté hvězdy, kořeněnou peripetiemi různých vztahů na pracovišti mezi více či méně bizarními postavami.\n\n\nSeriál se měl jmenovat Hotel Meteor.\n\nPrvní klapka padla 15. dubna 2013. Natáčení probíhalo v kulisách hotelu na Kavčích horách. Seriál se před startem natáčení několikrát zkoušel hrát na dejvické scéně a i v prostorách natáčení, což je na seriálu zajímavé. Dne 7. února 2014 byla oznámena další spolupráce Dejvického divadla na novém seriálu.\n\nNa festivalu Finále Plzeň byl seriál oceněn Zlatým ledňáčkem.\n\n"}
{"id": "955585", "url": "https://cs.wikipedia.org/wiki?curid=955585", "title": "Nikolaj Nikolajevič Semjonov", "text": "Nikolaj Nikolajevič Semjonov\n\nNikolaj Nikolajevič Semjonov, rusky \"Никола́й Никола́евич Семёнов\" (15. dubna 1896, Saratov – 25. září 1986), byl ruský fyzik a chemik. V roce 1956 se stal nositelem Nobelovy ceny za chemii za práci o mechanismu chemických transformací.\n\nSemjonov promoval na katedře fyziky Petrohradské univerzity (1913-1917), kde studoval u Abama Fjodoroviče Ioffeho. V roce 1918 se přesunul do Samary, kde byl poddůstojníkem Kolčakovy „Bílé armády“ během ruské občanské války.\n\nV roce 1920 se vrátil do Petrohradu a měl na starost laboratoř elektronových fenoménu na Petrohradském fyzikálně-technickém institutu, jehož byl i ředitelem. V roce 1921 se oženil s lingvistkou Marií Boreiše-Livoreskou (studentkou u Žirmunského), která však o dva roky později zemřela. V roce 1923 si vzal Mariinu neteř Natálii Nikolajevnu Burtsevovou, se kterou měl syna Nikolaje a dceru Ludmilu.\n\nBěhem tohoto těžkého období společně s Pjotrem Kapicou objevili způsob, jak měřit magnetické pole u atomového jádra (1922). Pozdější tento experimentální postup vylepšil Otto Stern a Walther Gerlach a je znám jako Stern-Gerlachův experiment.\n\nV roce 1925 studoval spolu s Jakovem Frenkelem kinetiku kondenzace a adsorpce vodních par. V roce 1927 studoval ionizaci v plynech a vydal významné dílo „Chemie elektronů“. V roce 1928 společně s Vladimirem Fockem vytvořily teorii tepelného průrazu dielektrika.\n\nPřednášel na Petrohradském Polytechnickém institutu, jehož profesorem byl jmenován v roce 1928. V roce 1931 založil Institut chemické fyziky při Akademii věd SSSR (který byl v roce 1943 přesunut do Černologovky) a stal se jeho prvním ředitelem. V roce 1932 se stal členem Akademie věd Sovětského svazu.\n\nJeho výjimečná práce na mechanismu chemických transformací zahrnuje důkladnou analýzu aplikace teorie řetězení rozmanitých reakcí (1934-1954) a ještě významněji, procesy spalování. Vytvořil teorii degenerovaného rozkladu, která vedla k lepšímu pochopení úkazů spojených s periodickým přerušením oxidačního procesu.\n\nO své práci napsal dvě důležité knihy. \"Цепные реакции\" (Řetězové reakce) byla zveřejněna v roce 1934, anglické vydání vyšlo o rok později. To byla první kniha v Sovětském svazu, která rozvíjela detailně teorii nerozvětvených a rozvětvených chemických řetězových reakcí. \"О некоторых проблемах химической кинетики и реакционной способности\" (O některých problémech chemické kinetiky a reaktivity) – první vydání bylo v roce 1954, zrevidováno v roce 1958; byla vydána v Anglii, USA, Německu i v Číně. \n\nVe svých 36 letech (v roce 1932) se stal členem Akademie věd SSSR. V roce 1956 byla jeho práce oceněna Nobelovou cenou za chemii, společně s Cyrilem Normanem Hinshelwoodem). Stal se také dvakrát hrdinou socialistické práce (1966,1976), byla mu udělena dvakrát Stalinova cena (1941, 1949), v roce 1976 Leninova cena, byl členem zahraničních akademií věd, např. v roce 1963 se stal zahraničním členem Národní akademie věd Spojených států amerických a byl nositelem mnoha dalších cen.\n"}
{"id": "955594", "url": "https://cs.wikipedia.org/wiki?curid=955594", "title": "Jim Baxter", "text": "Jim Baxter\n\nJames Curran Baxter (29. září 1939, Hill of Beath – 14. duben 2001, Glasgow) byl skotský fotbalista. Hrával na pozici záložníka.\n\nV dresu skotské reprezentace odehrál 34 zápasů, v nichž vstřelil 3 branky.\n\nS Glasgow Rangers se stal třikrát mistrem Skotska (1960/61, 1962/63, 1963/64) a získal tři skotské poháry (1961/62, 1962/63, 1963/64). Hrál s ním v sezóně 1960/61 finále Poháru vítězů pohárů.\n\nBritský časopis \"World Soccer\" ho vyhlásil 83. nejlepším fotbalistou 20. století.\n\nMěl přezdívku \"Slim Jim\".\n\n"}
{"id": "955600", "url": "https://cs.wikipedia.org/wiki?curid=955600", "title": "Kaple svaté Anny (Zákupy)", "text": "Kaple svaté Anny (Zákupy)\n\nKaple svaté Anny je na břehu Svitávky v Zákupech. Byla v 17. století kapličkou u morového hřbitova, který již neexistuje. Je chráněna jako kulturní památka České republiky, v seznamu památek Národního památkového ústavu je však zapsána pod chybným názvem \"Kaple sv. Marie\".\n\nV roce 1680 zasáhla Zákupy morová epidemie a po ní zůstalo živých jen 6 lidí. V tomto roce byla kaple postavena za panování zámeckého pána Julia Františka Sasko Lauenberského na morovém nouzovém hřbitově u Svitávky (tehdy zvané ZwitteBach). Hřbitov zde existoval ještě v 18. století.\n\nKaple byla dříve v péči Římskokatolické farnosti v Zákupech, nyní patří městu (zapsána jako obecní). Bohoslužby se zde nekonají.\n\nKaple je zapsána od roku 1958 v Seznamu kulturních památek pod číslem 27967/5-3437 s adresou: Zákupy, u mostu proti čp. 147.\n\nNachází se v Zákupech u mostu se sochami svatých (též kulturní památka) přes Svitávku v Mostecké ulici, na pravém břehu Svitávky.\nPo záplavách v roce 2010 byla zčásti zatopena nedalekou Svitávkou i kaple. Po několika letech se městu podařilo získat dotaci a kapli nechat v roce 2015 zrenovovat. Dotaci městu poskytlo ve výši 210 000 Kč Ministerstvo kultury z dotačního programu Regenerace městské památkové zóny. Při renovaci byla opravena střecha, věžička, omítky, mříže, vyměněny dveře.\n\n"}
{"id": "955609", "url": "https://cs.wikipedia.org/wiki?curid=955609", "title": "Blanco (Texas)", "text": "Blanco (Texas)\n\nBlanco je město v okrese Blanco County ve státě Texas ve Spojených státech amerických. V roce 2010 zde žilo 1 739 obyvatel. S celkovou rozlohou 4,5 km² byla hustota zalidnění 347,4 obyvatel na km².\n"}
{"id": "955611", "url": "https://cs.wikipedia.org/wiki?curid=955611", "title": "Dead End Festival", "text": "Dead End Festival\n\nDead End Festival (zkráceně DEF) je hudební festival, který se každoročně koná poslední listopadový pátek v Českých Budějovicích. Festival pořádá od roku 2009 českobudějovická kapela Satisfucktion s podporou značky Budweiser Budvar a od pátého ročníku festivalu (2013) také s přispěním Statutárního města České Budějovice v rámci \"Dotačního programu města České Budějovice na podporu kultury\". Cílem festivalu je představit „to nejlepší z české klubové scény“.\n\nNa festivalu probíhá více paralelních vystoupení na několika pódiích současně, přičemž vystoupení každé hudební skupiny trvá zpravidla 30 minut. Mezi jednotlivými vystoupeními jsou 20minutové přestávky.\n\nPrvní ročníky festivalu se konaly v KD Vltava, později se festival přesunul blíže k městskému centru a jednotlivé stage byly umístěny do několika hudebních klubů (viz dále). Celý poslední ročník festivalu se odehrál pouze v KD Gerbera.\n\nDosud proběhlo 5 ročníků Dead End Festivalu. Níže je uveden seznam účinkujících jednotlivých ročníků, kde podtržená stage je hlavní pódium.\n\nPrvní ročník festivalu se konal 27.11.2009 v KD Vltava. Vystoupilo 18 kapel na dvou podiích.\nRealitynajihu.cz stage\n\nnamaX Stage\n\nDruhý ročník festivalu se konal 26.11.2010 v KD Vltava. Vystoupilo 17 kapel na dvou podiích.\nBudweiser Budvar Stage\n\nRadio Sound Wave Stage\n\nTřetí ročník festivalu se konal 25.11.2011 ve třech klubech (KD Gerbera - 2 podia, Mighty Bar Velbloud, Marty's Club). Vystoupilo zde 29 kapel na čtyřech podiích.\nBudweiser Budvar Stage\nKD Gerbera\n\nnamaX Stage\nKD Gerbera\n\nMarty's Stage\nMarty's Club\n\nVelbloud Stage\nMighty Bar Velbloud\n\nČtvrtý ročník festivalu se konal 30.11.2012, ve dvou klubech (KD Gerbera - 3 podia, Mighty Bar Velbloud). Nově se na festivalu objevuje akustická stage. Vystoupilo zde 28 kapel na čtyřech podiích.\nBudweiser Budvar Stage\nKD Gerbera\n\nRadio Sound Wave Stage\nKD Gerbera\n\nnamaX Acoustic stage\nKD Gerbera\n\nVelbloud Punk Stage\nMighty Bar Velbloud\n\nPátý ročník festivalu se konal 29.11.2013 v KD Gerbera. Na festivalu vystoupilo 22 kapel na třech podiích. Kromě koncertů se mohli návštěvníci festivalu zúčastnit také workshopu firmy Salvation Mods a besedy Hudební masakry vedené hudebním publicistou Jardou Konášem.\nBudweiser Budvar Stage\n\nRadio Sound Wave Stage\n\nnamaX Acoustic stage\n\nŠestý ročník festivalu se konal 28.11.2014 v KD Gerbera. Na festivalu vystoupilo 22 kapel na čtyřech pódiích, z nichž jedno se nacházelo v Restauraci Gerbera. Mimo koncertů se návštěvníci festivalu opět mohli zúčastnit workshopů firmy Salvation Mods, které se konaly na akustické stage.\nBudweiser Budvar Stage\n\nHorní stage\n\nAcoustic stage\n\nRestaurace Gerbera\n\nSedmý ročník festivalu se konal 27.11.2015 v KD Gerbera. Na festivalu vystoupilo 21 kapel na třech podiích. Hlavním tahounem ročníku měla být velšská skupina Skindred, která se ovšem rozhodla namísto Dead End Festivalu odehrát koncert ve Wembley Aréně v Londýně, kde nahradila kapelu Papa Roach na jejich společném turné s kapelou Five Finger Death Punch. Na poslední chvíli tak byli zrušení Skindred nahrazeni německými Dust Bolt, Atari Terror a Locomotive.\nBudweiser Budvar Stage\n\nHorní stage\n\nAcoustic stage\nPočínaje rokem 2016 zahájil tým Dead End Festivalu spolupráci s hudebním open air festivalem FajtFest, který se od roku 2009 koná každoročně v červenci na Fajtově kopci ve Velkém Meziřící. Cílem spolupráce je mj. společné hledání kapel a vzájemná výměna zkušeností.\n\n"}
{"id": "955614", "url": "https://cs.wikipedia.org/wiki?curid=955614", "title": "Prostorová epidemiologie", "text": "Prostorová epidemiologie\n\nProstorová epidemiologie je disciplína oboru geografie zdraví, která aplikuje geografické informace, perspektivy a metody ke studiu prostorového rozmístění jevů z oblasti zdraví, nemocí a zdravotnictví. Konkrétně se prostorová epidemiologie věnuje popisu a průzkumu jednotlivých nemocí a jejich různým geografickým variantám s přihlédnutím k demografii, životnímu prostředí, behaviorálním a socioekonomickým specifikům oblasti, ke genetickým faktorům a k infekčním rizikům.\n\nStatistické modely nutné k vypracování výzkumu na základě dat prostorové epidemiologie jsou komplexní povahy a jejich analýza by měla být prováděna pouze kvalifikovanými statistiky. Chybná interpretace výsledků a šíření chyb v mapách může vést k neefektivnímu rozhodování a uplatňování nevhodných politických opatření při prevenci šíření nemocí.\n"}
{"id": "955617", "url": "https://cs.wikipedia.org/wiki?curid=955617", "title": "Asnières", "text": "Asnières\n\nAsnières může označovat více francouzských obcí:\n\n"}
{"id": "955625", "url": "https://cs.wikipedia.org/wiki?curid=955625", "title": "Jean-Michel Deluc", "text": "Jean-Michel Deluc\n\nJean-Michel Deluc (* 5. září 1955 Auch, Gers) je francouzský sommelier, od roku 1991 držitel titulu „Maître Sommelier“ (mistr sommeliér - uděluje Unie francouzských sommelierů).\n\nNarodil se ve městě Auch, které se nachází ve francouzském Gaskoňsku. Vystudoval hoteliérskou školu v Toulouse a hned po maturitě odjel do Velké Británie, kde v roce 1978 obdržel diplom asociace britských sommeliérů.\n\nSvoji kariéru zahájil v londýnském Café Royal. Od roku 1987 byl čtyři roky vedoucím sommeliérem v restauraci Drouant a v letech 1994–1997 hlavním sommeliérem hotelu Ritz v Paříži. Vyučuje a přednáší umění vína v „École du Cordon Bleu“ v Paříži, na CEFPPA ve Štrasburku a na konferencích po celém světě. Je spoluzakladatelem vinných portálů ChateauOnline a Le Petit Ballon (v ČR od roku 2013 pod názvem Dvě Deci) a také mezinárodní soutěže vín Grand Prix Austerlitz pro česká a moravská vína. Je členem poroty Starwine, která sdružuje šedesát nejlepších degustátorů světa, a která každoročně vybírá ta nejlepší vína.\n\n\nJe spoluautorem několika knih, například \"Vin Essence de Vie\" (2006), \"Grand Larousse du Vin\" (2009) a \"Livre de Cave de Jean Michel Deluc\" (2012).\n"}
{"id": "955626", "url": "https://cs.wikipedia.org/wiki?curid=955626", "title": "Berthenonville", "text": "Berthenonville\n\nBerthenonville je francouzská obec v departementu Eure v regionu Normandie. V roce 2011 zde žilo 240 obyvatel.\n\nCahaignes, Dampsmesnil, Écos, Fours-en-Vexin, Château-sur-Epte, Montreuil-sur-Epte (Val-d'Oise), Saint-Clair-sur-Epte (Val-d'Oise),\n\n\"Počet obyvatel\" \n\n"}
{"id": "955636", "url": "https://cs.wikipedia.org/wiki?curid=955636", "title": "Pianistka (film)", "text": "Pianistka (film)\n\nPianistka ( , ) je erotické filmové drama z roku 2001, napsané a režírované Michaelem Hanekem. Předlohou se stal stejnojmenný román z roku 1983 rakouské autorky a držitelky Nobelovy ceny za literaturu Elfriede Jelinekové.\n\nPříběh pojednává o vídeňské profesorce klavíru, jejím skrytém sexuálním životě a touhách. Hlavní roli ztvárnila francouzská herečka Isabelle Huppertová, která za svůj výkon obdržela několik ocenění, včetně ceny pro nejlepší herečku na Filmovém festivalu v Cannes a Evropskou filmovou cenu. Postavu její matky ztvárnila Annie Girardotová, oceněná Césarem pro nejlepší herečku ve vedlejší roli. Úloha mladého klavíristy, který prožívá s hlavní hrdinkou komplikovaný vztah, připadla Benoîtu Magimelovi.\n\nSnímek natočený ve francouzsko-rakousko-polsko-německé koprodukci dosáhl návštěvnosti 2,5 miliónů diváků, z toho přibližně 700 tisíc osob drama zhlédlo ve Francii. Stal se tak nejnavštěvovanějším projektem vzniklým v rakouské produkci za několik předešlých let.\n\nErika Kohut (Isabelle Huppertová) působí jako profesorka klavíru na vídeňské konzervatoři. Ačkoli prožívá konec čtvrté dekády života, bydlí stále svobodná s dominantní matkou (Annie Girardotová), která má snahu kontrolovat její život; otec je dlouhodobě hospitalizován v psychiatrické léčebně.\n\nDivákovi jsou v průběhu děje postupně odhalovány taje profesorčina soukromého života, jež skrývá za sebejistou fasádou. Sexuální potlačení se manifestuje několika parafiliemi, včetně voyeurismu, sadomasochismu a fetišismu. Projevy chování zahrnujícího sebepoškozování naznačují hraniční typ poruchy osobnosti.\n\nBěhem soukromého koncertního vystoupení v jednom z vídeňských bytů se Erika setkává s okouzlujícím studentem techniky Walterem Klemmerem (Benoît Magimel), pocházejícím ze střední třídy, jehož zálibou je také hra na klavír. Jak jí mladík později sdělí, profesorka se mu „zavrtala do hlavy“. Kvůli ní složí talentové zkoušky na konzervatoř přímo do její třídy. Při dalším setkání, již v roli žáka, odhaluje své city a snaží se o bližší kontakt. Přestože se pedagožka nejdříve pokouší udržet chladný odstup – mimo jiné hlasovala proti ostatním členům komise pro Walterovo nepřijetí, rozvíjí se mezi oběma nestálý patologický vztah. Nadaný Rakušan obdivuje stejně jako Erika hudbu Schumanna a Schuberta.\n\nProfesorka zmaří vyhlídky na profesionální kariéru nejisté ale talentované žákyně konzervatoře Anny Schoberové (Anna Sigalevitchová), když ji sžírá blízký kontakt Anny a Waltera na zkoušce ročníkového koncertu. Stejně tak se snad obává, že by dívka mohla následovat její životní dráhu. Proto začínající klavíristce nasype střepy do kapsy bundy, o než si Anna pořeže prsty. Nic netušící matka (Susanne Lotharová) později pedagožce poděkuje, když převezme dceřin part na koncertě (dějová linka vztahu mezi matkou a dcerou v románové předloze chybí). Stále na zkoušce koncertu pak Walter následuje Eriku na toaletu a lačně se jí zmocní. Žena se poddajně nechává líbat, styk však odmítá a začíná mladíka uspokojovat ručně i orálně. Pod opakovanou pohrůžkou ukončení, se musí student ovládat a být poslušný.\n\nNa hodině klavíru mu následně předává sexuální požadavky vepsané do dopisu. Uvnitř Waltera však narůstá frustrace z oddalování sexuálního aktu. Proto přichází do bytu pianistky, kde Erika naléhá, aby si její touhy a pravidla přečetl. Masochistické fantazie, které by jí měl působit, se mu hnusí, a rozpálený odchází s odkazem, že by se měla léčit.\nProfesorka za ním přichází s omluvou na hokejový trénink. V hale mu vyznává lásku. Z její strany opět dochází k praktikování orálního sexu. Později večer se Walter zjevuje v jejím bytě, zamyká její matku v ložnici, a agresivně se Eriky zmocňuje. Mezitím co cituje z jejích dopisových přání, bez rozmyslu je brutálně plní, profesorku opakovaně udeří a zakrvácenou ji znásilní. Uspokojen dům opouští.\n\nDruhý den si na koncert učitelka tajně přináší nůž z kuchyňské linky. V atriu síně se potkává s usměvavým Walterem i poraněnou Annou, za níž by měla odehrát klavírní part. Když v předsálí osiří, vytahuje nůž a bodá se jím do hrudní krajiny pod levý klíček. Zatímco z rány crčí krev, z koncertního sálu vychází na ulici.\n\nFilmový festival v Cannes, 2001\n\nCésar, 2002\n\nDeutscher Filmpreis, 2002\n\nEvropské filmové ceny, 2001\n\nCena asociace losangeleských filmových kritiků, 2002\n\nCena národní společnosti filmových kritiků, 2002\n\nCena spolku ruských filmových kritiků, 2001\n\nCena spolku sanfranciských filmových kritiků, 2002\n\nMezinárodní filmový festival v Seattlu, 2002\n\nBodil, 2003\n\nFilmový festival v Cannes, 2001\n\nCésar, 2002\n\nCeny BAFTA, 2001\n\nEvropské filmové ceny 2001\n\nIndependent Spirit Award, 2002\n\n"}
{"id": "955637", "url": "https://cs.wikipedia.org/wiki?curid=955637", "title": "Boury-en-Vexin", "text": "Boury-en-Vexin\n\nBoury-en-Vexin je francouzská obec v departementu Oise v regionu Hauts-de-France. V roce 2011 zde žilo 340 obyvatel.\n\nCourcelles-lès-Gisors, Dangu (Eure), Gisors (Eure), Guerny (Eure), Lattainville, Parnes, Montjavoult, Saint-Clair-sur-Epte (Val-d'Oise), Vaudancourt\n\n\"Počet obyvatel\" \n\n"}
{"id": "955641", "url": "https://cs.wikipedia.org/wiki?curid=955641", "title": "Parnes", "text": "Parnes\n\nParnes je francouzská obec v departementu Oise v regionu Hauts-de-France. V roce 2010 zde žilo 351 obyvatel.\n\n\"Počet obyvatel\" \n\n"}
{"id": "955642", "url": "https://cs.wikipedia.org/wiki?curid=955642", "title": "Montjavoult", "text": "Montjavoult\n\nMontjavoult je francouzská obec v departementu Oise v regionu Hauts-de-France. V roce 2010 zde žilo 482 obyvatel.\n\n\"Počet obyvatel\" \n\n"}
{"id": "955646", "url": "https://cs.wikipedia.org/wiki?curid=955646", "title": "Montagny-en-Vexin", "text": "Montagny-en-Vexin\n\nMontagny-en-Vexin je francouzská obec v departementu Oise v regionu Hauts-de-France. V roce 2010 zde žilo 593 obyvatel.\n\n\"Počet obyvatel\" \n\n"}
{"id": "955650", "url": "https://cs.wikipedia.org/wiki?curid=955650", "title": "Serans (Oise)", "text": "Serans (Oise)\n\nSerans je francouzská obec v departementu Oise v regionu Hauts-de-France. V roce 2010 zde žilo 234 obyvatel.\n\n\"Počet obyvatel\" \n\n"}
{"id": "955654", "url": "https://cs.wikipedia.org/wiki?curid=955654", "title": "Serans", "text": "Serans\n\nSerans je název dvou obcí ve Francii:\n\n"}
{"id": "955655", "url": "https://cs.wikipedia.org/wiki?curid=955655", "title": "Duhringova nemoc", "text": "Duhringova nemoc\n\nDuhringova nemoc je velmi vzácné autoimunitní onemocnění, které se projevuje v souvislosti s celiakií. Příčina vzniku tohoto onemocnění není v současné době známá, ale předpokládá se, že tento stav vzniká jako důsledek celiakie a je jakousi kožní formou tohoto onemocnění.\n\nMezi hlavní příznaky onemocnění patří puchýřovitá vyrážka, která se podobá oparu. Vyrážka se vyskytuje nejčastěji v místech, kde dochází k velkému namáhání kůže (loketní jamka, kolenní jamka), ale může se vyskytnout i na hlavě nebo na zádech. Vyrážka svědí a pálí a svádí ke škrábání. Kromě toho se u pacientů objevují klasické příznaky celiakie (průjmy, nadýmání, nevolnost, zvracení a hubnutí, respektive nepřibývání na váze).\n\nVzhledem k tomu, že se toto onemocnění projevuje příznaky, které jsou podobné řadě dalších onemocnění, je diagnostika Duhringovy choroby poměrně obtížná. V případě podezření na tuto chorobu doporučí kožní lékař nebo alergolog kolonoskopické a bioptické vyšetření, které dokáže tuto nemoc odhalit.\n\nProtože se jedná o alergii na lepek, je nutné dodržovat bezlepkovou dietu. Kromě toho se nedoporučuje užívání jódu, který také podporuje projevy tohoto onemocnění.\n\n"}
{"id": "955657", "url": "https://cs.wikipedia.org/wiki?curid=955657", "title": "Hadancourt-le-Haut-Clocher", "text": "Hadancourt-le-Haut-Clocher\n\nHadancourt-le-Haut-Clocher je francouzská obec v departementu Oise v regionu Hauts-de-France. V roce 2010 zde žilo 361 obyvatel.\n\n\"Počet obyvatel\" \n\n"}
{"id": "955658", "url": "https://cs.wikipedia.org/wiki?curid=955658", "title": "Šavarma", "text": "Šavarma\n\nŠavarma (též šawarma či šawerma) či šaurma ( – \"šáwarmá\") je druh blízkovýchodního rychlého pokrmu, který je připravovaný na rotačním grilu. Pokrm je oblíbený v rychlém občerstvení po celém arabském světě, ale také v Rusku, Polsku a v zemích bývalého SSSR, kde je pod tímto názvem prodáváno v podstatě totéž, co je jinak známo jako kebab či gyros. Základem je čerstvé hovězí, jehněčí, kuřecí, skopové či telecí maso.\n\nNejčastěji se podává s arabskými saláty tabbouleh, fattoush, okurkou a rajčaty. To vše je pak zabalené do pitového chlebu. Polevu tvoří obvykle několik surovin: tahina, hummus, nakládané vodnice a amba.\n\nŠavarma je příbuzná řeckému gyrosu a turecké verzi kebabu, podobná je také mexickému tacos al pastor.\n"}
{"id": "955663", "url": "https://cs.wikipedia.org/wiki?curid=955663", "title": "Karel Sellner (inženýr)", "text": "Karel Sellner (inženýr)\n\nDoc. Ing. Karel Sellner, CSc., (* ) je český dopravní expert, bývalý náměstek dopravy, docent vysoké školy a spisovatel, vnuk spisovatele Karla Sellnera.\n\n\n\n\n\n\n"}
{"id": "955664", "url": "https://cs.wikipedia.org/wiki?curid=955664", "title": "Zámecký vrch (Dokeská pahorkatina)", "text": "Zámecký vrch (Dokeská pahorkatina)\n\nZámecký vrch (432 m n. m.) je vrch v okrese Česká Lípa Libereckého kraje v CHKO Kokořínsko. Leží asi 1 km zjz. od vesnice Houska na příslušném katastrálním území. Vrch patří do skupiny tzv. Houseckých vrchů.\n\nJe to suk tvaru nesouměrného kužele, jenž leží na západním konci hřbetu či skupinky s třemi vrcholy. Na svahu nejvyššího vrcholu na severním konci skupiny (bezejmenná kóta 453 m) stojí hrad Houska. Tímto způsobem je vrch označen na mapách, lidově však bývá za Zámecký vrch logicky považován vrchol s hradem (zámkem) Houska. Skupina je tvořena svrchnokřídovým křemenným pískovcem a je částečně podmíněna čedičovou horninou (silně alterovaný bazaltoid). Na různých místech skupiny jsou rozmístěny pískovcové a vulkanitové skalky. Vrch pokrývá převážně listnatý les. Výhled poskytuje pouze \"vyhlídka na Říp\" na západním svahu nejvyšším vrcholu skupiny a hrad Houska.\n\nVrch náleží do celku Ralská pahorkatina, podcelku Dokeská pahorkatina, okrsku Polomené hory, podokrsku Housecká vrchovina a Libovické části.\nAutomobilem se dá nejblíže dojet na parkoviště u hradu Houska. Odtud vede nejprve červená , následně modrá  turistická stezka k hradu Houska. Stezka prochází přes nejvyšší vrchol skupiny, pak sestupuje a vede dál na sever.\n"}
{"id": "955665", "url": "https://cs.wikipedia.org/wiki?curid=955665", "title": "Válečný vějíř", "text": "Válečný vějíř\n\nVálečný vějíř je vějíř uzpůsobený k boji. Byly využívaný japonskými samuraji. K boji je používaly také takzvané \"kunoichi\" (ženský ninja). Umění boje s vějířem se nazývá tessenjutsu. \n\n\nK obraným a útočným účelům byly vějíře používány také v čínských a korejských bojových uměních. V Číně je nazývají \"tiě shàn\" (铁扇). Korejci jim říkají \"buchae\" (부채). \n"}
{"id": "955669", "url": "https://cs.wikipedia.org/wiki?curid=955669", "title": "Altenmarkt im Pongau", "text": "Altenmarkt im Pongau\n\nAltenmarkt im Pongau je městys v rakouské spolkové zemi Salcbursko. Současně leží také v okrese Sankt Johann im Pongau. Nachází se přibližně 65 km jihovýchodně od Salcburku. Městys leží v nadmořské výšce okolo 842 m n. m. a je známý především jako lyžařské středisko. Sídlí zde továrna výrobce lyží Atomic. V roce 2013 zde žilo přes tři tisíce obyvatel.\n\nSídlo v oblasti dnešního Altenmarktu se zde nacházelo již v období Římské říše. Existovala zde osada pod názvem Ani. První zmínka o obci pochází z roku 1047, kdy byla zmíněna v darovací smlouvě arcibiskupa Gebharda z kláštera Admont.\n\nAltenmarkt je svou polohou součástí rozsáhlejšího lyžařského střediska Ski amadé. Přibližně 10 km od města se nachází Altenmarkt-Zauchensee, část lyžařského střediska. Jsou zde pořádány závody Světového poháru v alpském lyžování a v roce 1993 zde proběhlo mistrovství světa v akrobatickém lyžování. Altenmarkt je mimo jiné rodištěm úspěšného rakouského sjezdaře Hermanna Maiera.\n\n"}
{"id": "955670", "url": "https://cs.wikipedia.org/wiki?curid=955670", "title": "Naučná stezka Šebeň", "text": "Naučná stezka Šebeň\n\nNaučná stezka Šebeň je naučná stezka, která prochází stejnojmenným lesem mezi Jívovím a Cyrilovem. Celá je vedena územím PP Šebeň. Její délka je cca 3 km a nachází se na ní 10 zastavení, věnovaných mravenci pospolitému.\n\n\n"}
{"id": "955672", "url": "https://cs.wikipedia.org/wiki?curid=955672", "title": "Benedikt z Plzně", "text": "Benedikt z Plzně\n\nBenedikt z Plzně byl český františkán františkánům žijící v první polovině 16. století. Po rozšíření Lutherova učení k němu přilnul a luteránství okolo roku 1525 během svého působení v Jindřichově Hradci otevřeně hlásal a odmítal katolickou liturgii. Ochrannou ruku mu přitom poskytoval místní pán Adam I. z Hradce, nejvyšší kancléř Českého království. Proto jej františkánský provinciál František z Bavor chtěl zavřít do klášterního vězení, čímž pověřil provinčního kustoda Michaela z Korutan. V roce 1524 proto Michael, současně kvardián v Bechyni spolu s dalšími bratřími a muži sloužícimi bechyňskému pánu a rychtáři Janu ze Šternberka přepadli jindřichohradecký klášter. Benedikt jim však uprchl skokem z okna. Benedikt z Plzně mohl být potenciálně totožný se autorem křesťanských písní, rovněž k luteránství inklinujícím františkánem Klimentem Bosákem.\n\nFrantiškán Benedikt z Plzně, spíše však odlišný od výše popsaného, vyzdobil malířskými díly právě tehdy budovaný františkánský kostel ve východopolském Opatowie.\n"}
{"id": "955673", "url": "https://cs.wikipedia.org/wiki?curid=955673", "title": "Rožec krátkoplátečný", "text": "Rožec krátkoplátečný\n\nRožec krátkoplátečný (\"Cerastium brachypetalum\") je drobná, planě rostoucí, efemérní, žlutě kvetoucí bylina, druh celosvětově rozšířeného rodu rožec.\n\nRoste téměř v celé Evropě, od Pyrenejského poloostrova až po jižní okraj Skandinávie, na východě až po Krym a Kavkaz. Dále je rozšířen také v severní Africe a byl zavlečen do Severní Ameriky. V České republice roste roztroušeně jen v teplejších oblastech, ve vyšších polohách je vzácný.\n\nVyrůstá na výslunných, ale ne vyprahlých místech, v na živiny bohatších, často vápencových půdách. Vyhovují mu travnaté, skalnaté nebo křovinaté stráně v říčních údolích, u polních cest a na okrajích lesů i jejich mýtinách. Občas je k nalezení i na silničních nebo železničních náspech.\n\nJednoletá, šedavě zelená rostlina dorůstající do výše 10 až 30 cm. Z tenkého větveného kořene vyrůstá jednoduchá nebo hned od báze rozvětvená, vzpřímená nebo vystoupavá lodyha. Je hustě porostlá krátkými i odstávajícími chlupy dlouhými až 2 mm které jsou ve spodní části nežláznaté a v horní převážně žláznaté, mívá barvu sivě zelenou až žlutě zelenou a někdy má purpurový nádech. Listy přízemní růžice jsou obvejčité až kopisťovité, v dolní části jsou zúžené do řapíku a na vrcholu zaokrouhlené se špičkou, na spodní straně mají málo a na horní více jednoduchých chloupků. Lodyžní listy z obou stran porostlé dlouhými sivými chlupy mají čepele elipsovité, vejčité nebo široce kopinaté zakončené tupě nebo ostře, vždy mají špičku, bývají dlouhé 5 až 15 mm a široké 2 až 7 mm.\n\nKvěty na vzpřímených nebo do boku odstávajících stopkách (několikráte delších než kalich) vytvářejí v počtech 3 až 50 vidlanovitá květenství s dlouhými ochlupenými větvemi. Jejich oboustranně chlupaté listeny jsou bylinné, nemají bělavý blanitý lem a tvarem se podobající menším listům lodyžním. Pět kopinatých kališních lístků 3 až 6 mm dlouhých s blanitým lemem bývá na vrcholech zakončeno ostře nebo tupě a jsou na vnější straně hustě porostlé až 2 mm dlouhými chlupy přesahujícími vrchol kalichu. Vejčitých až kopinatých, u báze brvitých, bíle zbarvených korunních lístků kratších než kališní je také pět. Bývají dlouhé jen 2 až 3 mm a jsou hluboce dvoulaločné (zářez sahá průměrně do třetiny jejich délky). Tyčinek s brvitými nitkami nesoucími chlupaté prašníky je v květu deset, čnělek je pět.\n\nKvěty rozkvétají v dubnu a květnu, opylovány jsou hmyzem nebo dochází k samoopylení. Plody jsou válcovité tobolky vyrůstající na šikmo odstávajících nebo téměř vodorovných stopkách. Jsou přímé nebo v horní polovině nahoru zakřivené, až 8 mm dlouhé a 2 mm široké a na vrcholu se otvírají deseti zoubky. Trojúhelníkovitá až okrouhlá, mírně asymetrická červenavě hnědá semena jsou velká okolo 0,6 mm a mají drobné ostré výstupky. Druh, jehož ploidie je 2n = 72, se může rozmnožovat pouze semeny.\n\nRožec krátkoplátečný je velmi variabilní (hlavně v kvalitě a množství ochlupení) a nověji je rozeznáno několik jeho poddruhů. V České republice roste pouze jeho nominátní poddruh\n\n\nČerveným seznamem cévnatých rostlin České republiky z roku 2012 je rožec krátkoplátečný považován za ohrožený druh (C3).\n\n\n \n"}
{"id": "955676", "url": "https://cs.wikipedia.org/wiki?curid=955676", "title": "Antonín Brouček", "text": "Antonín Brouček\n\nAntonín Brouček OFM, rodným (křestním) jménem Vilém, zvaný též podle svého původu přídomkem z Kopidlna ( – 1690, Bechyně) byl český františkán a profesor teologie mj. pražského arcibiskupského semináře. Narodil se někdy před rokem 1638, do roku 1658 vstoupil do františkánského řádu. V řádu působil jako český provinciál (1672-75), zemřel 20. května 1690 v Bechyni, kde byl i pohřben.\n\nPřednášel na klášterních františkánských studiích, jako v letech letech 1679–1681 v konventu v Jindřichově Hradci, kde byl tehdy představeným Jindřich Labe a kde byl již čestně titulován jako lector jubilatus. Pro tato tříleté teologická studia měl 14 posluchačů – františkánských kleriků. Z těchto studií se dochovaly dva svazky s jeho přednáškami. Kodexy obsahují 24 traktátů dále se dělících na disputace a jednotlivé kvestie, jenž postupně pokrývají všechny oblasti teologie, jak byly studentům předkládány. Jeden traktát je dopsán v květnu 1682 „in Thermis Sancti Ioannis prope Dessnam“ (tj. Velké Losiny?), kde se pro neznámou nemoc léčil, stejně jako roku 1686 v Teplicích.\n\nVe svých přednáškách v Bechyni se zabýval se také františkánstvím, jak dokládá jeho rukopis \"Breve Compendium in vitam S. Patris Francisci et sociorum ejus, cum annotationibus aliquibus circa indulgentiam Portiunculae, Montis Alvernae, Nominis Jesu, Terrae Sanctae &c.\" napsaný roku 1677 a v dalších letech. Na 66 stranách se zabývá počátky františkánství, misiemi františkánů ve Svaté zemi (se soudobými františkánskými misionáři tamtéž udržoval Brouček písemný kontakt). Dále v kodexu najdeme zejména kázání, z nichž většinu lze se jistou dávkou nejasnosti připsat samotnému Broučkovi, šest synopsí latinských školních her – ve všech případech s biblickým námětem. Lektor tedy cvičil spolu se svými studenty a „jindřichohradeckou mládeží“ divadlo, které předváděl vzdělanějšímu lidu nebo spolubratřím o církevních slavnostech. Mezi jednotlivé rukopisy je vevázáno také deset pražských tisků, z poloviny s historickou tematikou, která dosvědčuje šíři Broučkova zájmu.\n\nJako učebnici filozofie pro řádová studia Brouček napsal učebnici skotistické filozofie \"Domus Sapientiae : Doctoris Subtilis, Joannis Duns Scoti\" zkráceně zvaná \"Domus Sapientiae Scoti\". Spoulautorsky se na objemném díle podílel další lektor pražských františkánských studií i arcibiskupského semináře Arnošt Schaff. Tato první tištěná učebnice skotismu v Čechách patřila k základní výbavě františkánských klášterních studií. Vytiskla ji arcibiskupské tiskárna v Praze roku 1663. Třídílná příručka o téměř 800 stranách dokládá, že Broučkovou zásluhou pronikla františkánská filozofická cesta vně hranic řádu i do obecného církevního prostředí – kněžského semináře. Rovněž mědirytové frontispisy s mnichy a chrámem moudrosti nemají žádnou spojitost se františkánstvím. Dílo je dedikováno hraběti Václavu Vojtěchu ze Šternberka (zemř. 1708).\n\nVznik františkánské observance a spory o striktní zachovávání řehole zachytil Brouček v díle \"Brevis relatio de origine et divine Religionis s. Francisci\". [Pragae?, cca 1660]. 118 s. Podle Vigilia Greiderera čerpajícího z dalších pramenů české provenience však dílo jen převzal a doplnil. Tato kniha se dostala na Index zakázaných knih, po odstranění litanií byla povolena. Podílel se na zajištění vydání abecedně setříděné příručky biblických událostí připisované autorsky svatému Bonaventurovi s názvem \"Bibilia pauperum\". Knihu vytiskl v Praze Urban Baltazar Goliáš roku 1666.\nÚdajně byl též autorem dnes neznámého traktátu o krupobití, později citovaného františkánem Janem Damascénem Markem.\n\nJako vzdělanec se nemohl obejít bez solidní sbírky knih. Jako řádový lektor užíval privilegia používání osobní knihovní sbírky kromě společných klášterních knihoven. Z ní se dochoval Broučkův \"manuálník\" obsahující opisy řádových status a akt, Broučkovu korespondenci, latinská kázání, zřejmě přímo Broučkova a další. Několik desítek zde dochovaných jeho dopisů s jinými řeholníky, šlechtici a světskými vládci svědčí o Broučkově všestrannosti i diplomatické schopnosti, texty kázání a několik dalších veršů zase o jeho zálibě v poezii. Do své osobní knihovny dále například získal roku 1682, kdy působil jako provinciál, darem od Petra Ignáce Wittprahlla faráře „Rudolicensis“ prvotisk \"Epistoles familiares\" papeže Pia II.. Ještě téhož roku ji nechal zapsat do katalogu klášterní knihovny v Dačicích, kde patrně přebýval. Přesto knihu stále choval u sebe až do své smrti roku 1690 v Bechyni, kde pak již zůstala. V bechyňském konventu Brouček ponechal celou svou osobní knihovnu, kde se dále nacházely jeho rukopisy – latinský slovník s českým výkladem termínů (titulovaný nomenklatura, ovšem abecedně seřazený) z let 1693–1694, biblický slovník \"Alphabetum scripturististicum\" a další opisy. Nezapomínal však ani na společné klášterní knihovny, pro něž vydal jako český provinciál roku 1673 knihovní řád. Osobní pozůstalost Antonína Broučka uchovává archiv pražských františkánů.\n\nJako provinciál se Antonín Brouček podílel na sestavení provinčních statut české františkánské provincie sv. Václava projednaných na kapitule v Brně v květnu 1672 a schválených následujícího roku generalátem řádu i shromážděnými českými definitory, mezi jinými i Bernardem Sannigem. Statuta zvyšující mimo jiné pravomoci provinciálů a kvardiánů na úkor nižších představených byly vytištěny pravděpodobně v Praze roku 1674.\n\n \n"}
{"id": "955677", "url": "https://cs.wikipedia.org/wiki?curid=955677", "title": "Sutherlandia", "text": "Sutherlandia\n\nSutherlandia je rod rostlin z čeledi bobovité. Jsou to vesměs polokeře se zpeřenými listy a červenými květy. Plody jsou nápadně nafouklé. Rod obsahuje 5 druhů a je rozšířen v jižní Africe. Některé druhy jsou v klimaticky příhodných oblastech světa pěstovány jako okrasné rostliny.\n\nZástupci rodu \"Sutherlandia\" jsou polokeře a keře dorůstající výšky až dva metry. Listy jsou lichozpeřené, složené z mnoha párů podlouhlých šedě chlupatých lístků. Palisty jsou drobné, kopinaté. Květy jsou nápadné, velké, jasně červené nebo šarlatové, uspořádané v chudokvětých hroznech. Kalich je zvonkovitý, s 5 laloky. Pavéza je dole zúžená, kratší než křídla a člunek. Křídla jsou malá, nehetnatá, člunek je kopinatý, zahnutý. Tyčinek je 10 a jsou dvoubratré. Semeník je stopkatý, s mnoha vajíčky a zahnutou čnělkou zakončenou drobnou hlavatou bliznou. Plody jsou tenkostěnné, měchýřkovitě nafouklé a obsahují mnoho černých, zploštělých, ledvinovitých semen.\n\nRod \"Sutherlandia\" zahrnuje 6 druhů, rozšířených v jižní části Afriky. V Jihoafrické republice se vyskytuje všech 6 druhů rodu, některé z nich zasahují i do Lesotho, Botswany a Namibie. Zástupci tohoto rodu rostou na suchých svazích, planinách a písečných dunách.\n\nČervené květy \"Sutherlandia frutescens\" jsou opylovány strdimily. Nafouklé lehké plody jsou šířeny větrem.\n\n\nZástupci rodu \"Sutherlandia\" jsou velmi ozdobné keře a v klimaticky příhodných oblastech světa jsou pěstovány jako zahradní rostliny. Jsou ceněny zejména pro zářivě červené květy a též pro nafouklé měchýřovité plody. Nejběžněji pěstovaným druhem je \"S. frutescens\".\nNálev z listů \"Sutherlandia frutescens\" je v jižní Africe používán při onemocněních trávicího traktu a dělohy, včetně rakoviny.\n\n"}
{"id": "955678", "url": "https://cs.wikipedia.org/wiki?curid=955678", "title": "Naučná stezka Bohuslava Reynka", "text": "Naučná stezka Bohuslava Reynka\n\nNaučná stezka Bohuslava Reynka je naučná stezka, která spojuje Havlíčkův Brod s Petrkovem a Svatým Křížem. Její celková délka je 9 km a na trase se nachází 5 zastavení. Ke slavnostnímu otevření došlo 3. září 2011, na 40. výročí úmrtí Bohuslava Reynka.\n\nTrasa začíná na Havlíčkově náměstí v Havlíčkově Brodě, odkud ulicemi Pod Radnicí, Kalinovo nábřeží, Dolní (po silnici I/38) a U Borové míří k rybníku Žabinec, kolem rybníku a následně podél potoku Žabinec do Petrkova. Na okraji Petrkova vede odbočka k místnímu zámku, kde Reynek žil. Z Petrkova posléze pokračuje po silničce do Lázní Petrkov a odtud po polní cestě do Svatého Kříže, kde je Reynek pohřben.\n\n\n"}
{"id": "955679", "url": "https://cs.wikipedia.org/wiki?curid=955679", "title": "Alexej Poltoranin", "text": "Alexej Poltoranin\n\nAlexej Poltoranin, plným jménem Alexandr Jurjevič Poltoranin je kazašský běžec na lyžích. Je dvojnásobným bronzovým medailistou z MS 2013 v italském Val di Fiemme. Ve Světovém poháru vyhrál pět závodů, dalších sedm výher zaznamenal v etapách Tour de Ski a Ruka Triple. Většiny svých úspěchů dosáhl v závodech klasickou technikou.\n\nZúčastnil se zimních olympijských her v Turíně 2006, Vancouveru 2010, Soči 2014 a Pchjončchangu 2018. Jeho největším úspěchem jsou dvě pátá místa ze sprintu (klasicky) a sprintu dvojic (volně) z Vancouveru 2010.\n\nNa mistrovství světa startoval šestkrát, v letech 2007, 2009, 2011, 2013, 2015 a 2017. V roce 2013 vybojoval dvě bronzové medaile, v týmovém sprintu (volně) a na 50 km klasicky s hromadným startem.\n\nDo Světového poháru vstoupil poprvé na jaře 2005. Má na svém kontě čtyři výhry, dalších sedm výher zaznamenal v etapách Tour de Ski či Ruka Triple. V celkových výsledcích je jeho nejlepším umístěním čtvrté místo ze sezóny 2012/13.\n\nV Tour de Ski skončil v celkovém pořadí nejlépe čtvrtý, v sezóně 2017/18.\n\n\n\n\n"}
{"id": "955686", "url": "https://cs.wikipedia.org/wiki?curid=955686", "title": "Sovova naučná stezka", "text": "Sovova naučná stezka\n\nSovova naučná stezka je naučná stezka, která spojuje Pacov a Lukavec. Svůj název dostala podle básníka Antonína Sovy, její celková délka je 12 km a nachází se na ní 4 zastavení.\n\nTrasa začíná v Pacově na náměstí Svobody, odkud pokračuje Karmelitánskou ulicí okolo zámku, ulicí Za Branou k Sovovu parku a dále polní a lesní cestou k říčce Trnavě. Po jejím překročení míří po polní cestě na okraj Bratřic, kde se napojuje na silnici. Ta ovšem v Bratřicích končí a NS dále vede po polní a lesní cestě ke kapli sv. Jana Křtitele pod vrchem Strážiště. Po této cestě pak vede až do Lukavce, kam vstupuje ulicí Ke Křížku. Posléze odbočuje doleva a ulicí Vyklantická míří na náměstí sv. Václava, kde končí.\n\n\n"}
{"id": "955687", "url": "https://cs.wikipedia.org/wiki?curid=955687", "title": "Mr. Bean: Největší filmová katastrofa", "text": "Mr. Bean: Největší filmová katastrofa\n\nMr. Bean: Největší filmová katastrofa (v originále \"Bean\") je filmová komedie z roku 1997 od režiséra Mela Smitha. Film měl v Česku premiéru 23. října 1997.\n\nMr. Bean pracuje v Britské národní galerii jako hlídač, kde ho nikdo nemá rád. Ředitel Beana pošle do Ameriky vydávaje ho za nejlepšího znalce obrazů, aby se ho zbavil. Zde má Bean odhalit slavnou Whistlerovu matku. Již v letadle se ztrapní, neboť si tam hraje s letadýlkem a pak dělá, že zvrací. V Americe se seznámí s kurátorem, který ho u sebe ubytuje. Jeho rodina ho ale taky nemá příliš v lásce. Když jde druhý den do nové práce, omylem obraz zničí dva dny před odhalením. Bean tak musí vymyslet jak uvést obraz zpět do pořádku a získat si oblibu v kurátorově rodině.\n\n \n\nDalší hlasy: Bohdan Tůma, Tomáš Černohradský & Zuzana Schulzová\n\nPřeklad: Lenka Pospíchalová\n\nDialogy: Alena Navrátilová \n\nZvuk: Tomáš Beanohradský \n\nRežie českého znění: Antonín Navrátil \n\nVyrobila: pro Bonton Home Video Tvůrčí skupina Josefa Petráska, Studio Budíkov 1998 \n\n"}
{"id": "955688", "url": "https://cs.wikipedia.org/wiki?curid=955688", "title": "Planai", "text": "Planai\n\nPlanai (také \"Schladminger Kaibling\") je hora v Rakousku o nadmořské výšce 1906 m n. m. Leží v pohoří Schladmingské Taury ve spolkové zemi Štýrsko nedaleko obce Schladming. Planai je také název části lyžařského střediska, které sdružuje čtyři vrcholy (Hauser Kaibling, Hochwurzen, Reiteralm a Planai) pod názvem Schladminger 4-Berge-Schaukel. Nejvyšší bod lyžařského střediska se nachází v nadmořské výšce 1894 m n. m. Zdejší skiareál bývá často označován pouze názvem Schladming.\n\nV roce 2013 zde proběhlo mistrovství světa v alpském lyžování. Již dříve zde proběhly mužské závody v rámci mistrovství světa v roce 1982, ženské závody v tomto roce proběhly v Haus im Ennstal. Zdejší skiareál je také pravidelným pořadatelem závodů Světového poháru v alpském lyžování. V sezóně světového poháru 2011/2012 hostilo středisko finále světového poháru.\n\n"}
{"id": "955690", "url": "https://cs.wikipedia.org/wiki?curid=955690", "title": "Zlatý vrch (Ralská pahorkatina)", "text": "Zlatý vrch (Ralská pahorkatina)\n\nZlatý vrch (324 m n. m.) je vrch v okrese Česká Lípa Libereckého kraje. Leží asi 4,5 km jihozápadně od Kuřívod na příslušném katastrálním území.\n\nJe to vrch ve tvaru krátkého strukturního hřbetu orientovaného ve směru SZ–JV (s vrcholem na SZ a doprovodným vrcholem na JV) ze svrchnokřídových křemenných pískovců. Svahy lemují malé pískovcové terasy a skalky s železitými inkrustacemi. Vrch je převážně zalesněn borovými porosty. Z jižního svahu je výhled na Velký a Malý Bezděz. Severovýchodně pod vrchem v \"Černém močálu\" pramení Břehyňský potok.\n\nVrch náleží do celku Ralská pahorkatina, podcelku Dokeská pahorkatina, okrsku Bezdězská vrchovina a podokrsku Velkobukovská pahorkatina.\nNejblíže je možno zanechat automobil v místě prudké zatáčky u křižovatky silnice II/270 Doksy – Mimoň se \"Strážovskou cestou\". Po této cestě je třeba pokračovat pěšky či na kole až pod vrch. Strážovská cesta znamená severní hranici NPR Břehyně – Pecopala. Na severu vede místní modrý  okruh z Hradčan.\n"}
{"id": "955691", "url": "https://cs.wikipedia.org/wiki?curid=955691", "title": "Želva pralesní", "text": "Želva pralesní\n\nŽelva pralesní (\"Chelonoidis denticulata\", dříve také \"Geochelone denticulata\") je suchozemská želva vyskytující se v Amazonii. Místní ji nazývají \"morrocoy\", \"woyamou\" nebo \"wayamo\". Jedná se o třetí největší pevninskou a celkově o pátou největší želvu na světě.\n\nSamci dorůstají průměrné velikosti 40 centimetrů. Samice 60 až 75 centimetrů. Největší známý jedinec měřil 94 centimetrů. Váha se pohybuje od 10 do 15 kilogramů. Krunýř je dlouhý a oválný. Má žlutavěhnědou až tmavě hnědou barvu. Jednotlivé šupiny mohou být na okrajích černé, dvorce světle žluté, oranžové nebo světlě hnědé.\nVzhledově je velmi podobná želvě uhlířské \"(Chelonoidis carbonaria)\". Jedním z rozlišovacích znaků jsou nohy, které má želva pralesní oranžovohnědé, zatímco želva uhlířská má nohy červené.\n\nPohlavní dospělosti dosahují želvy pralesní v osmém až desátém roce života. Samičky snáší 2 až 15 vajec, které se líhnou po inkubační době trvající 105 až 202 dní. Mláďata jsou po narození velká 4-4,5 centimetry.\n"}
{"id": "955695", "url": "https://cs.wikipedia.org/wiki?curid=955695", "title": "Signalizační koncový bod", "text": "Signalizační koncový bod\n\nSignalizační koncový bod ( ) je v telekomunikacích komunikační koncový bod Signalizačního systému č. 7, který vytváří nebo přijímá signalizační zprávy. Jeho opakem je Signalizační tranzitní bod (STP), který signalizační zprávy přeposílá mezi jinými signalizačními body.\n\nMezi signalizační koncové body patří:\n\n"}
{"id": "955696", "url": "https://cs.wikipedia.org/wiki?curid=955696", "title": "Graselova stezka Nové Syrovice", "text": "Graselova stezka Nové Syrovice\n\nGraselova stezka Nové Syrovice je naučná stezka v okolí Nových Syrovic, pojmenovaná po místním rodákovi Johannu Georgovi Graselovi. Kromě této stezky se Graselova stezka na českém území nachází i u Slavonic, Nové Bystřice, Vratěnína a Českého Rudolce. Její celková délka je cca 10 km a na své trase má 5 zastavení.\n\nTrasa začíná u Novosyrovického rybníka, kde býval rodný dům Grasela. Odtud pokračuje kousek po silnici II/411 směrem na Dešov, ale zahýbá doleva do Syrovického lesa a k přírodním rezervacím Habrová seč a U Lusthausu. U Lusthausu se nachází trojice staveb – \"Lusthaus\" (připomíná chrámovou loď), \"Špice\" (kostelní věž) a \"Sibyla\" (sakristii). Odtud pokračuje okrajem lesa zpátky do Nových Syrovic, kde u zámku končí.\n\n\n"}
{"id": "955699", "url": "https://cs.wikipedia.org/wiki?curid=955699", "title": "Bhágavata Purána", "text": "Bhágavata Purána\n\nBhágavata Purána (dévanágarí भागवतपुराण, v překladu znamená \"Překrásná nauka o Boh\"u) také známá jako Šrímad-Bhágavata Mahá-Purána, nebo Šrímad Bhágavatam je jednou z osmnácti Mahá-Purán, jejímž hlavním tématem je bhakti, oddaná služba Nejvyššímu Bohu Kršnovi. Podle tradice Bhágavata Puránu sepsal před zhruba 5 000 lety legendární mudrc Šrí Vjásadéva (Dvaipájana Vjása), který je podle Véd inkarnací Višnua zplnomocněná pro literaturu.\n\nBhágavata Purána popisuje mnoho příběhů a událostí. Podle védské tradice se nejedná o mýty, nýbrž o skutečné historické události, které se odehrály nejen na této planetě, ale i na jiných místech ve vesmíru, v různých dobách (před mnoha miliony lety). Všechny tyto příběhy jsou vždy spojené s Kršnou, ať už přímo či nepřímo. (Např. jsou zde příběhy o životech Kršnových oddaných; také se zde mluví o démonech, které Kršna zabil, atd.). Bhágavata Purána pojednává také o zjeveních a skutcích inkarnací (avatárů) boha Kršny. Podává výčet Jeho různých avatárů a také podává informaci, že Kršna je \"svayam bhagaván\", to znamená, že je Původní Nejvyšší Osoba, zdroj všech avatárů, tedy i Višnua.\n\nBhágavata Purána má přízvisko \"neposkvrněná Purána\", protože je považována za literární inkarnaci Boha. Je rovněž uznávána jako nejlepší ze všech Purán a dokonce jako nejvznešenější ze všech védských písem, protože sama o sobě stačí k plné realizaci Boha.\n\nBhágavata Puránu sepsal podle tradice bájný mudrc Vjása, kterého samotná Bhágavata Purána řadí k avatárovi, který je zplnomocněn k psaní literatury. Traduje se, že Vjásadéva je tak autorem veškeré Védské literatury: čtyř Véd, Upanišad, Védánta-sútry, Purán, Mahábháraty (která obsahuje Bhagavad-gítu) atd. To, že je Vjása autorem znamená, že Bhágavata Puránu a ostatní Védskou literaturu zpracoval do písemné podoby. Podle písem totiž Védské poznání existuje od nepaměti a zjevilo se z dechu Nejvyššího Boha, Kršny, tzn. že Védy nepocházejí z tohoto světa a tudíž jsou prosty všech světských nedostatků, krátce řečeno, že jsou dokonalé.\n\nBhágavata Purána je psána v sanskrtu, v dévanágarském písmu. Má celkem 18 000 standardních veršů (anuštup). Anuštup je typ verše, který má 32 slabik. Ne všechny verše Bhágavata Purány mají 32 slabik, některé mají více, některé mají méně, navíc některé části textu jsou psány v próze, ale podle počtu slabik v celém díle zjistíme, že se skládá celkem z 18 000 veršů (šlók) typu anuštup. Dílo je členěno celkem do dvanácti částí (zpěvů), z nichž každý má ještě několik kapitol. Celkem Bhágavata Purána obsahuje 335 kapitol.\n\nŠrímad Bhágavatam se tedy skládá ze dvanácti částí, zvaných zpěvy. Následuje stručný obsah všech dvanácti zpěvů.\n\nTvoří úvod do celého díla. Popisuje události, které vedly k vyřčení Bhágavatamu a jeho sepsání. Jednou v lese Naimišáranja se sešlo mnoho mudrců, aby vykonali oběť proti nepříznivým vlivům začínajícího temného věku. Mudrci byli vedeni Šaunakou Rišim a hlavním přednašečem byl Šrí Súta Gósvámí. Mudrci v čele se Šaunakou kladou Sútovi různé otázky. Hovoří například o návštěvě velkého světce Nárady Muniho, který přišel za svým žákem Šrílou Vjásadévou, aby ho povzbudil k sepsání Bhágavatamu. V té době již Vjásadéva sepsal Védy, dokonce k nim sestavil i komentář (Védánta-sútru), ale přesto nebyl v nitru spokojený. Nárada Muni mu vyjevil příčinu jeho nespokojenosti a vybídl ho k sepsání podstaty védské literatury, která v předchozích Vjásadévových dílech nebyla tolik zdůrazňována. Tento zpěv popisuje různé poučné příběhy ze života Pánduovců. Líčí také události vedoucí k narození Mahárádže Paríkšita a hovoří o jeho skutcích a jeho ideální vládě. Král Paríkšit je však neprávem proklet, že za sedm dní zemře. Král se tedy odebere postit se na břeh Gangy, kde se shromáždí mnoho slavných mudrců. Na scéně se jako hlavní postava objevuje Vjásadévův syn, Šukadéva Gósvámí, a je připraven vyslovit Bhágavatam tak, jak se ho naučil od svého otce Vjásadévy.\n\nDruhým zpěven začíná samotný Šrímad Bhágavatam. Šukadéva Gósvámí postupně objasňuje jednotlivé kroky na cestě realizace Absolutní Pravdy. Nejprve hovoří o vesmírné podobě, dále o lokalizované Nadduši. Rozebírá proces, který vede k dosažení té nejvyšší zkušenosti a ke svrchovanému poznání, a také popisuje další inkarnace Kršny. Cituje také rozhovor poloboha Brahmy s mudrcem Náradou. Šukadéva hovoří o stvoření vesmíru a o vzniku jeho jednotlivých stavebních elementů a jako odpověď králi cituje rozhovor mezi Brahmou a Kršnou na počátku stvoření. Bhágavatam upřesňuje, že hmota je vždy podřízená Svrchovanému Vědomí (Bohu), na Jehož popud je celá hmotná existence v chodu.\n\nKdyž Šukadéva odpovídá na otázky krále Paríkšita, cituje rozhovor světce Vidury a mudrce Maitreyi. Maitreya popisuje postavení Boha a Jeho energií, analyzuje hmotný projev, jeho vznik a vývoj. Popisuje také zjevení Varáhy, inkarnace Kršny v podobě kance, a události, které vedly k Jeho zjevení. Dále líčí krásu duchovních planet. Vypráví také příběh o inkarnaci Boha, Šrí Kapilovi, synovi Kardamy a Dévahúti. Jeho matka Dévahútí Mu klade mnoho inteligentních otázek. Kapila jí vysvětluje proces oddané služby, jaký je rozdíl mezi hmotou a duchem, jak se může duše osvobodit, stěhování duší, nepříznivé plodonosné činnosti a další. Objevuje se zde také popis embrya v lůně matky, jeho vývoj měsíc po měsíci.\n\nČtvrtý zpěv popisuje druhotné stvoření, kterého se ujímá polobůh Brahmá a Manu, vládce vesmíru. Začíná popisem osídlování celého vesmíru. Hovoří o prokletí Šivy a o příběhu Dhruvy Mahárádže, kterému bylo ukřivděno, když byl ještě chlapec. Velice brzy dosáhl dokonalosti a zjevil se mu Nejvyšší Pán, Bůh. Líčí také příkladnou vládu a úchvatné skutky krále Prthua, zplnomocněné inkarnace Kršny. Dále je zde rozhovor mudrce Nárady a krále Pračínábarhišaty o životě podmíněné duše v hmotném světě, jejím zapletením v síti smyslových objektů, honbu za iluzorním štěstím, výměnu těl atd.\n\nPopisuje činnosti dalších králů a zjevení Rišabhadéva, další inkarnace Boha. Svým jednáním šel příkladem obyčejným lidem. Jako znalý král udělil svým synům cenné pokyny a rady ohledně sanátana-dharmy (věčného náboženství). Významnou částí tohoto zpěvu je duchovní cesta Mahárádže Bharaty, který dosáhl vysoké duchovní úrovně, ale nešťastnou náhodou se odchýlil a poklesl. I když se ale narodil jako jelínek, přesto si mohl pamatovat svůj minulý život. Tento díl dále podává popisy oběžných drah planet, planetárních systémů a další, původ Gangy, a na závěr popis pekelných planet. (Je velice zajímavé, že kosmologie Bhágavatamu odpovídá moderním vědeckým zjištěním.)\n\nVypráví příběh o Adžámilovi, který byl v mládí kvalifikovaným bráhmanou (knězem). Pak ale poklesl, a celý život promrhal hříšnými činnostmi. V okamžiku smrti ho chtěli odvést poslové smrti, ale služebníci Boha je zastavili. Poslové vedou diskuzi o principech zbožnosti a bezbožnosti. Adžámila nakonec dosáhne osvobození. Kromě dalších poučných příběhů mluví o králi Čitraketuovi, který přišel o svého malého syna. Mudrc Nárada ho však pomocí své mystické síly přivedl k životu, a ten poučil všechny přítomné o stěhování duše a o vztazích v hmotném světě.\n\nHovoří o králi démonů Hiranjakašipuovi, který získal od Brahmy mnohá požehnání. Nafoukaný na svoji moc začal utlačovat celý vesmír, včetně polobohů. Dokonce týral i svého syna Prahláda, který namísto démonských vlastností projevoval vlastnosti oddaného Bohu. Zpěv vrcholí, když se zjevil Kršna v podobě Nrsimhadéva - napůl člověka, napůl lva. Nrsimhadéva ochránil Prahládu Mahárádže a zabil jeho démonského otce, krále démonů. Dále se zde mluví o chodu společnosti, rodiny, chování dokonalé osoby a pokynech pro civilizované lidské bytosti.\n\nMluví o tom, jak polobozi a démoni spolu stloukali oceán mléka, aby získali nektar nesmrtelnosti, přičemž Kršna v podobě želvy (Kúrma) podpíral horu Mandaru, která byla „kvedlačkou“. Když se zjevila další inkarnace, Dhanvantari s nektarem, démoni chtěli nektar jako první. Přichází však další inkarnace, Móhiní-múrti, nejkrásnější žena ve stvoření. Dalším dějem, je zjevení Kršny jako trpasličího bráhmany (Vámana), který nakonec svými třemi kroky připraví Baliho Mahárádže o všechno. Dále popisuje inkarnaci Boha v podobě ryby (Matsya) zachraňující Satyavratu před potopou.\n\nKromě jiných příběhů líčí hlavně zábavy Šrí Rámačandry, inkarnace Boha, které jsou náplní eposu Rámájana tj. vyhnání na 14 let do lesa, únos Jeho manželky Síty, zabití démona Rávany, návrat do města Ajódhja atd. Mnohé další příběhy ukazují, do jakých nepříjemností se člověk může dostat kvůli uspokojování chtíče. Zajímavý je také příběh krále Ambaríše, který předvedl, že oddaný Boha je mnohem mocnější než i ten největší jógí. Co se týče chodu vesmírného času, pomalu se přibližujeme k věku Kali, současnému věku.\n\nJe vyvrcholením celého Šrímad Bhágavatamu. Desátý zpěv představuje Boha, Šrí Kršnu, v Jeho původní podobě s Jeho rozmanitými radostnými zábavami s pasačkami krav (\"gópí\") na březích řeky Jamuny, které projevil na planetě Zemi, aby k sobě přivedl podmíněné duše hmotného světa. Při Jeho zábavách mu „asistoval“ Šrí Balaráma, Jeho starší bratr. Tento zpěv popisuje Kršnovy zábavy zcela dokonale, od Jeho zjevení, Jeho dětských zábav ve Vradži (kraj, ve kterém se zjevil), zábav v městech Mathurá a Dváraka, včetně Jeho stýkání se s Pánduovci, až po Jeho manželský život s 16 108 manželkami. Je řečeno že bez prostudování prvních devíti zpěvů, nelze zachytit pravý význam desátého zpěvu.\n\nJedenáctý zpěv vypráví o prokletí a odchodu Jaduovské dynastie z tohoto světa, včetně zaplavení města Dváraky. Nachází se zde hodně rozhovorů mezi různými králi, osobnostmi a světci, např. Nárada shrnuje své učení Vasudévovi, Drumila pojednává o různých Pánových inkarnacích králi Nimimu. Je zde také zmíněna inkarnace Boha v podobě labutě, Hamsa-avatára. Důležitou pasáž tvoří rozhovor Pána Kršny s Jeho oddaným Uddhavou. Je tu také popsán systém čtyř společenských skupin a čtyř duchovních stavů, gjána-jóga a bhakti-jóga (oddaná služba Bohu), filozofie sánkji, tři kvality hmotné přírody apod. Na konci je vylíčen odchod Kršny z planety Země a Jeho návrat do Svého Sídla v duchovním světě.\n\nZávěrečný dvanáctý zpěv Šrímad Bhágavatamu začíná popisem zdegradovaných dynastií ve věku Kali. Věk Kali (Kali-juga) je věk plný svárů a nevědomosti, ve kterém nyní žijeme. Jsou zde také uvedeny různé příznaky a charakteristiky Kali-jugy a příchod Šrí Kalkiho, inkarnace Boha, který na konci Kali-jugy zabije všechny bezbožné lidi a započne novou Satja-jugu (zlatý věk). Šukadeva zde podává závěrečné pokyny králi Paríksitovi, který je po sedmi dnech naslouchání Bhágavatamu zabit okřídleným hadem Takšakou. Nakonec, autor, Šrí Vjásadéva shrnuje všechna témata Šrímad Bhágavata Purány jedno po druhém načež následuje oslavování a zakončení celého díla, vznešeného Šrímad Bhágavatamu.\n\nMnohosvazkový překlad a výklad Šrímad Bhágavatamu napsal zakladatel-áčárja ISKCONu (Hnutí Hare Krišna), A. Č. Bhaktivédánta Svámí Prabhupáda. Prabhupáda přeložil Bhágavata Puránu ze sanskrtu do angličtiny, ze které bylo dílo dále přeloženo do všech světových jazyků (včetně češtiny). Dílo vydalo Prabhupádovo nakladatelství, \"The Bhaktivedanta Book Trust\", které je největším vydavatelstvím v oblasti indické filozofie a kultury. Svazky obsahují původní verše v dévanágarském písmu, jejich přepis do latinského písma, česká synonyma, úplný překlad verše, a jeho podrobný výklad. Prabhupádovy proslulé tzv. \"Bhaktivédantovy výklady\" pomáhají čtenáři lépe pochopit původní text. Prabhupáda ve svých výkladech cituje z komentářů velkých vaišnavských áčárjů, především Višvanátha Čakravartího Thákura, Šrídhary Svámího a Džívy Gósvámího.\nV češtině dosud vydáno necelých deset zpěvů. Přeloženo ale všech dvanáct zpěvů (Kompletních 12. zpěvů můžete číst online na stránkách Bhaktivedanta VedaBase)\n\n\n\n"}
{"id": "955701", "url": "https://cs.wikipedia.org/wiki?curid=955701", "title": "Naučná stezka Babín", "text": "Naučná stezka Babín\n\nNaučná stezka Babín je naučná stezka, která spojuje Žďár nad Sázavou a Budeč. Její celková délka je cca 5,5 km, na její trase se nachází 10 zastavení a název dostala podle rybníka Velký Babín.\n\nTrasa začíná za žďárským vlakovým nádražím, odkud po modré turistické značce vede pod Hamerským kopcem k rozcestí \"U Křížku\", kde se stáčejí doleva a okolo Liščích děr míří k rozcestí \"Babín – rybník\". Tady vede doprava odbočka k rybníku Velký Babín. NS posléze pokračuje od rozcestí doleva a končí nedaleko Budče.\n\n\n"}
{"id": "955705", "url": "https://cs.wikipedia.org/wiki?curid=955705", "title": "Emil Jönsson", "text": "Emil Jönsson\n\nEmil Jönsson, celým jménem Karl Emil Jönsson je švédský běžec na lyžích, který se specializuje na sprinterské závody. Na MS 2011 v Oslu vybojoval stříbrnou medaili ve sprintu volnou technikou, na MS 2013 stříbrnou medaili ve sprintu dvojic volnou technikou. Vyhrál celkem 14 závodů Světového poháru, ve všech případech šlo o sprinty. Třikrát vyhrál celkové hodnocení sprinterů.\n\nJeho přítelkyní je švédská lyžařka a dvojnásobná stříbrná olympijská medailistka Anna Haagová. Žijí střídavě v Östersundu a Davosu.\n\nZúčastnil se Zimních olympijských her 2010 ve Vancouveru, kde skončil sedmý ve sprintu klasickou technikou.\n\nNa mistrovství světa cestoval celkem čtyřikrát, v letech MS 2007, 2009, 2011 a 2013. Na MS 2011 v Oslu vybojoval stříbrnou medaili ve sprintu volnou technikou, na MS 2013 stříbrnou medaili ve sprintu dvojic volnou technikou.\n\nVe Světovém poháru debutoval v roce 2004. Na svém kontě má celkem 14 vítězství, 13× ve sprintu, jednou ve sprintu dvojic. Je trojnásobným vítězem hodnocení sprinterů z let 2009/10, 2010/11 a 2012/13.\n\n\n\n"}
{"id": "955708", "url": "https://cs.wikipedia.org/wiki?curid=955708", "title": "Čajovec", "text": "Čajovec\n\nČajovec (\"Aspalathus\"), česky též čajovníkovec, je rod rostlin z čeledi bobovité. Jsou to suchomilné keře s trojčetnými listy a obvykle se žlutými květy rostoucí v počtu asi 240 druhů výhradně v Jižní Africe. Čajovec kapský poskytuje nápoj známý jako rooibos.\n\nČajovce jsou poléhavé nebo vzpřímené keříky a keře dorůstající výšky až 2 metry. Většinou jsou to suchomilné rostliny, často jsou dužnaté, ostnité nebo chlupaté. Listy jsou trojčetné, přisedlé, často nahloučené na krátkých hrbolcích, složené z přisedlých, plochých, dužnatých nebo jehlicovitých lístků, řidčeji jednolisté. Palisty chybějí. Květy jsou žluté, výjimečně bílé, červené nebo purpurové, nahloučené ve vrcholových hroznech či klasech nebo jednotlivé či po několika v úžlabí listů. Kalich je zvonkovitý, zakončený pěti laloky z nichž horní dva jsou kratší a širší. Pavéza bývá okrouhlá a krátce nehetnatá, křídla podlouhlá nebo srpovitá, člunek tupý, zahnutý. Tyčinky jsou jednobratré. Semeník je obvykle krátce stopkatý, chlupatý nebo lysý, se dvěma až několika vajíčky a zahnutou čárkovitou čnělkou nesoucí drobnou hlavatou bliznu. Lusky jsou vejcovité nebo kopinaté, špičaté nebo tupé, ploché nebo s okrouhlým průřezem. Obsahují jedno až několik semen.\n\nRod čajovec zahrnuje asi 240 až 280 druhů, které se všechny vyskytují pouze v Jihoafrické republice. Centrum druhové diverzity je v jihozápadním Kapsku. Pouze 6 druhů čajovce přesahuje hranice Kapska a rostou i v jihoafrické provincii KwaZulu-Natal.\n\nVětšina druhů roste v horách a mají specifické nároky na půdu. Nejvíce druhů vyhledává písčité půdy, některé však rostou na zasolených půdách mořského pobřeží, vápencových výchozech nebo jílovitých půdách vznikajících větráním břidlic.\n\nČajovce kvetou většinou jedenkrát do roka, nejčastěji v období od září do prosince. Rostliny jsou přizpůsobeny periodickým požárům, po kterých buď znovu obrážejí nebo přežívají pomocí semen. Semena čajovce kapského mohou být v půdě i 6 let a po požáru vyklíčí.\n\n\nSuché listy mnohých druhů čajovce jsou místně používány jako náhrada čaje. Do Evropy se dováží tzv. rooibos, sušené listy čajovce kapského, a slouží k přípravě stejnojmenného nápoje.\n\nNěkteré druhy čajovce jsou atraktivní, přesto mezi zahradní rostliny nepronikly. Množení semeny nebo řízky je obtížné a rostliny mají specifické nároky na stanoviště.\n"}
{"id": "955711", "url": "https://cs.wikipedia.org/wiki?curid=955711", "title": "Cappa magna", "text": "Cappa magna\n\nCappa magna [kapa magna] nebo také velká kapa je široký plášť s dlouhou vlečkou-cauda, který může nosit pouze kardinál či biskup anebo jiný prelát, jemuž papež udělil právo jej nosit jako zvláštní privilegium. Je historickým pozůstatkem chórového pláště a je nošena v průvodech, nikoliv však při samotném slavení mše svaté. Její užívání je stanoveno pro tzv. starší formu římského ritu v biskupském ceremoniálu, platném před liturgickou reformou po II. Vatikánském koncilu.\n\nUžívá se při tradiční liturgii, když v ní její nositel vstupuje do chrámu a před zahájením mše svaté ji sundává. Cappa magna při tom symbolizuje světskou moc a slávu a její svlečení je pak gestem pokory, které má zdůraznit nepatřičnost a bezvýznamnost světské slávy před oltářem.\n\nOd roku 1706 ji tak mohou nosit kanovníci pražské metropolitní kapituly, od roku 1744 také litoměřické a od roku 1785 rovněž českobudějovické kapituly. Tzv. svinutá cappa byla povolena i kanovníkům brněnské kapituly. Původně bývala cappa magna podšita hermelínem.\n\nCappa magna, kterou nosí kardinál, je červená (řeholníci dříve nosili velkou kapu v barvě svého řádu), biskup nosí fialovou. Od roku 1952 se namísto patnáctimetrové vlečky má používat jen sedmimetrová a v roce 1969, během liturgické reformy bylo stanoveno, že užívání velké kapy je nepovinné, nově už nemá mít hermelínovou podšívku a navíc se může nosit jen mimo Řím. S možností jejího použití počítá i nový biskupský ceremoniál z osmdesátých let minulého stol. Při nové liturgii jsme se s jejím užitím mohly setkat v osmdesátých letech na Velehradě. Kardinál Casaroli ji měl oblečenu na přání české strany, jako zástupce Sv. otce na velehradké pouti. Hojně ji používal také jeruzalemský patriarcha kolem roku 2000 v Jeruzalemě.\n"}
{"id": "955715", "url": "https://cs.wikipedia.org/wiki?curid=955715", "title": "Fléda", "text": "Fléda\n\nFléda je jedním z nejstarších a největších hudebních klubů v Brně. Nachází se na Ponavě, na Štefánikově ulici. Je místem pořádání koncertů, tanečních a benefičních akcí, studentských a firemních večírků a komunitních akcí. Má k dispozici dvě menší hudební scény a hlavní sál s přibližnou kapacitou 800 lidí, několik salónků, 3 bary a uzavřený venkovní prostor. Klub je vybaven špičkovou zvukovou aparaturou od firmy d&b audiotechnik, protihlukovou stěnou, požárními dveřmi a technickým stropem, který umožňuje libovolnou konfiguraci sálu. Česká televize v klubu několikrát ročně natáčí záznamy koncertů, které jsou vysílány na veřejnoprávním televizním kanálu ČT Art.\n\nV roce 1911 v tomto domě vznikl kabaretní klub Brünner Fledermaus (česky Brněnský netopýr), který byl inspirován vídeňským kabaretem Wiener Fledermaus. Lidově se mezi Brňany začal postupně používat název Fléda, podnik zde fungoval do roku 1951. Pod názvem Kabaret U netopýra byl obnoven v roce 1971, od roku 1974 zde sídlilo televizní studio Netopýr Československé televize. Klub Fléda zde začal fungovat od roku 2001.\n\nOd roku 2001 v klubu vystoupila řada zahraničních kapel a dýdžejů z více než 30 různých zemí světa, mezi jinými Anthrax (USA), Anti-Flag (USA), Booka Shade (DE), Brodinski (FR), Cigarettes After Sex (USA), Death From Above (CAN), De Staat (NL), Fink (UK), HVOB (AT), IAMX (UK), Kid Koala (CAN), Killing Joke (UK), Kvelertak (NOR), Lamb (UK), Little Big (RU), Lucky Chops (USA), Mark Lanegan (USA), Movits! (SWE), Napalm Death (UK), Peter Hook (UK), Princess Chelsea (NL), RIff Raff (USA), Royal Republic (SWE), The Qemists (UK), Seether (JAR), Sleep Party People (DK), Sofa Surfers (AT), Soap&Skin (AUS), Swans (USA), The Young Gods (CH), Tommy Cash (EE), Zebra Katz (USA) nebo 65daysofstatic (UK).\n\nFléda pravidelně představuje i projekty vznikající na domácí scéně a produkuje koncerty zavedených skupin jako J.A.R., Monkey Business, Mig 21, Poletíme?, Ventolin, Lenka Dusilová a Baromantika, Mňága a Žďorp, Gaia Mesiah, Tata Bojs, Skyline, Ghost Of You, Kafka Band, Zrní, Sto zvířat, Insania, Škwor, Vypsaná fiXa, Wohnout. Rovněž spolupracuje se slovenskou klubovou scénou (koncerty Bulp, Billy Barman, Fallgrapp, Horkýže Slíže, Katarzia nebo Korben Dallas).\n\nKlub pořádá několikrát ročně velké open-air koncerty na hlavním nádvoří hradu Špilberk.\n\nOd roku 2015 pořádá Fléda festival elektronické hudby, který představuje aktuální projekty ze zahraničí i nové talenty české elektronické scény. Dává prostor audiovizuálním performancím a experimentování s hranicemi analogové a digitální hudby. Na Echoes vystoupili například: HVOB, Slow Magic, Jan Blomqvist, Siriusmo, Christian Löffler & Mohna, Extrawelt, Max Cooper, Colin Benders, Lorenzo Senni, Rone, Danger, Djedjotronic, The Toxic Avenger a Bokka.\n\nElektra je nejstarší klubová noc v ČR stylově zaměřená na aktuální styly techno, house & minimal. Vyhrála v anketě O2 Czech Dance music awards 1. místo v roce 2006 a 2. místo v roce 2007. Na Elektře se představili umělci jako Adam Beyer (SWE), John Digweed (UK), Josh Wink (USA), Pig&Dan (ES), Enrico Sangiuliano (It), DJ Hell (De) Vitalic (Fr), Umek (Sl), Dave Clarke (Uk), Gregor Tresher (De), Oliver Koletzki (De), Scan X live (Fr), Stephan Bodzin live (De), Kölsch live (Den), Pan-Pot (De), Moonbootica (De), Popof live (Fr), Dusty Kid live (It), Da Fresh (Fr), Len Faki (De), Robert Babicz live (De), Oxia (Fr), Popnoname live (De), Electric Indigo (At), Olivier Giacomotto (Fr), Dim Chris (Fr), Christopher Just live (At), Jonty Skrufff (Uk), Gaetano Parisio (It), Extrawelt live (de) a další. Rezidentní DJ: Orbith\n\n"}
{"id": "955725", "url": "https://cs.wikipedia.org/wiki?curid=955725", "title": "Fritz Strassmann", "text": "Fritz Strassmann\n\nFritz Strassmann (22. února 1902 Boppard – 22. dubna 1980 Mohuč) byl německý chemik. Spolu s Otto Hahnem na počátku roku 1939 identifikovali baryum pomocí bombardování uranu neutrony, což byl do té doby neznámý jev. Dnes je tento jev všeobecně znám pod pojmem jaderné štěpení.\n\nFritz Strassmann se narodil v Boppardu. Chemii se začal věnovat již na vysoké škole. Studoval na Technické univerzitě v Hannoveru, kde byl vynikajícím studentem, čemuž napovídá jeho doktorská práce, ve které se zabýval rozpustností jódu v oxidu uhličitém. Jako absolvent zůstal na akademické půdě, protože nezaměstnanost v oblasti chemického průmyslu byla vysoká.\n\nV roce 1929 začal pracovat v Kaiser Wilhelm institutu pro chemii, která se nacházela v Berlíně.\n\nOd roku 1929 až do roku 1945 pracoval v Chemickém ústavu císaře Wilhelma v Berlíně. Účastnil se zkoumání radioaktivních izotopů uranu a thoria. V roce 1938 podal chemický důkaz štěpení uranu při bombardování neutrony.\n\nV roce 1933 vystoupil ze Společnosti německých lékáren, protože ty se staly součástí nacisty kontrolované veřejnoprávní korporace. Následně byl přidán na černou listinu. Fyzikové Otto Hahn a Lise Meitnerová našli pro Fritze práci v laboratoři, která sice byla za poloviční plat než měl u Společnosti německých lékáren, na druhou stranu se mohl podílet na objevu nesmírných rozměrů. Strassmann byl pro laboratoř obrovský přínos. Sám prohlásil: „Navzdory mé velké náklonnosti k chemii si cením své osobní svobody tak vysoko, že pro její zachování bych pracoval i jako dělník na stavbě.“ Během války společně se svou manželkou Marii Heckter Strassmann skryli židovského přítele ve svém bytě. Skrývali ho tam několik měsíců i navzdory trestu, který by celou jeho rodinu včetně tříletého syna čekal.\n\nDíky zkušenostem, které během života Strassmann získal v analytické chemii, byl Otto Hahnem a Lise Meitnerovou zapojen do výzkumu produktů vznikajících při bombardování uranu neutrony.\n\nV prosinci 1938, Hahn a Strassmann odeslali rukopisné hlášení časopisu Naturwissenschaften, kde popsali své objevy vzniklé během pokusů bombardování jader uranu. Současně hlásila tyto výsledky i Meitnerová, která unikla z Německa, kde se bála o svůj život, a usadila se ve Švédsku. Meitnerová a její synovec Otto Frisch interpretovali tyto výsledky pár měsíců po Hahnovi pod názvem Produkty jaderného štěpení.\n\nV roce 1944, Hahn obdržel Nobelovu cenu za objev jaderného štěpení v oblasti chemie, kde mu značně dopomohl svými pokusy právě Fritz Strassmann. Někteří historici dokumentují, že Meitnerová by měla být prohlášena společně s Hahnem za objevitele jaderného štěpení a Nobelova cena jí měla být udělena rovněž.\n\nOd roku 1946 působil jako profesor a ředitel Ústavu anorganické chemie v Mohuči, kde po odchodu do důchodu také zemřel.\n\n\n"}
{"id": "955728", "url": "https://cs.wikipedia.org/wiki?curid=955728", "title": "Woodruff and the Schnibble of Azimuth", "text": "Woodruff and the Schnibble of Azimuth\n\nWoodruff and the Schnibble of Azimuth je francouzská adventura vyvinutá Coktel Vision v roce 1994. Hra byla vytvořená a napsaná umělcem Pierre Gilhodesem, tvůrcem série Gobliiins, se kterou Woodruff sdílí její vizuální styl, hratelnost a neobvyklý humor. Na rozdíl od Gobliiins je to plnohodnotná adventura, ve které se můžete volně pohybovat, prozkoumávat velké město a komunikovat s mnoha postavami.\n\n\"Woodruff and the Schnibble of Azimuth\" byl distribuován v Severní Americe v roce 1995 firmou Sierra Entertainment pod názvem The Bizarre Adventures of Woodruff and the Schnibble.\n\nPříběh se odehrává po ničivé atomové válce, kdy byla světová populace téměř zničena a přeživší se museli skrývat hluboko pod zemí. Zemi mezitím obydlely mutantní stvoření zčásti podobné lidem, \"bouzouci\" (v Severní Americe \"boozooci\"). Ti žijí ve vertikálním městě \"Vlurxtrznbnaxl\", které je obklopené nehostinnou džunglí. Poté, co lidé vystoupili na povrch, začali krvavou válku proti této rase a bouzouci byli ve městě nemilosrdně zničeni a přeživší zotročení. Město se poté dostalo pod byrokratickou a totalitní vládu, ovládanou samotářským prezidentem a jeho rádcem Bigwigem. Hra sleduje mladíka Woodruffa na cestě za záchranou jeho uneseného pěstounského otce, vědce a disidenta, profesora Azimutha.\n\nVe hře je sekvence, která není pro dohrání hry nutná, ale prozradí více o původu Woodruffa; po použití levitace na kříž u Bigwiga za větrna se Woodruff dostane k jeho obrazu, za kterým najde schovaný dopis. Z dopisu se dozví, že je napůl boozook, napůl člověk.\n\nWoodruff získal řadu pozitivních hodnocení, přičemž většina chvály je dána za jeho vizuální styl a osobitý smysl pro humor. Strategy Plus (nyní Computer Games Magazine) prohlašoval, že je „tak návykový, že můžete přijít o svou práci“. Britský PC Gamer ocenil hru 90% pro její „výjimečnou grafiku a zvuk“. Francouzský časopis Joystick jej s hodnocením 88% nazval „opravdu úžasný“ a „skutečný cartoon“. MobyGames jej v současné době hodnotí 80 ze 100 bodů.\n\n"}
{"id": "955730", "url": "https://cs.wikipedia.org/wiki?curid=955730", "title": "Zdeněk Vyhlídal (fotbalista)", "text": "Zdeněk Vyhlídal (fotbalista)\n\nZdeněk Vyhlídal (* 7. října 1952) je bývalý český fotbalista, záložník.\n\nV československé lize hrál za TJ Vítkovice. Nastoupil v 5 ligových utkáních. Byl členem týmu, který v roce 1981 vybojoval postup do nejvyšší soutěže, ale v ní se již výrazněji neprosadil.\n\n"}
{"id": "955731", "url": "https://cs.wikipedia.org/wiki?curid=955731", "title": "Lierville", "text": "Lierville\n\nLierville je francouzská obec v departementu Oise v regionu Hauts-de-France. V roce 2010 zde žilo 223 obyvatel.\n\n\"Počet obyvatel\" \n\n"}
{"id": "955732", "url": "https://cs.wikipedia.org/wiki?curid=955732", "title": "Bouconvillers", "text": "Bouconvillers\n\nBouconvillers je francouzská obec v departementu Oise v regionu Hauts-de-France. V roce 2010 zde žilo 369 obyvatel.\n\n\"Počet obyvatel\" \n\n"}
{"id": "955734", "url": "https://cs.wikipedia.org/wiki?curid=955734", "title": "Revaz Dzodzuašvili", "text": "Revaz Dzodzuašvili\n\nRevaz Michajlovič Dzodzuašvili, gruzínsky რევაზ მიხეილის ძე ძოძუაშვილი (* 15. duben 1945, Kutaisi) je bývalý gruzínský fotbalista, jenž reprezentoval někdejší Sovětský svaz. Hrával na pozici obránce.\n\nZa sovětskou reprezentaci odehrál 49 utkání. Získal s ní stříbrnou medaili na mistrovství Evropy roku 1972 a UEFA ho zařadila i do all-stars týmu tohoto turnaje. Hrál též na světovém šampionátu roku 1970. Má také bronzovou medaili z olympijských her v Mnichově roku 1972.\nPo skončení hráčské kariéry se stal trenérem.\n"}
{"id": "955735", "url": "https://cs.wikipedia.org/wiki?curid=955735", "title": "Lavilletertre", "text": "Lavilletertre\n\nLavilletertre je francouzská obec v departementu Oise v regionu Hauts-de-France. V roce 2010 zde žilo 503 obyvatel.\n\n\"Počet obyvatel\" \n\n"}
{"id": "955740", "url": "https://cs.wikipedia.org/wiki?curid=955740", "title": "Saint-Quentin", "text": "Saint-Quentin\n\nSaint-Quentin je francouzské město v departementu Aisne v regionu Hauts-de-France. V roce 2011 zde žilo 56 278 obyvatel. Je centrem arrondissementu Saint-Quentin.\n\nDallon, Fayet, Francilly-Selency, Gauchy, Grugies, Harly, Morcourt, Neuville-Saint-Amand, Omissy, Rouvroy\n\n\"Počet obyvatel\" \n\n"}
{"id": "955741", "url": "https://cs.wikipedia.org/wiki?curid=955741", "title": "Vladimir Durković", "text": "Vladimir Durković\n\nVladimir Durković, srbskou cyrilicí Владимир Дурковић (6. listopad 1937, Đakovica – 22. červen 1972, Sion) je bývalý jugoslávský fotbalista srbské národnosti. Hrával na pozici obránce.\nS jugoslávskou reprezentací získal stříbrnou medaili na mistrovství Evropy roku 1960, na němž byl zařazen i do all-stars týmu turnaje. Zúčastnil se i mistrovství světa 1962, kde Jugoslávci skončili čtvrtí. Má také zlatou medaili z olympijských her v Římě roku 1960. Celkem za národní tým odehrál 50 utkání.\n\nS Crvenou Zvezdou Bělehrad se stal pětkrát mistrem Jugoslávie (1955/56, 1956/57, 1958/59, 1959/60, 1963/64) a třikrát získal jugoslávský pohár (1957/58, 1958/59, 1963/64). V dresu AS Saint-Étienne vybojoval tři mistrovské tituly (1967/68, 1968/69, 1969/70) a dva francouzské poháry (1967/68, 1969/70).\n\nZemřel za tragických okolností, když ho v 34 letech ve švýcarském Sionu omylem zasáhla kulka z policejní pistole.\n"}
{"id": "955744", "url": "https://cs.wikipedia.org/wiki?curid=955744", "title": "Viliam Švorc", "text": "Viliam Švorc\n\nViliam Švorc (* 10. prosince 1959) je bývalý slovenský fotbalista. Po skončení aktivní kariéry působí na regionální úrovni jako trenér.\n\nV československé lize hrál za Spartak Trnava. Nastoupil ve 24 ligových utkáních.\n\n"}
{"id": "955745", "url": "https://cs.wikipedia.org/wiki?curid=955745", "title": "Gamás", "text": "Gamás\n\nGamás je obec v maďarské župě Somogy. V roce 2011 zde žilo 735 obyvatel.\n\nV obci stojí památkově chráněný římskokatolický kostel z roku 1814. Původní barokní budova byla přestavěna v roce 1886 a po požáru celé kostelní věže byla vystavěna v roce 1947 věž nová. V roce 2014 byl kostel renovován.\n\nV roce 2016 byl v Gamásu odhalen kamenný pomník padlým první a druhé světové války.\n"}
{"id": "955750", "url": "https://cs.wikipedia.org/wiki?curid=955750", "title": "Chavençon", "text": "Chavençon\n\nChavençon je francouzská obec v departementu Oise v regionu Hauts-de-France. V roce 2014 zde žilo 166 obyvatel.\n\nObec leží u hranic departementu Oise s departementem Val-d'Oise, tedy i u hranic regionu Hauts-de-France s regionem Île-de-France. Sousední obce jsou: Haravilliers (Val-d'Oise), Lavilletertre, Monneville, Neuilly-en-Vexin (Val-d'Oise) a Neuville-Bosc.\n\n\"Počet obyvatel\"\n"}
{"id": "955754", "url": "https://cs.wikipedia.org/wiki?curid=955754", "title": "Naučná stezka Čeřínek", "text": "Naučná stezka Čeřínek\n\nNaučná stezka Čeřínek je naučná stezka, která vede okruhem po svazích vrchu Čeřínek. Její celková délka je cca 6 km a nachází se na ní 14 zastavení. V seznamu tras KČT má číslo 9584.\n\nNa trasu se turisté dostanou po modré turistické značce od Dolní Cerekve, ze které se asi 1 km od městysu odděluje trasa NS. Ta odbočuje za rybníky doprava a lesní cestou vede obloukem k rozcestníku \"U NS Čeřínek\". Tady se stáčí doleva pod Přední skálu a za ní vede okolo PP Přední skála. Nedaleko ní se stáčí doleva a přes přírodní památku míří okolo Huťského lesa. Kousek za PP se opět stáčí doleva a po silničce se vrací na modrou značku a zpátky na začátek trasy.\n\n\n"}
{"id": "955760", "url": "https://cs.wikipedia.org/wiki?curid=955760", "title": "Naučná stezka Sobíňov", "text": "Naučná stezka Sobíňov\n\nNaučná stezka Sobíňov je naučná stezka, která vytváří okruh v Sobíňově a jeho nejbližším okolí. Její celková délka je cca 6,5 km a na její trase se nachází 11 zastavení. Pro turisty byla otevřena 25. června 2005.\n\nTrasa začíná v Sobínově u obecního úřadu, odkud vede silničkou přes silnici II/345, přičemž na konci ulici odbočuje spolu s modrou turistickou značkou doprava a pokračuje až k rozcestí \"Březinka\". Tady se prudce stáčí doprava a po polní cestě se vrací k silnici II/345, po napojení na ní se stáčí doleva směrem na Ždírec nad Doubravou, ovšem asi po 400 metrech se znovu stáčí doprava a prochází pod železniční tratí, okrajem Sobíňova a přes Doubravu, okrajem PR Niva Doubravy do osady Hlína ke stejnojmennému rozcestníku. U rozcestníku zahýbá doprava k Zahájskému rybníku, kousek za ním opět doprava a přes přírodní rezervaci zpátky do Sobíňova. U starého hřbitova odbočuje doleva k vlakovému nádraží (v části Sopoty), přes koleje a mezi novým hřbitovem a evangelickým hřbitovem se vrací zpět do centra k OÚ.\n\n\n"}
{"id": "955761", "url": "https://cs.wikipedia.org/wiki?curid=955761", "title": "Service Control Point", "text": "Service Control Point\n\nService Control Point (SCP) je standardní komponenta inteligentní sítě (IN), která slouží pro poskytování pokročilých služeb. Standardní SCP používané v dnešních telekomunikacích používají Signalizační systém č. 7, SIGTRAN nebo SIP. SCP posílá dotazy na Service Data Point (SDP), který obsahuje skutečnou databázi a adresář. Pomocí databáze na SDP identifikuje SCP číslo, na které má být volání směrováno. Stejné mechanismy se používají pro směrování volání na bezplatné linky.\n\nSCP může komunikovat s inteligentními periferiemi (intelligent peripheral, IP), které umožňují přehrávání hlasových zpráv nebo předávání hlasových informací účastníkům například pro předplacených dálkových volání pomocí kódů karet. Pro vyvolání funkcí se používají speciální předvolby obsahující znak \"#\", který lze používat i pro ukončení zadávání uživatelského jména nebo hesla nebo pro přesměrování volání (call forwarding).\n\nTyto pokročilé funkce jsou realizovány pomocí protokolu Intelligent Network Application Part (INAP), který v protokolovém zásobníku Signalizačního systému č. 7 využívá protokol Transaction Capabilities Application Part (TCAP). TCAP patří do aplikační vrstvy rodiny protokolů Signalizační systém č. 7. \n\nPodle architektury sítě zvolené telekomunikačním operátorem jsou SCP propojeny s uzly Service switching point (SSP) buď přímo nebo pomocí Signalizačních tranzitních bodů (STP). Obvykle se používá řešení s STP.\n\nRozdělení prvků inteligentní sítě na SCP a SDP je obvyklá průmyslová praxe označovaná termínem \"split architecture\". Důvodem je, že se operátoři chtějí zbavit závislosti mezi oběma funkcionalitami, aby se usnadnily upgrady systému a aby jednotlivé prvky mohly být dodávány různými dodavateli.\n\n\n"}
{"id": "955767", "url": "https://cs.wikipedia.org/wiki?curid=955767", "title": "Lípa ve Pticích", "text": "Lípa ve Pticích\n\nLípa ve Pticích je památný strom v obci Ptice, jež se nalézá v okrese Praha-západ, několik kilometrů západně od hranic hlavního města Prahy, zhruba na půli cesty mezi městy Unhošť a Rudná. Lípa malolistá (\"Tilia cordata\") roste v intravilánu, na travnatohlinitém pásu, lemujícím průjezdní silnici II/101 ve východní části vesnice, před kapličkou a kamenným křížem, který věnovali místní občané roku 1872. Jedná se původem o ulicový návesní prostor - jádro historického sídelního útvaru Dolní Ptice. Terén ve Pticích má, stejně jako většina okolní krajiny Hostivické tabule, velmi plochý charakter o nadmořské výšce 390 až 400 metrů, přičemž v lokalitě památného stromu (391 m n. m.) se jen téměř nepozorovatelně svažuje k vjv. Několik desítek metrů jihovýchodně od lípy pramení v takto počínající proláklině jedna z vedlejších zdrojnic Radotínského potoka. \n\nLípa požívá ochrany od roku 1998. Měřený obvod jejího kmene v době vyhlášení dosahoval 307 centimetrů; výška stromu udávána na 20 metrů. V terénu je lípa označena tabulí „Památný strom“ s malým státním znakem, upevněnou na kovovém sloupku v jejím severozápadním sousedství.\n\n"}
{"id": "955769", "url": "https://cs.wikipedia.org/wiki?curid=955769", "title": "Turecké letectvo", "text": "Turecké letectvo\n\nTurecké letectvo (: ) je součást tureckých ozbrojených sil. Jeho začátky se dají vypátrat do let 1909/1911, kdy byly v Osmanské říši založeny Osmanské vzdušné síly,nicméně letectvo, jak je možné ho znát dnes, nepřišlo dříve než roku 1923 s vytvořením Turecké republiky.\n\nK roku 2013 se turecké letectvo řadí na třetí místo v NATO, pokud jde o velikost flotily, za USAF a Royal Air Force. Podle publikace Flight International (Flightglobal.com) a podle ústavu \"International Institute for Strategic Studies\", v tureckém letectvu aktivně slouží 60 000 osob a provozuje přibližně 736 letadel.\n\n\n"}
{"id": "955775", "url": "https://cs.wikipedia.org/wiki?curid=955775", "title": "Naučná stezka Josefa Klementa", "text": "Naučná stezka Josefa Klementa\n\nNaučná stezka Josefa Klementa je naučná stezka, která tvoří okruh vedoucí Polnou a nejbližším okolím. Její celková délka je cca 7 km, nachází se na ní 8 zastavení a turistům byla zpřístupněna v roce 2006. Pojmenována je po Josefu Klementovi.\n\nTrasa začíná v Polné na Husově náměstí, odkud vede ulicemi Třebízského (silnice II/348), Indusova (silnice II/351), Komenského a Jeronýmova na zámek a posléze ke kostelu sv. Kateřiny v části Kateřinov. Následně po modré turistické značce obchází rybník Peklo až k rozcestníku \"Pod Homolí\", kde odbočuje doprava a po hrázi mezi rybníky Peklo a Březina, za ní odbočuje znovu doprava a okolo rybníka Peklo se dostává k ulici Tyršova, kde se stáčí doprava k centru, ovšem ještě před hrází rybníka odbočuje doleva a ulicí Resslova opouští u Klešteru Polnou. Od Klešteru pokračuje polní a lesní cestou nad Ochozským potokem (dále Šlapanka) k židovskému hřbitovu, kde překračuje říčku a silničkou se vrací do Polné. V Polné se ulicemi Pod Kalvárií, Zahradní, Boženy Němcové okolo fotbalového stadionu a Nerudovou ulicí vrací přes Sezimovo náměstí a okolo kostela Nanebevzetí Panny Marie na Husovo náměstí.\n\n\n"}
{"id": "955779", "url": "https://cs.wikipedia.org/wiki?curid=955779", "title": "Ústředna veřejné mobilní sítě", "text": "Ústředna veřejné mobilní sítě\n\nÚstředna veřejné mobilní sítě ( ) je zvláštní druh digitální telefonní ústředny určené pro síť mobilních telefonů. Stejně jako u jakékoli jiné ústředny, je jejím hlavním úkolem sestavovat a udržovat spojení po dobu trvání hovoru. Navíc provádí funkce specifické pro mobilní sítě, jako je ve spolupráci s domovským registrem (HLR) a autentizačním centrem (AuC) autentizace a autorizace, a účast na některých typech předání spojení mezi buňkami (handover).\n\nMSC v rámci hlavní sítě (tzv. Core Network) implementuje funkcionalitu spojování hovorů a správu uživatelů v dané oblasti. Funkce MSC závisí na druhu celulární sítě, ve které pracuje, a je popsána standardy (např. 3GPP standardu pro GSM a UMTS, 3GPP2 pro standard IS-95 (obvykle nazývané CDMA), nebo standardu ARIB v japonských sítích PDC). MSC obecně plní následující úkoly:\n\n\nÚstředna veřejné mobilní sítě používá celou řadu protokolů, které patří do Signalizačního systému č. 7:\n\n\nPro přenos těchto protokolů se používá MTP ve spolupráci s SCCP, případně SIGTRAN.\n\nV rámci konvergence telefonních sítí a IP sítí se v páteřních sítích systému UMTS a GSM stále více používají tzv. Mobile Softswitch řešení, kde je funkcionalita MSC rozdělena mezi dva síťové prvky: MSC Server a Media Gateway. MSC server je odpovědný za řízení spojení, vytváření Call Detail Records, spolupráci s VLR a s platformou inteligentní sítě (IN), atd. Media Gateway provádí přepojování spojení pomocí technologie ATM nebo IP, a nahrazuje funkčnost skupinového přepínače (Group Switch), který je součástí klasického MSC, a zajišťuje sestavování spojení pomocí technologie TDM. Tímto způsobem je v rámci TISPAN implementována migrace mobilních sítí do prostředí All IP.\n\nPři popisu různých scénářů sestavování a řízení spojení v mobilních sítích se používají následující termíny, které popisují speciální funkce MSC:\n\n\n\n"}
{"id": "955780", "url": "https://cs.wikipedia.org/wiki?curid=955780", "title": "Program Čchang-e", "text": "Program Čchang-e\n\nProgram Čchang-e (), oficiálně Čínský program výzkumu Měsíce (), je kosmický program čínské agentury CNSA zaměřený na průzkum Měsíce pomocí kosmických sond. Je prvním vesmírným programem Číny zaměřeným na vědecký výzkum za oběžnou drahou Země. \n\nProgram je nazván podle postavy čínské mytologie, bohyně Čchang-e žijící na Měsíci.\n\nProgram má tři etapy:\n\n"}
{"id": "955781", "url": "https://cs.wikipedia.org/wiki?curid=955781", "title": "Vladimír Korytina", "text": "Vladimír Korytina\n\nVladimír Korytina (* 19. září 1958) je bývalý slovenský fotbalista.\n\nV československé lize hrál za Spartak Trnava. Nastoupil ve více než 27 ligových utkáních a dal 5 gólů.\n\n\n"}
{"id": "955783", "url": "https://cs.wikipedia.org/wiki?curid=955783", "title": "Předání spojení", "text": "Předání spojení\n\nPředání spojení ( ) je automatické předání spojení mezi buňkami v buňkových nebo satelitních mobilních systémech bez přerušení probíhající komunikace. Předání spojení je nutné, pokud se účastník během komunikace pohybuje tak, že opustí dosavadní buňku a přechází do vysílací oblasti jiné buňky. Pro rozhodnutí, kdy je převedení spojení nutné, se měří přenosová kvalita spojení a změna buňky se provede tehdy, když změna buňky zaručí zlepšení přenosové kvality a když intenzita rádiového signálu mezi mobilní a základnovou stanicí poklesne pod stanovenou minimální úroveň. Změnu buňky může zajistit buď mobilní stanice sama nebo základnová stanice. \n"}
{"id": "955785", "url": "https://cs.wikipedia.org/wiki?curid=955785", "title": "Jozef Pichňa", "text": "Jozef Pichňa\n\nJozef Pichňa (* 9. prosince 1959) je bývalý slovenský fotbalista.\n\nV československé lize hrál za Spartak Trnava. Nastoupil ve 32 ligových utkáních a dal 2 góly. V nižších soutěžích hrál i za Slovan Agro Levice.\n\n"}
{"id": "955791", "url": "https://cs.wikipedia.org/wiki?curid=955791", "title": "Igor Samotný", "text": "Igor Samotný\n\nIgor Samotný (9. října 1960 Krupina – 24. července 2017 Hnúšťa) byl slovenský fotbalista.\n\nV československé lize hrál za Duklu Banská Bystrica. Nastoupil v třech ligových zápasech. Z Dukly Banská Bystrica odešel na hostování do TJ BZVIL Ružomberok a kariéru následně ukončil v klubu ČSAD Banská Bystrica. Zemřel asi po měsíci na následky infarktu v ústavě v Hnúšti, kam byl převezený z Banské Bystrice po probrání z komatu, do kterého upadl na několik týdnů, protože se mu po infarktu vážně poškodil mozek kvůli delšímu nedostatku kyslíku.\n\n"}
{"id": "955792", "url": "https://cs.wikipedia.org/wiki?curid=955792", "title": "Naučná stezka Romana Podrázského", "text": "Naučná stezka Romana Podrázského\n\nNaučná stezka Romana Podrázského je naučná stezka v Přibyslavi a nejbližším okolí. Pojmenována je po akademickém sochaři Romanu Podrázském. Její celková délka je cca 2,5 km a nachází se na ní 12 zastavení. Správcem stezky je Základní škola Přibyslav. Zpřístupněna byla v roce 2006.\n\nTrasa začíná u vlakového nádraží v Přibyslavi, odkud pokračuje ulicí U Nádraží k ulici Husova (silnice I/19), kde odbočuje doleva a míří ulicí okolo zámku a zámeckého parku s jezdeckou sochou Jana Žižky. Kousek za zámkem odbočuje doleva a ulicí Vyšehrad vede okolo Starého špitálu ke kostelu Narození Jana Křtitele. Dále se Kostelní ulicí stáčí k ulici Žižkova (silnice II/350) a ulicemi U Barevny (podél Sázavy) a Rašínova pokračuje pod železniční tratí a přes řeku k rozcestníku \"Jablonecký žlab – rybník\". Na rozcestí odbočuje doleva a okolo rybníka míří na okraj Jablonského žlabu, kde končí.\n\n\n"}
{"id": "955794", "url": "https://cs.wikipedia.org/wiki?curid=955794", "title": "Slavomír Páleš", "text": "Slavomír Páleš\n\nSlavomír Páleš (* 19. října 1960) je bývalý slovenský fotbalista.\n\nV československé lize hrál za Duklu Banská Bystrica. V lize nastoupil v 8 utkáních.\n\n"}
{"id": "955798", "url": "https://cs.wikipedia.org/wiki?curid=955798", "title": "Vinařská naučná stezka Sádek", "text": "Vinařská naučná stezka Sádek\n\nVinařská naučná stezka Sádek je vinařská naučná stezka, která vede vinohradem Sádek pod sádeckým zámek u Kojetic. Její celková délka je cca 2 km a na trase se nenachází žádná klasická zastavení. Prohlídka je navíc možná pouze s průvodcem a zakončena degustací místních vín.\n\nTrasa začíná u pergoly typu \"Trento\" se 40 odrůdy révy. Jednotlivé druhy jsou zde popsány. Turisté tu tak jsou seznámeny i s již neexistujícími původními odrůdami vín – např. Ortlíbské, Kamenorůžák, Červeno špičák, Damascenka, Modrý Janek, Veltlínské červenobílé, Kadarka, Muškát žlutý (dnes pouze na Kavkaze) či Malingre. Získat se je podařilo z genobanek v Břeclavi a Kecskemétu v Maďarsku. V dalších částech NS se lidé seznámí s typy řezů a vedení vinné révy.\n\n"}
{"id": "955804", "url": "https://cs.wikipedia.org/wiki?curid=955804", "title": "Naučná stezka Lipky", "text": "Naučná stezka Lipky\n\nNaučná stezka Lipky je naučná stezka, spojující Telč s kaplí sv. Karla Boromejského. Její celková délka je cca 6 km a na trase se nachází 10 zastavení. Pojmenována je po osadě \"V Lipkách\", jejímiž okraji prochází\n\nPrvní část NS kopíruje NS Otokara Březiny. Začíná u zámeckého skleníku, odkud ulicí Lipky míří lipovou alejí a okrajem PR Luh u Telče k osadě a dále lesní cestou ke kapli. U kaple odbočuje doleva a lesní cestou vede k rozcestí \"Na Vrších\", kde se stáčí doleva a okrajem osady a přírodní rezervace se vrací do Telče na rozcestí \"Kaštanka\".\n\n\n"}
{"id": "955807", "url": "https://cs.wikipedia.org/wiki?curid=955807", "title": "Bora Kostić", "text": "Bora Kostić\n\nBorivoje „Bora“ Kostić, srbskou cyrilicí Бopивoje Kocтић (14. červen 1930, Obrenovac – 10. leden 2011, Bělehrad) byl jugoslávský fotbalista srbské národnosti. Hrával na pozici záložníka.\nS jugoslávskou reprezentací získal stříbrnou medaili na mistrovství Evropy roku 1960, na němž byl zařazen i do all-stars týmu turnaje. Má také zlatou medaili z olympijských her v Římě roku 1960. Celkem za národní tým odehrál 33 utkání, v nichž vstřelil 26 branek.\n\nS Crvenou Zvezdou Bělehrad se stal šestkrát mistrem Jugoslávie (1952/53, 1955/56, 1956/57, 1958/59, 1959/60, 1963/64) a třikrát získal jugoslávský pohár (1957/58, 1958/59, 1963/64). Dvakrát byl nejlepším střelcem jugoslávské ligy (1959, 1960). V sezóně 1959/60 byl nejlepším střelcem Veletržního poháru.\n"}
{"id": "955811", "url": "https://cs.wikipedia.org/wiki?curid=955811", "title": "Římskokatolická farnost Lubnice", "text": "Římskokatolická farnost Lubnice\n\nŘímskokatolická farnost Lubnice je územní společenství římských katolíků s farním kostelem svatého Jiří v obci Lubnice v děkanátu Vranov.\n\nPrvní písemná zmínka o obci pochází z poloviny 14. století. Samostatná farnost byla zřízena roku 1728.\nOd 1. července 2009 je administrátorem excurrendo R. D. Mgr. Milan Plíšek.\nJde o člena farního týmu FATYM.\n\nFATYM je společenství katolických kněží, jáhnů a jejich dalších spolupracovníků. Působí v brněnské diecézi od roku 1996. Jedná se o společnou správu několika kněží nad větším množstvím farností za spolupráce laiků. Mimo to, že se FATYM stará o svěřené farnosti, snaží se jeho členové podle svých sil vypomáhat v různých oblastech pastorace v naší zemi.\nDnem vzájemných modliteb farností za bohoslovce a bohoslovců za farnosti brněnské diecéze je 2. říjen. Adorační den připadá na 27. ledna.\n\nVe farnosti se koná tříkrálová sbírka, v roce 2015 se při ní vybralo 1 760 korun. V roce 2017 činil její výtěžek 2 306 korun.\n\nFATYM vydává čtyřikrát do roka společný farní zpravodaj (velikonoční, prázdninový, dušičkový a vánoční) pro farnosti Vranov nad Dyjí, Přímětice, Bítov, Olbramkostel, Starý Petřín, Štítary na Moravě, Chvalatice, Stálky, Lančov, Horní Břečkov, Prosiměřice, Vratěnín, Citonice, Šafov, Korolupy, Těšetice, Lubnice, Lukov, Práče a Vratěnín.\n"}
{"id": "955812", "url": "https://cs.wikipedia.org/wiki?curid=955812", "title": "Naučná stezka Krátká", "text": "Naučná stezka Krátká\n\nNaučná stezka Krátká je naučná stezka, která turisty provází vesnickou památkovou rezervací Krátká, která je částí městyse Sněžné. Její celková délka je necelý 1 km a na trase se nachází 15 zastavení. Jednotlivé zastavení ovšem nejsou značena. Otevřena byla 24. května 2008.\n\n\n"}
{"id": "955815", "url": "https://cs.wikipedia.org/wiki?curid=955815", "title": "Rozmetadlo", "text": "Rozmetadlo\n\nRozmetadlo je zemědělský stroj. Jsou dělena na tři typy dle použití (rozmetadlo hnoje, rozmetadlo kejdy a rozmetadlo průmyslových hnojiv). Dále je lze dělit ještě rozdělit na tažená (mají vlastní nápravu a jsou tažena za traktorem), nesená (jsou „zavěšena“ na hydraulických ramenech traktoru) a pneumatická (vozidlo s vlastním pohonem).\n\nJako rozmetadla jsou označovány také přístroje na rozmetání soli na chodnících.\n"}
{"id": "955818", "url": "https://cs.wikipedia.org/wiki?curid=955818", "title": "Mirsad Fazlagić", "text": "Mirsad Fazlagić\n\nMirsad Fazlagić (* 4. duben 1943, Čapljina) je bývalý jugoslávský fotbalista bosenské národnosti. Hrával na pozici obránce.\nS jugoslávskou reprezentací získal stříbrnou medaili na mistrovství Evropy roku 1968, na němž byl zařazen i do all-stars týmu turnaje. Celkem za národní tým odehrál 19 utkání.\n\nS FK Sarajevo se stal mistrem Jugoslávie (1966/67).\n"}
{"id": "955834", "url": "https://cs.wikipedia.org/wiki?curid=955834", "title": "Stoupenci zla", "text": "Stoupenci zla\n\nStoupenci zla (v anglickém originále The Following) je americký televizní seriál o agentovi FBI, který se snaží chytit sériového vraha a jeho vraždící kult. Seriál měl svou premiéru 21. ledna 2013 a poté byla objednána celá série. Dne 4. března 2013 stanice Fox obnovila seriál na 2. sérii. V roce 2015 byla odvysílána třetí série, která seriál zcela zakončila. FOX seriál vysílala v pondělí v 21 hodin. V Česku seriál vysílala TV Nova v pondělí po 23. hodině. Třetí řadu vysílala sesterská stanice Fanda po 22. hodině.\n\nSeriál se zaměřuje na bývalého agenta FBI Ryana Hardyho a jeho pokus chytit sériového vraha Joea Carrolla, po jeho útěku z vězení. Hardy brzy zjistí, že se Carroll obklopil podobně přemýšlejícími lidmi (které potkal když ještě vyučoval nebo ve vězení), a vytvořil tak kult fanatických vrahů. Když je syn Joea Carrolla, Joey, unesen jeho stoupenci, FBI zjistí, že je to jen první krok v obrovském plánu, aby Carroll utekl z vězení, zesměšnil Hardyho a zabil svou bývalou manželku Claire. Zabití Claire však Ryan překazí a Carroll zmizí. Po roce dojde k několika vraždám odkazující na Carrola a ten je nucen vyjít z úkrytu. Obklopí se novými příznivci a chystá další vraždění zatímco Hardy intenzivně po něm a jeho stoupencích pátrá. Když se mu ho podaří dopadnout, musí se s ním dočasně spojit, aby zachránil Claire, která je držena v zajetí dvěma psychopatickými bratry, jejichž matka se obětovala pro Carrollovu slávu. Hardymu se podaří Claire zachránit a Carrolla zatknout. Zabíjení však neskončilo a venku zůstal ještě zbytek Carrollových příznivců a lidí, kteří usilují o Ryanovu smrt.\n\n"}
{"id": "955841", "url": "https://cs.wikipedia.org/wiki?curid=955841", "title": "František Půček", "text": "František Půček\n\nFrantišek Půček (30. října 1895 Hýsly - 21. září 1968 Lukov) byl římsko-katolický kněz působící v obci Nedašov mezi lety 1934-1959. Byl významnou osobností komunistického odporu ve Zlínském kraji. V této obci se stal velmi oblíbeným za službu občanům během 2. světové války i v období po ní. Místní občané jej i dnes vnímají jako člověka neobyčejných kvalit, pamětníci jej popisují jako skromného muže, který svou spravedlností, rozhodností a výbornými komunikačními schopnostmi dokázal přimět své ovečky k následování.\n\nFarář Půček kázal ve svých bohoslužbách lidem, aby nečetli Jiráskovy spisy. To se nelíbilo StB, která jej za to začala pronásledovat, protože to považovala za pobuřování proti republice. Svá kázání ovšem nedašovský kněz neodvolal a tak vše vyvrcholilo v lednu 1949, kdy jej přijela zadržet Státní Bezpečnost. Akce ovšem ještě eskalovala, protože místní občané si nechtěli nechat svého kněze vzít a postavili se tehdejším bezpečnostním složkám na odpor a vyústilo to až k fyzické potyčce. Následovala tvrdá odplata, během níž byla vesnice obklíčena vojskem a vzbouřenci pozatýkáni. Kněz byl vyšetřován, vyslýchán a zavřen do žaláře na dva roky. Dalších čtrnáct lidí bylo vzato do vazby, kde museli podstoupit výslechy doprovázené týráním. Tito muži včetně faráře Půčka projevili při výslechu neuvěřitelnou odvahu a odhodlání.\n\nPo dvou letech se kněz do obce vrátil a byl zde vřele přijat věřícími. Ovšem ani poté neskrýval svůj odpor vůči totalitnímu režimu a podporoval například perzekvovaného faráře Marka.\n\n"}
{"id": "955843", "url": "https://cs.wikipedia.org/wiki?curid=955843", "title": "Seznam dílů seriálu Stoupenci zla", "text": "Seznam dílů seriálu Stoupenci zla\n\nToto je seznam dílů seriálu \"Stoupenci zla\". Americký televizní seriál \"Stoupenci zla\" premiérově vysílala televize FOX od ledna 2013. Do konce dubna 2014 odvysílala dvě řady seriálu po 15 dílech a do 18. května 2015 odvysílala závěrečnou třetí řadu.\n\n<onlyinclude></onlyinclude>\n\n"}
{"id": "955851", "url": "https://cs.wikipedia.org/wiki?curid=955851", "title": "Čchang-e 3", "text": "Čchang-e 3\n\nČchang-e 3 () je čínská kosmická sonda určená k průzkumu Měsíce v rámci programu Čchang-e. K Měsíci ji vynesla raketa Dlouhý pochod 3B Y-23, která odstartovala 1. prosince 2013. 6. prosince dosáhla sonda měsíční orbity. Modul s měsíčním vozítkem přistál v sobotu 14. prosince v severozápadní části Mare Imbrium (Moře dešťů) jižně od kráteru Laplace F na souřadnicích 19,51° S, 44,12° Z, ačkoli původně bylo oznámeno místo přistání v oblasti Sinus Iridum (Záliv duhy, Duhová zátoka). V noci na neděli 15. prosince vozítko sjelo z modulu a začalo misi. Očekávána je tříměsíční životnost sondy a vozítka.\n\nMise Čchang-e 3 je součástí Čínského programu výzkumu Měsíce zahájeného roku 2003, v jehož rámci sondy Čchang-e 1 a Čchang-e 2 v letech 2007–2009 a 2010–2012 na oběžné dráze Měsíce zkoumaly a fotografovaly Měsíc. V druhé fázi programu mají sondy Čchang-e 3 a Čchang-e 4 na Měsíci přistát.\n\nSonda se skládá ze dvou částí – z vlastní sondy, která přistane na Měsíci a robotického vozítka. Předpokládaná životnost sondy je tři měsíce, energii ji budou dodávat solární panely a radioizotopový termoelektrický generátor. Suchá hmotnost sondy je cca 1200 kg, včetně paliva a vozítka pak zhruba 3700 kg. Vybavena je třemi panoramatickými kamerami, ultrafialoým teleskopem určeným k pozorování galaxií a hvězd, ultrafialovou kamerou k výzkumu zemské ionosféry.\n\nŠestikolové vozítko jménem Nefritový králík (Jü-tchu) váží cca 120 kg, z toho 20 kg přístrojů. Elektrickou energii mu dodávají solární panely, vybaveno je kamerami, spektrometry k analýze měsíčního povrchu a radarem, s nímž chtějí čínští vědci zkoumat strukturu měsíčních hornin.\n\nSondu Čchang-e 3 úspěšně vynesla 1. prosince 2013 z kosmodromu Si-čchang nosná raketa Dlouhý pochod 3B.\n\nDne 14. prosince 2013 Nefritový vozík přistál na povrchu Měsíce v severozápadní části Mare Imbrium (Moře dešťů) jižně od kráteru Laplace F na souřadnicích 19,51° S, 44,12° Z. Čína se tak stala třetí zemí, která dokázala na Měsíc dopravit své vozítko. Zároveň se sonda Čchang-e 3 stala po 37 letech prvním člověkem vyrobeným kosmickým tělesem, který hladce přistál na povrchu Měsíce, naposledy to byla sovětská sonda Luna 24 v roce 1976.\n\nDne 15. prosince SEČ vozítko sjelo na povrch. Kamery zachytily brázdy od jeho kol v měsíčním prachu.\n\n"}
{"id": "955857", "url": "https://cs.wikipedia.org/wiki?curid=955857", "title": "Zásnuby na dobu neurčitou", "text": "Zásnuby na dobu neurčitou\n\nZásnuby na dobu neurčitou (v originále \"The Five-Year Engagement\") je romantická komedie z roku 2012 od režiséra Nicholase Stollera. Film měl v Americe premiéru 27. dubna 2012 a v Česku měl premiéru 21. června 2012. \n\n"}
{"id": "955865", "url": "https://cs.wikipedia.org/wiki?curid=955865", "title": "Waldemar Zboralski", "text": "Waldemar Zboralski\n\nWaldemar Zboralski (* 4. června 1960 v Nowa Sól, Polsko) je polský občanský veterán aktivista-bojovník za práva LGBT osob, novinář, publicista a politik.\n\nZboralski se narodil v Nowa Sól, kde vyrůstal a vystudoval vysokou školu. V roce 1985 stal se obětí tajné Operace Hyacint organizované polskou, komunistickou policií. Cílem operace, bylo vytvořit národní databázi všech homosexuálů a lidí, kteří s nimi měli nějaký kontakt.\nV roce 1987 byl spoluzakladatelem a prvním předsedou Varšavského Hnutí Homosexuálů. Poprvé 17. listopadu 1988 Zboralski byl povolán do výzkumu Rádia Svobodná Evropa jako člen \"nezávislých z hnutí ve východní Evropě\". Žil od května 1988 do ledna 1990 ve Hamburku.\n\nPodle Krzysztofa Tomasika, autora knihy: \"Gejerel. Mniejszości seksualne w PRL-u\" (Gejerel - Sexuálni menšiny v Polskéy lidovéy republice) byl Zboralski skoro jako \"gay Wałęsa\" a byl \"\"hlavní sílou ve Varšavském Gay Hnutí\"\".\n\nZboralski bojoval za legalizaci sňatků homosexuálů v Polské republice, byl prvním člověkem, který publikoval články na tuto téma v polském mainstreamovym tisku. V roce 2003 byl prvním člověkem, který se stal čestným členem polské organizace LGBT a Kampaně Proti Homofobii.\n\nV roce 2004, jako otevřený gay, se Zboralski stal neúspěšným kandidátem strany RACJA Polskiej Lewicy (Důvod polskéy levice) ve volbách do Evropského parlamentu.\nV roce 2005 (polské parlamentní volby 2005), jako otevřený gay byl neúspěšným kandidátem strany Svaz demokratické levice do Sejmu, dolní komory polského parlamentu.\n\nDne 12. října 2007 se Zboralski oženil se svým partnerem Krzysztofem Nowakem ve Velké Británii a staly se tak prvním polskím gay párem v dané zemi.\nV současné době žije v Anglii jako občan Spojeného království a pracuje jako zdravotní asistent.\n\n"}
{"id": "955868", "url": "https://cs.wikipedia.org/wiki?curid=955868", "title": "Záhady světa Arthura C. Clarka", "text": "Záhady světa Arthura C. Clarka\n\nZáhady světa Arthura C. Clarka (v anglickém originále Arthur C. Clarke's Mysterious World) je třináctidílný televizní seriál zabývající se nevysvětlenými jevy z celého světa. Byl vyroben společností Yorkshire Network pro britskou televizi ITV. Premiéru měl v září 1980.\n\nAutorem námětu byl spisovatel vědeckofantastické literatury Arthur C. Clarke, jehož celoživotním koníčkem bylo shromažďování informací o nejrůznějších záhadách. A. C. Clarke také uvozuje a ukončuje každou epizodu krátkou sekvencí ze Srí Lanky, kde v té době žil. Hlavní částí pořadu v původním znění svým hlasem doprovází Gordon Honeycombe, v českém dabingu pak Renata Honzovičová, Vladimír Fišer a Jan Vágner. Autorem původní hudby je britský umělec Alan Hawkshaw.\n\nNa tento seriál navazovaly Svět tajemných sil (\"Arthur C. Clarke's World of Strange Powers\", 1985) a Další záhady světa (\"Arthur C. Clarke's Mysterious Universe\", 1994).\n\n\n"}
{"id": "955873", "url": "https://cs.wikipedia.org/wiki?curid=955873", "title": "Dezső Novák", "text": "Dezső Novák\n\nDezső Novák (3. února 1939, Ják − 26. února 2014) byl maďarský fotbalista. Hrával na pozici obránce.\nS maďarskou reprezentací získal bronzovou medaili na mistrovství Evropy roku 1964, na němž byl zařazen i do all-stars týmu turnaje. Má také tři medaile z fotbalového turnaje olympijských her, dvě zlaté (1964, 1968), jednu bronzovou (1960). Celkem za národní tým odehrál 9 utkání, v nichž vstřelil 3 branky.\n\nS Ferencvárosem Budapešť se stal čtyřikrát mistrem Maďarska (1962/63, 1964, 1967, 1968) a jednou získal maďarský pohár (1972). V sezóně 1964/65 s ním vyhrál Veletržní pohár, předchůdce Poháru UEFA.\n"}
{"id": "955878", "url": "https://cs.wikipedia.org/wiki?curid=955878", "title": "Lokomotiva 311.2", "text": "Lokomotiva 311.2\n\nLokomotivy řady 311.2 byly parní lokomotivy Československých státních drah pocházející z let 1858–1876.\n\nDvě lokomotivy řady 311.2 byly vyrobeny v roce 1858 pro Jihoseveroněmeckou spojovací dráhu v rámci série lokomotiv č. 13–44. Po vytvoření Rakouské severozápadní dráhy obdržely řadu IVa a byly přečíslovány na 101–132. Po rekonstrukci v roce 1893 přešly některé do řady IVb, po zestátnění v roce 1909 všechny obdržely řadu 133.01–12. Po skončení první světové války přešly dva stroje do majetku ČSD, které je označily jako 311.201 a 311.202, jež vydržely v provozu do roku 1927.\n\n"}
{"id": "955888", "url": "https://cs.wikipedia.org/wiki?curid=955888", "title": "Jehlice trnitá", "text": "Jehlice trnitá\n\nJehlice trnitá (\"Ononis spinosa\") je polokeř z čeledi bobovité, známý také pod lidovým názvem \"babí hněv\". Dorůstá do výšky okolo 60 cm, má růžové květy motýlovitého tvaru. Kvete v červenci a srpnu. Dolní listy jsou trojčetné, horní jednoduché s palisty a drobně zoubkovanou čepelí. Plodem je vejčitý lusk, obsahující jedno až tři semena.\n\nRoste v mírném pásu Evropy do nadmořské výšky 1500 metrů, na suchých loukách, pastvinách, křovinatých stráních, úhorech, železničních náspech apod. V ČR je častá v termofytiku a teplejším mezofytiku. Má ráda teplá stanoviště a půdu s obsahem vápence. Na pastvinách bývá nežádoucí pro své nepříjemné trny.\n\nV lidovém léčitelství je kořen jehlice pro své močopudné účinky používán při chorobách látkové výměny. Kořen obsahuje okolo 0,2 % silic (flavonoidy, saponin ononid). Ve středověku sloužily nasolené mladé výhonky jehlice jako potravina. Odvar z květů se také používal k barvení vlny.\n\n\n\n \n"}
{"id": "955906", "url": "https://cs.wikipedia.org/wiki?curid=955906", "title": "Jaroslav Petr", "text": "Jaroslav Petr\n\nJaroslav Petr (* 25. května 1954 Prostějov) je český grafik, ilustrátor, heraldik a vexilolog.\n\nPo absolvování základní školy v Plumlově vystudoval Střední školu uměleckých řemesel v Brně (grafika u prof. Dalibora a Ivana Chatrného). Pracoval jako strojní zámečník, starší letecký mechanik, ofsetový tiskař, propagační grafik – výstavnictví, učitel na LŠU a Soukromé střední škole pro management a marketing. Žije v Mikulově.\n\nOd roku 1992 pracuje jako organizátor GALERIE 27 v Mikulově, kde se uskutečnilo mnoho setkání i mezinárodního charakteru pro výstavy i odborné akademie letních výtvarných škol s dětmi a mládeží v oblasti výtvarného umění, grafiky, historie, fotografie, ilustrace aj. Je autorem návrhů a realizací (tři desítky) znaků a praporů pro obce a města nejen České republiky (např. Horních Věstonic).\n\nK jeho významným autorským počinům patří kompletní heraldická realizace znaku, praporu i slavnostní varianty spolu s žerdí - osazené drahými kameny a klenotem pro Jihomoravský kraj.\n\nVytvořil na tři desítky autorské grafiky (v nákladu 100 – 120 kusů) realizací pamětních listů pro města a obce s historií, heraldikou, nejčastěji technikou suché jehly, akvatinty, leptu a rytiny.\n\n"}
{"id": "955907", "url": "https://cs.wikipedia.org/wiki?curid=955907", "title": "Fotři jsou lotři", "text": "Fotři jsou lotři\n\nFotři jsou lotři (v originále \"Little Fockers\") je americká filmová komedie z roku 2010 od režiséra Paula Weitze. Film měl v Americe premiéru 22. prosince 2010 a v Česku měl premiéru 23. prosince 2010. \n\n"}
{"id": "955911", "url": "https://cs.wikipedia.org/wiki?curid=955911", "title": "Wargentin (kráter)", "text": "Wargentin (kráter)\n\nWargentin je lávou zaplavený kráter nacházející se v jihozápadní části přivrácené strany Měsíce a díky tomu je pozorovatelný ze Země se značným zkreslením. Má průměr 84 km a je největší z řídce se vyskytujících kráterů zaplněných až po okraj ztuhlou lávou. Jedná se o měsíčni kuriositu, neboť „dno“ kráteru je zde tím pádem nad úrovní povrchu kolem okrajového valu kráteru (je to tedy spíše náhorní plošina, kde se nachází i mořské hřbety). V západní a severozápadní části kráteru je patrné, že zde láva přetekla přes okraj.\n\nV těsném sousedství (poblíž jihovýchodního valu) leží o něco menší kráter Nasmyth, který je částečně překryt větším kráterem Phocylides. Severovýchodně od Wargentina se nachází rozlehlá valová rovina Schickard.\n\nPojmenován je podle švédského astronoma Pehra Wilhelma Wargentina, zároveň prvního ředitele Stockholmské observatoře.\n\nV okolí se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "955912", "url": "https://cs.wikipedia.org/wiki?curid=955912", "title": "Podlipanské muzeum", "text": "Podlipanské muzeum\n\nPodlipanské muzeum je muzejní instituce sídlící v Českém Brodě, součást Regionálního muzea v Kolíně. Bylo založeno v roce 1896.\n\nPočátky zájmu o cenné starožitné věci v Českém Brodě, mají své kořeny už v roce 1893. Tehdy bylo totiž snahou zdejšího redaktora a velmi aktivního měšťana Jozefa Miškovského získáno několik předmětů, které byly uloženy v prostorách měšťanské školy. Roku 1894 se pak z iniciativy J. Miškovského objevila myšlenka na založení muzea a následně byla 12. ledna 1896 ustanovena za tímto účelem Okresní jednota muzejní. Více jak deset let pak bojovala s nedostatkem místa, až roku 1906 najala dvě místnosti a v prosinci 1906 poprvé otevřela trvale své sbírky veřejnosti. Krátce na to začala muzejní jednota projednávat možnost výstavby vlastní budovy a oslovila s tímto plánem českobrodského rodáka architekta Antonína Balšánka. Slibný rozvoj ale zásadním způsobem přerušila první světová válka a poté i smrt A. Balšánka. Po celé období první republiky bojovala jednota především s nedostatkem financí, i přesto se ale nakonec podařilo v letech 1927–1928 postavit budovu dnešního Podlipanského muzea, která byla po problematickém vnitřním dovybavení otevřena 28. října 1931 pro veřejnost. Zároveň zde byl umístěn i rozsáhlý městský archiv, o nějž od roku 1941 odborně pečoval Dr. Karel Bednařík. Dobou největšího rozkvětu byla paradoxně 50. léta 20. století, kdy se zde konalo kromě výstav i velké množství přednášek, koncertů a dalších doprovodných akcí. Roku 1961 bylo Podlipanské muzeum převzato MNV v Českém Brodě a roku 1966 začleněno jako pobočka pod Regionální muzeum v Kolíně. Tento krok znamenal zásadní degradaci muzea jako instituce, neboť muzeum postupně přišlo o odborné pracovníky, kteří by sídlili přímo v Českém Brodě. Jeho sbírky se dostaly na okraj odborného zájmu a v podstatě nedocházelo k získávání a zápisu nových výrazných sbírkových předmětů. Tím také na Českobrodsku mezi jeho obyvateli (především z okolních obcí) vymizelo vnímání Podlipanského muzea jako přirozeného centra vlastivědné odborné činnosti.\n\nVe sbírkovém fondu tohoto muzea se nachází přibližně 31 000 sbírkových předmětů, především vlastivědného charakteru z oblasti, kterou před rokem 1960 zahrnoval politický okres Český Brod. Kromě vlastního Českobrodska jsou tak zdejší sbírky zastoupeny i předměty z Úval, Přerova nad Labem, Kostelce nad Černými lesy či Stříbrné Skalice.\n\nSbírkový fond Podlipanského muzea není dělen na jednotlivé podsbírky. V jeho skladbě se nacházejí především sbírkové předměty z oborů: archeologie (s důrazem na okolní archeologická naleziště jako např. Klučov, Tuchoraz atd.), etnografie (keramika, kramářské tisky), zbraně (chladné i střelné), numismatika (mince, bankovky), umělecké řemeslo či výtvarné umění. Obzvláště dokumentárně cenná je sbírka fotografií (cca 5000 ks), mapující Český Brod i okolní vsi od konce 19. století, později zaniklou vesnickou lidovou architekturu v okolí atd. Za povšimnutí také stojí soubor cechovních praporů a dalších cechovních památek. Specifickou součástí je tzv. Zounkova exotická sbírka z cesty rolníka Josefa Zounka z Mrzek do Egypta roku 1910. K zajímavostem této orientální sbírky patří např. i dvě malé egyptské mumie (krokodýl a poštolka) a sošky vešebtů - egyptských bohů.\n\nOdborná knihovna Podlipanského muzea čítá cca 32 000 svazků titulů, převážně českých a německých periodik už z 19. století i mnoha cizojazyčných monografií, které jinde v českých knihovnách nejsou zastoupeny. Nejstarší knihou je inkunábule, tzv. \"Pražská bible\" (Biblia bohemice) z roku 1488, nakladatelé Jan Pytlík, Severin kramář (?), Jan Bílý od Čápů, Matěj od Bílého lva.\n\n"}
{"id": "955915", "url": "https://cs.wikipedia.org/wiki?curid=955915", "title": "Raoul Lambert", "text": "Raoul Lambert\n\nRaoul Lambert (* 20. říjen 1944, Bruggy) je bývalý belgický fotbalista. Hrával na pozici útočníka.\nS belgickou fotbalovou reprezentací vybojoval bronzovou medaili na mistrovství Evropy roku 1972. Na tomto turnaji byl zařazen i do all-stars týmu. Hrál i na světovém šampionátu roku 1970.. Celkem za národní tým odehrál 33 utkání a vstřelil v nich 18 gólů.\n\nCelou svou kariéru strávil v jediném klubu: Club Brugge. Stal se s ním pětkrát mistrem Belgie (1972/73, 1975/76, 1976/77, 1977/78, 1979/80) a třikrát vyhrál belgický pohár (1967/68, 1969/70, 1976/77). V sezóně 1971/72 se stal nejlepším střelcem belgické ligy.\n"}
{"id": "955916", "url": "https://cs.wikipedia.org/wiki?curid=955916", "title": "Vít Veselý", "text": "Vít Veselý\n\nVít Veselý (* 16. ledna 1951) je český právník a soudce, v letech 1997 až 1999 nejvyšší státní zástupce.\n\nRoku 1975 absolvoval Právnickou fakultu Univerzity Jana Evangelisty Purkyně v Brně (později Masarykovy univerzity). Pak působil na okresní prokuratuře v Bruntále. V letech 1983–1990 působil v úseku všeobecného prokurátorského úseku Krajské prokuratury v Ostravě. V letech 1990–1994 byl okresním prokurátorem v Novém Jičíně. V roce 1994 zdejší státní zastupitelství čtyři měsíce vedl. Byl členem KSČ.\n\nOd května 1994 do prosince 1995 působil jako zástupce nejvyšší státní zástupkyně Bohumíry Kopečné. Následně zastával post vrchního státního zástupce v Olomouci. V březnu 1997 byl Klausovou vládou na návrh ministryně spravedlnosti Vlasty Parkanové jmenován nejvyšším státním zástupcem. Ve funkci byl kritizován kvůli práci státních zástupců. Sám naopak obviňoval politiky z nezájmu řešit problémy státního zastupitelství, upozorňoval třeba na špatné platové podmínky státních zástupců.\n\nNa začátku roku 1999 byl z funkce vládou Miloše Zemana odvolán, protože s jeho prací nebyl spokojen ministr spravedlnosti Otakar Motejl. Vyčítal mu nízkou aktivitu, nepružné plnění koncepčních, kontrolních, metodických a řídicích úkolů v celé soustavě státních zastupitelství, jejímž důsledkem byla dlouhá délka soudního řízení. Veselý se proti tomu ohradil s tím, že státní zastupitelství nemá dostatečné pravomoci a vyzval ke změně zákona o státním zastupitelství. Jeho nástupkyní byla jmenována Marie Benešová.\n\nPo odchodu ze státního zastupitelství se stal soudcem Krajského soudu v Ostravě a od roku 2001 vykonával funkci předsedy Okresního soudu v Ostravě. K červenci 2012 i prosinci 2013 je uváděn jako místopředseda Krajského soudu v Ostravě pro trestní oblast. S účinností od 1. února 2015 byl jmenován předsedou Okresního soudu v Novém Jičíně. Stalo se tak na podruhé, neboť první výběrové řízení, které také vyhrál, ministryně Válková zrušila.\n"}
{"id": "955918", "url": "https://cs.wikipedia.org/wiki?curid=955918", "title": "Blecha kočičí", "text": "Blecha kočičí\n\nBlecha kočičí (\"Ctenocephalides felis\") je druh parazitického hmyzu patřící do řádu blechy. Je parazitem zejména koček a psů, ale byla nalezena i na ovcích, telatech, kozách, hlodavcích, králících a také na člověku. Je rozšířena po celém světě čili kosmopolitně.\n\nDospělá blecha je zbarvena červenohnědě, někdy černě, larva je bílá se zřetelnou hnědou hlavou. Dospělec je velký 1–3 mm a má silné zadní nohy, které slouží ke skákání a běhu; beznohá larva měří okolo 0,5 mm. Velké skoky umožňuje bleše mj. látka resilin, avšak před dalším skokem musí blecha určitou dobu počkat, než se látka doplní. Dospělec žije čtyři až pětadvacet dní. Dříve, než se larva promění v dospělce, musí projít stadiem kukly. Vlákno kokonu (zámotku) je lepkavé a lehce se na něj nalepují různé nečistoty, které chrání kuklu před vysycháním a také slouží jako maskování.\n\nOd podobné blechy psí (\"Ctenocephalides canis\") lze blechu kočičí odlišit mikroskopicky – (1) v krajině čelního štítku má plošší hlavu, (2) má delší první zub v lícním hřebenu.\n\nŽivotní cyklus blechy kočičí patří k proměně dokonalé (vajíčko, larva, kukla, dospělý jedinec). Bleší samička denně snese 20–50 vajíček. Vajíčka jsou hladká, neudrží se na těle hostitele a spadnou někam, kde se z nich za jeden až deset dní vylíhnou larvy. Larvy se živí biologickým materiálem v prostředí včetně výkalů dospělých blech, zakuklí se a z kukly se líhne dospělý jedinec. To, že většina vývojových stadií blechy (vajíčka, larvy, kukly) žije mimo hostitele, je jedním z problémů při boji proti blechám. Vajíčka, larvy i kukly jsou většinou odolné vůči nepříznivým podmínkám, přičemž larvy jsou méně odolné proti vyschnutí než vajíčka. Kokon (zámotek) slouží larvám jako ochrana před predátory (např. mravenci). Dospělá blecha již parazituje na svém hostiteli, živí se krví, ale využije jen malou část – většinu krve vyloučí s výkaly, které jsou po rozmáčknutí typicky červené. Pouze dospělá blecha je schopná reprodukce, jen v tomto stadiu můžeme rozlišit samičku a samečka. Délka vývoje závisí na vnějších podmínkách, v létě vývoj trvá 4–5 týdnů, v zimě déle.\n\nBlecha kočičí je parazit, který může hostiteli způsobit více různých nepříjemností – může být přenašečem chorob, může hostitele celkově oslabit aj. Bleší sliny obsahují látky, které zabraňují srážení krve, a díky tomu se může blecha dostatečně nasytit. Látky vyvolávají alergickou reakci hostitele, hostitel má tendenci se škrábat a může si způsobit hnisání či ekzémy. Dále mohou blechy přenést na svého hostitele tasemnici psí. Vzhledem k tomu, že se blechy živí krví, mohou být nebezpečné pro malá nebo křehká zvířata – mohou způsobit chudokrevnost štěňat, koťat či dospělých zvířat malých plemen, která mohou následkem anémie i uhynout.\nVzácněji blechy přenášejí tyfus a mor myší.\n\nPokud má kočka nebo pes delší srst, je těžké najít dospělou blechu. Ovšem lze najít černé kuličky – výkaly blech se zbytky nestrávené krve, které po rozmáčknutí zčervenají. Další indicií je hubnutí nebo ekzém. Pokud se zvíře škrábe, pečlivě prohlédneme kořen ocasu, příp. je postavíme na bílý podklad a kartáčem pročešeme srst. Přítomnost blech prokazují bleší výkaly.\n\nNejlepší způsob, jak zjistit, jestli zvíře má blechy, je vyčesat zvíře kartáčem nebo hřebenem a vyčesané chlupy položit na savý papír (kuchyňská papírová utěrka) a postříkat vlažnou vodou. Pokud se na papíře objeví červené skvrny (zbytky výkalů blechy, krev zvířete), je zvíře napadeno blechami.\n\nMezi nejběžnější prostředky proti blechám patří spreje, šampóny, tablety a speciální obojky. Souběžně je třeba uklidit celou domácnost – vyklepat a vyluxovat pelíšky, deky, čalounění (sáček neponechávat ve vysavači!). Prostředky proti blechám můžeme rozdělit do dvou skupin: adulticidy hubí dospělé jedince, zatímco růstové regulátory zabraňují vývoji vajíček. Oba typy prostředků mají své výhody i nevýhody. V prvním případě musí dojít k přímému kontaktu hubicí látky s blechou, takže je nutné kromě zvířete ošetřit i domácnost. Nevýhodou růstových regulátorů je, že nezabrání usazení blechy na kočce či psu; ovšem jakmile blecha začne sát krev, nasaje látky zabraňující vývoji vajíček, která naklade. Optimálním řešením je proto kombinovat oba typy prostředků.\n\nDnes existují čtyři poddruhy \"Ctenocephalides felis\" a všechny tyto poddruhy jsou ektoparaziti převážně masožravých savců. \"Ctenocephalides felis strongylus\" a \"Ctenocephalides felis damarensis\" žije pouze v Africe, \"Ctenocephalides felis orientis\" se nachází v jihovýchodní Asii a východní Indii a poddruh \"Ctenocephalides felis felis\" je rozšířen po celém světě.\n\n\n"}
{"id": "955921", "url": "https://cs.wikipedia.org/wiki?curid=955921", "title": "Víšek (Ralská pahorkatina)", "text": "Víšek (Ralská pahorkatina)\n\nVíšek (308 m n. m., německy \"Wischkenberg\") je vrch v okrese Česká Lípa Libereckého kraje. Leží asi 3 km jihovýchodně od vsi Hradčany na příslušném katastrálním území. Vrcholová plošina je tvořena místy silně proželezněným pískovcem (železivcem), který vznikl vulkanickou činností ve třetihorách. Geologická mapa ČGS zde uvádí severo-jižně orientovanou bazaltoidní žílu. V roce 2019 není z vrcholové partie výhled kvůli již vzrostlým mladým stromům.\n\nVrch náleží do celku Ralská pahorkatina, podcelku Dokeská pahorkatina, okrsku Bezdězská vrchovina a podokrsku Velkobukovská pahorkatina.\n\nNejblíže je možno zanechat automobil na parkovišti u \"hájovny Trojzubec\". Odtud odbočuje východním směrem lesní asfaltová cesta, na kterou se posléze napojuje modrý hradčanský okruh vedoucí skrz rašeliniště Pustý rybník až k vrchu.\n"}
{"id": "955925", "url": "https://cs.wikipedia.org/wiki?curid=955925", "title": "Pavel Děcký", "text": "Pavel Děcký\n\nPavel Děcký (* 16. února 1979 Čeladná), je tělesně handicapovaný sportovec (paraplegik). Jako junior se závodně věnoval motokrosu a běhu na lyžích.\n\nV roce 1997 tři týdny po maturitě přišel těžký úraz při motokrosových závodech, po kterém zůstal upoután na invalidní vozík. Po roční rehabilitaci se vrátil opět ke sportu - tentokrát sportovní střelbě a handbike. Pavel Děcký v současné době žije ve Frenštátě pod Radhoštěm, je ženatý, pracuje ve firmě Continental (závod Frenštát p.R.) a věnuje se naplno handbiku a sledge běžkám.\n\nPavel Děcký byl oceněn jako Handicapovaný sportovec Moravskoslezského kraje roku 2017 a 2018.\n\n2019\n\n\n2018\n\n\n2017\n\n2016\n2015\n2014\n2008\n\n2007\n\n2006\n\n2018\n\n\n2014\n\n2013\n\n2012\n\n1999-2004\n\n \n"}
{"id": "955926", "url": "https://cs.wikipedia.org/wiki?curid=955926", "title": "Puerto Williams", "text": "Puerto Williams\n\nPuerto Williams je město v jižní části Chile, žije v něm asi 2700 obyvatel. Leží na severním pobřeží ostrova Navarino, u průlivu Beagle, a je hlavním městem provincie Chilská Antarktida. Uchází se o titul nejjižnějšího města světa.\n\nOblast v minulosti obývali domorodí Yaghanové. V roce 1843 založil John Williams Wilson pevnost Fuerte Bulnes, ale ta byla brzy opuštěna. Na konci 19. století propukla v oblasti Ohňové země zlatá horečka a na ostrově Navarino pobývaly stovky zlatokopů. Stálé sídlo se podařilo založit až v roce 1953 a dostalo název \"Puerto Luisa\", později bylo přejmenováno po J. W. Williamsovi. Puerto Williams je důležitou základnou chilského vojenského námořnictva. Nachází se zde také letiště \"Aeropuerto Guardia Marina Zañartu\", muzeum \"El Museo Antropológico Martín Gusinde\", základní i střední škola, nemocnice, banka a policejní stanice. Zdrojem příjmů je turistický ruch a lov mořských krabů zvaných \"centollo\". Klima je subpolární, teploty se pohybují mezi 0 – 10 °C.\n\nPuerto Williams je jedním z měst, které se prohlašují za nejjižnější na světě. Severněji leží Ushuaia (asi 50 000 lidí) a Punta Arenas (asi 100 000 lidí), jejichž statut města je nesporný. Naproti tomu v Puerto Williams žije něco přes dva tisíce obyvatel, takže je to spíše městys. V Chile je obvykle za město uznáváno jenom sídlo, které má alespoň pět tisíc obyvatel, ale v případě Puerto Williams byla z propagačních důvodů učiněna výjimka. O něco jižněji se ještě nachází osada Puerto Toro se zhruba padesáti obyvateli. Dál na jih jsou meteorologické základny na mysu Hoorn, ostrova Diega Ramireze a Jižních Orknejích, ale ty nemají charakter stálého sídla.\n\n"}
{"id": "955929", "url": "https://cs.wikipedia.org/wiki?curid=955929", "title": "Lélio neboli návrat do života", "text": "Lélio neboli návrat do života\n\nLelio aneb návrat k životu, franc. Lélio ou le Retour à la vie, op. 14b, je dílo francouzského hudebního skladatele Hectora Berlioze, kde se střídá próza přednášená recitátorem, s orchestrálními a sborovými částmi. Dílo je napsáno jako volné pokračování k autorově \"Fantastické symfonii\". \n\nNa díle začal Berlioz pracovat v Itálii roku 1831, a dokončena byla na Pařížské konzervatoři 9. prosince 1832 pod názvem \"Le Retour à la vie, mélologue en six parties\" (\"Návrat k životu, melodram o šesti částech\"). Na žádost Ference Liszta bylo dílo revidováno kvůli jedné repríze v Výmaru roku 1855 a zveřejněno následujícího roku.\n\"Lélia\" napsal Berlioz jako pokračování k \"Symphonie fantastique\", Fantastické symfonii, a podle jeho slov V Léliovi se znovu objevuje \"idée fixe\" (vracející se hudební motiv, v tomto případě symbolizující milovanou bytost). Stejně jako symfonie, je i \"Lélio\" inspirován skladatelovými tragickými milostnými zkušenostmi s Harriet Smithsonovou (symfonie), a s Camille Moke (\"Lélio\"), ženy, jež ukončily manželství se skladatelem, což vedlo k jeho úvahám o sebevraždě. \"Lélio\" je skladatelovou alegorií, pomocí níž překonává svou beznaděj a díky hudbě a literatuře se \"navrací zpět k životu\". Berlioz tak přišel na jiné myšlenky, tím, že \"Lélio\" hovoří o Harriet Smithsonové (jež se později stala jeho manželkou). Symfonie popisuje zklamaného umělce, který se pokusil předávkovat opiem, což způsobilo sérii stále hrůzostrašnějších vizí. Naopak \"Lélio\" je výpovědí umělce, jenž se probudil z těchto snů, meditujícího nad Shakespearem, nad svým smutným osudem a neúspěchem u žen. Umělec, jenž došel k poznání, že nelze zapomenout na neopětovanou lásku, se zcela pohroužil do hudby. Poté úspěšně dirigoval orchestr při uvedení své nové skladby a příběh končí dobře.\n\n\"Lélio\" je rozdělen do šesti částí přednášené hercem (recitátorem) stojícího na scéně před oponou zakrývající orchestr. Dramatické monology recitátora provázejí významem hudby v jednotlivých etapách v životě skladatele. Na začátku a v závěru díla se opakuje téma \"'idée fixe\", spojující \"Lélia\" s \"Fantastickou symfonií\".\n\nSkladba v šesti částech:\n\n"}
{"id": "955932", "url": "https://cs.wikipedia.org/wiki?curid=955932", "title": "České florbalové soutěže", "text": "České florbalové soutěže\n\nČeské florbalové soutěže se rozvíjely systematicky po roce 1992. V roce 1993 byla sehrána kvalifikace a poté první česká florbalová liga. V dalších 13 letech s rozšířením florbalu po celém Česku vzniklo postupně sedm výkonnostních tříd, přes 350 oddílů s tisícovkou družstev. Florbal se rychle rozvíjí na všech věkových úrovních a umožnil nejlepším českým hráčům soutěžit i na mezinárodní úrovni.\n\nMimo celé řady ryze amatérských turnajů řídí řádné postupové soutěže Český florbal. Pro sezonu 2013 byly vypsány tyto ligové soutěže:\n\n\n\n\n\nNení celostátní, ale hraje se v šesti divizích\n\nMísto jedné celostátní jsou dvě divize první ligy\nČeská florbalová unie organizuje také jednorázové turnaje, kde se hraje ve skupinách\n\n\n"}
{"id": "955933", "url": "https://cs.wikipedia.org/wiki?curid=955933", "title": "Linné (kráter)", "text": "Linné (kráter)\n\nLinné je malý a poměrně mladý kráter s pravidelným ostrým okrajem nacházející se v západní části Mare Serenitatis (Moře jasu) na přivrácené straně Měsíce. Má průměr pouze 2,2 km (jiné zdroje uvádějí 2,4 km), je hluboký cca 600 m a jedná se o velmi zajímavý měsíční objekt, jeho okolí je tvořeno světlým vyvrženým materiálem.\n\nKráter Linné objevil v 17. století italský astronom Giovanni Battista Riccioli. V roce 1866 učinil německý selenograf Johann Friedrich Julius Schmidt překvapující zjištění, že Linné mění svůj vzhled. Namísto pravidelného kráteru s jistou hloubkou se mění ve světlou skvrnu. Další pozorovatelé jej také zaznamenali jako skvrnu, jiní viděli uprostřed mělkou prohlubeň a další zase jako kráter, u kterého se nedokázali shodnout na průměru. Vznikl spor, který trval několik desetiletí (v literatuře 2. poloviny 19. století se píše o podivných změnách a mizení tohoto kráteru). Nicméně kráter o této velikosti ležel na samé hranici rozlišovací schopnosti tehdejších dalekohledů umístěných na Zemi (svou roli zde sehrávala např. pozemská atmosféra), proto docházelo k těmto jevům obecně označovaným jako měsíční přechodné jevy (anglicky Transient lunar phenomenon).\n\nDříve se soudilo, že má tvar misky, ale data z americké sondy Lunar Reconnaissance Orbiter ukázala, že má tvar zploštělého obráceného kužele. Okolí kráteru zaplňuje pokrývka vyvrženého materiálu z doby prvotního nárazu meteoritu. Tento materiál má vysoké albedo (je poměrně jasný), při pozorování dalekohledem během strmého slunečního osvětlení se jeví jako světlá skvrna. Dalším kráterem, který je také obklopen světlým materiálem je např. Censorinus.\n\nOkolní měsíční moře je poměrně ploché bez výraznějšího kráteru či zvrásnění. Výjimkou je mořský hřbet táhnoucí se západně od kráteru Linné. Jižně se nachází dvojice mořských hřbetů, kratší Dorsum Owen a delší Dorsum von Cotta. Nejbližším pojmenovaným kráterem je Banting ležící východo-jihovýchodně (o více než 4° selenografické délky dále, dříve nesl název Linné E).\n\nPojmenován je podle švédského botanika, lékaře a cestovatele Carla Linné.\n\nV okolí se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\nNásledující krátery byly přejmenovány Mezinárodní astronomickou unií:\n\n"}
{"id": "955935", "url": "https://cs.wikipedia.org/wiki?curid=955935", "title": "Zikmund Schlik", "text": "Zikmund Schlik\n\nZikmund Arnošt Schlik (26. ledna 1916 Vokšice – 1. listopadu 1988 Jičín) byl český aristokrat pocházející ze šlechtického rodu Šliků (Schliků). Jako vlastenec podepsal Prohlášení české a moravské šlechty ze září 1939 – společně se svým otcem Jindřichem Maria Schlikem (1875–1957) a bratry Františkem (1914–2005), Jindřichem (1916–2004) a Ondřejem (1917–1942). Po roce 1945 pracoval v různých profesích, jako kontrolor lesní správy, přidavač, pomocný dělník, dělník v cementárně, bagrista, úředník v Polabských cihelnách, pumpař či vrátný na jatkách. Po sametové revoluci byl rodině Schliků vrácen majetek v restituci. Vlastní např. zámek v Jičíněvsi, zámek ve Vokšicích a pozemky s 532 ha smíšených lesů severovýchodně od Prahy, mezi Jičíněvsí a Hlásnou Lhotou.\n\nDne 23. října 1947 se v Hostíně oženil s Věrou Irenou Voborníkovu (1. duben 1927 Krásné na Moravě – 12. září 1999 Jičín), dcerou Josefa Voborníka a jeho manželky Františky Holmanové. Manželka byla dámou Maltézského řádu. Narodily se jim dvě dcery:\n\n\n"}
{"id": "955936", "url": "https://cs.wikipedia.org/wiki?curid=955936", "title": "Okinawské ostrovy", "text": "Okinawské ostrovy\n\nOkinawské ostrovy ( [Okinawa-šotó]) je souostroví, které se rozprostírá kolem ostrova Okinawa na hranici mezi Východočínským mořem a Filipínským mořem v Tichém oceánu. Patří k Japonsku a je centrem prefektury Okinawa, do které celé spadá.\n\nSouostroví se skládá ze 113 ostrovů a leží uprostřed souostroví Rjúkjú, zhruba na poloviční vzdálenosti mezi Kjúšú a Tchaj-wanem. Je pozůstatkem rozsáhlého pevninského mostu, který se zhruba před 5 mil. let rozlámal a během stávajícího interglaciálu byl z větší části zatopen. Od euroasijského kontinentálního šelfu odděluje ostrovy Okinawská brázda, hluboká až 2 700 m. Na opačné, východní straně mořské dno Tichého oceánu celkem strmě spadá do Rjúkjúského příkopu. Souostroví je tvořeno převážně vápenci, ale také jílovci a prachovci, které leží na vrstvách jílu. Nejvyšší vrcholy bývají uloženy na žule; nejvyšší bod (Jonahadake, 503 m n.m.) leží na ostrově Okinawa. Vyskytují se zde s krasové jevy. Kolem ostrovů se nacházejí rozsáhlé mělčiny s korálovými útesy.\n\nFlóra je na ostrovech subtropická. Divoká příroda byla silně narušena za druhé světové války. Souvislejší neporušené porosty se nacházejí na severní části ostrova Okinawa. Především jde o vavřínové lesy. Pokud jde o faunu, žije zde několik endemických druhů jako chřástal okinawský (Gallirallus okinawae), datel okinawský (Sapheopipo noguchii) nebo užovka Opistropis kikuzatoi (na Kumedžimě). V blízkosti sídel jsou korálové útesy poškozovány znečistěnou vodou.\n\nPodnebí je oceánické, subtropické s mírnými zimami (průměrná měsíční teplota mezi 14 a 17 °C), kdy teplota zřídka klesá pod 9 °C. Monzuny přicházejí v červnu a ochlazují teplé léto (průměrná měsíční teplota mezi 26 a 29 °C), během něhož jsou dny s teplotou nad 35 °C vzácné. Koncem léta přicházejí tajfuny a silné větry sužují ostrovy až do konce zimy.\n\nSouostroví má 27 obydlených ostrovů, na nichž žije přes 1,2 miliónu obyvatel. Naprostá většina (téměř 99 %) z nich žije na ostrově Okinawa. Obyvatelé hovoří vesměs (900 000 mluvčích) okinawsky (沖縄語), což je jazyk podobný japonštině, která je zde druhým jazykem.\n\nVšechny ostrovy patří do prefektury Okinawa. V jejím rámci je na ostrově Okinawa zřízeno devět městských okresů (市, ši) — Ginowan (宜野湾), Itoman (糸満), Nago (名護), Naha (那覇 hlavní město), Nandžó (南城), Okinawa (沖縄), Tomigusuku (豊見城), Urasoe (浦添), Uruma (うるま) a 3 okresy, pod něž spadají nejen blízké, ale i vzdálenější ostrovy:\n\nPřehled významnějších ostrovů dává následující tabulka:\n\nHlavním zdrojem obživy na ostrovech býval rybolov a zemědělství, které si podrželo svůj význam na severu ostrova Okinawy. Po druhé světové válce se staly významným ekonomickým faktorem základny ozbrojených sil USA, jejichž přítomnost se promítla do posílení sektoru služeb. Význam turistiky vzrostl až po navrácení souostroví Japonsku v 70. letech 20. století.\nNejvýznamnějším přístavem je Naha s roční překládkou téměř 10 miliónů tun. Odtud existuje spojení trajekty k většině ostrovů prefektury. Dalším významným přístavem je Unten na severu Okinawy. Mnohé malé ostrovy při pobřeží ostrova Okinawy jsou s ním propojeny mosty. Jediné letiště s pravidelným provozem je Naha (IATA:OKA, ICAO:ROAH) na Okinawě, které v r. 2006 odbavilo přes 14 mil. cestujících. Autobusová doprava je zavedena na Okinawě a zde existuje dálniční síť. Kolejová doprava je zastoupena linkou monorailu v délce 12,9 km, která zajišťuje veřejnou dopravu na letiště Naha.\n\n\nVzhledem k dominanci ostrova Okinawa v celém souostroví probíhaly zde historické děje prakticky současně. Podle nálezů byly ostrovy osídleny již době mezi 30. a 16. tisíciletím př.n.l. Později nálezy chybějí až do 4. tisíciletí př. n. l., kdy jsou datovány nálezy keramiky z období Džómon. První písemné zmínky v japonských pramenech pocházejí ze 7. a 8. století. Později jsou zprávy četnější, protože tudy vedlo obchodní spojení mezi Japonskem a Čínou. Od 12. století na ostrovech vznikala knížectví a ta byla během 15. století sjednocena do království Rjúkjú. Království bylo koncem 19. století anektováno Japonskem. Za druhé světové války bylo souostroví obsazeno během bitvy o Okinawu Spojenými státy a zůstalo v jejich správě až do r. 1972, kdy bylo Japonsku navráceno.\n\n"}
{"id": "955956", "url": "https://cs.wikipedia.org/wiki?curid=955956", "title": "Tomáš Vestenický", "text": "Tomáš Vestenický\n\nTomáš Vestenický [tomáš vestěnický] (* 6. dubna 1996, Topoľčany, Slovensko) je slovenský fotbalový útočník, hráč klubu Cracovia od ledna 2018 na hostování v FC Nitra. Mimo Slovensko působil na klubové úrovni v Itálii a Polsku.\nPodle Ľubomíra Moravčíka patřil k největším talentům současného slovenského fotbalu.\n\nJeho fotbalovým idolem je portugalský hráč Cristiano Ronaldo, oblíbeným týmem anglický Manchester United FC.\n\nByl na testech v Celtic FC, přestup mu nabídly kluby AS Řím a Inter Milán. V prosinci 2013 byl z FC Nitra na testech ve francouzském prvoligovém klubu SC Bastia. Zájem o něj měl i ŠK Slovan Bratislava, italský FC Janov a AS Řím. Do AS Řím nakonec zamířil na 1½roční hostování, součástí kontraktu byla i opce na další 3 roky.\n\nNa podzim 2015 hostoval z AS Řím v Modena FC ze Serie B. V únoru 2016 odešel na hostování do polského klubu Cracovia. V červnu 2016 Cracovia uplatnila opci a Vestenického z AS Řím vykoupila. V Cracovii se mu střelecky příliš nevedlo, vstřelil pouze jeden ligový gól. Proto odešel v lednu 2018 na hostování do FC Nitra.\n\nReprezentoval Slovensko na mistrovství světa ve fotbale hráčů do 17 let 2013 ve Spojených arabských emirátech, kde jeho tým postoupil do osmifinále. Vstřelil na šampionátu pět branek a získal tak dělené čtvrté místo v tabulce střelců.\n\n1. dubna 2014 vstřelil v reprezentaci do 18 let 5 gólů Makedonii, mladí Slováci zvítězili nad svými balkánskými vrstevníky v přípravném zápase ve Skopje 6:0.\nSe slovenskou „jedenadvacítkou“ slavil v říjnu 2016 postup z kvalifikace na Mistrovství Evropy 2017 v Polsku.\nTrenér Pavel Hapal jej zařadil v červnu 2017 do 23členné nominace na šampionát v Polsku. Slovensku těsně unikl postup do semifinále.\n\n"}
{"id": "955957", "url": "https://cs.wikipedia.org/wiki?curid=955957", "title": "Postřikovač", "text": "Postřikovač\n\nPostřikovač je zařízení určené k rozprašování kapaliny. V zahradnictví či zemědělství se využívá k rozprašování směsí vody s pesticidními či biologickými přípravky při ochraně rostlin, stromů nebo plodin.V průmyslu se používá na rozprašování vody či chemických prostředků.\n\n\n\n\n"}
{"id": "955958", "url": "https://cs.wikipedia.org/wiki?curid=955958", "title": "Vynnyky", "text": "Vynnyky\n\nVynnyky (; \"\") jsou město ve Lvovské oblasti na Ukrajině. Leží jen pár kilometrů východně od Lvova a v roce 2013 v něm žilo přes šestnáct tisíc obyvatel.\n\nPrvní zmínka o sídle je z roku 1352. Od roku 1772 bylo součástí Haliče v Habsburské říši. V osmnáctém století se zde začal významně rozvíjet tabákový průmysl, který přetrval až do století dvacátého.\n"}
{"id": "955961", "url": "https://cs.wikipedia.org/wiki?curid=955961", "title": "Väisälä (kráter)", "text": "Väisälä (kráter)\n\nVäisälä je malý impaktní kráter nacházející se v pevninské části v oblasti Oceanus Procellarum (Oceán bouří) na přivrácené strany Měsíce. Má průměr 8 km a poblíž se nachází řada zajímavých objektů vhodných pro pozorování astronomickými dalekohledy. Severovýchodně se rozkládá zlom Rupes Toscanelli (doplněn z východu brázdami Rimae Aristarchus) a severněji pak kráter Toscanelli, západním až jihozápadním směrem se vine údolí Vallis Schröteri a jižně leží výrazný kráter Aristarchus.\n\nPojmenován je podle finského astronoma a fyzika Yrjö Väisäly. Dříve, než jej Mezinárodní astronomická unie v roce 1973 přejmenovala, nesl název Aristarchus A.\n\n"}
{"id": "955962", "url": "https://cs.wikipedia.org/wiki?curid=955962", "title": "Ondrej Herec", "text": "Ondrej Herec\n\nOndrej Herec (* 7. července 1944, Budapešť, Maďarsko) je slovenský zakladatel teorie fantastiky.\nMaturoval v Banské Bystrici, studoval chemii na VŠCHT v Praze, sociologii na FF UK v Bratislavě, mezinárodní právo na FF UK a ve Štrasburku. Na studium si přivydělával jako překladatel a simultánní tlumočník (6 jazyků).\n\nPracoval ve výzkumu, po roce 1990 na Ministerstvu práce, sociálních věcí a rodiny SR, člen rady ředitelů Centra OSN, člen Vládního výboru Rady Evropy aj.\n\nPřednášel teorii sociální politiky a teorii populární kultury na Univerzitě Komenského. Publikoval přes 30. výzkumných prací a studií z oblasti sociální politiky a sociologie kultury. Slovenský rozhlas víckrát reprízoval jeho vystoupení na témata postindustriální civilizace.\n\nFantastice se začal systematicky věnovat, když mu nemoc znemožnila pracovat ve vlastním povolání. Není a nebyl členem žádné politické strany. Žije a tvoří v Bratislavě. Je členem slovenského centra PEN klubu.\n\nJe autorem slovenských odborných děl o fantastice. Založil tradici pravidelného publikování teorie fantastiky na Slovensku, zejména ve sbornících Krutohlav, a to nejen svými statěmi, ale vytvořil prostor i pro jiné autory. Zde začínal publikovat i Miloš Ferko. Filozofií většiny fantastických příběhů je dobrodružství, Ondrej Herec udělal z dobrodružství filozofii. V knihách a mnohých samostatných statích představil odbornými texty, oživenými jemnou ironií, literární fantastiku i její vizuální formy v historickém, sociálním a kulturním kontextu.\n\nPrvní slovenskou studií o vztahu fantastiky a realizmu \"Fantastika a realizmus\" ((2000, Národné osvetové centrum, Bratislava), rozšířená verze v knize \"Cyberpunk – vstupenka do tretieho tisícročia\"' (2001, Vydavateľstvo Spolku slovenských spisovateľov, Bratislava)) někteří kritici nazvali „učebnicí fantastiky“. Autor dokládá originální koncepci kontinuity fantastické literatury na dílech z dvou tisíc let evropské literární tradice. Sjednocuje rozmanité souvislosti fantastiky, spojuje literaturu s filmem i s televizním seriálem Star Trek, světovou tvorbu od antického mýtu s Kyberpunkem a Star Trekem. Syntéza vychází z děl od Lúkiána a Platóna, přes Montesquia, Swifta, Voltaira po Poa, Dicka, Lema, Gibsona, Stephensona a jiné, s těžištěm ve fantastice 20. století. Encyklopedický pohled překračuje hranice žánrů, konfrontuje stanoviska a interpretace, vyzývá k dialogu. Citovaných pět set děl je jen vrcholem ledovce dalších několika tisíc, která autor přečetl, aby vybral ty podstatné. Znalec teorie však nenudí suchou teorií: brilantní stylista potěší dílem, ke kterému se čtenář může vrátit mnohokrát. Rozsáhlý materiál je přehledně členěný, myšlenkovou hloubku a překvapivé souvislosti oživuje jemná ironie a aforistické vyjádření.\n\n\"Slovenská fantastika do roku 2000\" (2001, Národné osvetové centrum Bratislava) jsou první žánrové dějiny slovenské fantastiky od roku 1856 do roku 2000. Ondrej Herec na podnět Jána Tazberíka inicioval, sestavil, editoval a organizoval vydání publikace; spoluautorství na částech o starší a juvenilní fantastice nabídnul Miloši Ferkovi. Sbírka studií a esejů \"Z teórie modernej fantastiky\" (2008, Literárne informačné centrum Bratislava) nabídla slovenskému čtenáři vstup do teorie fantastiky. Kromě úvodu \"Umíme číst fantastiku?\" představila kniha na Slovensku poprvé vícero témat moderní fantastiky: \"Pocit zázraku\", \"Sen o hrdinovi\", \"Nadžena Xena\", \"Jaká tvrdá je tvrdá SF?\", \"Upírská erotika\" a \"Pár slov o hororu\". Studie \"Dědictví lidové prózy v moderní fantastice\" se setkala s mezinárodním uznáním. Knihu \"Dobre organizovaný netvor\" (2010, Literárne informačné centrum, Bratislava) tvoří dvě komplementární eseje \"Dobře organizovaný netvor“ a \"Metamorfózy člověka v (post)moderní fantastice“. V první autor přehledně analyzuje na bohatém materiálu umělecké i populární fantastiky vzájemný vztah jednotlivce s různými typy organizací. V druhé představuje varianty a proměny vnímaní lidské bytosti ve fantastice.\n\nUvedl fantastiku do dějin slovenské literatury: napsal s Viliamem Marčokem kapitolu \"Vznik a premeny modernej fantastiky\" do Dejín slovenskej literatúry III. (2006, Marčok, Viliam a kol., Literárne informačné centrum, Bratislava).\n\nSestavil první slovenskou antologii světové fantastiky (1981).\n\nJe autorem prvního československého rozhlasového seriálu o fantastice (1986, reprízy 1986 a 1987).\n\nMěl významný podíl na edici fantastiky v nakladatelství SMENA, odměněné cenou Ludvík (1988).\n\nByl iniciátorem, editorem a autorem prvního slovenského SF magazínu (SF 01, 1988 a SF 02, 1989).\n\nPublikoval v časopisech Dotyky, Interkom, v zbornících Krutohlav aj., napsal mnoho recenzí, kritik, článků, předmluv i doslovů ke knihám a antologiím.\n\n\n\n\n\nČlen Akademie science fiction, fantasy a hororu. Člen poroty soutěže o Cenu Karla Čapka. Spoluzakladatel, organizátor a předseda poroty soutěže o Cenu Gustáva Reussa (1500 povídek od 500 autorů představuje velkou většinu původní slovenské fantastiky v letech 1990 – 2002). Zakládající člen a později předseda Slovenského syndikátu autorů fantastiky. S ostatními členy SSAF vytvořil prostor pro novou generaci autorů původní slovenské fantastiky. Pomohl překročit publikační práh mnohým známým autorům (D. Fabián, M. Ferko, J. Girovský, Š. Huslica, M. Hvorecký, Z. Minichová, A. Pavelková, R. Weber a jiní). Vyvedl slovenskou fantastiku z amatérského gheta a vydobyl jí prestiž v mainstreamu. M.j. přivedl do poroty CGR řadu významných osobností slovenské kultury jako Anton Baláž, Andrej Ferko, Kornel Földvári, Michal Hvorecký, Peter Jaroš, prof. Viliam Marčok, Dušan Mitana a jiní.\n\n\n\n\n\n"}
{"id": "955963", "url": "https://cs.wikipedia.org/wiki?curid=955963", "title": "Oltářník", "text": "Oltářník\n\nOltářník nebo také altarista byl v pozdním středověku kněz ustanovený ke sloužení mší u určitého oltáře. K jeho placení zpravidla sloužil výnos z obročí k tomu zvlášť založeného; pak měl oltářník obvykle za povinnost sloužit určitý počet zádušních mší za jeho zakladatele nebo jeho rodinu.\n\n"}
{"id": "955970", "url": "https://cs.wikipedia.org/wiki?curid=955970", "title": "Vojenský štáb Evropské unie", "text": "Vojenský štáb Evropské unie\n\nVojenský štáb Evropské unie (anglicky \"European Union Military Staff\", francouzsky \"État-major de l'Union européenne\", německy \"Militärstab der Europäischen Union\") je trvalý vojensko-politický orgán Evropské unie, působící v rámci Společné zahraniční a bezpečnostní politiky pod vedením Vojenského výboru Evropské unie. Sídlí v Bruselu a v jeho čele stojí rakouský generálporučík Wolfgang Wosolsobe.\n"}
{"id": "955973", "url": "https://cs.wikipedia.org/wiki?curid=955973", "title": "Artrave: The Artpop Ball Tour", "text": "Artrave: The Artpop Ball Tour\n\nArtrave: The Artpop Ball (stylizováno na artRAVE The ARTPOP Ball) bylo čtvrté koncertní turné americké zpěvačky Lady Gaga, konané v datech 4. května až 24. listopadu 2014 na podporu jejího třetího studiového alba Artpop (2013). Turné navázalo tam, kde skončilo předchozí Born This Way Ball Tour, které musela Lady Gaga zrušit kvůli zranění kyčle. V rámci tohoto turné vystoupila Lady Gaga 5. října 2014 v pražské O areně. Jednalo se již o druhý koncert této umělkyně v České republice.\n\n\n\n\n"}
{"id": "955975", "url": "https://cs.wikipedia.org/wiki?curid=955975", "title": "Dieter Müller", "text": "Dieter Müller\n\nDieter Müller, rodným jménem Dieter Kaster (* 1. duben 1954, Offenbach am Main) je bývalý německý fotbalista. Hrával na pozici útočníka.\nS reprezentací někdejšího Západního Německa získal stříbrnou medaili na mistrovství Evropy 1976. Se čtyřmi brankami se stal i nejlepším střelcem závěrečného turnaje. Byl též zařazen do all-stars týmu mistrovství. Hrál také na světovém šampionátu 1978. Celkem za národní tým odehrál 12 utkání, v nichž vstřelil 9 branek.\n\nV evropských pohárech dal 38 branek v 52 zápasech. Je šestým nejlepším střelcem v celé historii Poháru UEFA. S 1. FC Köln se stal mistrem Německa (1977/78) a získal dvakrát německý pohár (1976/77, 1977/78). S Girondins Bordeaux je dvojnásobným mistrem Francie (1983/84, 1984/85). Dvakrát se stal nejlepším střelcem německé Bundesligy (1976/77, 1977/78). Je držitelem bundesligového rekordu v počtu vstřelených gólů v jednom zápase - 17. srpna 1977 vstřelil do sítě Werderu Brémy šest gólů (ve 12., 23., 32., 52., 73. a 85. minutě).\n\nRoku 2012, po srdečním infarktu, upadl do komatu.\n\n"}
{"id": "955983", "url": "https://cs.wikipedia.org/wiki?curid=955983", "title": "František Kotleta", "text": "František Kotleta\n\nFrantišek Kotleta, vlastním jménem Leoš Kyša (* 1981 Bruntál), je spisovatel a bývalý novinář. Píše akční sci-fi a fantasy literaturu, a je srovnáván s Jiřím Kulhánkem.\n\nJako František Kotleta Kyša poprvé veřejně vystoupil v pořadu Drive (177.3, 13.11.2017) televize Óčko.\n\nJeho prvním vydaným románem byl \"Hustej nářez\" (2010), první kniha ze série \"Bratrstvo krve\". Jedná se o silně emotivní příběh o několikasetletém upírovi Janu Bezzemkovi, který se svojí upírskou „rodinou“ brání Zemi před invazí mimozemských okupantů. V roce 2012 vyšlo pokračování \"Fakt hustej nářez\" a roku 2013 třetí díl \"Mega hustej nářez\".\n\nZ roku 2013 pochází i první díl staroslovanskou mytologií inspirovaného dvojdílného románu \"Perunova krev\", jehož druhý díl vyšel o rok později. V roce 2014 vyšla rovněž sbírka povídek \"Příliš dlouhá swingers party\", v roce 2015 pak román \"Lovci\" a prequel k trilogii \"Bratrstvo krve\", novela \"Vlci\". V roce 2016 vyšla kniha \"Velké problémy v malém Vietnamu\" a první díl trilogie \"Spad\". Druhý a třetí díl této trilogie \"Poločas rozpadu\" a \"Rázová vlna\" vyšly v roce 2017. V roce 2018 vychází kniha Poslední tango v Havaně.\n\n"}
{"id": "955984", "url": "https://cs.wikipedia.org/wiki?curid=955984", "title": "Dado Pršo", "text": "Dado Pršo\n\nMiladin \"Dado\" Pršo (* 5. listopad 1974, Zadar) je bývalý chorvatský fotbalista. Hrával na pozici útočníka. \nS chorvatskou reprezentací hrál na mistrovství Evropy roku 2004 a díky svým výkonům na tomto turnaji byl federací UEFA zařazen i do all-stars týmu. Hrál též na mistrovství světa v Německu roku 2006. Celkem za národní tým odehrál 32 utkání, v nichž vstřelil 9 branek. \n\nS AS Monaco se stal mistrem Francie (1999/00), s Glasgow Rangers mistrem Skotska (2004/05). V sezóně 2003/04 se s Monacem probojoval do finále Ligy mistrů.\nTřikrát byl vyhlášen chorvatským fotbalistou roku (2003, 2004, 2005).\n"}
{"id": "955987", "url": "https://cs.wikipedia.org/wiki?curid=955987", "title": "Jorge Andrade", "text": "Jorge Andrade\n\nJorge Manuel Almeida Gomes de Andrade (* 9. duben 1978, Lisabon) je bývalý portugalský fotbalista. Hrával na pozici obránce.\nS portugalskou reprezentací získal stříbrnou medaili na mistrovství Evropy roku 2004 a díky svým výkonům na tomto turnaji byl federací UEFA zařazen i do all-stars týmu. Hrál též na mistrovství světa roku 2002. Celkem za národní tým odehrál 51 utkání, v nichž vstřelil 3 branky.\n\nS FC Porto získal v sezóně 2000/01 portugalský pohár.\n"}
{"id": "955992", "url": "https://cs.wikipedia.org/wiki?curid=955992", "title": "Římskokatolická farnost Starý Petřín", "text": "Římskokatolická farnost Starý Petřín\n\nŘímskokatolická farnost Starý Petřín je územní společenství římských katolíků s farním kostelem Stětí svatého Jana Křtitele v děkanátu Vranov.\nPrvním datem o existenci kaple ve Starém Petříně je rok 1506, v roce 1552 se uvádí kostel, při němž byla pravděpodobně fara. V průběhu třicetileté války fara zanikla a Starý Petřín byl přifařen do Šafova. Ve druhé polovině 18. století došlo k obnovení samostatné farnosti a přestavbě kostela.\nOd 1. srpna 1998 je administrátorem excurrendo R. D. Mgr. Milan Plíšek.\nJde o člena farního týmu FATYM.\n\nFATYM je společenství katolických kněží, jáhnů a jejich dalších spolupracovníků. Působí v brněnské diecézi od roku 1996. Jedná se o společnou správu několika kněží nad větším množstvím farností za spolupráce laiků. Mimo to, že se FATYM stará o svěřené farnosti, snaží se jeho členové podle svých sil vypomáhat v různých oblastech pastorace v naší zemi.\n\nDnem vzájemných modliteb farností za bohoslovce a bohoslovců za farnosti brněnské diecéze je 13. březen. Adorační den připadá na 8. října.\n\nFATYM vydává čtyřikrát do roka společný farní zpravodaj (velikonoční, prázdninový, dušičkový a vánoční) pro farnosti Vranov nad Dyjí, Přímětice, Bítov, Olbramkostel, Starý Petřín, Štítary na Moravě, Chvalatice, Stálky, Lančov, Horní Břečkov, Prosiměřice, Vratěnín, Citonice, Šafov, Korolupy, Těšetice, Lubnice, Lukov, Práče a Vratěnín.\n\nVe farnosti se koná tříkrálová sbírka, v roce 2015 se při ní vybralo v Jazovicích 2 333 korun, v Novém Petříně 1 563 korun a ve Starém Petříně 6 238 korun. V roce 2017 činil její výtěžek ve Starém Petříně 6 760 korun. O dva roky později se vybralo ve Starém Petříně 5 414 korun.\n\n"}
{"id": "955994", "url": "https://cs.wikipedia.org/wiki?curid=955994", "title": "Carménère", "text": "Carménère\n\nCarménère je víno z hroznů odrůdy původně vysazené ve francouzském regionu Médoc (levý břeh řeky Garonny severně od Bordeaux, Francie), kde se používá k výrobě hlubokých červených vín a příležitostně pro přípravu cuvée stejným způsobem jako Petit Verdot. \n\nPatří do rodiny hroznů Cabernet. Název „Carménère“ pochází z francouzského \"carmin\" (karmínové), které odkazuje na brilantní rudé barvy podzimního listí. Odrůda je také známa jako \"Grande Vidure\", historické synonymum z Bordeaux, i když současné předpisy Evropské unie zakazují dovoz chilské révy pod tímto názvem do EU. Spolu s odrůdami Cabernet Sauvignon, Cabernet Franc, Merlot, Malbec a \"Petit Verdot\" je Carménère považováno za jednu ze šesti původních odrůd modrých hroznů z oblasti Bordeaux.\n\nV současnosti se Carménère pěstuje ve Francii jen zřídka. Největší oblastí na světě osázenou touto odrůdou je Valle Central v Chile v Jižní Americe s více než 8800 ha (2009). Chile produkuje naprostou většinu vín Carménère a jak chilský vinařský průmysl roste, provádí se stále více experimentů s potenciálem Carménère na míchání hroznů (\"cuvée\"), a to zejména s Cabernet Sauvignon. Carménère se pěstuje také v severovýchodní Itálii v regionech Veneto a Friuli-Venezia Giulia a v menším množství v Kalifornii.\n\nCarménère má tmavě červenou barvu a aroma červených plodů, koření a bobulí. Taniny jsou jemnější a měkčí než u Cabernet Sauvignonu. Ačkoli se nejčastěji používá jako součást cuvée, vinařství dělají i čisté odrůdové Carménère, které, když se vyrábí z hroznů v optimální zralosti, má třešňovou ovocnou chuť s kouřovými, pikantními a zemitými tóny a hluboké rudé barvy. Jeho chuť může také připomínat hořkou čokoládu, tabák a kůži. Víno se nejlépe pije, když je mladé. \n\nCarménère je jednou z nejstarších evropských odrůd a pravděpodobně je předchůdcem jiných známějších odrůd jako Cabernet Sauvignon. Také existují názory, že Carménère může být Biturica, vinná réva chválená ve starověkém Římě, což je také jméno, pod kterým bylo město Bordeaux známé v té době. Tato starobylá odrůda snad vznikla v Iberii (dnešní Španělsko a Portugalsko). \n\nCarménère má původ v regionu Médoc severně od Bordeaux ve Francii a bylo také široce rozšířené v Graves. Dnes je téměř nemožné ve Francii Carménère najít. Mor \"Phylloxera\" v roce 1867 téměř zničil všechny vinice v Evropě, postihl veškerou výsadbu vinné révy Carménère, takže po mnoho let se předpokládalo, že odrůda úplně zanikla. V posledních letech bylo zjištěno, že odrůdě Carménère se daří v některých oblastech mimo Francii. V Chile pěstitelé téměř bezděčně zachovali odrůdu během posledních 150 let, zejména díky její podobnosti s Merlotem. \nŘízky Carménère byly podle chilských pěstitelů dovezeny z Bordeaux v průběhu 19. století, kdy se často zaměňovaly s Merlotem a byly vysazeny v údolích kolem Santiaga. Díky chilskému podnebí s minimálním množstvím srážek v průběhu vegetačního období a nedotčené přírodě pěstitelé vyrábějí zdravější úrodu Carménère. Navíc se zde nikdy nerozšířil révokaz. Během 20. století bylo Carménère bezděčně zpracováváno spolu s Merlotem (pravděpodobně až 50 % z celkového objemu), což dalo chilskému Merlotu výrazně odlišné vlastnosti než vínům Merlot vyráběným jinde. Chilští pěstitelé věřili, že tyto hrozny byly klony Merlotu a byl známy jako výběr Merlot a \"Merlot Peumal\" (podle údolí Peumo v Chile). V roce 1994 výzkumník ve vinařské škole v Montpellier zjistil, že tyto hrozny jsou Carménère z Bordeaux, ne Merlot. Chilské ministerstvo zemědělství oficiálně uznalo Carménère jako odrůdu v roce 1998. Dnes Carménère roste hlavně v údolí Colchagua, \"Valle Central\", a v provincii Maipo. \n\nPodobná situace nastala v Itálii v roce 1990, ve vinařství Ca 'del Bosco, kde se domnívali, že pěstují odrůdu Cabernet Franc z francouzské školky. Pěstitelé si všimli, že hrozny byly odlišné od tradičního Cabernet Franc a to jak v barvě, tak v chuti. Také si všimli, že tato vinná réva zraje dříve než Cabernet Franc. Nakonec bylo zjištěno, že se jedná o odrůdu Carménère. V Itálii se odrůda pěstuje hlavně v severovýchodní části země, od Brescie po Friuli, ale teprve nedávno byla zapsána do italského národního katalogu odrůd révy.\n"}
{"id": "956002", "url": "https://cs.wikipedia.org/wiki?curid=956002", "title": "Komplexní řízení kvality", "text": "Komplexní řízení kvality\n\nKomplexní řízení kvality (někdy také \"celkové řízení kvality\", z anglického Total quality management, TQM) se skládá ze snah celé organizace zavést a udržovat trvalé prostředí, ve kterém organizace neustále zlepšuje svou schopnost poskytovat vysoce kvalitní produkty a služby pro zákazníky. Tento přístup čerpá z dříve vyvinutých nástrojů a technik řízení jakosti ( ISO 9000, štíhlá výroba, Six Sigma ), ale rozšiřuje je i na ostatní procesy. \n\nNeexistuje všeobecná shoda o tom, co komplexní řízení kvality je.\n\nKlíčové pojmy v pojetí námořnictva Spojených států amerických v 80. letech 20. století:\n\nNámořnictvo používalo následující nástroje a techniky:\n\nZájem o komplexní řízení kvality lze přibližně datovat od roku 1993. \n\nSystém TQM se svým implicitně definovaným přístupem k řízení kvality byl ovlivněn soubory norem ISO 9000 a jejich formálními postupy certifikace v devadesátých letech 20. století. Zájem podniků ve zlepšování kvality se také posunul, když úspěch Jacka Welche (výkonného ředitele GE) přilákal pozornost k systému Six Sigma a úspěch Toyoty přitáhl pozornost k systému štíhlé výroby, i když všechny tři systémy sdílejí mnoho stejných nástrojů, technik a významnou část stejné filozofie.\n\n"}
{"id": "956010", "url": "https://cs.wikipedia.org/wiki?curid=956010", "title": "Neuville-Bosc", "text": "Neuville-Bosc\n\nNeuville-Bosc je francouzská obec v departementu Oise v regionu Hauts-de-France. V roce 2014 zde žilo 528 obyvatel.\n\nObec leží u hranic departementu Oise s departementem Val-d'Oise, tedy i u hranic regionu Hauts-de-France s regionem Île-de-France. Sousední obce jsou: Haravilliers (Val-d'Oise), Chavençon, Hénonville, Ivry-le-Temple, Monneville a Monts.\n\n\"Počet obyvatel\"\n"}
{"id": "956018", "url": "https://cs.wikipedia.org/wiki?curid=956018", "title": "Hénonville", "text": "Hénonville\n\nHénonville je francouzská obec v departementu Oise v regionu Hauts-de-France. V roce 2010 zde žilo 795 obyvatel.\n\n\"Počet obyvatel\" \n\n"}
{"id": "956025", "url": "https://cs.wikipedia.org/wiki?curid=956025", "title": "Makadam", "text": "Makadam\n\nMakadam je konstrukční vrstva pozemních komunikací z hrubého drceného kameniva s výplní. Výplní může být jemné kamenivo, případně cementová směs. Název odkazuje na skotského stavebního inženýra Johna Loudona McAdama.\nMakadamová konstrukce vozovky nahradila velmi pracnou konstrukci štětovanou. Makadamová konstrukce však vyžaduje dobré uválcování, kterého bylo možno dosáhnout až použitím těžkých parních válců.\n\nV Česku se povrchy cest z kameniva upravují zaválcováním lomových výsivek (to nejjemnější, co lze koupit v kamenolomu, v podstatě jde o kamenný prach) nebo velmi drobného kameniva, ale takové cesty se nenazývají makadamem. Říká se jim „komunikace z kameniva (se zakalením)“ nebo „štěrkové komunikace (se zakalením povrchu)“.\n\nMakadamem je v Česku nazýván pouze penetrační makadam, což je konstrukce z hrubého kameniva prolitá silničním (tekutým) asfaltem (litým z cisteren nebo ze sudů). Tomu odpovídá anglický termín \"tar-bound macadam\". Pokud je makadamová konstrukce vrchní, uzavírá se svrchu asfaltovými nátěry.\nDnes se penetrační makadam v Česku používá jen při výstavbě a opravách lesních a polních cest. Ve výstavbě silnic a ulic byl již nahrazen kvalitnějšími materiály, zejména asfaltovým betonem, slangově nazývaným „balená“.\n\nLaik však povrch z makadamu uzavřený asfaltovým nátěrem a povrch z asfaltového betonu běžně nerozliší, obojí je pro něj „asfaltka“. Z asfaltových nátěrů a zálivek v létě při vyšších teplotách vytékají kapky silničního asfaltu, z asfaltového betonu žádný asfalt nevytéká ani při 60 °C.\n\n\n"}
{"id": "956028", "url": "https://cs.wikipedia.org/wiki?curid=956028", "title": "Antonios Nikopolidis", "text": "Antonios Nikopolidis\n\nAntonios Nikopolidis, řecky Αντώνιος Νικοπολίδης (* 14. leden 1971, Arta) je bývalý řecký fotbalista, brankář.\n\nS řeckou reprezentací získal zlatou medaili na evropském šampionátu roku 2004. Na tomto turnaji byl federací UEFA zařazen do all-stars týmu. Hrál i na Euru 2008. Celkem za národní tým odchytal 90 utkání.\n\nMá jedenáct titulů řeckého mistra, pět s Panathinaikosem Athény (1990, 1991, 1995, 1996, 2004), šest s Olympiacosem Pireus ( 2005, 2006, 2007, 2008, 2009, 2011). Devětkrát nad svou hlavu zdvihl řecký pohár, pětkrát v dresu Panathinaikosu (1991, 1993, 1994, 1995, 2004), čtyřikrát Olympiacosu (2005, 2006, 2008, 2009).\n\nOd 30. září 2015 je koučem řecké reprezentace do 21 let.\n"}
{"id": "956031", "url": "https://cs.wikipedia.org/wiki?curid=956031", "title": "Cotentin", "text": "Cotentin\n\nCotentin je poloostrov na severozápadě Francie, tvořící výběžek Normandie do Lamanšského průlivu. Je součástí departementu Manche. Největším městem je přístav Cherbourg na severním pobřeží. Na severozápadním konci poloostrova se nachází mys La Hague. Západně nedaleko poloostrova leží Normanské ostrovy.\n\nPoloostrov je tvořen plochou až pahorkatou nížinou (nejvyšší bod má 191 metrů nad mořem), značnou část území tvoří bažiny. Pěstuje se ovoce a zelenina (z místních jablek se vyrábí calvados), rozšířený je chov dobytka, na pobřeží se sbírají ústřice. Na poloostrově se nachází Jaderná elektrárna Flamanville. Díky zachované přírodě a množství památek je Cotentin významným turistickým cílem (byl zařazen na seznam \"Villes et pays d'art et d'histoire\") \n\nNázev poloostrova pochází z latinského \"Pagus Constantienitis\" (podle císaře Konstancia). V devátém století oblast obsadili Vikingové, později byla pod anglickou nadvládou.\n\nBěhem bitvy o Normandii v době druhé světové války probíhaly na poloostrově těžké boje mezi americkými a německými jednotkami.\n\nDosud se zde hovoří starobylým normanským nářečím, zvaným \"Cotentinais\".\n\n"}
{"id": "956032", "url": "https://cs.wikipedia.org/wiki?curid=956032", "title": "Alois Šiška", "text": "Alois Šiška\n\nGenerálmajor v. v. Alois Šiška (15. května 1914 Lutopecny u Kroměříže – 9. září 2003 Praha) byl československý pilot, který ve 2. světové válce létal v 311. československé bombardovací peruti RAF. Známý je především pro nouzové přistání s bombardérem Vickers Wellington na hladině Severního moře, na kterém on a zbytek posádky strávili v nafukovacím záchranném člunu 6 dní téměř bez vody a potravin, než byli vyplaveni na holandském pobřeží, kde byli následovně zajati německou pobřežní stráží a drženi v zajetí až do konce války.\n\nAlois Šiška je nositelem řady vyznamenání, mezi které patří i nejvyšší státní vyznamenání České republiky, Řád Bílého lva III. třídy, in memoriam. Mimo jiné byl členem tzv. Guinea Pig Clubu, spolku, který se zaměřoval na léčbu a především rehabilitaci a socializaci letců, kteří ve válce utrpěli vážná zranění s trvalými následky. V roce 2012 byl v Nizozemsku poblíž místa, kde byl člun před sedmdesáti lety vyplaven odhalen památník posádce KX-B.\n\nAlois Šiška pochází z Lutopecen u Kroměříže, z malého hospodářství. Již v útlém dětství byl letadly fascinován a jeho touha stát se pilotem s věkem jen rostla. Navzdory tomu se však nejprve vyučil strojním zámečníkem a o vstup na vojenské letecké učiliště požádal až v osmnácti letech, kde byla jeho žádost zamítnuta pro vysoký věk. Dostal se však do Baťovy strojnické školy ve Zlíně, kde se vyučil strojařem a později byl vybrán do Baťovy Zlínské letecké společnosti a.s. v Otrokovicích, která se zabývala výrobou sportovních letadel, mimo jiné i Zlínu Z-XII. Za zlepšovací návrh ve výrobě byla Šiškovi nabídnuta odměna ve výši 5000 korun, místo které si zvolil pilotní výcvik, kde rovněž obdržel Pilotský diplom. S rostoucí hrozbou v podobě Hitlerova nacistického Německa byl ze strany Československé armády vytvořen požadavek na výcvik 1000 nových vojenských pilotů, do kterého byl přijat i Alois Šiška. Krátce po absolvování výcviku ve VLU v Prostějově byla vyhlášena všeobecná mobilizace a \"dojednána\" Mnichovská dohoda.\n\nV období protektorátu byl Alois Šiska členem ilegální buňky jejímž prostřednictvím pomáhal útěku ohrožených osob do Polska a později do Maďarska. Sám však v republice zůstal až do vypuknutí války. V té době narůstala obava, že Němci objeví skrytý prototyp letounu Zlín Z-XIII. Aby letoun nepadl do jejich rukou, bylo v rámci ilegální skupiny rozhodnuto, že s prototypem musí odletět na Balkán. Pro tento úkol byl vybrán Alois Šiška. Naneštěstí byl v den akce gestapem zatknut hangármistr a z celého plánu sešlo. K definitivnímu útěku z republiky jej donutilo až plánované zatčení gestapem, o kterém se dozvěděl s předstihem. Spolu s Aloisem Bačou uprchli přes zamrzlou řeku Moravu na Slovensko, poté se s pomocí maďarského faráře dostali přes slovensko-maďarskou hranici a vlakem dále pokračovali až k hranici s Jugoslávií. Tam byli zatčeni maďarskou pohraniční stráží a po dobu několika týdnů byli vězněni ve věznici v Hodmezövasárhely. Po nezdařilém útěku z tohoto vězení byli deportováni do Citadely v Budapešti. Zde byli v krutých podmínkách drženi spolu s dalšímu sto dvaceti Čechy a podobným množstvím Poláků. Příležitost k útěku se Šiškovi naskytla až 30. března 1940, kdy byl odveden na návštěvu k doktorovi, kvůli svrabu. V příhodné chvíli utekl svým strážím a taxíkem se dopravil na francouzský konzulát. Odtud byl v noci potají odvezen k hranici s Jugoslavií, kterou tentokrát již úspěšně překročil. Jeho následující kroky, již jako člena čs. zahraniční armády, směřovaly přes Turecko do Sýrie, kde nastoupil spolu s dalšími příslušníky armády na cestu lodí přes Středozemní moře směrem do Francie. 25. dubna přistáli v Marseille, poté krátce sloužili na letišti poblíž Bordeaux, do probíhajících bojů o Francii však nestihli zasáhnout a již 21. června byli na cestě k anglickému pobřeží.\n\nV Anglii vstoupil do RAF Volunteer Reserve a byl jako pilot v hodnosti seržanta přidělen k 311. československé bombardovací peruti v East Wrethamu. Alois Šiška patřil k několika málo čs. letcům, kteří se zúčastnili přeletu Alp s následným bombardováním průmyslového italského města Turín. Osudným se mu však stal jeho 16. operační let. Dne 28. prosince 1941 za mlhavého večera vystartovala posádka ve složení Alois Šiška (první pilot), Josef Tománek (druhý pilot), Josef Mohr (navigátor), Josef Ščerba (telegrafista), Rudolf Skalický (zadní střelec), Pavel Svoboda (přední střelec), s bombardérem nesoucí označení KX-B. Cílem byl relativně blízký německý přístav Wilhelmshaven. Cíl úspěšně bombardovali, ovšem při zpáteční cestě letadlu začal hořet levý motor v důsledku proraženého přívodu oleje. Přestože požár úspěšně uhasili, upadlému motoru a vrtuli, která se zasekla do trupu a poškodila hydraulický systém, již zabránit nedokázali. Letoun se stal téměř neovladatelným a Šiška byl s takto poškozeným letadlem nucen nouzově přistát v neklidném Severním moři. Při tvrdém přistání přišel o život zadní střelec, zbytek posádky se dostal do záchranného nafukovacího člunu Dinghy. Po šesti strastiplných dnech byl 2. ledna 1942 pouze s dalšími dvěma žijícími členy osádky Pavlem Svobodou a Josefem Ščerbou zajat německou pobřežní stráží u holandského pobřeží poblíž Pettenu. Utrpěl těžké omrzliny nohou, dokonce mu hrozila jejich amputace, od které ho na operačním sále zachránil infarkt a následná klinická smrt. Léčil se v nemocnici v Hohemarku a Obermansfeldu. Jako vlastizrádce Velkoněmecké říše ho vyslýchalo gestapo na pražském Pankráci. Prošel zajateckými tábory Stalag Luft 3 v Saganu a Stalag Luft 1 v Barthu. Konec války přežil v Oflagu IVC v Colditz, kde byla vězněna vojenská elita, mezi nimi i beznohý Douglas Bader, stíhací eso RAF. Přestože byl gestapem odsouzen k trestu smrti, rozsudek nebyl nikdy vykonán.\n\nVzhledem k zanedbávané léčbě omrzlin v době zajetí byl Šiška po skončení války poslán na léčení a rehabilitace do East Grinsteadu v Anglii, kde byl až do roku 1947. Po ukončení léčby se vrátil zpět do rodné vlasti, aby zde nějaký čas sloužil u LNP 1 v Kujebinách jako pilot letadel C-106. V té době se jej pokusila naverbovat KSČ, pokaždé však jejich nabídky odmítl. Po únoru 1948 byl přeložen do Letecké vojenské akademie v Hradci Králové, kde působil jako velitel a instruktor ŠNV, velitel sekce cvičných pilotních kabin a profesor zásad létání. V červenci na léčebném pobytu v Trečnianských Teplicích, kde se seznámil i se svou budoucí manželkou Vlastou, byl zatčen a deportován do Prahy. Po krátkém výslechu byl však opět propuštěn a u armády zůstal až do roku 1950. Po propuštení mimo vojenskou činnost byl vystěhován mimo Prahu do Dušníků nad Vltavou, kde se živil především jako opravář televizorů. V roce 1963 byl poslán do Berlína svědčit proti dr. H. Globkemu. V roce 1968 byl opětovně povolán do vojenské služby, která však neměla dlouhého trvání, neboť v roce 1970 byl opět propuštěn. V následujících letech se živil například jako tlumočník pro egyptské piloty, avšak později se projevila jeho zranění a útrapy z válečných let a veškerou fyzickou činnost proto musel výrazně omezit. Částečné rehabilitace a povýšení do hodnosti podplukovníka v záloze se dočkal již v roce 1964, úplné rehabilitace až po návratu do Prahy v roce 1989. Po sametové revoluci se stal členem Sdružení československých zahraničních letců 1939–1945, kde zastával funkci místopředsedy. Dostalo se mu řady poct, v roce 1991 mu byl propůjčen Řád M. R. Štefánika III. třídy a 3. května 1995 byl jmenován do hodnosti generálmajora. V listopadu 2002 se v Praze setkal s britským premiérem Tony Blairem. Dne 28. září 2003 mu prezident republiky propůjčil nejvyšší české vyznamenání, Řád bílého lva III. třídy. Bohužel však pouze in memoriam, neboť Alois Šiška zemřel 9. září 2003 ve věku 89 let. Jeho nekrolog otiskl \"Daily Telegraph\". Od listopadu 2008 pak 222. výcviková letka bitevních strojů L-159 nesla čestný název „Šiškova“ až do svého rozpuštění v listopadu 2013. Letka byla přemístěna na jinou základnu a pod novým číslem 213 stále nese čestný název „Šiškova“.\n\n\n\n\n\n"}
{"id": "956033", "url": "https://cs.wikipedia.org/wiki?curid=956033", "title": "Angelos Charisteas", "text": "Angelos Charisteas\n\nAngelos Charisteas, řecky Άγγελος Χαριστέας (* 9. únor 1980, Strymoniko) je bývalý řecký fotbalista. Hrával na pozici útočníka.\n\nS řeckou reprezentací získal zlatou medaili na evropském šampionátu roku 2004. Na tomto turnaji byl federací UEFA zařazen do all-stars týmu. Hrál i na Euru 2008 a světovém šampionátu v JAR roku 2010. Celkem za národní tým odehrál 88 utkání, v nichž vstřelil 25 branek.\n\nS Werderem Brémy se stal mistrem Německa (2003/04). Získal s ním též jeden německý pohár (2003/04), další vybojoval v dresu Schalke 04 (2010/11). S Ajaxem Amsterdam získal dvakrát pohár nizozemský (2005/06, 2006/07).\n"}
{"id": "956037", "url": "https://cs.wikipedia.org/wiki?curid=956037", "title": "Clarksville (Texas)", "text": "Clarksville (Texas)\n\nClarksville je město v okrese Red River County ve státě Texas ve Spojených státech amerických. V roce 2000 zde žilo 3 883 obyvatel. S celkovou rozlohou 7,7 km² byla hustota zalidnění 501,6 obyvatel na km².\n\nNarodil se zde např. bývalý americký atlet a sprinter Tommie Smith.\n"}
{"id": "956041", "url": "https://cs.wikipedia.org/wiki?curid=956041", "title": "Esence (rozcestník)", "text": "Esence (rozcestník)\n\nSlovo esence označuje vícero věcí:\n\n"}
{"id": "956062", "url": "https://cs.wikipedia.org/wiki?curid=956062", "title": "Final Fantasy X", "text": "Final Fantasy X\n\nFinal Fantasy X ( ファイナルファンタジーX ; \"Fainaru Fantadží Ten\") je videohra typu RPG od firmy Square, jež patří do série Final Fantasy jako její desátý díl. Vyšla v polovině roku 2001 pro konzoli PlayStation 2 a kromě realistického zobrazení herních postav co do rozměrů a proporcí přinesla nový soubojový systém i nový způsob vývoje postav. Na konci roku 2013 vyšlo od Square Enix druhé vydání v HD rozlišení pro platformy PlayStation 3 a PlayStation Vita, v roce 2015 pro platformu PlayStation 4 a v roce 2016 také prostřednictvím služby Steam i pro osobní počítače.\n\nHlavním hrdinou je profesionální sportovec Tidus, který se po zkáze svého rodného města Zanarkandu zřejmě dostal časem o tisíc let dopředu a s novými přáteli hledá ve světě Spira cestu zpět domů. Hra Final Fantasy X byla natolik úspěšná, že brzy po jejím vydání začalo studio Square navrhovat oproti původnímu plánu pokračování Final Fantasy X-2.\n\nPříběh hry je zasazen do fantasy světa jménem Spira, který má pouze jeden kontinent, rozdělený na tři části, jenž je obklopen několika ostrovy a souostrovími. Kvůli nebezpečí ze strany Sina jsou města malá a prostá, ovšem vyskytují se zde dvě velkoměsta: Luca a Bevelle, hlavní město Spiry a sídlo čtyř představitelů Yevonovy církve, nejmocnějších mužů ve Spiře: maestra Yu Miky, Seymoura Guado, Kinoca a Kelka Ronso. Existuje zde i starobylé město Zanarkand, z něhož zbyly jen trosky a jehož existence zůstala ve Spiře jen ve vzpomínkách jeho dávných, zakletých obyvatel. Díky pohnuté minulosti tohoto světa je možné potkávat v celé Spiře na určitých místech duchy ve formě bludiček, nebo speciální verze, tzv. Snící \"(angl. Fayth)\". Zemřelí odcházejí do říše mrtvých, která se nazývá Vzdálená sféra \"(Farplane),\" a Yevonova církev cvičí speciální kněze a kněžky, vyvolávače, kteří mají kromě Poutě, jež má přinést krátkodobý Klid (tedy stav bez existence Sina), ještě za úkol odesílat zemřelé tanečním rituálem do Vzdálené sféry, aby se z nich nestali běsi \"(fiends)\", ohrožující obyvatele. Z nějakého důvodu se totiž setrvávající Spiřané brzy stanou nemrtvými, mohou ztratit lidský vzhled a začít nenávidět vše živé. Kromě zasněžených vysokohorských hřebenů v Macalanii a na Gagazetu je klima Spiry převážně tropické a krajina připomíná Karibik nebo Tichomoří.\n\nVe Spiře se mísí magie, duchovno a také technika, jejíž užívání je považováno za kacířství a znevažování učení Yevona, jež následuje většina obyvatel. Komě lidí žijí ve Spiře další inteligentní druhy: humanoidní Guadové, Ronsové (velké kočkovité šelmy chodící vzpřímeně) a Hypellové, vypadající jako žáby. Ve Spiře žijí ještě zvláštní zelenoocí blonďatí lidé, mluvící podivným jazykem, zvaní Al Bhedi, se spirálou v oku místo oční čočky. Ti na rozdíl od ostatních používají techniku a snaží se s její pomocí budovat svou civilizaci, ovšem ostatní národy se jich straní nebo se chovají nepřátelsky.\n\nHra přinesla oproti předešlým dílům velkou změnu v tom, že se hráčova parta již nemůže pohybovat po rozlehlé mapě světa. Jednotlivá místa jsou propojena přímo většinou lineární cestou, na níž číhá mnoho monster, obsahuje poklady nebo se zde vyskytují obchodníci. Kromě putování je součástí hry souboj s příšerami, které se zde nazývají běsi. Souboj již nepoužívá systém ATB, ale jednoduchý tahový mechanismus. Bitvy tedy již neprobíhají v reálném čase, tudíž neexistuje lišta zobrazující dobu, než je postava schopná vykonat další tah. Místo toho je v pravé části obrazovky vidět pořadník, kdy postava či běs vykoná svůj tah. Později dostane hráč k dispozici velké letadlo Fahrenheit, kterým lze cestovat rychleji. Na místech určených k uložení hry je možné vstoupit do poutavé mezihry Blitzbal, což je populární míčový sport ve velkém kulovitém proskleném bazénu, podobný vodnímu pólu. Lze hrát ligu (6 mužstev, 2x každý s každým) i turnaje (systém eliminace).\nVývoj postav se neřídí zkušenostmi a úrovněmi jako v předešlých dílech, ale je nahrazen tzv. Deskou orbů \"(Sphere Grid).\" Postavy získávají při bitvách sférické úrovně a ty umožní pohyb po kruhovité mřížce o jednu pozici. V mřížce jsou předdefinované vlastnosti, které hráč aktivuje vhodným sférickým předmětem. Mezi tyto vlastnosti patří posílení standardních statistik jako síla, síla magie, obrana, magická obrana, úhyb, štěstí, ale i třeba hladina many a života. A také dovednosti. V mřížce je množství uzlů a omezovačů, jež hráč odemkne speciálními klíči, aby hráč nedostal příliš silná kouzla příliš brzy. Celá deska orbů je společná pro všechny postavy a každá startuje na jiné pozici. Díky uzlům umožňujícím kroky do jednoho z více směrů lze postavu naučit dovednosti jiných postav, nebo je zcela přecvičit z bojovníka na mága a naopak. Z tohoto důvodu je nutné si mřížku často prohlížet a plánovat vývoj dlouho dopředu. Na začátku hry je možné zvolit expertní mód, v němž všechny postavy startují uprostřed mřížky, přičemž je mnoho políček v desce orbů prázdných a hra je obtížnější.\n\nVyvolávatelné bytosti (aeony) může přivolat jen vyvolávačka Yuna. Parta se stáhne z bitvy až do jejího konce, do smrti aeona, nebo do jeho odvolání. Aeon tedy bojuje sám a má své vlastní statistiky jako život, mana, síla, dovednosti atd. Další změny nastaly i ve způsobu využití Limit Breaků, nazvaných \"„Overdrives“\", které lze posílit tlačítky na joysticku, když se během zpravidla 4 sekund postava připravuje na použití.\n\nK dispozici má hráč celkem sedm postav, z toho tři se účastní bitvy najednou. Během bitvy je lze libovolně příkazem střídat se zbývajícími čtyřmi.\n\n\nVe hře se vyskytují tito hlavní nepřátelé.\n\"Hra začíná pohledem na sedmici hrdinů, mlčky hledící do ohně uprostřed ruin prastarého velkoměsta. Tidus se zvedl, aby začal vyprávět svůj příběh, možná je to poslední šance...\"\n\nV Zanarkandu, supermoderním velkoměstě, se Tidus chystal na turnaj v blitzbalu na počest jeho otce Jechta, legendárního blitzbalisty, jenž před deseti lety zmizel beze stopy. Před zápasem rozdával autogramy a sliboval dětem společný trénink po zápase. Chlapec s fialovou kápi mu řekl, že večer nemůže, tedy slíbil dětem až další ráno. Protlačil se davem, aby nastoupil k zápasu, který sledoval celý Zanarkand. Auron, jenž zhlížel ze střechy mrakodrapu, si všiml obří přílivové vlny, jež začala postupně Zanarkand ničit a zasáhla i blitzbalový stadion. Tidus vyvázl nezraněn a Auron, který mu dělal náhradního otce, ho vyzval, ať běží za ním. Opět se objevil chlapec ve fialové kápi, který kouzlem zastavil čas, aby sdělil Tidusovi, ať nepláče, že příběh začíná.\n\nChlapec zmizel a běh času se vrátil do normálu. Auron vysvětlil, že útočí bytost jménem Sin, a předal Tidusovi Jechtův meč, aby mohl bojovat proti Sinovým běsům, vypouštěným do nezničené části města. Probojovali se do blízkosti Sina, který zhlížel z obří bubliny na celé město. Auron nechal sebe i Tiduse, jenž se po výbuchu pod mostem držel za jeho okraj, vcucnout mocným Sinovým kouzlemgravija, a Tidusovi připomněl, že je to jeho příběh. Tidus omdlel a chvíli vnímal hlas otce, iluzi Zanarkandu a sebe samého, když byl malý. Probral se sám v potemnělých, chladných ruinách, kde spadl do vody a uprchnul před obří rybí obludou do pobořeného chrámu. Zde si rozdělal oheň, opět usnul a zdálo se mu o nedávné schůzce s Auronem, který mu po nepovedeném zápasu připomněl, že je to již deset let. Po probuzení ho napadl další běs, na kterého nestačil. Do místnosti ale vtrhla skupina podivných bojovníků v potápěčské výstroji, jedna z nich mu pomohla. Mluvila podivnou, nesrozumitelnou řečí a po chvilce dohadů s ostatními členy jejího týmu, kteří hodlali Tiduse zabít, ho silně udeřila do hlavy, aby omdlel.\n\nProbral se na palubě lodi na širém moři, obklíčen těmito cizinci, kteří mu něco říkali posunky. Dívka, která mu dříve pomohla, mu tedy normální řečí vysvětlila, že smí zůstat, pokud bude spolupracovat. Nedávno objevili u dna moře zbytky starého chrámu. Propluli tedy společně dovnitř, kde porazili obří chobotnici a celý komplex rozsvítili. Přesto ho po splnění mise nechali mrznout na palubě a hladového (ale ve změti nesrozumitelných slov rozeznal výraz \"vzducholoď\"). Po několika hodinách mu ta dívka, která prozradila své jméno Rikku, dala jídlo a pití a konečně s ním promluvila. Vysvětlila mu, že jsou národem Al Bhed, a divila se, že to nepoznal. Tidus jí tedy převyprávěl, co se přihodilo, ale nevěřila mu, že je ze Zanarkandu. Usoudila, že má poškozenou paměť kvůli Sinově toxinu, protože se ocitl v jeho blízkosti. Také mu prozradila, že žádný Zanarkand není, Sin ho před tisíci lety zničil. Snažila se ho uklidnit, že ho jako blitzbalistu někdo ve městě Luca určitě pozná. Než odešla do strojovny změnit kurz, upozornila ho, aby nikomu neříkal, že je ze Zanarkandu. Dle Yevona je to svaté místo. Tidus přemýšlel o řečeném a ve vzteku nakopnul kus plechu. Pak se celá loď rozhoupala, protože na ni zaútočil Sin a Tidus přepadl přes zábradlí do moře.\n\nDruhý den ráno se probral na břehu ostrova Besaid poté, kdy ho trefili blitzbalovým míčem do hlavy. Přestože se právě probral z bezvědomí, dokázal šestici mužů na pláži vrátit balón svým speciálním kopem, čímž na ně udělal velký dojem. Konečně něco, čemu rozuměl. Ale na radu Rikku jen zmínil, že byl blízko Sina. Wakka, kapitán týmu, pozval Tiduse na jídlo. Tidus se ho ale nejprve opatrně zeptal na pár věcí, aby si ujasnil svou situaci. V podstatě mu Wakka potvrdil to, co řekla Rikku. Zřejmě se ocitl 1000 let v budoucnosti a Sin dle Wakkova vyprávění zničil všechna velkoměsta a doposud nahání obyvatelům Spiry hrůzu, kdykoliv se zjeví, jako trest za hříchy, jež lidstvo v minulosti napáchalo kvůli používání strojů \"(machin)\". Tidus tedy dospěl k přesvědčení, že za jeho současnou situaci, kdy se ocitnul ve zcela neznámém světě, může Sin, a možná se přes něj opět dostane domů. Do té doby se tedy bude snažit nemyslet na Zanarkand a naučit se žít na Spiře.\n\nWakka Tiduse požádal o výpomoc v jeho blitzbalovém týmu pro turnaj v Luce. Tam by mohl i najít svůj tým a někoho známého. Cestou se Wakka rozhovořil o svých začátcích s blitzbalem, o léta trvající šňůře proher a o svém záměru ukončit kariéru. Tidus ho přesvědčil ke změně sloganu týmu, aby se naladil na vítěznou vlnu. Před městečkem Besaidem potkali dva křižáky, členy řádu bojujícího proti Sinovi, kteří Tiduse zpovídali ohledně Sina, ale protože nevěděl, co jim má vlastně říct, kývnul Wakkovi na jeho žádost přidat se k týmu výměnou za pomoc se zorientovat. Wakka začal představením Besaidu a ukázal mu yevonovu modlitbu. Tidusovi přišlo divné, že je modlitba stejná jako zanarkandské znamení blitzbalového vítězství, zašel však na radu křižáků do chrámu, kde se prý vyléčí od Sinova toxinu. Uvnitř bylo mnoho věřících, a tak si uvědomil, jak moc je Spira rozdílná od toho, co znal v Zanarkandu. Zdejší kaplan mu vysvětlil, že právě přivezli sochu nadživotní velikosti lorda Brasky, jenž se před deseti lety stal nejvyšším vyvolávačem. Tidus se opět musel vymluvit na Sinův toxin, když se zeptal, co je to vyvolávač. Připadalo mu to až směšné. Dověděl se tedy, že vyvolávači vládnou schopnosti přivolat aeona s ohromnou mocí. Aeoni vyslyší modlitby věřících a sestoupí na pomoc, jsou yevonovým požehnáním.\n\nOdpočinul si ve Wakkově stanu, kde později kaplan prosil Wakku o pomoc. Wakkovi se moc nechtělo, ale nakonec šel. Tidus usnul a zdálo se mu o matce, zoufale hledající nezvěstného Jechta. Malého Tiduse ztráta otce těšila, ale matka mu vysvětlila, že pokud otec skutečně zemřel, nebude mu moct nikdy říct, jak moc ho nenávidí. Ráno se ptal v chrámu Wakky, o co šlo. Vyvolávačka-učednice se prý ještě nevrátila ze zkoušky, v níž má ovládnout svého prvého aeona. Tidus se rozhodl jí pomoci a frajersky pronikl přes Wakkovy a kaplanovy protesty až do posvátné komory. Poradil si s hlavolamem, ale dostihl ho Wakka, jenž mu nejprve vynadal, ale pak mu vysvětlil, co zde vyvolávačka dělá. Modlí se ke Snícímu \"(faythovi)\" a až ji snící obdaří ve zkoušce aeonem, vydá se na velkou Pouť po celé Spiře. U komory snícího stáli dva strážci. Od jedné z nich, strážkyně v černém, dostali vynadáno, pak ale sebou trhla, když uviděla Tiduse. V ten moment se otevřely padací dveře, odkud se vypotácela omámená vyvolavačka. Druhý strážce, mlčenlivý ronso, ji zachytil v pádu ze schodů, ale když se vzpamatovala, s úsměvem oznámila, že to dokázala. Tidus byl celkem překvapený, neboť si myslel, že vyvolávačka bude nějaká stará čarodějka, ale toto bylo mladé děvče v jeho věku.\n\nVenku před chrámem předvedla obyvatelům své umění a vyvolala aeona Valefora. Na Tidusovi zanechal nezapomenutelný dojem, neboť nic takového v životě neviděl. Valefor mu přišel roztomilý, přestože se ho nejprve lekl. V noci u ohně si s vyvolávačkou poprvé promluvil. Tehdy netušil, že se poté plno věcí změní pro všechny. Wakka oficiálně představil Tiduse jako novou posilu týmu a vyhlásil za cíl vyhrát pohár. Tidus přitom nespustil oči z vyvolávačky. Toho si všimli místní i sama Vyvolávačka. Ignorovala jejich nadávky, že je to bezvěrec, a představila se mu. Yuna mu poděkovala za pomoc v chrámu a naznačila, že jeho vpád do nitra chrámu snad umožnil dokončit její zkoušku. Druhý den si ale budou moci na lodi pohovořit více, zde by jen dráždili místní. Když se Tidus odebral do stanu, Wakka ho upozornil, ať ho nenapadne si s Yunou něco začínat.\n\nZdál se mu pubertální sen o Yuně a Rikku, kterým slíbil ukázat Zanarkand, přičemž Rikku chtěla být první a připomněla slova Wakky, ale pak od pláže slyšel Jechta, načež se Tidus proměnil v sedmiletého chlapce, protože se vysmíval jeho neschopnosti ulovit ženu, když ani nechytí míč, a předhazoval mu jeho brečení. Tidus mu odpověděl, že ho nenávidí. Yuna i Rikku ho při tom povzbuzovaly. Pak se Tidus s výkřikem \"Nenávidím tě\" probudil. Zvenčí slyšel Wakku a strážkyni Yuny v černém jménem Lulu, jak se hádají o Chappuovi, který byl Tidusovi velmi podobný a byl to Wakkův mladší bratr a snoubenec Lulu. Chappu byl křižák a zemřel v bitvě se Sinem předešlý rok, krátce před zahájením minulého blitzbalového turnaje, a tak se nemohl koncentrovat a prohráli. I proto se rozhodl stát se strážcem Yuny a skončit s blitzbalem.\n\nWakka daroval Tidusovi Chappův meč a vysvětlil mu s Lulu Yuny původ. Do Besaidu přišla jako sirotek před deseti lety na začátku posledního \"klidu\" spolu s Kimahrim Ronsem, který je její strážce, aby se stala díky talentu vyvolávačkou učednicí. Jakmile byla Yuna připravena, rozloučili se s Besaidem a odešli směrem k přístavu. Cestou je přepadlo několik běsů a Wakka Tidusovi vysvětloval základy o magii a o slabinách nepřátel. Tidus marně pátral, proč je loučení divné, navíc se musel bránit před Kimahrim Ronsem, jenž ho u skalnatého pobřeží napadl. Na lodi plující do Kiliky Tidus zaslechl cestující, jak hovoří o \"modré krvi\" Yuny po lordu Braskovi. Wakka mu vysvětlil, že lord Braska před deseti lety Sina porazil, proto je ona nyní slavná. Tidus to znal, také měl slavného otce. S Yunou si pohovořil o samotě a zajímal ji Zanarkand i jiné věci, o kterých věděla od Jechta, Tidusova otce, který sloužil jako strážce jejímu otci, lordu Braskovi. Své setkání s Tidusem považovala za požehnání Yevonem, avšak Tidus nevěřil tomu, že by jeho otec byl tady, když před deseti lety zemřel. Avšak s Yunou se dobral toho, že ze Zanarkandu zmizel v tutéž dobu, kdy se objevil ve Spiře. Chtěla Tiduse lépe poznat. Loď však napadl Sin a námořníci střelili Sina harpunami do jeho obří ploutve, aby se pokusili zachránit své rodiště Kiliku. Sin vláčel loď za sebou, zatímco parta chránila palubu před náletem běsů. Jakmile příšera urvala lana a zmizela pod hladinou, srovnala většinu přístavu Kilika se zemí. Tidus během bitvy doufal, že ho Sin vrátí zpět, ale nezbylo mu, než se smířit s tím, že Spira bude jeho novým domovem.\n\nPřeživší kilikského masakru přivedli Yunu k mrtvým, aby poslala jejich duše do Vzdálené sféry \"(Farplane)\", aby se z nich nestali běsi. Yuna provedla obřad, při kterém tančila se svou holí nad vodní hladinou a mrtvá těla měnila v bludičky, které se strojeným úsměvem na rtech posílala na odpočinek. Dle vysvětlení od Lulu toto bude dělat při každé příležitosti až do úplného konce. Tidus si přál, aby to Yuna už nikdy nemusela dělat. Celkem ho děsilo, jak na ni všichni při obřadu zírali. Druhý den ráno se vydali i s členy týmu Besaidských Zubrů \"(Besaid Aurochs)\" do chrámu v nitru ostrova, který musí Yuna navštívit na své Pouti, a ostatní aby se pomodlili za úspěch v turnaji. Tidusovi připadalo konání turnaje v časech, kdy Kiliku postihlo takové neštěstí, za divné, ale šel. Yuna ostatním pod chrámem oznámila, že si přeje, aby se Tidus stal dalším strážcem, ale zatím nebyl čas to řešit. Na schodišti k chrámu narazili na zplozence Sina, jenž jim blokoval cestu. Porazili ho, aby se pro něj Sin nevrátil. Wakka a Lulu se opět pohádali kvůli Chappuovi a Tidus si byl jistý, že se mezi těmi třemi kdysi něco stalo, ale nehodlal se do jejich soukromí plést.\n\nPřed chrámem narazili na tým Luckých Hřebců \"(Luca Goers)\", kteří se Wakkovi a Zubrům vysmívali, ovšem Tidus si jejich arogantní chování nenechal líbit. Yuna se uvnitř potkala s vyvolávačkou Donou, která nebyla o nic slušnější, navíc vhodila Tiduse za ostatními, aby Yuně způsobila problémy, protože před komoru Snícího mimo vyvolávačů a jejich strážců nikdo nesmí a vyvolávači může hrozit exkomunikace. Lulu a Kimahri na něj byli chvíli naštvaní, ale pak vysvětlila, že se Yuna modlí ke Snícímu, Yevonem zakonzervované duši toho, kdo kdysi zemřel v bitvě se Sinem, do velké sochy. Yevon mu tak daroval nesmrtelnost. Snící se zhmotní, když k němu vyvolávač promlouvá, a daruje mu moc ovládat aeona. Celou dobu v chrámu zněla posvátná hymna a Tidus všem jednu věc tajil. Znal ji z dětství a považoval ji za důkaz propojení Spiry a jeho Zanarkandu. To ho sice uklidnilo, ale chtěl domů... Až z toho všeho pak před chrámem křičel. Yuna získala aeona Ifrita.\n\nNa lodi do Lucy vyslechl nechtěně rozhovor Wakky s Lulu, co s ním, pokud se k němu nikdo nepřihlásí. Pak zavzpomínal na Jechta a jeho svéráznou lekci o jeho nejlepším kopu, při níž se mu otec jen vysmíval a vytahoval se, že je nejlepší. Tidus tedy jeho trik zopakoval k úžasu Wakky a ostatních Zubrů, i Yuny. S Yunou si povídal o tomto Jechtově kousku i na jiná témata a řekla, že by o něm neměl mluvit zle a měl by být hrdý, že nosí tak slavné jméno. V Luce se jim nedostalo vřelého uvítání, protože byli jasnými outsidery. Protéžování Hřebců sportovními komentátory ale Tiduse naštvalo, a tak způsobil megafonem povyk prohlášením, že Zubři jedou na turnaj pro pohár. Na místo dorazil yevonský maestr Mika, jenž slavil padesáté výročí své vlády nad Spirou. Při té příležitosti oznámil jmenování Seymoura novým maestrem, neboť jeho otec Jyscal Guado před čtrnácti dny odešel do Vzdálené sféry. Tidusovi se tak dlouhá vláda Miky nezdála, ale na konci estrády a Seymourova politického řečnění zavelel Wakka odchod do kabin na předturnajovou poradu.\n\nDo kabiny Zubrů však vtrhla Yuna, že sir Auron, druhý strážce jejího otce, dorazil do Lucy. Tidus ho s ní šel hledat, i když za chvíli začíne zápas. Wakkovi tedy ukázal pár zanarkandských triků, s nimiž zvládnou porazit Albhedské Šílence \"(Al Bhed Psyches)\" i bez něj. Tidus ve městě učil Yunu pískat na prsty, aby se neztratili, a divil se, že je Luca tak velká. Dle Yuny díky blitzbalovému stadionu, což je jediná zábava ve Spiře. V kavárně pak Kimahriho přepadli ronsové Biran a Yenke a vysmívali se mu. Konflikt skončil rvačkou, při níž Yunu unesli Al Bhedi a za propuštění požadovali prohru Zubrů. Wakka se nenechal zastrašit a Tidus, Kimahri a Lulu pátrali v docích, kde je napadly prastaré stroje Al Bhedů. Zápas tedy Al Bhedi chtěli strhnout hrubými a nepotrestanými fauly, nicméně nebylo jim to nic platné. Trojice Yunu osvobodila a Tidus doufal, že se opět uvidí s Rikku, ale toto byla jiná loď, než kterou tehdy napadl Sin. Yunu zajímalo, zda na lodi nebyl její strýc Cid, a prozradila, že je poloviční Al Bhed. V Luce mezitím finišoval zápas. Za stavu 2:2 půl minuty před koncem se Wakka probral do mohutné ofenzívy a přes zranění rozhodnul. Besaidští Zubři po 23 letech poprvé zvítězili.\n\nNa finálový zápas proti Luckým Hřebcům pustil Wakka místo sebe Tiduse a sám zůstal s Lulu. Přišel se podívat i Auron a Tidus plnil roli střelce. O druhém poločase se ale nechal vystřídat, když uslyšel diváky dožadující se Wakky. Wakka dovedl tým k vítězství, ovšem závěrečný ceremoniál narušila invaze běsů do areálu stadionu. Tidus se ve vřavě znovu setkal s Auronem, až bitvu ukončil maestr Seymour vyvoláním velmi mocného aeona Animy, čímž zachránil mnoho životů. Po uklidnění situace se Wakka předáním poháru rozloučil s týmem, Lulu mezitím neúspěšně zjišťovala, jak se běsi na stadion vůbec dostali a Tidus vedl s Auronem nepříjemnou diskuzi, v níž mu vyčetl, že jeho vinou je nyní ve Spiře. Od Aurona se tedy dozvěděl důvod: jeho otec \"žije.\" Sin je ve skutečnosti Jecht. Tidus tomu odmítal uvěřit, avšak Auron mu pověděl, že se o tom přesvědčí sám, zatím nabídne své služby Yuně. Ta s ostatními diskutovala, co dál. Lulu uznala, že měl Wakka pravdu a Tiduse skutečně v Luce někdo znal. Za chvíli dorazili Tidus s Auronem a společně nabídli své služby strážců Yuně, Auron na přání Brasky a Tidus na přání Jechta. Ohromená Yuna přijala. Tidus byl ovšem z předchozího rozhovoru smutný a Yuně se povedlo ho rozzveselit pískáním i technikou vyvolání smíchu, i když cítí smutek. Vysvětlila mu, že vyvolávači a strážci představují naději, světlo ve tmě, proto se musí za každých okolností usmívat. Stanovila cíl cesty chrám v Djose.\n\nProcházeli ruinami starobylého města, zničeného Sinem, kde se Tidus konečně dověděl, co je to Klid, o němž už dříve slyšel. Jedná se o krátké období, kdy ve Spiře neřádí Sin, protože byl poražen. S ubíhající cestou potkávali více a více křižáků na chocobech. Na pláních potkali i vyvolávačku-učednici Šelindu, jež se obávala akce proti Sinovi, kterou chystali v rozporu s učením Yevona, avšak vůbec nikdo ji neposlouchal. K večeru se na Auronův návrh utábořili ve stanu Al Bhedů, což vedlo ke konfliktu s Wakkou, který Al Bhedy neměl rád. Při západu slunce si Tidus popovídal s Yunou o budoucnosti a slíbil jí, že s ní půjde až do Zanarkandu, na kraj světa za posledním vyvoláním, které představuje jediný způsob ke zničení Sina. Auron dodal, že měla na mysli rozvaliny Zanarkandu staré tisíc let. Ráno přepadl tábor běs lovící chocoby, kterého parta porazila. Došli do údolí uzavřeného křižáky, kteří nepustili dál vyvolávačku Donu ani Yunu. Sváželi totiž chycené zplozence Sina k vojenské operaci. Yuna měla štěstí, neboť na místo mířil maestr Seymour, který jí vstup zařídil.\n\nPřes skalnatý terén mířili na velitelství. Wakka byl zděšen, že se maestr Seymour a křižáci spřáhli s Al Bhedy a k bitvě použijí stroje, tedy otevřeně poruší Yevonovo učení. Seymour pozdravil Aurona, jenž neměl chuť se s ním vůbec bavit. Na skalnaté pláži byly rozestavěny děla, tanky a laserové paprskomety. Wakka v zlosti jedno dělo nakopl a ukopl si málem palec. Lulu vysvětlila, že Chappu zemřel v bitvě se Sinem, když použil zakázaný albhedský stroj a nebojoval s mečem od Wakky. Proto tolik stroje a Al Bhedy nesnáší. Křižáci přemístili na jedno místo všechny zplozence Sina k jeho nalákání do zátoky. Maestr Wen Kinoc, vrchní velitel křižáků, se pozdravil s Auronem a chtěl po něm vědět, kde celá ta léta byl. Auron Kinoca odbyl slovy, že plnil poslední přání přítele, ale odmítl mu sdělit, zda viděl Zanarkand. Chování obou dvou maestrů bylo podivné, přesto operace začala.\n\nDopadla katastrofálně, přesně jak maestři předpokládali. Jeden ze zplozenců Sina utekl z klece a Tidus s ostatními s ním svedli těžkou bitvu. Pak zátoku Míhen zaplavila vlna, oznamující příchod Sina. Jezdci na chocobech likvidovali Sinovu armádu běsů, zatímco Al Bhedi stříleli z děl na hlavní cíl. Jakmile Sin zapnul silové pole, byl rychlý konec. Šokovou vlnou pozabíjel většinu křižáků a zničil stroje. Zraněný Seymour s Yunou mezitím likvidovali zbylé běsy a zplozence Sina. Jak Sin odplouval, popadl Tiduse vztek a vydal se za svým \"otcem\" do moře, ovšem brzy mu došly síly a zdál se mu další sen. Říkal si, kolik bojovníků zemřelo? Lidé umírají a Yuna tancuje, kdy to všechno skončí? Auron po bitvě plivl na Kinoca, zda je spokojený, a Seymour \"podpořil\" unavenou Yunu, aby mu dovolila jí pomoct tak, jako měla lady Yunalesca svého lorda Zaona. Yunaleca byla vyvolávačka, jež před 1000 lety jako první porazila Sina. Auron někde mimo vysvětlil Tidusovi, že sem Sin přišel ne kvůli pasti, ale protože chtěl svému synovi ukázat, co dovede, a požádat ho, aby ho zabil a osvobodil z tohoto prokletí. Poprvé promluvil i Kimahri. Zdůraznil, proč musí být Yuna v těžkých časech usměvavá. Auron Tidusovi řekl, že hlavně nesmí Yuně prozradit, že Sin je Jecht.\n\nDorazili do skalnatého chrámu v Djose pro dalšího aeona Ixiona. Uvnitř potkali vyvolávače Isaara, jenž Tiduse varoval před mizením vyvolávačů. Před komorou Snícího se znovu setkali s Donou, protivnou jako minule, navíc urážela Aurona. Její strážce ale zaplesal radostí, když svůj dávný vzor uviděl. Další den se vydali vpřed, ovšem nejprve se před chrámem pořádně zasmáli Yuně, která po náročném dni zaspala. Tidus však tehdy netušil, že jediný, kdo se doopravdy od srdce smál, byl jen on sám. Překonali obří leknínový veletok Moonflow na šůpufovi, obřím zvířeti větším než slon. Auron pověděl historku, že se tu Jecht před deseti lety opil a v domnění, že je šůpuf běs, jednoho zabil a Braska ho musel místním hypellům (žabím lidem) zaplatit. Tehdy prý Jecht definitivně skoncoval s alkoholem. Cestou narazili opět na dva ronsy, kteří si dobírali Kimahriho, ale v podstatě ho varovali před únosci. A měli pravdu. Nad zatopenými ruinami starobylého města zničeného Sinem ji stáhl do vody albhedský robot, který museli Tidus s Wakkou zlikvidovat.\n\nNa druhé straně řeky Tidus našel Rikku, která robota ovládala, a řekl ostatním, že mu pomohla na úplném začátku. Málem před Wakkou prozradil, že je Al Bhedka. Yuna s Lulu si ji vzali stranou a výsledkem hovoru dívek bylo, že se Rikku stane další strážkyní. Dorazili lesní cestou do Guadosalamu, sídla maestra Seymoura, jehož poskok Tromell je pozval do paláce. Ne každému z družiny byl Seymour sympatický. Když se Seymour konečně objevil, ukázal na orbu trojrozměrnou vizualizaci vesmíru a pradávného Zanarkandu. Zmínil, že Yunalesca tam žila také, i její muž Zaon. Seymour pošeptal něco Yuně do ucha a ta rudá v obličeji vypila pořádnou sklenici něčeho ostřejšího. Seymour ji totiž požádal o ruku. Námitky měl Tidus i Auron, na něž Seymour odpověděl, že ji požádal o ruku jako Yevonův maestr a taková událost ostatní lidi rozradostní. Samozřejmě dal Yuně čas na rozmyšlenou a neodpustil si k Auronovi jízlivou poznámku: \"Proč tady stále ještě jste, pane?\"\n\nVenku to s Yunou probrali, ale Tidusovi přišlo divné, že se nikdo nezeptal, zda Seymoura miluje. Yuna se odebrala do portálu do Vzdálené sféry, aby viděla duchy svých rodičů. Všichni kromě Aurona a Rikku šli za ní. Zde Yuna vzpomínala, jaké před deseti lety vypuklo veselí, když dorazila zpráva, že její otec Braska porazil Sina. Musí tedy udělat totéž a nehodlá se vdávat. Přemluvila Tiduse, ať zkusí zavolat Jechta. Samozřejmě neuspěl (protože Jecht není mrtvý), ale zjevila se mu jeho matka. Přitom si vzpomněl, jak se k němu chovala o samotě a jak před Jechtem. Uvědomil si, proč otce nenávidí. Když tehdy zmizel beze stopy, matka ztratila sílu a utrápila se k smrti. Avšak také mu došlo, že se k němu Jecht nechoval až tak špatně, jak byl dosud přesvědčen, a omlouval se Yuně, že musel při svých nadávkách na otce vypadat hloupě. Po opuštění portálu do Vzdálené sféry se zjevil k překvapení všech lord Jyscal v podobě zombie, tak Auron vyzval Yunu, aby ho urychleně poslala. Když to udělala, zanechal po sobě orb. Dle Aurona musel zemřít nečistou smrtí. Yuna však v paláci Seymoura již nenašla, protože odcestoval do chrámu v Macalanii.\n\nCestou překonali planinu věčné bouřky, kde Rikku popadla panická hrůza, protože ji kdysi její bratr omylem trefil bleskem. Našli hotel, kde se Yuna zavřela sama do pokoje. Tidus k ní vpadl, když se snažil klíčovou dírkou poslouchat cizí hlas. Yuna okamžitě vypnula orb a vysvětlila, že se má dle poslední vůle lorda Jyscala postarat o jeho syna, a utekla. Druhý den ráno v bouřce oznámila, že si Seymoura vezme. Tidus měl pocit, že to dělá jen z povinnosti a ne z lásky, což ho uklidňovalo. Cestou narazili na zoufalého Barthela, strážce Dony, kterému se ztratila, kterého uklidnil Auron. Pak zavedl partu na tajné místo, kde se vyrábějí orby, ale přepadl je tam rozzuřený elementál, což nebylo dobré znamení. Po bitvě našli starou Jechtův orb, na jejímž záznamu viděli Jechta, Aurona a Brasku opouštět Bevell na začátku jejich Poutě. Jecht chtěl točit památku pro svou ženu a Tiduse, ale na poslední nahrávce již působil rezignovaně ohledně návratu do Zanarkandu a loučil se. Auron vysvětlil, že se Jecht během Braskovy Poutě změnil a v poslední části nahrávky byl rozhodnutý přijmout svůj osud. Dříve se těšil na svůj Zanarkand, ženu i syna, ale časem pochopil, jak to ve Spiře chodí, a smířil se s tím, že už domov nikdy neuvidí. Rozhodl se tedy odhodlaně bojovat se Sinem po Braskově boku. A také prý Jecht svého syna miloval, jen nevěděl, jak mu to říct.\n\nVystoupili na zasněžený hřeben Macalanie, kde narazili na Seymourova poskoka Tromella. Yunu vedl do chrámu za budoucím mužem, zatímco strážci zůstali na vrcholu, aby byla dodržena guadská tradice. Tromella s Yunou však přepadli Al Bhedi na sněžných skútrech a poslali na ně obřího robota. Po jeho porážce Yuna s Tromellem pokračovala a z vrcholu volal na Rikku jeden z útočníků. Rikku mu albhedsky odpověděla, ať nemá starost, že ví, co dělá. Wakkovi přiznala, že je Al Bhedka a velitel útočníků byl její bratr. Wakka zuřil, byl naštvaný na Tiduse i Lulu, že to věděli. Hlasitě nadával na Al Bhedy a s Rikku se hádal o tom, že Al Bhedi mohou za to, že tu Sin je, ta se mu snažila vysvětlit, že by neměl věřit všemu, co slyší od Yevonitů. Tidus se ho snažil uklidnit, ale na radu Aurona mu jen dal čas to vstřebat. Kromě Wakky všichni nasedli na albhedské sněžné skútry, aby si zkrátili cestu do chrámu. Tidus jel buď s Rikku, nebo s Lulu. Každopádně Rikku mu cestou prozradila, že je sestřenicí Yuny. Opatrně mu vysvětlila, že nechrání jen Yunu, ale všechny vyvolávače, aby se neobětovali, ovšem nedořekla to.\n\nGuadové nechtěli Rikku pustit do chrámu, až teprve Auron je přesvědčil, že albhedský původ nevadí. Uvnitř Šelinda blaženě básnila o svatbě, ale jiná žena s hrůzou vyřkla něco o lordu Jyscalovi a o orbu, který našla v Yuniných věcech. Auron si Jyscalův záznam přehrál a všichni byli víc než jen šokovaní, že ho Seymour zavraždil kvůli moci. Auron zavelel najít Yunu, Wakka šel s nechutí nakonec taky, když mu Auron připomněl kodex strářce, tedy chránit vyvolávače proti komukoliv, i proti maestrovi. Yuna v komoře Snícího získala aeona Shivu a vrátila se do síně zkoušek, aby obvinila Seymoura z vraždy. Seymour se s ledovým a arogantním klidem zeptal, proč tedy za ním přišla. Odpověď zněla, aby ho zastavila. Seymour vyvolal svého mocného aeona bolesti Animu, ale proti šestici strážců a Yuně, vyzbrojené už čtyřmi aeony, neměl šanci a byl zabit. Yuna ho chtěla okamžitě poslat do Vzdálené sféry, ale zabránil tomu Tromell, jenž nechal Seymourovo tělo odnést pryč a Yunu obvinil ze zrady. Yuna v šoku padla na kolena, Wakka nemohl uvěřit, co se stalo. Každopádně museli z chrámu okamžitě uprchnout.\n\nNa vrcholu hory chtěli Tromellovi ukázat Jyscallův orb, aby viděl, že Seymour je zločinec, ovšem ten ji zničil a vůbec ho to nezajímalo. Přepadla je obří nestvůra, jež probořila led a všichni se propadli na dno ledové jeskyně pod macalanský chrám. Postupně se probouzeli z bezvědomí a chystali plány na další cestu. Yuna vysvětlila, že chtěla Seymoura sňatkem donutit přiznat se k vraždě a vydat se yevonské inkvizici, ale nyní chápe, že to asi nemělo cenu. Auron radikálním tónem vyzval k pokračování v Pouti a zamítl Yuny námitky, že pouze Snící povolují Pouť, nikoliv Yevon nebo jeho představení. Do zbylých chrámů vejdou třeba i násilím. Ostatní byli projevem nadšeni, jen Wakka protestoval, ačkoliv ani on neměl Seymoura rád. Ale jít proti celé Yevonově církvi nechtěl. Yuna tedy jako kompromis stanovila další cíl Bevell, kde hodlala celý incident vysvětlit maestru Mikovi. Auron se vyhnul přímé odpovědi, zda souhlasí, ale prohlásil, že byl vždycky potížista. Zaposlouchali se do zpěvu hymny Snící Shivy a po rozhovoru s Auronem si Tidus potvrdil, že když zabijí Sina, zabije i spojení Spiry se Zanarkandem a už nikdy se nevrátí domů. V tom ale zpěv ustal a ledové dno jeskyně prorazil Sin. Toho dne také Tidus konečně přijal skutečnost, že je jeho otec skutečně Sin a hymnu Snící Shivy dole v moři pod ledem poslouchal spolu s nimi.\n\nVšichni upadli v přítomnosti Sina do bezvědomí a Tidus snil spolu se Sinem o domově v Zanarkandu. Pokoušel se k otci promlouvat a ptal se ho, zdali se mu po něm také stýská. Vydedukoval, že ho otec žádá, aby to utrpení ukončil. Všichni kromě Yuny se probrali v poušti. Rikku poznala, že jsou na ostrově Bikanel, vlasti Al Bhedů, takže Yunu asi našli její soukmenovci. Zavedla je do železného města Domov pod podmínkou, že nevyzradí yevonitům jeho polohu. Avšak na Domov již útočila armáda Guadů s podporou mnoha běsů. Před městem se setkali se Cidem, otcem Rikku a strýcem Yuny, s vůdcem Al Bhedů, kterého následovali dovnitř, kde porazili několik yevonitů. Rikku je vedla do síně vyvolávačů, kde Al Bhedi drželi v zajetí vyvolávače, které unášeli. Invaze Guadů však byla natolik brutální, že nebylo možné zabránit průniku nepřítele dovnitř. Domov byl ztracen a Rikku smutně vysvětlila, že po útoku Sina na jejich původní vlast byli Al Bhedi kočovný národ, dokud Cid nezorganizoval vybudování nové vlasti a Domova. Yevonským proto Al Bhedi nevěří, protože tehdy jejímu lidu hodně ublížili. Od té doby zcela ignorují nařízení Yevona o nepoužívání strojů.\n\nNyní Al Bhedi unášeli vyvolávače, aby je ochránili. Tidus nechápal a vysvětlil si to po svém, jenže ostatní smutně hleděli do země a mlčky pokračovali vpřed. V síni vyvolávačů Yuna nebyla, Guadové ji v poušti našli dříve. Byli tam ale Dona a Isaaru, kteří posílali padlé Al Bhedy do Vzdálené sféry. Isaarův malý bratr se Tiduse zeptal, co znamená obětovat. Rikku a ostatní se konečně odhodlali nahlas říct, co se stane na konci Poutě. Yunu během bitvy se Sinem, aby přinesla dočasný Klid, zabije její poslední aeon. Tidus reagoval zoufalým křikem a výčitkami. Vzpomínal na Yunu a její rozveselování v Luce, na její slova o Pouti plné smíchu. Jakmile se uklidnil, odhodlaně prohlásil, že ji najde a nenechá ji umřít. Na pokyn Cida se stáhli spolu s vyvolávači do suterénu Domova, kde nastoupili s přeživšími Al Bhedy do obrovského zařízení.\n\nCid přikázal do minuty odstartovat. Tidus ho zvedl do vzduchu za límec a řval na něj, kde je Yuna. Cidovi slíbil, že zařídí, aby nezemřela. Otevřeli poklop hangáru s tím, že budou Yunu hledat pomocí létající lodě Fahrenheit. Po startu viděli Al Bhedi svůj Domov v plamenech a všichni na palubě zazpívali hymnu Snících, mnozí se slzami v očích. Rikku vysvětlila, že nyní vyhodí Domov do vzduchu. Z Fahrenheitu vyslali salvu tuctu raket, kterými způsobili ohromný výbuch. Před tlakovou vlnou v obrovské rychlosti zmizeli z Bikanelu. Yunu hledali pomocí vyhledávacího orbu Fahrenheitu, přestože pořádně nevěděli, jak se ovládá. Fahrenheita totiž objevili nedávno právě tam, kde Rikku s Tidusem na začátku hry opravovali světla. Přesto uspěli a oscilo-orb nalezl Yunu v Bevell. Rikku si všimla, že je s ní Seymour a divila se, že to přežil. Auron odvětil, že je Seymour nyní Setrvávající, tedy zombie. Museli se v lodi vypořádat s wyrmem Evrae, posvátným strážcem Bevell.\n\nFahrenheit byl při bitvě poškozen a nemohl přistát, takže harpunovali střechu bevellského paláce, nejvyšší budovy chrámové metropole Spiry a slanili se přímo do míst, kde byl Seymour s Yunou...ve svatebních šatech. Obřad sice překazili, ale obklíčily je stráže s puškami. Zatímco maestři Kinoc, Seymour a Mika sledovali dění, Yuna opatrně vytáhla ze svatebních šatů hůl a chystala se na druhý pokus poslat Seymoura do Vzdálené sféry. Ten jí vyčetl, že zase finguje svatbu, jen aby ho poslala. Zastavil ji Mika vydíráním ohledně životů jejích přátel. Kinoc mířil zbraní na Tiduse a Aurona, jenž si neodpustil poznámku, že takové zbraně Yevon přece zakazuje. Upustila hůl a Mika ji se Seymourem oddal. Nikdo z ochránců se na polibek nedokázal dívat, avšak Tidus si všiml sevřených pěstí Yuny. Následně Seymour nařídil zabít je. Kinoc cynicky prohlásil, že takové jsou rozkazy Yevonu. Yuna však vylezla na terasu a vyhrožovala skokem z věže, pokud je zabijí. Jakmile střelci ustoupili, vyzvala své strážce, ať utečou. Seymour ji varoval před smrtí pádem z výšky, ale Yuna si důkladně se znechucenou grimasou očistila ústa od jeho polibku a se slovy, že umí létat, skočila. Maestři nakoukli přes teras a viděli ji v pádu vyvolat létajícího aeona Valefora, jenž ji zachytil a dopravil do bezpečí.\n\nRikku slzným granátem zneškodnila stráže a strážci utekli, aniž by je někdo viděl. Vydali se ke komoře Snícího po ohromném schodišti, kde nalezli zakázané stroje. Wakka viděl jasný důkaz, že se Yevonité neřídí ani svým vlastním učením. Dorazili před komoru a Tidus s Kimahrim zvedli obří padací dveře, aby mohli s Auronem za Yunou dovnitř. Tam viděli modlící se Yunu ve svatebních šatech se zpívajícím Snícím. Tento Snící byl stejný jako dítě ve fialové kápi z Tidusova Zanarkandu. Auron vysvětlil, že se jedná o spícího ducha, kterého Yevonité uvěznili v kameni starodávným rituálem. Snící se rozletěl k Yuně a pronikl do jejího srdce, čímž ji uvedl do mdlob a dal jí jednoho z nejmocnějších aeonů: Bahamuta. Venku ale byli zatčeni Kinocovými strážemi.\n\nYevonské inkvizici předsedal maestr Kelk Ronso a hlavní obžalovanou byla Yuna. Vyslechla si obvinění, které se snažila otočit proti Seymourovi, jehož obvinila z otcovraždy a také řekla, že je již mrtvý a setrvávající. Žádala maestra Miku, aby provedl rituál poslání. Ten se smíchem odhalil, že je také již dávno mrtvý a setrvávající, navíc Mika s ostatními maestry odhalil skutečnou tvář církve Yevonu, vládnoucí Spiře na principu koloběhu smrti. Sin je prý entita, kterou nelze skutečně porazit, a Yevon představuje neměnnost, kterou když kdokoliv zpochybní, je zrádce. Yuna se hájila statečně, ale marně. Ve vězení Auron nazval Yevona a Sina nekonečnou spirálou smrti. Mezitím soud vynesl rozsudky: 7x vhození do Via Purifico. Trojice maestrů se ještě radila ohledně maestra Kelka Ronso, jenž byl zděšen z průběhu soudu a z pravdy o Jyscalově smrti a snad i z dalších tajemství Yevona. Dle Miky prý Kelk nepřestal být v srdci ronsem, tvrdohlavým a k ničemu. Seymour se snažil Miku přesvědčit, aby Yunu ušetřil, ovšem Kinoc mu řekl, že vhození do Via Purifico ještě nikdo nepřežil. Každopádně šel hlídat východ a Kinoc s ním, protože nevěřil tomu, kdo zavraždil vlastního otce.\n\nVe Via Purifico sice byla parta rozdělena, ale brzy se dala dohromady. U východu čekal na Yunu Isaaru s tím, že Al Bhedi přistáli s Fahrenheitem v Zemi Klidu. Po návratu do Bevell dostal rozkaz zabít zrádce. Yuna s ním tedy neochotně bojovala v duelu aeonů a vyhrála. Auron mu symbolicky zlomením hole ukončil Pouť. Tidus zase bojoval s mořskou obludou. Po překonání překážek se ocitli v dolním Bevell, kde je přepadl maestr Seymour. Předhodil mrtvého Kinoca, který dle jeho slov bažil po moci, kterou se bál ztratit, čímž rozčílil Aurona, pro něhož byl Kinoc stále přítelem, třebaže ho moc maestra změnila. Znovu přemlouval Yunu, aby Pouť dokončila s ním, aby mu umožnila stát se Sinem a zničit celou Spiru, kterou tak hodlal \"zachránit\". Kimahri probodl halapartnou studenou mrtvolu Seymoura, který absorboval moc mrtvého Kinoca i ostatních stráží, ale proti Yunině partě mu to nebylo nic platné. Byl poražen, avšak jeho duch i tentokrát unikl poslání. Z Bevell se tedy dostali bezpečně pryč, ale Yunina víra v Yevona byla otřesena. Učení, jemuž věřila, ji zradilo.\n\nUprchli do lesa k velkému jezeru, kde zklamaná Yuna trávila hodiny o samotě. Uprostřed noci za ní přišel Tidus a smočil se s ní v jezeře. Navrhl jí, aby zanechala Poutě, žila normální život a třeba s ním hledala jeho rodný Zanarkand. Yuna se po rozmluvě o nereálných snech jít do Tidusova Zanarkandu rozplakala, tak ji Tidus ukonejšil dlouhým, vášnivým polibkem pod hladinou. Když se vynořili a osušili, sdělila mu své rozhodnutí pokračovat v Pouti, odhodlaná postavit se Sinovi, protože musí. Nikdy by si neodpustila, kdyby to vzdala. Tidus ji uklidnil, že s ní bude, ne až do konce, ale napořád. Ráno se znovu vydali na cestu. Nedaleko Bevell začala Země Klidu, ohromné území porostlé loukami s velkými útesy, kde od pradávna probíhaly souboje nejvyšších vyvolávačů se Sinem. Dál už nebyla žádná města, jen pustiny. Zde také ze strachu ukončila Pouť většina vyvolávačů. Tidus se uklidňoval myšlenkou, že najde způsob, jak porazit Sina, aniž by musela zemřít.\n\nV pláních si odpočinuli u albhedského stanu, kde potkali yevonského mnicha Zuka, který před lety s Lulu právě zde vzdal Pouť. Varoval je, že je Mika obvinil z vraždy Kinoca a vydal rozkaz zabít Yunu i její strážce. Prozradil, že maestr Kelk Ronso uprchl z Bevell, kde vypukl velký chaos. Pokračovali dál a na mostě přes údolí čelili hlídkám Guadů, jež poslaly na partu obřího golema. Zde Tidusovi došlo, proč Yuna při odchodu z určitého místa vždy mlčky upřeně zírala za sebe. Loučila se s místy, která již nikdy neuvidí. Dorazili k úpatí posvátné hory Gagazet, za níž se nacházejí ruiny Zanarkandu. Zastavila je velká přesila ronsů pod velením maestra Kelka, jenž je vyzval, aby se vrátili, jinak je zabijí. Yuna ho přesvědčila, že nadále bojuje ne za Yevona, který zradil všechno a všechny, ale za Spiru a její obyvatele. Chce pro všechny trvalý Klid a ukončit tisíc let trvající zármutek. Kelka její slova, že se chce obětovat i přes hrozící jistou smrt, dojala a pustil je dál.\n\nCestou na vrchol je přesto přepadli ronsové Biran s Yenkem a žádali, ať Kimahriho, ostudu ronsů, nechají dole. Je malý, slabý, zapomněl na své dva bratry, zemi i horu. Kimahri je vyzval na souboj dvou na jednoho. Oba se mu posmívali, že nikdy bitvu s nimi nevyhrál, ale tentokrát jim ukázal. Oba jeho bratři po bitvě pochválili Kimahriho za jeho sílu a slíbili, že zabrání vstupu jejich pronásledovatelům jako odškodnění za zlomený roh v dětství. Yuně slíbili postavit jí sochu, s velkým rohem na čele. Tidus ji chtěl vidět také, ale jen s Yunou po jeho boku. Ostatní ronsové se shromáždili okolo nich a zazpívali hymnu Snících. Během dlouhého a náročného výstupu na gagazetský ledovec Tidus s Rikku přemýšleli, jak Yunu zachránit. Za jednou jeskyní pod vrcholem znovu narazili Seymoura. Vyzval Tiduse, Jechtova syna, k přípravě na smrt. Kimahrimu se vysmál, že je posledním svého druhu potom, co dole vyvraždil ronsy, kteří se mu postavili do cesty. Připomněl, že je Spira pod vládou spirály smrti a zármutku, tedy znovu Yunu vyzval, aby mu pomohla stát se Sinem. Tidusovi řekl, že jakmile se stane Sinem, jeho otec bude volný. Tidus na něj zaútočil a Seymour se proměnil v obřího běsa. Po těžké bitvě padl a vypadalo to, že se snad sám poslal do Vzdálené sféry.\n\nYuna se začala bát, zda porážkou Sina neumožní Seymourovi dokonat jeho plány, ale Auron s jistotou odvětil, že mlel nesmysly. Yuna tedy na Aurona křičela, ať teda poví vše, co ví, neboť nechápala předešlé Seymourovy komentáře. Tidus tedy všem prozradil, že Sin je Jecht. Neví, jak a proč, ale musí ho zastavit, sám Jecht si to nejspíš přeje. Wakka byl z toho všeho zmatený, ale Auron je uklidnil, že brzy pochopí sami. Překročili vrchol a narazili na obří oltář s energií dávno zemřelých. Yuna poznala, že to je hromadný hrob Snících, kteří něco vyvolávají a někdo využívá všechnu jejich sílu. Rikku po Auronovi chtěla, aby vše z toho vysvětlil, ovšem ten jen zavelel jít dál. Tidus však s Auronem souhlasil, že je to jejich a jeho příběh. Dotkl se jednoho ze Snících a omdlel. Ocitl se ve snu o jeho Zanarkandu. Došel k sobě domů, kde ho uvítal Snící Bahamut ve fialovém plášti. Ten mu vysvětlil, jak se věci mají a že Tidus sám je jen snem jich všech, stejně tak i jeho otec Jecht, všichni jeho známí i všichni obyvatelé i všechny budovy ze Zanarkandu jsou jen zhmotněným snem Snících, přeživších zanarkanďanů z války mezi Zanarkandem a Bevell před tisíci lety, kteří ve svém věčném spánku vybudovali vyvoláváním Snový Zanarkand, který nikdy nespí. Jsou již z věčného snění unavení, proto doufají, že jim Tidus a Jecht umožní odpočívat v pokoji. Po probuzení neřekl nikomu, co viděl.\n\nO kus dál narazili na mocné monstrum jako Yunalesčin test. Auron řekl, že se s ní též setkají, ale je setrvávající podobně jako Mika a Seymour. Wakkovi pověděl, že mu hodně připomíná sebe před deseti lety, tehdy byl také plný ideálů a chtěl změnit svět k lepšímu, ale ve skutečnosti nezměnil nic, proto odmítl jeho označení nejlepšího ochránce. A to byl jeho příběh. Nakonec spatřili předměstí Zanarkandu v ruinách. Město, jehož skutečnou podobu měl Tidus vidět na vlastní oči. Znamenalo konec Poutě a poslední kapitolu jeho příběhu. Yuna utěšovala Rikku, která se málem rozplakala, a Yuně přitom vypadl z šatů orb, kterou Tidus opatrně uschoval a v chvilce samoty si ji přehrál. Yuna do ní nahrála svou poslední vůli. Poděkovala Kimahrimu, že ji před deseti lety dovezl z Bevell do Besaidu na přání Aurona a jejího otce. Vzpomínala na radost lidí, když její otec porazil Sina. Poděkovala ostatním strážcům a vyznala se, že Tiduse milovala, ačkoliv ho tehdy sotva znala (nahrávku pořídila na cestě do Djose u albhedského stanu).\n\nOstatní šli napřed, takže je Tidus dohnal v podvečer až u ohniště v ruinách předměstí Zanarkandu, kde se posadil na zem a všichni klopili zraky k zemi nebo do ohně. V tom se Tidus zvedl ze země, položil Yuně jemně ruku na rameno, stoupl si na kus skály a začal vyprávět svůj příběh, neboť to může být jeho poslední šance, tedy příběh hry od začátku až doposud. S vyprávěním skončil hodně pozdě, nad ránem, ještě ve tmě.\n\nYuna zavelela jít ve směru do centra Zanarkandu. Viděli scenérii, která Wakkovi připomínala portál do Věčné sféry. Tisíce bludiček zemřelých duší neklidně létaly sem a tam. Dorazili do ruin zanarkandského dómu, kde se zhmotnil duch starého yevonského maestra, který pochválil Yunu za vykonání Poutě. Uvnitř zjistili, že se jedná o pobořený blitzbalový stadion. Zhmotnil se tam duch dávné vyvolávačky Yocun, kterou její strážkyně vyzývala, ať použije její život na porážku Sina. Celý komplex byl jako jako jedna obří koule, naplněná bludičkami a vzpomínkami jejich předchůdců. O kus dál viděli ducha malého Seymoura a jeho matky, která chtěla, aby z ní udělal Snícího na poslední vyvolávání (Animu), aby zničil Sina, že jedině tak je oba ve Spiře konečně přijmou (Seymour tak získal aeona Animu, ale Sina porazit nešel, místo toho léta sám žil poblíž ruin, pak odešel realizovat své ambice do církve Yevona). Narazili i na duchy Brasky, mladého Aurona a Jechta, jenž vyzýval, aby šli dál. Duch Aurona chtěl, aby se vrátili a neobětovali se. Braska mu připomněl, že věděli od začátku, do čeho jdou. Auron ale přímo na místě tenkrát odmítl toto přijmout.\n\nPřekonali zkoušky ve svatyni Yunalescy, kde si poradili s mocným běsem. Do komory Snícího chtěla jít Yuna sama, ale ihned se vrátila, neboť tam žádný Snící nebyl, jen zkamenělá schránka lorda Zaona. Znovu se objevil duch maestra a vysvětlil, že tento Snící ztratil sílu už dávno a jeho duch je pryč. Lady Yunalesca jim poradí, jak získat Posledního aeona. Rikku začala zpovídat Aurona, že tohle všechno musel vědět, proč tedy nikdy nic neřekl. Auron odvětil otázkou, zdali by to mělo vůbec nějaký význam, stejně by její sestřenici neodradil. Vstoupili portálem do chrámu, kde je přivítala Yunalesca a pogratulovala Yuně ke zdolání Poutě. Vyzvala ji k výběru strážce na proměnu ve Snícího Posledního aeona. Aby to fungovalo, musí být mezi vyvolávačem a strážcem silné pouto pokrevní, z lásky nebo z přátelství. Takto si před tisíci lety sama vybrala za Snícího svého milovaného muže, lorda Zaona. Nemusí se bát, již brzy bude ode vší bolesti a utrpení osvobozena, neboť její smrt po vyvolání Posledního aeona bude dokonalým osvobozením.\n\nYunalesca odešla a spustila záznam deset let staré diskuze Brasky, Jechta a Aurona, kde se Jecht odhodlaně stal Snícím, protože nemají jinou možnost, ale on měl v rukávu svůj plán. Auron viděl sebe samého, jak tomu nedokázal zabránit, a začal jako šílený sekat do vlastního ducha, jenž na konci padl na kolena. Pak prohlásil, že cyklus dál pokračoval. Lulu a Wakka se dobrovolně Yuně nabídli jako Snící, ovšem Tidus varoval, že tohle udělat nesmí a souhlasil s Auronem ze záznamu, že musí být jiný způsob. A zeptá se na něj přímo Yunalescy. Je to koneckonců jeho příběh, který píše, nebo ho nyní ukončí. Vešli společně do její komnaty uprostřed ničeho, jenže s ní nebyla rozumná řeč. Yunalesca arogantně vysvětlila tradici Posledního vyvolání. Má dodávat lidem falešnou naději, aby se neutopili v zármutku, a přehrála záznam, jak ji kdysi konfrontoval Auron, který po smrti Brasky a přeměně Jechta požadoval vysvětlení, ale ta ho tehdy téměř zabila. Když se jejím řečem Yuna vzepřela, Yunalesca zaútočila, aby je osvobodila ze zármutku. Proměnila se v obrovského běsa. Auron s vášní vyzval, že nastal čas psát svůj příběh, nebo ho ukončit. Nastala divoká bitva se zombicí Yunalescou, která vystřídala tři podoby. Nakonec ji porazili a jak odcházela do Vzdálené sféry, zmínila, že s ní odešla i jediná možnost k porážce Sina. I kdyby nalezli jiný způsob jeho porážky, nesmrtelný Yu Yevon stejně stvoří nového. Yuna zabědovala, co to provedli za šílenost, ale Tidus vyburcoval ostatní k něčemu ještě šílenějšímu: porazit Sina bez Posledního aeona, navždy a bez zbytečných obětí.\n\nVyšli z chrámu a všimli si, že s Yunalescou zmizely i bludičky zemřelých. Auron se Tidusovi svěřil, že on sám je také setrvávající. Před deseti lety po porážce Sina se vrátil sám za Yunalescou, aby pomstil Brasku a Jechta, když mu došlo, o čem Pouť a Yevon a Sin celé jsou. Její smrtící útok přežil a dokázal se doplazit přes Gagazet až k předměstí Bevell, kde ho tehdy našel právě vyhnaný Kimahri. Pověřil ho péčí o Yunu, ať ji dostane co nejdál od Bevell. Poté zemřel a od té doby jeho duše neklidně bloudila po světě, ale nikdy nedorazila do Vzdálené sféry. Díky své nové nemrtvé podstatě ale osedlal Sina a dostat se přes něj do Snového Zanarkandu, kde pak deset let dohlížel na Tiduse a plnil poslední přání přítele. Proměnil se na chvíli v bludičky, aby Tidusovi ukázal jak znělo, tedy že si Jecht přál, aby se Auron postaral o jeho syna a připravil ho. Když vyšli z dómu ven, bylo už ráno a kousek od nich se vynořil z moře Sin. Díval se na Tiduse, jenž mu v duchu říkal, že Poslední vyvolání bylo zničeno, ale něco určitě brzy vymyslí. Ať počká. Sin se otočil a odplul ze Zanarkandu pryč, zatímco opačným směrem na místo mířil Fahrenheit.\n\nYuna se konečně poprvé viděla se svým strýcem Cidem, jenž sotva zadržel slzy. Pak u okna na jiné palubě řekla Tidusovi, že se cítí být k ničemu, nic jiného než učení Yevona nezná. Kimahri ji vyzval, aby neutíkala z boje omluvami, a navrhl jako další cíl právě učení Yevona: to, co obsahuje, i to, co neobsahuje, tedy vyhledat maestra Miku a přimět ho mluvit. Mezitím dole v kokpitu dostali nápad i Wakka s Rikku a Lulu: přehrávat z obřích reproduktorů z lodi hymnu Snících, kterou Jecht rád poslouchá, a tím Sina uklidnit. Pokud by na Sina zaútočili přímo, nedosáhli by ničeho. S uklidněným Sinem tu šance na úspěšný úder bude.\n\nNechali se vysadit v dolním Bevellu, kde je opět zatkly yevonské stráže. Zastavila je až Šelinda, že na příkaz Miky jim nesmí být ublíženo a to, že je zrádkyně, prý šíří Al Bhedi. Rikku to rozhněvalo, Auron jí ale vysvětlil Mikovu zoufalost. Stráže odešly a Šelinda vysvětlila rozklad Yevonovy církve. Z ní udělali zničehonic kapitánem stráží a všichni představení se jen hádají mezi sebou. Domluvila jim schůzku s Mikou, který byl zděšen z toho, že porazili Yunalescu a zničili tisíciletou tradici Posledního přivolání. Raději svět opustil, než aby viděl, jak Yu Yevon, jenž využívá Sina jako své brnění, zničí svět. Jakmile se Mika rozplynul, dorazila Šelinda, které namluvili, že Mika ještě nedorazil, aby ho šla hledat. Tidusovi a Yuně se pak zjevil Snící Bahamut, ať dojdou do jeho komory. Tam oběma pověděl více detailů o Yu Yevonovi. Byl to kdysi vyvolávač, který kolem sebe vytvořil brnění Sin pro sebeobranu, aby mohl vyvolávat Zanarkand, což je nyní jediný smysl jeho existence. S jeho porážkou skončí Sin i sny Snících. Zároveň naznačil Tidusovi závažnou skutečnost, kterou však s klidem přijal, ale odmítl to vysvětlit Yuně.\n\nCestou z komory narazili opět na Šelindu. Rikku ji navrhla, ať dá rozhlásit místo marného hledání Miky do celé Spiry, až uvidí létající loď bojovat se Sinem, aby zpívali hymnu Snících, že pomůže v bitvě. Na Fahrenheitu Cid s Rikku nahráli do počítače hymnu a vyzkoušeli přidělané reproduktory na trupu. Do cesty se jim připletl Sin a Tidus Cidovi sdělil svůj plán. Pokud se dovnitř Sina na nalezení Yu Yevona nedostanou ústy, prostřílejí si do něj větší díru. Na střeše lodi se připravovali za zvuku hymny i za zpěvu obyvatel na bitvu. Yuně ukázal orb s její poslední vůlí a se slovy, že už není potřeba, ji vyhodil do moře. Poté se Sin probral k útoku a silnou gravijou rozpáral povrch země pod sebou, aby vzniklý kaňon zalil masou vody z moře, kterou málem Fahrenheita smetl. Při přiblížení si Cid všiml něčeho třpytivého pod Sinovými rameny, zřejmě jeho slabin. Sin uklidněný hymnou nekladl příliš velký odpor, přesto si na jeho gravitační kouzla a vrážení celým tělem do lodi museli dát pozor. Po narušení slabiny do ní Cid vystřelil paprskometnými děly Fahrenheitu, čímž Sinova levá paže odpadla od těla. Totéž provedli i s druhou paží. Ovšem při druhém výstřelu se děla přehřála a selhala. Cid chtěl partu odvolat ze střechy, ale Tidus navrhl na Sina přeskočit a třetí úder provést bez děla. Našli slabinu na hlavě a po jejím zničení Sina omráčili. Ten spadl před zraky zpívajících a vystrašených obyvatel města z oblak na zem přímo na pláž u Bevell.\n\nParta stihla přeskočit zpět na Fahrenheit a Cid šel do strojovny opravit děla. Yuna s Tidusem mluvila o tom, jak jí Bahamut slíbil, ať je vyvolá všechny najednou, že jí pomůžou. Vadilo jí hlavně, jak to řekl: staletí dávali vyvolávačům moc aeonů, ale teprve nyní prý \"pomůžou\". Došlo jí, že když při bitvě s Yu Yevonem použije aeona, posedne ho ke zrození nového Sina, ovšem růst do plné velikosti pár měsíců trvá a je do té doby slabý. Snad proto Yu Yevon zabíjel nejvyšší vyvolávače ihned po vyvolání Posledního aeona. Zeptala se Tiduse, co Bahamut myslel tím, že sen skončí, a co vlastně Yu Yevon uvnitř Sina vyvolává. Tidus suše odpověděl, že vyvolává sny. Yuně došlo, o co jde, tak se opatrně zeptala, zda také nezmizí. Ale odpovědi se nedočkala, neboť se Sin probral a vyskočil na nejvyšší bevellskou věž. Cidovi se sice nepovedlo opravit děla, nicméně Tidus navrhl přesto zkusit vletět dovnitř Sina. Auron se svěřil Tidusovi, jak dokázal se Sinem komunikovat, osedlat ho a dostat se do Snového Zanarkandu. Jecht má někdy období, kdy je schopen nad chováním Sina převzít kontrolu, například vlivem hymny Snících. Byl tak schopen Sina přinutit nedělat nic, nebo ho donutit před deseti lety vysadit ho do Snového Zanarkandu a nedávno si tam pro něj a pro Tiduse znovu přijít zpět, ačkoliv si byl už jistý, že je s Tidusem nejspíš zůstane ve Snovém Zanarkandu navěky. Podobně Jecht přesouval partu na Spiře, třeba z Macalanie na Bikanel, nebo Tiduse z lodi Al Bhedů do Besaidu, kde věděl, že se setká s Yunou.\n\nBratr Rikku, který Fahrenheit řídil, doletěl před ústa Sina a Yuna se strážci se pokoušeli útoky donutit otevřít je. Museli jednat rychle, neboť se Sin pokoušel vyvolat graviju, jež by zničila partu, loď, a pravděpodobně i Bevell. Nakonec se povedlo, ale Sin hlavou začal cukat tak, že stejně nebylo možné vletět dovnitř. Mezi pažemi pod bradou se ale rozsvítil portál, kterým mohli vniknout dovnitř. Ocitli se v jiné dimenzi uvnitř Sina, jež připomínala portál do Vzdálené sféry v Guadosalamu. Trochu je vyděsila zvětšenina Seymoura, ale proletěli dál a zmizela. Cid s bratrem Rikku nasměrovali loď na okraj Jezera zármutku, kde se dalo přistát. Dál musela parta jít pěšky hledat Jechta nebo to, co z něj zůstalo, ještě dřív, než najdou Yu Yevona. Na konci jezera je čekalo nemilé překvapení: Seymour, který se rozhodl stát Sinem, se jím nechal po bitvě na Gagazetu absorbovat, aby ho jednoho dne ovládl zevnitř. A se slovy o tom, že byli tak laskaví a zbavili ho Yunalescy, s nimi začal v záchvatu šílenství bojovat. Ovšem opět prohrál, navíc byl tentokrát Yunou konečně poslán do Vzdálené sféry. Seymour jim řekl, že Sina, zármutek Spiry, stejně neporazí. Tidus mu odvětil, že Sin půjde za chvilku za ním.\n\nDorazili do labyrintu plného velkých silných běsů, na jehož konci na Tiduse málem přistálo obří zařízení, jež partu teleportovalo hlouběji do nitra Sina. Ocitli se ve smysly matoucím krystalickém světě, kde sebrali devět kulatých krystalů, jež je přenesly do jádra Sina. To vypadalo jako obří pobořený blitzbalový stadion. Na konci plošiny, vedoucí do jeho středu, na ně čekal Jecht, který byl zároveň šťastný, že se dostali až k němu, ale také smutný, protože si je moc dobře vědom, že je Sin. Prozradil, že brzy bude jeho metamorfóza dokonána, tudíž ztratí schopnosti vnímat okolní svět a nebude schopen toho, co Auron Tidusovi vysvětloval před vstupem do Sina. Tidus otci se slzami v očích řekl, že ho nenávidí, tedy ať je bitva rychle za nimi. Jecht na okraji plošiny vyčaroval kolem sebe bludičky, spadl do hořící propasti, kolem které se rozsvítila iluze Snového Zanarkandu, a sebe proměnil v Posledního Braskova aeona, v ohromnou příšeru.\n\nBitva byla náročná nejen díky silným Jechtovým útokům, ale i díky dvěma pomocným Yu pagodám, jež ho léčily a prakticky nešly odstranit, jen na chvíli. Nebezpečné byly i jeho velmi silné speciální útoky na motivy blitzbalu. Jejich nabíjení dokázal Tidus promlouváním k otci dvakrát zastavit, ale pak už Jecht nesl známky, že právě ztratil schopnost vnímat okolí. V půlce bitvy vytáhl aeon ze sebe meč, díky němuž byl ještě nebezpečnější. Nakonec ale po dlouhé a vyčerpávající bitvě padl. Zbyl po něm obří meč zabodnutý v zemi a osvobozený Jecht. Tidus smrtelně raněného Jechta podepřel a položil na záda na zem, přitom se rozplakal a s otcem se usmířil. Nebyl ale čas, neboť nad jejich hlavami bzučela červenočerná koule, jež ztělesňovala současnou podobu Yu Yevona. Jecht vyzval Yunu k vyvolání aeonů, načež se v nitru Sina objevili Snící. Jecht následně zemřel a odeslal se do Vzdálené sféry. Yu Yevon posedl meč, co zbyl z Braskova Posledního aeona, a přeměnil jádro Sina k obrazu vichřice v oblacích, přičemž se parta mohla pohybovat pouze po tomto obřím meči.\n\nJakmile se vzpamatovali, začala Yuna postupně vyvolávat aeony, které Yu Yevon okamžitě posedl a poštval proti partě, přičemž si pomáhal oběma Yu pagodami, které opět aeony léčily podobně jako Braskova Posledního aeona. Vyvolala jednoho po druhém Valefora, Ifrita, Ixiona, Shivu, Bahamuta a pokud během své poutě navštívila i skryté chrámy po Spiře, tak i Animu, Jódžimba nebo Mágovy sestry. Aeoni, kteří v posedlé formě vypadali trochu jinak, byli silní jen tak, jak byli silní pod kontrolou Yuny, proto šli celkem snadno porazit (jde to hůře jen, pokud je hráč vytrénoval lépe než postavy). Kvůli několika rychle po sobě jdoucím porážkám nových Sinů byl Yu Yevon oslaben a zaútočil na partu sám a přímo.\n\nTidus oznámil svou poslední bitvu po jejich boku, protože po porážce Yu Yevona zmizí. Ostatní tím překvapil a Yuna smutně koukala do země, neboť dostala odpověď na svůj dotaz před vniknutím do Sina. Tidus diskuzi uzavřel slovem \"Sbohem. Vím, že to zní sobecky, ale tohle je můj příběh.\" Během poslední bitvy je ochránili Snící před Yu Yevonovými smrtícími údery automatickým oživením, až nakonec Yu Yevona, jenž se z černočervené koule přeměnil v bytost, připomínající přerostlé klíště se znakem Yevona na zádech, porazí buď jeho vlastním vysílením gravijou, zraňující partu i jeho samotného, nebo ho přechytračí rychlejšími způsoby.\n\nNakonec je Yu Yevon usmrcen a zapečetěn jeho vlastními Yu pagodami. Mezitím venku ve Spiře lidé spatřili až v dalekém nočním Besaidu oslepující světlo ze Sina a nadšeně jásaali, křižáci salutovali. Ve všech chrámech Spiry se naposledy rozezněly hymny Snících, jež utichly, jakmile se jejich magicky uvězněná fyzická těla změnila v obyčejný kámen a duch Snícího Bahamuta se rozplynul ve vzduchu. Yuna v jádru Sina provedla naposledy svůj taneční rituál nad panoramatem Snového Zanarkandu, aby poslala celou Sinovu tělesnou schránku do Vzdálené sféry. Auron se k úžasu všech krom Tiduse také začal měnit v bludičky a nechal se s dobrým pocitem, že na druhý pokus dokončil, co s Braskou a Jechtem začal, a se slovy, že od teď je to jejich svět, poslat. Parta se dostala na střechu Fahrenheita, jenž vyletěl otvory v Sinově plášti ven, a Yuna se za dohledu svých pomalu se vypařujících aeonů pustila do další fáze posílání do Vzdálené sféry tancem se svou magickou holí. Tělo Sina vybuchlo a světla z milionů bludiček rozzářila oblohu celé Spiry.\n\nNa Gagazetu v místě s fontánou, kde Yu Yevon před tisíci lety uvěznil miliony Snících k nepřetržitému vyvolávání Snového Zanarkandu, se také jeden po druhém měnili v obyčejný kámen, čímž proud jejich energie ustal. Fontána se rozprskla na miliony kapiček, v nichž byly miniaturní portréty vysněných obyvatel Snového Zanarkandu, včetně Tiduse, a brzy se vypařili. Toto pocítil sám Tidus na střeše Fahrenheita a začal také mizet. Se svými přáteli se rozloučil, se slzami v očích se omluvil Yuně, že jí neukázal svůj Zanarkand, a šel. Yuna se s brekem rozeběhla, aby ho objala, ale jen proletěla skrz něj na plechovou podlahu. Jakmile vstala, řekla zády k němu, že ho miluje, děkuje za všechno. Tidus ji zezadu objal, ale nemohl ji už cítit. Prošel skrz ni, rozeběhl se a vyskočil z Fahrenheita do oblaků bludiček, jež ještě nedorazily do Vzdálené sféry. V ní ho přivítali lord Braska, Auron i Jecht, se kterým si plácl dlaní.\n\nZa nějaký čas pískala Yuna na prsty u moře v Luce, kde pro ni došla Lulu, že shromáždění je připravené. Na místním blitzbalovém stadionu, kde jí Wakka, Lulu, Rikku a Kimahri dělali čestnou stráž, oznámila všemu lidu Spiry, že je Sin konečně mrtev a již se nevrátí. Vyzvala k přebudování Spiry a k tomu, aby se nezapomnělo na ty, které ztratili. A pro sebe šeptem dodala, když kolem ní proletěla bludička, aby nezapomněli ani na sny, jež se rozplynuly, a vzpomínala na Tiduse, na jejich dobrodružství a na jejich lásku. Hra končí, když ona bludička s dalšíma dvěma rozsvítí dno moře, kde vidíme Tiduse plavat nahoru na povrch.\n\nPro Final Fantasy X \"(PAL SCES-50490)\" vznikla v roce 2014 čeština od skupiny RK-Translations. Tak jako u předchozích dílů přeložil všechny texty Martin Košťál (\"R@ziel\") a o technickou stránku se postaral Jindřich Tomek (\"Kruci\"). Autoři na svých stránkách přeložili kromě hry samotné také návod, sphere grid (deska orbů) a mapy. (Terminologie překladu se v mnoha věcech liší od terminologie použité na této stránce. Autorem těchto textů není Martin Košťál a nepocházejí z překladu, vznikly ještě před jeho zahájením.) \n\n"}
{"id": "956064", "url": "https://cs.wikipedia.org/wiki?curid=956064", "title": "Zdeněk Žemla", "text": "Zdeněk Žemla\n\nZdeněk Žemla, pseudonym Jánský (data narození a úmrtí neznámá) byl český tenista. Účastnil se Athénských olympijských meziher 1906 v řeckých Athénách. Získal zde dvě bronzové medaile. První byla z dvouhry, v níž ve druhém kole vypadl s pozdějším stříbrným medailistou Mauricem Germotem z Francie. Druhý bronzový kov vybojoval v mužské čtyřhře společně s bratrem Ladislavem Žemlou, když podlehli řecké dvojici Xenophon Kasdaglis a Ioannis Ballis.\n\n"}
{"id": "956066", "url": "https://cs.wikipedia.org/wiki?curid=956066", "title": "Kvitfjell", "text": "Kvitfjell\n\nKvitfjell ( ) je lyžařské středisko ležící nedaleko obce Ringebu v Norsku. Vytvořeno bylo pro pořádání Zimních olympijských her v roce 1994 v norském Lillehammeru a patří k nejmodernějším skiareálům světa. Lyžařské středisko Kvitfjell leží nedaleko řeky Gudbrandsdalslågen a nabízí 23 sjezdovek a 120 km tratí pro běžecké lyžování s možností přístupu k dalším 480 km v sousedních skiareálech Skei a Gålå. Až 80 % zdejších sjezdovek disponuje umělým zasněžováním.\n\nStředisko Kvitfjell se stalo známé především jako hostující areál závodů ve sjezdu a super obřím slalomu na Zimních olympijských hrách 1994 v Lillehammeru. Americký reprezentant norského původu Tommy Moe zvítězil ve sjezdu o čtyři setiny sekundy před domácím závodníkem Kjetilem André Aamodtem. V super obřím slalomu obsadil Moe druhé místo, když zaostal o devět setin sekundy za německým sjezdařem Markusem Wasmeierem. Mezi ženami obsadila první místo ve sjezdu Němka Katja Seizingerová před americkou reprezentantkou Picabo Streetovou. V super obřím slalomu kralovala americká lyžařka Diann Roffeová-Steinrotterová. Stříbrnou medaili získala Ruska Světlana Gladišivová. Ostatní závody v alpském lyžování probíhaly ve středisku Hafjell.\n\nKvitfjell je také pravidelnou zastávkou v rámci závodů Světového poháru v alpském lyžování. Jsou zde pořádány především rychlostní závody mužů. Od roku 1994, kdy zde proběhly závody v rámci zimních olympijských her, jsou zde závody světového poháru pořádány téměř každoročně.\n\n"}
{"id": "956068", "url": "https://cs.wikipedia.org/wiki?curid=956068", "title": "Gustav A. Konitzky", "text": "Gustav A. Konitzky\n\nGustav A. Konitzky (13. listopadu 1924 - 3. února 2010, Emleton, Pensylvánie, Spojené státy americké) byl americký spisovatel. Zabýval se indiánskými pověstmi a pohádkami. Publikoval v němčině.\n\n\n\n"}
{"id": "956071", "url": "https://cs.wikipedia.org/wiki?curid=956071", "title": "Leonid Křížek", "text": "Leonid Křížek\n\nLeonid Křížek (* 18. srpna 1947, Praha) je český nakladatel, překladatel z angličtiny a publicista.\n\nPo maturitě v roce 1965 se vyučil sazečem. V letech 1969–1989 pracoval ve svém oboru, od roku 1977 i jako technický redaktor v Tiskové agentuře Orbis. Od počátku devadesátých let působil jako šéfredaktor měsíčníku Militaria a řídil nakladatelství Elka Press.\n\nV roce 1965 byl jedním ze zakládajících členů Klubu vojenské historie (KVH), jehož četné sekce byly po srpnu 1968 zredukovány pouze na sekci palných zbraní, kam přešla řada členů zrušených sekcí. Autorsky a redakčně se podílel na obsahu Zpravodaje KVH, který vycházel v letech 1971–1988 jako cyklostylovaný občasník. V letech 1988–1990 jej redigoval a zajišťoval jeho polygrafickou výrobu.\n\nV roce 1976 byl jedním ze zakládajících členů společnosti Societas Incognitorum Eruditorum II. (první učená společnost toho jména existovala v Olomouci 1746–52). Od května 1976 do prosince 1988 vydávali členové (12–18 přátel, převážně humanitního vzdělání), strojopisný kulturně-politický měsíčník Acta Incognitorum (dnes v Libri Prohibiti).\n\nOd roku 1991 vydává vojensko-historickou literaturu faktu, jak původní, tak překladovou (edice Militaria). Do roku 2019 vydal 70 publikací. Knihy z tohoto oboru (ale i sci-fi a beletrie) také překládá, dosud přeložil na pět desítek titulů. Od sedmdesátých let publikoval stovky článků a recenzí v nejrůznějších periodikách s náměty vojenské historie, sci-fi, automobilismu, šermu aj. V roce 2015 obdržel spolu s Jiřím Kovaříkem Hlavní cenu Miroslava Ivanova za významné dílo literatury faktu: Historie evropských duelů a šermu I-III.\n\nOd roku 1961 je členem Českého šermířského klubu Riegel a dosud se aktivně účastní veteránských turnajů (v roce 2013 třetí na mistrovství republiky veteránů v šavli). Je trenérem jak sportovního, tak historického šermu (ve škole Ars Dimicatoria).\n"}
{"id": "956075", "url": "https://cs.wikipedia.org/wiki?curid=956075", "title": "Heron Tower", "text": "Heron Tower\n\nHeron Tower je mrakodrap stojící v Londýně, má 3 podzemní a 46 nadzemních podlaží a tyčí se do výšky 230 m. Je 3. nejvyšší budovou ve městě i ve Velké Británii.\n\nZ celkové podlahové plochy, která činí 66 260 m je 40 836 m čisté kancelářské plochy, tyto prostory obsluhuje celkem 18 výtahů, z toho 10 dvoupodlažních. Budovu navrhla společnost Kohn Pedersen Fox Associates pro firmu Heron International a její výstavba probíhala v letech 2008-2011.\n"}
{"id": "956089", "url": "https://cs.wikipedia.org/wiki?curid=956089", "title": "Příruční mapa markrabství Moravského a vévodství Slezského", "text": "Příruční mapa markrabství Moravského a vévodství Slezského\n\nPříruční mapa markrabství Moravského a vévodství Slezského je mapa s rozměry 298x392 mm v měřítku 1 : 750 000, zmenšená nástěnná mapa Dr. Karla Johanna Schobera. Byla vydána c. a k. vojenským zeměpisným ústavem ve Vídni v roce 1888, pro účely obecných, měšťanských i středních škol. Byla tištěna metodou barevné litografie. Mapa je součástí mapové sbírky Historického ústavu Akademie věd České republiky. Její kopie byly ve své době prodávány za deset krejcarů, proto může být součástí soukromých sbírek.\n\nV pravém horním rohu se nachází titul mapy, jenž je zdoben znaky Markrabství moravského a Vévodství slezského, které jsou drženy ženskou postavou. Znaky jsou součástí ornamentu, doplněného o heslo v latině: „Viribus unitis“, v češtině znamenající „Společnými silami“. Hlavním obsahem mapy je oblast Moravy a Slezska, od okolních států odlišená barevnou výplní, plnící funkci výškopisu (zde se jedná o metodu barevné hypsometrie). Legenda se nachází v levém spodním rohu mapy. Podle legendy je zřejmé, že hlavní důraz je kladen na sídla a jejich vzájemné odlišení podle počtu obyvatel. Zakresleny jsou také pevnosti, zříceniny, zámky, kláštery a chrámy. Silniční síť je znázorněna černou linií a železniční síť červenou linií. Hraniční linie se rozdělují na zemské a říšské. Jazykem mapy je čeština, která je u některých sídel a objektů doplněna o název v jazyce německém, uvedeným v závorce za názvem českým. Mapa je ohraničena rámem se zeměpisnou souřadnicovou sítí. Zakreslené poledníky jsou určovány od nultého poledníku na ostrově Ferro, a také od Greenwichského poledníku. Součástí mapy jsou plány měst Opavy a Brna, včetně městských znaků, v měřítku 1 : 75 000 a s vlastní legendou.\n\nDr. Karl Johann Schober (4. července 1844 Chudenice, čp. 16 (Rakousko) – 16. ledna 1933 Brno), rodným jménem Karl Pokorný, byl pedagog, historik a geograf. V roce 1862 absolvoval gymnázium v Plzni, a poté úspěšně dokončil Univerzitu Karlovu v Praze obory historie a filosofie. V roce 1867 na stejné škole získal titul Dr. Je držitelem Řádu železné koruny.\n\nPracoval jako středoškolský profesor pro výuku dějin, zeměpisu a filosofické propedeutiky. Později se stal nejprve okresním a následně zemským školským inspektorem. Je autorem mnoha učebních textů a pomůcek. Podílel se společně s c. a k. vojenským zeměpisným ústavem ve Vídni na tvorbě historických a zeměpisných školních nástěnných map.\n\n"}
{"id": "956090", "url": "https://cs.wikipedia.org/wiki?curid=956090", "title": "Bruce Grobbelaar", "text": "Bruce Grobbelaar\n\nBruce Grobbelaar (* 6. října 1957, Durban, Jihoafrická republika) je bývalý zimbabwský fotbalový brankář, který chytal 13 let za Liverpool FC v jeho nejslavnější éře.\n\nZačínal v klubu Bulawayo Highlanders, pak krátce působil v Durban City a kanadském Vancouver Whitecaps. V roce 1981 přestoupil do Liverpoolu, za který odchytal 628 zápasů. Byl členem týmu, který se stal šestkrát anglickým mistrem. Také vyhrál s Liverpoolem Pohár mistrů evropských zemí 1983/84, když ve finále porazil AS Řím na penalty. Grobbelaar zaujal tím, že při rozstřelu podivnými pohyby znervózňoval soupeřovy střelce, podobně jako Jerzy Dudek o 21 let později. Odchytal také 32 zápasů za zimbabwskou reprezentaci. Po odchodu z Liverpoolu hrál krátce za Southampton FC, Plymouth Argyle a Oldham Athletic. Působil i jako trenér v jihoafrickém klubu Manning Rangers a jako televizní komentátor.\n\nV roce 1994 obvinil \"The Sun\" Grobbelaara z prodávání zápasů, před soudem hráč sice dokázal svou nevinu, ale následující proces pro urážku na cti prohrál.\n\nV roce 2006 byl v anketě liverpoolských fanoušků zvolen 17. nejoblíbenějším hráčem v dějinách klubu (na druhém místě mezi gólmany).\n\n\n"}
{"id": "956091", "url": "https://cs.wikipedia.org/wiki?curid=956091", "title": "Konstantin Zyrjanov", "text": "Konstantin Zyrjanov\n\nKonstantin Georgijevič Zyrjanov, (* 5. říjen 1977, Perm) je bývalý ruský fotbalista komijského původu. Hrál na pozici záložníka.\n\nS ruskou reprezentací získal bronzovou medaili na evropském šampionátu roku 2008. Na tomto turnaji byl federací UEFA zařazen do all-stars týmu. Hrál i na Euru 2012 K roku 2012 za národní tým odehrál 52 utkání, v nichž vstřelil 7 branek.\n\nSe Zenitem Petrohrad vyhrál v sezóně 2007/08 Pohár UEFA a následně i Superpohár UEFA. Třikrát se s ním stal mistrem Ruska (2007, 2010, 2011/12) a jednou získal ruský pohár.\n\nV roce 2007 byl v anketě novin Sport-Express i Futbol vyhlášen ruským fotbalistou roku.\n\nRoku 2002 ho postihla osobní tragédie, když jeho drogově závislá manželka vyskočila z okna osmého patra i se čtyřletou dcerou v náručí a obě na následky zranění zemřely.\n"}
{"id": "956096", "url": "https://cs.wikipedia.org/wiki?curid=956096", "title": "Mimoňský zámecký park", "text": "Mimoňský zámecký park\n\nMimoňský zámecký park je dnes městským, protože mimoňský zámek byl roku 1985 zbořen. Rozsáhlý, dobře udržovaný park, leží poblíž středu města, protéká jím řeka Ploučnice. Je chráněn jako kulturní památka České republiky.\n\nPo požáru zámku a mnoha budov ve městě v roce 1806 jeho tehdejší vlastníci hrabata Hartigové nechali opravit nejen zámek, ale zároveň upravili park do přibližně stávající podoby. František de Paula Hartig tak využil plochu dřívější bažantnice. Podle pramene Géronstère v belgických lázních Spa, kde se léčil, nechal upravit pramen i v parku. Stál u něj výletní altán a pomník římského básníka Horatia.\n\nMenší část parku, oddělená od části větší korytem řeky Ploučnice, tvoří jednu stranu náměstí 1. máje s parkovištěm. Zde stával zámek a v nevelkém pruhu zeleně na nábřeží je zachován a označený památný strom, zámecká lípa. Od města byl park v některých místech oddělen branami.\n\nZrenovovaný zámecký most přes Ploučnici poblíž jejího soutoku s Panenským potokem umožňuje přístup do větší části parku s rybníkem a mnoha palouky a lesním porostem. V době likvidace zámku po roce 1985 zde bylo evidováno 14 jehličnatých a 52 listnatých, mnohdy velice starých stromů. Za pozoruhodné byly označeny jedle plstnatoplodá, jalovec viržinský, převislá douglaska, javor jasanolistý, převislý jasan, dřezovec trojtrnný a dub letní.\n\nPůvodně dřevěný zámecký (zvaný někdy lázeňský) most byl v 17. století nahrazen kamennou stavbou o délce 55 metrů s pěti vyzděnými pilíři. Most několikrát poškodily povodně. Poslední rekonstrukce byla provedena v letech 2009-2010 za dohledu pracovníků Národního památkového ústavu. Finanční prostředky byly získány od města i z dotačních fondů Evropské unie.\n\nMost je součástí lokality spolu s prameništěm a branou v ohradní zdi od roku 1958 státem chráněné kulturní památky 53738/5-3132, z níž byl zámek před zbouráním vyškrtnut.\n\n"}
{"id": "956101", "url": "https://cs.wikipedia.org/wiki?curid=956101", "title": "Tři zasmání u Tygřího potoka", "text": "Tři zasmání u Tygřího potoka\n\nTři zasmání u Tygřího potoka (čínsky \"虎溪三笑\" pchin-jin \"hǔ xī sān xiào\" český přepis \"chu si san siao\") je čínské přísloví, odkazující na představu tří mužů, Chuej-jüana (334–416 n.l.), Tchao Jüan-minga (365–427 n.l.) a Lu Siou-ťinga (406–477 n.l.), jak se smějí u Tygřího potoka na Lu-šanu. Tato představa symbolizuje harmonické soužití konfucianismu, taoismu a buddhismu ve staré Číně.\n\nPředstava vychází z příběhu o buddhistickém mnichovi Chuej-jüanovi, který nikdy nešel dále, než k Tygřímu potoku. Při překročení potoka ho měl varovat řev blízko žijícího tygra. Jednoho dne Chuej-jüana navštívil básník Tchao Jüan a taoista Lu Siou-ťing. Při společné procházce všichni tři v zaujetí vzájemným rozhovorem Tygří potok nevědomky překročili. Překročení potoka si uvědomili až při zaslechnutí tygřího řevu a všichni tři se s pochopením zasmáli.\n\nTento příběh má svůj původ v době dynastie Tchang a stal se oblíbeným za dynastie Sung. Příběh pravděpodobně nemá pravdivý základ, nakolik Lu Siou-ťing je výrazně mladší, než obě další postavy příběhu.\n"}
{"id": "956103", "url": "https://cs.wikipedia.org/wiki?curid=956103", "title": "Reuben Kosgei", "text": "Reuben Kosgei\n\nReuben Seroney Kosgei (* 2. srpna 1979, Kapsabet) je keňský atlet, olympijský vítěz a mistr světa na trati 3000 metrů překážek.\n\nJeho prvním úspěchem bylo vítězství na mistrovství světa juniorů na 3000 metrů překážek v roce 1998. Na olympiádě v Sydney v roce 2000 se stal nejmladším olympijským vítězem v této disciplíně. O rok později se stal v Edmontonu mistrem světa na 3000 metrů překážek.\n\nJeho osobní rekord na této trati je 7:57,29 z roku 2001.\n\n"}
{"id": "956104", "url": "https://cs.wikipedia.org/wiki?curid=956104", "title": "Rezervní banka Indie", "text": "Rezervní banka Indie\n\nRezervní banka Indie (hindsky \"भारतीय रिज़र्व बैंक\", anglicky \"Reserve Bank of India\") je indická ústřední banka. Sídlí v Bombaji. Byla založena 1. dubna 1935 v Kalkatě jako ústřední banka Britské Indie. Od znárodnění v roce 1969 ji vlastní indický stát. Emituje indickou rupii a má na starosti monetární politiku Indie.\n"}
{"id": "956105", "url": "https://cs.wikipedia.org/wiki?curid=956105", "title": "Státní banka Vietnamu", "text": "Státní banka Vietnamu\n\nStátní banka Vietnamu (vietnamsky \"Ngân hàng Nhà nước Việt Nam\") je vietnamská ústřední banka. Sídlí v Hanoji. Byla zřízena 6. května 1951 pod názvem Národní banka Vietnamu jako ústřední banka Severního Vietnamu. Vlastní ji vietnamský stát. Emituje vietnamský dong a má na starosti monetární politiku Vietnamu.\n"}
{"id": "956108", "url": "https://cs.wikipedia.org/wiki?curid=956108", "title": "Ústřední banka Indie", "text": "Ústřední banka Indie\n\nÚstřední banka Indie (maráthsky \"सेंट्रल बँक ऑफ इंडिया\", anglicky \"Central Bank of India\") je indická obchodní banka. Sídlí v Bombaji. Byla založena 21. prosince 1911 jako první banka v Britské Indii, plně vlastněná Indy. Od znárodnění v roce 1969 ji vlastní indický stát. Ústřední banka Indie není přes svůj název ústřední bankou (ústřední bankou Indie je Rezervní banka Indie).\n"}
{"id": "956109", "url": "https://cs.wikipedia.org/wiki?curid=956109", "title": "Fauth (kráter)", "text": "Fauth (kráter)\n\nFauth je nevelký kráter nacházející se v oblasti Mare Insularum (Moře ostrovů) na přivrácené straně Měsíce. Překrývá se s kráterem Fauth A a oba společně tvoří zajímavý útvar připomínající klíčovou dírku. Mírně větší Fauth leží severněji nežli Fauth A.\n\nDvojice leží na jižním okraji valu výrazného kráteru Koperník. Jihozápadně od ní se nachází další výrazný kráter Reinhold.\n\nFauth má průměr 12,1 km a je hluboký cca 2 km. Pojmenován je podle německého selenografa Philippa J. H. Fautha. Obdobným uskupením překrývajících se kráterů je např. Hainzel (+ Hainzel A a Hainzel C).\n\nV okolí se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "956112", "url": "https://cs.wikipedia.org/wiki?curid=956112", "title": "Rožec kuřičkolistý", "text": "Rožec kuřičkolistý\n\nRožec kuřičkolistý (\"Cerastium alsinifolium\") je nízká, bíle kvetoucí rostlina, která je endemitem České republiky, roste pouze na území o malé výměře a je považována za druh potenciálně ohrožený zánikem.\n\nJe výhradně svázán s místem kde hadcové podloží (metamorfovaná hornina vzniklá přeměnou vyvřelých hornin) vystupuje na povrch a vytváří nápadné skalky. Areál výskytu rožce kuřičkolistého je velice malý, dosahuje jen okolo 15 km² a skládá se přibližně z 30 mikrolokalit které se nacházejí severně od Mariánských lázní v chráněné krajinné oblasti Slavkovský les v okolí obcí Louka, Mnichov a Prameny. K jeho ochraně byla v oblasti vyhlášena evropsky významná lokalita Medvědí rozhledy.\n\nHadcové podloží je původce specifických podmínek jako jsou mělké a snadno se přehřívající půdy mající vysoký obsah hořčíku, nedostatek vápníku a obsahující poměrně hodně těžkých kovů chrom, kobalt a nikl; naopak je v nich velmi málo živin dusíku, fosforu a draslíku. Tyto přírodní podmínky vytvářejí pro většinu rostlin nehostinná stanoviště a pouze tzv. serpentinofyty zde mohou s úspěchem vyrůstat a rozmnožovat se.\n\nRožec kuřičkolistý se ve výše uvedené CHKO vyskytuje ve dvou rozdílných biotopech. V prvém případě se jedná o výskyt v národní přírodní rezervaci Pluhův bor a přírodních rezervacích Planý vrch, Vlček a Mokřady pod Vlčkem kde jsou zastíněná lesní prameniště a vlhké, pojížděné lesní cesty s příkopy okolo, tedy vlhčí a méně osluněná místa která jsou narušována občasnou lidskou činností nebo živočichy. Ve druhém jde o výskyt v národní přírodní památce Křížky a v přírodní památce Dominova skalka kde vyrůstá v rozvolněné vegetaci na výslunných a poměrně suchých kamenitých stráních a osídluje štěrbiny v hadcových skalkách. Oba tyto rozdílné biotopy mají ale společné to, že se jedná o místa s minimální konkurenci ze stran ostatních rostlinných druhů.\n\nVytrvalá, poléhavá, celá svěže zelená bylina vyrůstající v rozvolněném trsu která může dorůst až do 25 cm, zpravidla je však nižší. Poléhavé nebo vystoupavé lodyhy jsou lysé nebo porostlé chlupy které bývají v horní části žláznaté. Přisedlé listy vstřícně porůstající lodyhu bývají dlouhé 5 až 15 mm a široké 2 až 7 mm, jejich celokrajné, vejčité až podlouhle kopinaté čepele jsou často pokryty krycími či žláznatými chloupky.\n\nKvěty jsou agregovány do řídkých vidlanů o 5 až 12 květech s listeny podobajícími se zmenšeným lodyžním listům. Jedním z taxonomických znaků jsou spodní listeny bez blanitého okraje a naopak horní s blanitým okrajem. Pět žláznatých kališních lístků je vejčitých neb vejčitě kopinatých a bývají dlouhé 3 až 4 mm. Bílých korunních lístků je také pět a jsou 2 až 2,5krát delší lístků kališních. Jsou tak hluboce dvouklané, že vzniká dojem, že je lístků deset.\n\nKvěty vykvétají do dubna do srpna, k opylení dochází entomogamicky nebo autogamicky. Plodem jsou tobolky (2 až 3krát delší než kalich) obsahující hnědá bradavčitá semena. Ploidie tohoto chamaefytu je 2n = 8x = 72, rostliny se mohou rozšiřovat semeny nebo rozrůstáním oddenků.\n\nJe zde možnost záměny s nejvíce podobným druhem, rožcem rolním. Hlavními rozlišovací znaky jsou: rožec kuřičkolistý má lodyžní listy nejvýše 3 až 3,5krát delší než širší (rožec rolní obvykle více než 5krát), r. k. má dolní listeny celé blanité bez bylinného okraje (r. r. má u všech listenů blanitý lem), r. k. nevyrůstají v paždí listů bezkvěté větvičky (r. r. je má často vyvinuté) a r. k. je světle zelený (r. r. je šedě zelený).\n\nRožec kuřičkolistý se ochotně kříží hlavně s podobným rožcem rolním s kterým ale není blízce příbuzný, jejich potomci jsou schopni bez problému růst a pravděpodobně se i množit. Tyto dva druhy mají stejný počet chromozómů, ale rožec kuřičkolistý má cca o 50 % větší jaderný genom, u kříženců je pak velikost genomu v polovině mezi rodičovskými druhy. Mnohem častěji k hybridizaci dochází na osluněných hadcových skalkách než ve zastíněných lesních prostorách, kde se světlomilný rožec polní vyskytuje vzácněji.\n\nDalší existence tohoto endemického, konkurenčně velmi slabého druhu rostoucího na tak malé prostoru, je nejvíce ohrožena zarůstáním stanovišť konkurenčně silnými druhy které jsou k hadcovitému podloží tolerantní, je to např. třtina rákosovitá a rozličné druhy ostružiníku. Dalším nebezpečím do budoucna je křížení s hořcem rolním, kdy může být genofond druhu zmenšen a omezena tak jeho genetická variabilita.\n\nRožec kuřičkolistý je chráněn prostřednictvím soustavy Natura 2000, Bernskou smlouvou a uveden je i v celosvětovém Červeném seznamu ohrožených druhů. Vyhláškou MŽP ČR č. 395/1992 Sb. ve znění vyhl. č. 175/2006 Sb. i Červeným seznamem cévnatých rostlin České republiky z roku 2012 je prohlášen za kriticky ohrožený druh.\n\nVětšina populací je pod správou maloplošných chráněných území, pravidelně se monitorují a provádějí se opatření které mají zabránit zarůstání stanovišť, jako je správně načasované vypásání pozemků kozami i ovcemi, odstraňování náletových rostlin i likvidace jehličnatých porostů jejichž opadané jehličí nepříznivě ovlivňuje vlastnosti půdy.\n\n"}
{"id": "956117", "url": "https://cs.wikipedia.org/wiki?curid=956117", "title": "Raw (seriál)", "text": "Raw (seriál)\n\nRaw je irský televizní seriál, který v letech 2008–2013 vysílala irská veřejnoprávní televize RTÉ. Odvysíláno bylo celkem pět sezón po šesti dílech.\n\nStředobodem dění je fiktivní restaurace \"Raw\" v irské metropoli Dublin a osudy jejích zaměstnanců.\n\nPrvní sezóna měla šest epizod vysílaných na na RTÉ Two od září 2008 a druhá sezóna byla vysílána na RTÉ One od ledna 2010. Třetí sezóna byla zahájena v lednu 2011 na stejném kanálu. Sezóna 4 byla vysílána na RTÉ One od ledna 2012. Poslední, pátá sezóna začala na RTÉ One v lednu 2013 a skončila v únoru 2013.\n\nJednou z postav je český imigrant Pavel Rebien, kterého ztvárnil Kryštof Hádek. Mladý, naivní gay přijíždí do Irska za prací a v restauraci získá místo číšníka. Zamiluje se do zdejšího kuchaře Geoffa a společně tvoří pár. Později plánují otevřít novou restauraci v Praze, ale Pavel ve 4. sérii umírá. Původně zamýšlená postava měla pocházet z Polska, odkud přichází mnoho zahraničních pracovníků, ale protože oslovení polští herci odmítli roli homosexuála, byl vybrán Kryštof Hádek a postava byla změněna z Poláka na Čecha.\n\n"}
{"id": "956121", "url": "https://cs.wikipedia.org/wiki?curid=956121", "title": "Kundalini jóga", "text": "Kundalini jóga\n\nKundalini jóga je podle Yogi Bhajana jogínská tradice kombinující meditaci, mantru, fyzické cvičení a dýchací techniky. Je to Raja jóga, která shrnuje osm stupňů jógy do praktikování jediné formy jógy a vede ke znamenitosti a k extázi. \"Kundalini\" doslovně znamená „\"lokna na pramínku vlasů milého\"“. Metafora se vztahuje k toku energie a vědomí, které existuje v každém z nás a které nám umožňuje splynout s vesmírným vědomím. Spojení individuálního a vesmírného vědomí vytváří božskou jednotu, zvanou jóga. Po tisíce let byla tato posvátná věda a technologie uchovávána v tajnosti a předávána ústně od mistra k vybranému učedníkovi až do roku 1969, kdy ji Yogi Bhajan, mistr Kundalini jógy, začal vyučovat veřejně.\n\nKundalini jóga je take známá jako Jóga vědomí. Zaměřuje se na povědomí o sobě sama a na zážitek našeho nejvyššího vědomí. Technologie Kundalini jógy podle Yogi Bhajana je věda o mysli a těle a vede k pozvednutí ducha, který nemá hranice a je neomezený. Proto je tato jóga pro každého bez rozdílu.\n\nPodle starodávné tradice jógy je Kundalini jóga podle Yogi Bhajana cestou normálních lidí, tj. vždy byla praktikována lidmi, kteří měli rodiny a pracovali, na rozdíl od obvyklé cesty jogína, tzn. vzdání se světských věcí, celibát a odchod ze společnosti lidí.\n\nHlavním cílem Kundalini jógy je probudit plný potencial lidského vědomí v každém jedinci. To znamená rozpoznat naše vědomí, vyladit ho a rozšířit ho do neomezeného vědomí. Odstranit veškerou vnitřní dualitu, vytvořit schopnost hluboce naslouchat, kultivovat vnitřní ticho a dosáhnout prosperity a výtečnosti ve všem, co děláme. Kundalini jóga dle Yogi Bhajana se zaměřuje na osobní zkušenost a vědomí jedince při praktikování krijí – setu cviků, zvuků, muder. Probouzíme kundalini, abychom byli schopni dosáhnout plného potenciálu našeho nervového a žlázového systému a vyvážit subtilní systém čaker a meridiánů v těle. Krija je sladěný systém skládající se z pohybů, zvuku, pranayamu, muder, soustředění se a meditace, který automaticky vede energie v těle a mysli ke specifickému výsledku neboli změně vědomí.\n\nKundalini jóga podle Yogi Bhajana nespoléhá na žádnou z těchto technik samu o sobě, i když jich hodně využívá. Naopak je to jedinečný a otestovaný systém v rámci struktury každé kriyi, kterou nám Yogi Bhajan předal. Tento systém nás vede k neustálému a předvídatelnému pokroku a využívá přitom základní funkce těla a mysli, k vytvoření rychlého a udržitelného osobního růstu a hojení. V této tradici není meditace považována za oddělenou od ásány nebo jógy, je nezbytnou součástí celku. Cviky v kriji přivádějí tělo a mysl do stavu, ve kterém lze snadno dosáhnout hluboké meditace.\n"}
{"id": "956123", "url": "https://cs.wikipedia.org/wiki?curid=956123", "title": "Joseph Keter", "text": "Joseph Keter\n\nJoseph Keter (* 13. června 1969, Lessos) je keňský atlet, olympijský vítěz na trati 3000 metrů překážek.\n\nNejvětších úspěchů dosáhl v roce 1996. V olympijském finále běhu na 3000 metrů překážek byl největším favoritem trojnásobný mistr světa a světový rekordman Moses Kiptanui. Keter spolu s ním běžel až do posledního vodního příkopu, zde získal nepatrný náskok, který udržel až do cíle a zvítězil v čase 8:07,12. Ve stejném roce si vytvořil osobní rekord 8:05,99.\n"}
{"id": "956129", "url": "https://cs.wikipedia.org/wiki?curid=956129", "title": "Římskokatolická farnost Korolupy", "text": "Římskokatolická farnost Korolupy\n\nŘímskokatolická farnost Korolupy je územní společenství římských katolíků s farním kostelem svatého Vavřince v děkanátu Vranov. Po založení obce (první písemná zmínka v roce 1371) spadaly Korolupy pod děkanát bítovský, později telčský a nakonec vranovský, farnost bítovskou. Po vystavění vlastní fary v roce 1857 proběhlo následující rok založení vlastní farnosti.\n\nHrad Bítov je poprvé připomínán roku 1052 a jako středisko politické, vojenské a hospodářské správy „kraje (districtus) bítovského“ býval s největší pravděpodobností také církevním centrem celého jihozápadní cípu Moravy. Od 13. stol. měl tak plebán na hradě Bítově dozor nad farami a zastával v kraji pozici děkana. Postupně vznikající děkanství „kraje bítovského“ („decanatus districtus Vetoviensis“) kopírovalo hranice politické správy a pravděpodobně převzalo i jeho název (decanatus districtus Vetoviensig), který se ze setrvačnosti užíval i po zániku krajského zřízení až do 17. století. Od konce 16. stol. zastávali děkanský post výhradně faráři z Telče, kteří se už na počátku 17. stol. označovali také děkany „telečskými“ a od poloviny 17. stol. užívali nadále výhradně titulu děkana „telečského“.\n\nV roce 1668 patřilo k děkanství telčskému 65 farností (farních kostelů): Telč, Kostelní Myslová, Mrákotín, Studená, Batelov, Třešť, Urbanov, Radkov, Růžená, Stonařov, Vílanec, Kostelec, Rančířov, Jihlava, Luka, Brtnice, Příseka, Střížov, Kněžice, Heraltice, Přibyslavice, Okříšky, Opatov, Předín, Stařeč, Čáslavice, Rokytnice, Babice, Šebkovice, Újezd (Horní), Želetava, Pavlov, Stará Říše, Nová Říše, Krasonice, Budeč, Slatina (Horní), Domamil, Lukov, Jakubov, Mor. Budějovice, Častohostice, Blížkovice, Bítov, Kdousov, Újezd (Velký), Budkov, Slavíkovice, Jemnice, Stálky, Vratěnín, Rancířov, Dešná, Nové Sady, Staré Hobzí, Slavonice, Český Rudolec, Matějovec, Cizkrajov, Lidéřovice, Lipolec, Dačice, Bílkov, Volfířov a Kostelní Vydří.\n\nPo roce 1668 se počalo děkanství telčské postupně drobit a na jeho rozsáhlém území nebo v jeho sousedství vyrůstaly nové děkanáty, ke kterým byly z děkanství telčského přiřazovány farnosti: roku 1670 děkanství jaroměřické, roku 1671 děkanství slavonické (roku 1789 přeloženo do Dačic), roku 1690 děkanství měřínské, kolem roku 1700 děkanství blížkovické (roku 1735 přeloženo do Jevišovic), roku 1730 děkanství želetavské, roku 1755 děkanství jihlavské, roku 1770 děkanství jemnické, roku 1778 děkanství vranovské.\n\nDěkanství vranovské, které se vydělilo v roce 1778 z děkanství telčského spadalo pod biskupství brněnské a arcikněžství znojemské. Z bývalého telečského děkanátu převzalo farnosti v Bítově a Stálkách. V roce 1882 sestávalo z farností: Vranov, Horní Břečkov (fara připomínána poprvé r. 1499, zanikla ještě před bitvou bělohorskou, r. 1785 lokálie, povýšena r. 1859 na faru), Chvalatice (roku 1785 zřízena lokální kuracie), Korolupy (vlastní farnost od roku 1858), Lančov (fara z r. 1552 zanikla po třicetileté válce, r. 1850 zřízena jako lokálie), Lukov (první fara z r. 1284 časem zanikla, r. 1785 zřízena samostatná kurácie, r. 1859 povýšena na faru), Starý Petřín (roku 1785 zřízena lokálie), Šafov (první fara r. 1552, nová fara r. 1728), Štítary (první fara r. 1348, osazena znovu na zač. 17. st.), Stálky (fara už r. 1493, zanikla však v 16. st. a r. 1657 obnovena), Bítov (r. 1354 bítovský děkan Sander), Olbramkostel.\n\nFara bítovská patří k nejstarším na Moravě. Roku 1354 je zde připomínán bítovský děkan Sander (Sanderus decanus Vetoviens), roku 1376 bítovský děkan Stephan/Štěpán, roku 1378 kaplan Niklas, roku 1388 bítovský farář Peter Jenovec, roku 1404 farář Hodík a roku 1421 Václav, roku 1424 oltářník Ješek, jenž prodal k oltáři sv. Vavřince příslušné pozemky ve Vysočanech, roku 1481 bítovský farář Philipp/Filip, roku 1492 farář Mathias/Matyáš, který pohnal Leopolda z Krajku, že mu odňal farní obilný desátek z přifařené osady Chrlop (Korolup). K bítovské faře bývaly přifařeny osady: Chvalatice, Korolupy (Chrlopy), Oslnovice, Vysočany a Zblovice. K odfaření Chvalatic došlo v roce 1784 a Korolup roku 1858. Až do odfaření Korolup vedli faráři duchovní správu v českém a německém jazyce, následně již jen česky (jako jediná fara ve vranovském okrese). Farní matriky i pro obec Korolupy jsou vedeny od roku 1751 na Bítově. Farní pamětní knihu založil roku 1791 farář František Antonín Eisselt.\n\nPřed bitvou na Bílé hoře a krátce i po ní vedli duchovní správu čeští bratři a protestanté (r. 1562 českobratrský kněz Diviš, r. 1621 protestantský pastor Ján Konečný, zemřel v Chrlopech). V protireformačním období roku 1630 už působil na faře katolický farář Jan Záhřebský (Zagrabinus), který obstarával i faru ve Šítarech a teprve v roce 1653 investovala faráře na farnost konzistoř. Starý bítovský hřbitov ležel na návrší zvaném \"Sedlíšek\", kam byli pochováváni i farníci z přifařených obcí. Farní budova stála při kostele svatého Václava (starý Bítov před zatopením), roku 1833 obdržela hospodářská stavení a roku 1850 byla přestavěna a rozšířena. Patronát drželi majitelé panství (velkostatku) Bítov.\n\nV roce 1797 započala obec se stavbou kaple, která byla 2. srpna 1798 dokončena a zasvěcena patronovi sv. Vavřinci, hřbitov za vsí (na severovýchodě) vysvětil farář roku 1806 a v roce 1853 proběhlo rozšíření kaple o sakristii. Stavbu farní budovy (čp. 58) obec dokončila v roce 1857. V roce 1861 čítala farnost 386 katolíků, z toho 50 dětí školou povinných. Od roku 1858 jsou vedeny matriky na faře korolupské, s jejichž vedením započal pan farář Johann Schmiedmayer.\n\nPrvním farářem ve farnosti byl od 29. prosince 1857 Johann Schmiedmayer. Od 1. ledna 2006 je administrátorem excurrendo R. D. Mgr. Milan Plíšek. Jde o člena farního týmu FATYM. FATYM je společenství katolických kněží, jáhnů a jejich dalších spolupracovníků působících v brněnské diecézi od roku 1996. Jedná se o společnou správu několika kněží nad větším množstvím farností a to i za spolupráce laiků. Mimo to, že se FATYM stará o svěřené farnosti, snaží se jeho členové v České republice vypomáhat podle svých sil v různých oblastech pastorace.\n\nFATYM vydává čtyřikrát do roka společný farní zpravodaj (velikonoční, prázdninový, dušičkový a vánoční) pro farnosti Vranov nad Dyjí, Přímětice, Bítov, Olbramkostel, Starý Petřín, Štítary na Moravě, Chvalatice, Stálky, Lančov, Horní Břečkov, Prosiměřice, Vratěnín, Citonice, Šafov, Korolupy, Těšetice, Lubnice, Lukov, Práče a Vratěnín. Dnem vzájemných modliteb farností za bohoslovce a bohoslovců za farnosti brněnské diecéze je 2. říjen. Adorační den připadá na 9. října.\n\nVe farnosti se koná tříkrálová sbírka, v roce 2015 se při ní vybralo 3 652 korun. O rok později činil výtěžek sbírky 3 850 korun V roce 2017 dosáhl její výtěžek 4 222 korun.\n\n"}
{"id": "956132", "url": "https://cs.wikipedia.org/wiki?curid=956132", "title": "Seznam papežských almužníků", "text": "Seznam papežských almužníků\n\nToto je seznam papežských almužníků:\n\n"}
{"id": "956133", "url": "https://cs.wikipedia.org/wiki?curid=956133", "title": "Český (příjmení)", "text": "Český (příjmení)\n\nČeský je méně časté české příjmení. Mužskou variantu příjmení k 4. listopadu 2013 neslo 124 lidí, ženskou 162. Příjmení je tak cca 6700. v pořadí. Nejvíce se (k lednu 2013) vyskytovalo ve Středočeském kraji (45+44), Jihočeském kraji (33+40) a v Praze (20+37). Častějším příjmením je podobné příjmení Čech/Čechová.\n\n"}
{"id": "956134", "url": "https://cs.wikipedia.org/wiki?curid=956134", "title": "Český (rozcestník)", "text": "Český (rozcestník)\n\nČeský je:\n\nSlovo český je mnohoznačný pojem určující českost nebo češství doprovázeného pojmu a odkazující podle kontextu na:\n\n\n"}
{"id": "956135", "url": "https://cs.wikipedia.org/wiki?curid=956135", "title": "Philipp Fauth", "text": "Philipp Fauth\n\nPhilipp Johann Heinrich Fauth (19. března 1867 Bad Dürkheim, Německo – 4. ledna 1941 Grünwald, Bavorsko, Německo) byl německý selenograf a amatérský astronom. Je považován za posledního ze známých selenografů, kteří se spoléhali především na vizuální pozorování. Na Měsíci je podle něj pojmenován atypický kráter Fauth ležící v blízkosti výrazného kráteru Koperník na přivrácené polokouli.\n\nByl nejstarší ze tří sourozenců. Podobně jako William Herschel i on měl nadání pro hudbu, od svých pěti let hrál na housle. Stal se později učitelem ve škole. Jeho zájem o astronomii podnítil otec, když mu ukázal kometu Coggia (C/1874 Q1) zářící na obloze před úsvitem. Philippovi bylo tehdy 7 let. V roce 1890 založil soukromou observatoř na travnatém návrší na okraji Kaiserslauternu. \n\nZemřel 4. ledna 1941 v bavorském Grünwaldu.\n\nJe autorem měsíčního atlasu \"Unser Mond\" (v překladu \"Náš Měsíc\") z roku 1936, ten však nenašel přílišné uplatnění.\n\n"}
{"id": "956137", "url": "https://cs.wikipedia.org/wiki?curid=956137", "title": "Lamont (kráter na Měsíci)", "text": "Lamont (kráter na Měsíci)\n\nLamont je nevýrazný útvar nacházející se v oblasti Mare Tranquillitatis (Moře klidu) na přivrácené straně Měsíce. Je tvořen dvěma zhruba soustřednými kruhy z mořských hřbetů (šířka přibližně 5–10 km), které tvoří jeho nízké okrajové valy (výška cca 100–200 m). Je součástí rozsáhlé sítě mořských hřbetů v západní části Mare Tranquillitatis, viditelný je pouze za nízkého slunečního osvětlení, kdy jsou jeho obrysy zvýrazněny stíny. Pod povrchem byla zjištěna přítomnost masconu. Pojmenován je podle německo-skotského astronoma a fyzika Johanna von Lamonta.\n\nV blízkosti (severozápadním směrem) se nachází kráter Arago. Jihovýchodně dopadla americká sonda Ranger 8, jižně je místo přistání další sondy Surveyor 5. Ještě více na jih se nachází Statio Tranquillitatis (Základna klidu) neboli místo přistání Apolla 11.\n\n"}
{"id": "956138", "url": "https://cs.wikipedia.org/wiki?curid=956138", "title": "Marth (kráter na Měsíci)", "text": "Marth (kráter na Měsíci)\n\nMarth je nevelký kráter nacházející se v severozápadní části měsíčního moře Palus Epidemiarum (Bažina epidemií) na přivrácené straně Měsíce. Je neobvyklý svým dvojitým okrajovým valem. Dalším kráterem tohoto typu je např. Hesiodus A.\n\nMarth má průměr 7 km a leží v blízkosti měsíčních brázd Rimae Rimsden. Pojmenován je podle německého astronoma Alberta Martha. Jihozápadním směrem lze nalézt kráter Ramsden a severozápadně leží kráter Dunthorne.\n\nV okolí se nachází satelitní kráter Marth K.\n\n"}
{"id": "956144", "url": "https://cs.wikipedia.org/wiki?curid=956144", "title": "Harry Gregg", "text": "Harry Gregg\n\nHenry \"Harry\" Gregg (27. října 1932, Magherafelt – 16. února 2020) byl severoirský fotbalista. Hrával na pozici brankáře.\n\nZa severoirskou fotbalovou reprezentaci odchytal 25 utkání. Hrál v jejím dresu na mistrovství světa roku 1958. Díky svým výkonům na tomto šampionátu byl federací FIFA zpětně zařazen do all-stars týmu turnaje.\n\nV anketě Zlatý míč, která hledala nejlepšího fotbalistu Evropy, se roku 1958 umístil na osmém místě.\n\nJeho kariéru provázela četná zranění, která mu zabránila připsat si významnou trofej, přestože Manchester United, v němž v letech 1957–1966 působil, prožíval úspěšnou éru. Lze mu připsat podíl na dvou FA Cupech (1957/58, 1962/63) a na mistrovském titulu v sezóně 1964/65 (tehdy ovšem neodchytal jediný zápas v celém ročníku).\n\nByl jedním z hráčů Manchesteru United, kteří v únoru 1958 přežili mnichovské letecké neštěstí. Při havárii navíc prokázal mimořádnou osobní statečnost, když z trosek vyprostil těhotnou manželku jugoslávského diplomata Veru Lukićovou a její dceru Vesnu, podobně patrně zachránil život trenéru Mattu Busbymu. Vysloužil si proto přezdívku \"The Hero of Munich\" (\"Hrdina z Mnichova\").\n"}
{"id": "956152", "url": "https://cs.wikipedia.org/wiki?curid=956152", "title": "Yamaha SZR 660", "text": "Yamaha SZR 660\n\nYamaha SZR 660 je sportovně cestovní model motocyklu, vyvinutý firmou Yamaha, vyráběný v letech 1996–2001 v italské Belgardě.\n\nYamaha SZR 660 má kapalinou chlazený pětiventilový jednoválcový motor používaný u endura Yamaha XT 660 Z Tenere, který má tři sací a dva výfukové ventily. Plnění obstarávají dva karburátory. Lehký, dobře ovladatelný motocykl vhodný pro začátečníky a díky nízkému sedlu i pro ženy a muže menšího vzrůstu.\n\n\n\n\n"}
{"id": "956153", "url": "https://cs.wikipedia.org/wiki?curid=956153", "title": "Kock", "text": "Kock\n\nKock je město na východě Polska, v Lublinském vojvodství. Žije zde asi 3,5 tisíce lidí.\n\nPoprvé se objevuje v kronikách roku 1258 jako \"Cocsk\". V 15. století byl nazýván \"Kocsko\" nebo \"Koczsko\", v závěru 18. století \"Kocko\". Současný název je užíván od století devatenáctého.\n\nV 19. a 20. století se ve městě odehrálo několik bitev, a to v letech 1809, 1831, 1863, 1920, 1939 a naposledy v srpnu 1944 během Akce Bouře (Akcja Burza).\nŽidovská komunita ve městě, které je v jidiš známo jako Kotzk nebo Kotsk, vznikla v 17. století. V 19. století se díky působení rabína Menachema Mendela město stalo významným centrem chasidismu. Většina místních židů zahynula během holokaustu, po skončení druhé světové války již židovská obec nebyla obnovena.\n\n"}
{"id": "956156", "url": "https://cs.wikipedia.org/wiki?curid=956156", "title": "Kyperské císařství", "text": "Kyperské císařství\n\nKyperské císařství je vzácně užívané historické označení pro separatistické území Byzantské říše\n(oficiálně Římská říše) na ostrově Kypru uchvácené samozvaným guvernérem Izákem Komnenem, který následně v letech 1185–1187 vládl na Kypru jako samozvaný císař Byzance. V podstatě se jednalo o separatistický stát odtržený od Byzance, který trval pouze v rozmezí doby vlády jeho jediného vládce Izáka Komnena, který jakožto nelegitimně vládnoucí guvernér se posléze nechal korunovat na císaře – jednalo se tedy o uzurpátora.\n\nIzák byl členem širší císařské rodiny Komnenů, v roce 1185 s vojskem najatých žoldnéřů obsadil ostrov Kypr a za pomoci padělání císařských listin se prohlásil guvernérem ostrova, kde si počínal de facto jako jeho nezávislý vládce. Ustanovil nezávislý kyperský patriarchát a nechal se jím korunovat císařem Byzantské říše, ve své moci však držel pouze Kypr (odtud historický termín).\n\nV roce 1192 bylo Izákovo císařství předčasně ukončeno jeho svržením a to anglickým králem Richardem I. Lvím srdce při jeho účasti na třetí křížové výpravě.\n\nV roce 1185 byl Izák osvobozen z vězení. Použil zbytek svého jmění k zaplacení žoldnéřské armády a přeplavil se na Kypr. Tady zdejším císařským úředníkům předložil falešné císařské výnosy, podle kterých byl ustanoven guvernérem ostrova. Vojsko mu zajistilo poslušnost všech potenciálních odpůrců, čímž se Izák Komnenos stal de facto nezávislým vládcem Kypru.\n\nKonstantin Makrodukas a Andronikos Dukas zatím měli přesvědčit o jeho věrnosti císaře města na Bosporu. Císař se pokusil dát Izáka zatknout pro velezradu, ačkoliv Konstantin zůstal stále Izákovým spojencem. Andronikos se totiž obával toho, že by se Izák mohl zmocnit trůnu, stejně jako se obával dvořana Stefana Hagiokristoforita, který byl ortodoxními křesťany a svými odpůrci považován za věštce a Antikrista a který se měl prohlašovat za císařova nástupce. Proto byli Stefanos a Konstantin zatčeni. Když byli vězni vyvedeni z vězení, aby čelili následkům, Hagiokristoforites začal zastrašovat potenciální odpůrce, které buď odstraňoval, nebo jim nabídl spojenectví. Ani to je však nespasilo a oba odsouzení byli před císařovým palácem nabodnuti.\n\nV té době již ovšem císařova moc u dvora začala upadat a na Izáka, který držel Kypr, císařovy síly nestačily.\n\nIzák vzal Kypr pevně do svých rukou. Vytvořil na Konstantinopoli nezávislý kyperský patriarchát a nechal se patriarchou v roku 1185 korunovat císařem. Podle Niketase Choniatese začal Izák krátce po převzetí moci ostrov plenit, ničit majetek rolníků a znásilňovat ženy, velmi tvrdě však sám trestal zločiny a krádeže majetku. Navíc nechal useknout nohu svému starému učiteli Basilu Pentakenosovi a nechal jej žít v nepředstavitelné bídě.\n\nV roce 1185 uzurpoval moc v Konstantinopoli Izák II. Angelos a jedním z jeho prvních kroků bylo zvětšení byzantské flotily o sedmdesát lodí. Jedním z důvodů tohoto kroku bylo získání Kypru zpět pod kontrolu konstantinopolského dvora. Flotile veleli Jan Kontostefanos a Alexios Komnenos, synovec odstraněného císaře. Ani jeden z nich se pro takto důležitou funkci vůbec nehodil; Jan byl už velmi starý a Alexios byl slepě oddán Andronikovi I.\n\nAlexios a Jan se vylodili na ostrově, ale Margaritonu z Brindisi, pirátovi ve službách sicilského krále Viléma II. (1166–1189) se podařilo poloprázdné lodě flotily zajmout. Izák, či spíše Margaritone vybojoval vítězství nad byzantským loďstvem a zajal kapitány, které odvedl na Sicílii, zatímco císařští vojáci odpočívali na břehu a starali se o sebe, jak jen dovedli nejlépe. „O mnoho později se vrátili domů, ta hrstka, co docela nezahynula.“\n\nV roce 1192 u břehů Kypru ztroskotala loď, která na palubě vezla sestru a snoubenku Richarda Lví srdce při své cestě do Svaté země během třetí křížové výpravy. Obě padly do Izákova zajetí. Richard Lví srdce ostrov dobyl při své cestě do Tyru. Izák byl uvězněn poblíž mysu St. Andreas, v nejsevernějším cípu ostrova. Podle legendy Izák Richarda prosil, aby mu nedával železné okovy. Král se nad Izákem slitoval a nechal mu vyrobit okovy ze stříbra. Vězeň byl předán johanitům, kteří jej uvěznili v pevnosti Margat poblíž Tripolisu až do roku 1194, kdy byl propuštěn.\n\nRichard pak ostrov prodal templářskému řádu, který jej obratem prodal bývalému jeruzalémskému králi Guyovi de Lusignan, který po krachu Richardovy kruciáty přišel o své království na pevnině. Guyův bratr Amalrich de Lusignan po bratrově smrti roku 1194 obdržel kyperskou korunu od římského císaře Jindřicha VI.. Mezitím Izák po svém propuštění odjel do Ikonyjského sultanátu, kde se pokusil získat zdejšího vládce na svou stranu v boji proti byzantskému císaři Alexiovi III. (1195–1203). Nicméně Izákovy ambice vyšly vniveč, protože byl otráven roku 1195 nebo 1196.\n\n"}
{"id": "956161", "url": "https://cs.wikipedia.org/wiki?curid=956161", "title": "Banting (kráter)", "text": "Banting (kráter)\n\nBanting je nevelký kráter nacházející se poblíž centra Mare Serenitatis (Moře jasu) na přivrácené straně Měsíce. Okolní měsíční moře je poměrně ploché bez výraznějšího kráteru či zvrásnění.\n\nMá průměr 5 km a než jej v roce 1973 Mezinárodní astronomická unie pojmenovala současným názvem, nesl označení Linné E. Nyní je pojmenován podle kanadského lékaře Fredericka Bantinga. Kráter Linné pak leží západo-severozápadním směrem.\n\n"}
{"id": "956164", "url": "https://cs.wikipedia.org/wiki?curid=956164", "title": "OMD", "text": "OMD\n\nOMD je globální mediální agentura (ve světě komunikovaná/známá jako OMD Worldwide) s více jak 140 pobočkami působící ve více jak 80 zemích. V České republice působící pod právnickou osobou OMD Czech, a.s. OMD je součástí skupiny Omnicom Media Group a Omnicom Group (NYSE:OMC).\n\n1.7. 2017 - až nyní Petr Nešpůrek\n\n1.2. 2016 - 30.6.2017 - Jiří Herian \n\n2017 Mediální sít roku \n\n2011 - 2013 Nejoceňovanější globální mediální síť\n\nGlobální mediální agenturou roku 2014 \n"}
{"id": "956169", "url": "https://cs.wikipedia.org/wiki?curid=956169", "title": "Hesiodus (kráter)", "text": "Hesiodus (kráter)\n\nHesiodus je lávou zatopený kráter nacházející se u jižního okraje Mare Nubium (Moře oblaků) na přivrácené straně Měsíce. Postrádá centrální vrcholek a místo něj leží v jeho středu malý kráter Hesiodus D.\n\nHesiodus má průměr 43 km a leží v blízkosti měsíční brázdy Rima Hesiodus. Na východě sousedí s rozlehlým zatopeným kráterem Pitatus. Pojmenován je podle řeckého antického básníka Hésioda.\n\nTento satelitní kráter se dotýká jihozápadního valu hlavního kráteru Hesiodus. Je neobvyklý svým dvojitým okrajovým valem. Průměr vnějšího valu je 15 km. Dalším kráterem tohoto typu je např. Marth.\n\nV okolí se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "956174", "url": "https://cs.wikipedia.org/wiki?curid=956174", "title": "Vladimír Plulík", "text": "Vladimír Plulík\n\nVladimír Plulík (3. března 1963, Piešťany, Slovensko - 26. června 2008, Broad Peak, Pákistán) byl významný slovenský horolezec a vytrvalostní sportovec.\n\nV roce 1998 jako čtvrtý Slovák vystoupil na Mount Everest bez kyslíku, což bylo oceněno jako Výstup roku.\n\nSám si vysoko cenil zimního sólového přechodu hřebene Vysokých Tater v roce 1997, v létě roku 1999 ho opět sólově zvládl, a to za 27 hodin. Zúčastnil se pěti expedic na osmitisícovky. Třikrát se mu vrcholu hory nepodařilo dosáhnout - neúspěšně se o to pokusil na Kančendženze (1997), Šiša Pangmě (2002) a Čo Oju (2005).\n\nÚspěšně měl naopak zdolat kromě zmíněného Mount Everestu ještě Gašerbrum I. Na jeho vrcholu údajně byl spolu s dalším slovenským lezcem Jozefem Kopoldem 15. června 2008, tedy jen několik dní předtím, než v Himálaji zahynul. Poté se pokusili o dosažení vrcholu Broad Peaku - při výstupu se ale za nevyjasněných okolností rozdělili a Vlado Plulík se ze stěny již nevrátil.\n\nKopold poté měnil svá tvrzení o tom, co se přesně stalo. Komisia alpinizmu Slovenského horolezeckého spolku JAMES nakonec došla k závěru, že jím poskytnuté informace jsou nepravdivé. Jeho jednání proto odsoudila jako „závažné porušení etických a sportovních principů“ a Kopolda vyřadila z reprezentace.\n\nZa „nepřesné a zavádějící\" označila také Kopoldova tvrzení o údajném dosažení vrcholu Gašerbrumu I a Broad Peaku (na který údajně vystoupil sám). V případě Gašerbrumu I jeho fotodokumentace podle komise přímo zpochybňuje jeho tvrzení a dokazuje naopak nedosažení vrcholu.\n\nNa počest Plulíka a pro připomenutí jeho památky se každoročně koná běžecký závod Memoriál Vlada Plulíka.\n\n"}
{"id": "956178", "url": "https://cs.wikipedia.org/wiki?curid=956178", "title": "Amblainville", "text": "Amblainville\n\nAmblainville je francouzská obec v departementu Oise v regionu Hauts-de-France. V roce 2011 zde žilo 1 732 obyvatel.\n\nArronville (Val-d'Oise), Berville (Val-d'Oise), Bornel, Esches, Fosseuse, Hénonville, Méru, Villeneuve-les-Sablons\n\n\"Počet obyvatel\" \n\n\n"}
{"id": "956180", "url": "https://cs.wikipedia.org/wiki?curid=956180", "title": "Bornel", "text": "Bornel\n\nBornel je francouzská obec v departementu Oise v regionu Hauts-de-France. V roce 2011 zde žilo 3 568 obyvatel.\n\nAmblainville, Anserville, Arronville (Val-d'Oise), Belle-Église, Fosseuse, Fresnoy-en-Thelle, Frouville (Val-d'Oise), Hédouville (Val-d'Oise), Puiseux-le-Hauberger\n\n\"Počet obyvatel\" \n\n"}
{"id": "956181", "url": "https://cs.wikipedia.org/wiki?curid=956181", "title": "Neuilly-en-Thelle", "text": "Neuilly-en-Thelle\n\nNeuilly-en-Thelle je francouzská obec v departementu Oise v regionu Hauts-de-France. V roce 2010 zde žilo 3 098 obyvatel.\n\n\"Počet obyvatel\" \n\n"}
{"id": "956183", "url": "https://cs.wikipedia.org/wiki?curid=956183", "title": "Belle-Église", "text": "Belle-Église\n\nBelle-Église je francouzská obec v departementu Oise v regionu Hauts-de-France. V roce 2011 zde žilo 592 obyvatel.\n\nBornel, Fresnoy-en-Thelle, Hédouville (Val-d'Oise), Chambly, Ronquerolles (Val-d'Oise)\n\n\"Počet obyvatel\" \n\n\n"}
{"id": "956184", "url": "https://cs.wikipedia.org/wiki?curid=956184", "title": "Manhattan (nápoj)", "text": "Manhattan (nápoj)\n\nManhattan je koktejl z whisky a vermutu. Podává se obvykle jako aperitiv. Patří mezi oficiální koktejly Mezinárodní barmanské asociace.\n\nPodle nejrozšířenější verze o vzniku nápoje se poprvé podával v roce 1874 v newyorském \"Manhattan Clubu\" na oslavě zvolení Samuela J. Tildena za guvernéra státu New York. \n\nManhattan se skládá z 5 centilitrů whisky, 2 centilitrů Martini Rosso nebo Cinzana a střiku bitteru (obvykle angostury). Vše se promíchá s ledem a scedí přes sítko. Podává se v kuželové koktejlové sklenici s kompotovanou třešní.\n\nNa pravý Manhattan se používá zásadně americká whisky, buď tradiční \"rye whiskey\" nebo dostupnější bourbon. Pokud se koktejl dělá ze skotské whisky, není to Manhattan, ale \"Rob Roy\".\n\n"}
{"id": "956188", "url": "https://cs.wikipedia.org/wiki?curid=956188", "title": "Roberto Bettega", "text": "Roberto Bettega\n\nRoberto Bettega (* 27. prosinec 1950, Turín) je bývalý italský fotbalista. Hrával na pozici útočníka.\n\nZa italskou fotbalovou reprezentaci odehrál 42 utkání, v nichž vstřelil 19 branek. Hrál v jejím dresu na mistrovství světa roku 1978, kde Italové skončili čtvrtí. Díky svým výkonům na tomto šampionátu byl federací FIFA zpětně zařazen do all-stars týmu turnaje. Hrál i na evropském šampionátu v roce 1980, i zde squadře azzuře unikla medaile jen těsně, o bronz přišla až v penaltovém rozstřelu, v němž se nakonec radovalo mužstvo Československa.\n\nS Juventusem Turín vyhrál v sezóně 1976/77 Pohár UEFA. Sedmkrát se s ním stal mistrem Itálie (1971/72, 1972/73, 1974/75, 1976/77, 1977/78, 1980/81, 1981/82), dvakrát zvedl nad hlavu italský pohár (1978/79, 1982/83). V sezóně 1979/80 byl se 16 góly nejlepším střelcem italské ligy.\n\nV anketě Zlatý míč, která hledala nejlepšího fotbalistu Evropy, se roku 1977 umístil na čtvrtém místě, o rok později toto umístění zopakoval.\n\n"}
{"id": "956189", "url": "https://cs.wikipedia.org/wiki?curid=956189", "title": "OS X 10.9", "text": "OS X 10.9\n\nOS X 10.9 (Mavericks) je nástupce operačního systému OS X 10.8 (Mountain Lion). Je to první verze OS X, která je jako upgrade distribuována zdarma. Byl představen na konferenci WWDC (Apple Worldwide Developers Conference) spolu s novými MacBooky Air a inovativním Macem Pro. Apple se již začal držet nového systému vydávání OS X a OS X 10.9 vydal rok po OS X 10.8.\n\nVýraznou novinkou je nové využívání baterie a ubírání výkonu aplikacím, které jsou skryty. Tato novinka dokáže výdrž baterie výrazně prodloužit. Dále také přibyly Apple Maps, iBooks a záložky do Finderu.\n\n\n"}
{"id": "956190", "url": "https://cs.wikipedia.org/wiki?curid=956190", "title": "Doubravský okruh", "text": "Doubravský okruh\n\nDoubravský okruh je naučná stezka, která vede Boskovicemi a nejbližším okolím. Její celková délka činí cca 7,1 km, ovšem nenachází se na ní žádné zastavení.\n\nTrasa začíná v Boskovicích na Masarykově náměstí, odkud vede ulicí Úzká, přes silnici II/150, a dále ulicí 17. listopadu, doprava ulicí Hybešova a nedaleko katastrálního úřadu a naproti evangelickému kostelu odbočuje doleva ulicí Svatopluka Čecha a alejí Svatopluka Čecha ke hřbitovu. Od hřbitova pokračuje k Western Parku Boskovice a po lesní cestě dále k VN Boskovice, kde se po žluté turistické značce stáčí zpátky k Boskovicím. Po lesní cestě se dostává nejprve k arboretu Šmelcovna v místní části Šmelcovna a dále do Boskovice, kam přichází Bělskou ulicí. Po Bělské pokračuje až k jejímu vyústění do Dukelské ulice a následně vede Sušilovou ulicí, okolo Muzea Boskovicka na Masarykovo náměstí. \n\n"}
{"id": "956194", "url": "https://cs.wikipedia.org/wiki?curid=956194", "title": "Viktor Tichý", "text": "Viktor Tichý\n\nViktor Tichý (* 28. ledna 1951) je bývalý československý fotbalista.\n\nV československé lize hrál za ZŤS Petržalka. V lize nastoupil v 5 utkáních. Pomohl Petržalce k prvnímu postupu do nejvyšší soutěže, ale v ní se už neprosadil.\n\n"}
{"id": "956195", "url": "https://cs.wikipedia.org/wiki?curid=956195", "title": "Enrique Ballestrero", "text": "Enrique Ballestrero\n\nEnrique Ballestrero, někdy uváděný též jako Ballestreros (18. ledna 1905, Colonia del Sacramento – 11. října 1969, Montevideo) byl uruguayský fotbalista. Hrával na pozici brankáře.\n\nS uruguayskou reprezentací vyhrál mistrovství světa ve fotbale 1930. Na tomto turnaji byl federací FIFA zařazen i do all-stars týmu. Roku 1935 vyhrál s národním týmem mistrovství Jižní Ameriky. Celkem za reprezentaci odehrál 19 utkání.\n\nČtyřikrát se stal mistrem Uruguaye, jednou s Rampla Juniors (1927), třikrát s Peñarolem Montevideo (1935, 1936, 1937).\n"}
{"id": "956197", "url": "https://cs.wikipedia.org/wiki?curid=956197", "title": "Symbol (rozcestník)", "text": "Symbol (rozcestník)\n\nSymbol může být:\n\n\n\n\n"}
{"id": "956201", "url": "https://cs.wikipedia.org/wiki?curid=956201", "title": "Álvaro Gestido", "text": "Álvaro Gestido\n\nJosé Álvaro Pelegrín Gestido Pose (17. květen 1907, Montevideo – 18. leden 1957, Treinta y Tres) byl uruguayský fotbalista. Hrával na pozici záložníka.\n\nS uruguayskou reprezentací vyhrál mistrovství světa ve fotbale 1930. Na tomto turnaji byl federací FIFA zařazen i do all-stars týmu. Získal též zlatou medaili na olympijských hrách roku 1928. Celkem za národní tým odehrál 26 utkání.\n\nS Peñarolem Montevideo se stal sedmrát mistrem Uruguaye (1928, 1929, 1932, 1935, 1936, 1937, 1938).\n"}
{"id": "956202", "url": "https://cs.wikipedia.org/wiki?curid=956202", "title": "Hanýsek", "text": "Hanýsek\n\nHanýsek je naučná stezka, která spojuje Velké Opatovice s Borotínem, Velkou Roudkou a okolními vrchy. Jedná se o 9 km dlouhý okruh se 7km odbočkou, na níž se nachází 9 zastavení. Průvodce po NS je malý lišák Hanýsek, pojmenovaný podle mikroregionu Malá Haná.\n\nTrasa začíná na okraji Velkých Opatovic, odkud pokračuje po červené turistické značce k rozcestí pod Opatovickým hradiskem, kam se dá dostat odbočkou. Kousek od rozcestí jsou do skal vytesány reliéfy Petra Bezruče a Josefa Bohuslava Foerstra od Karla Otáhala. Asi 250 metrů od rozcestí se od červené značky odděluje a míří okolo Rýbrcoulova srdce a Borotínského čihadla a po lesních cestách k pramenu Antonín, u něhož se opět napojuje na červenou značku, a Velké Roudky. Asi 250 metrů za Velkou Roudkou se trasa rozděluje. Rovně míří odbočka ke Kamenné svatbě pod vrchem Ve Vrších (odtud je možné se vrátit nebo pokračovat po červené značce do Kochova), okruh pokračuje doleva po svahu vrchu V Občinách do Borotína. V Borotíně vytváří oblouk a v místní části Dvořiště se stáčí doleva a po lesní cestě se vrací k výchozímu místu.\n\n\n"}
{"id": "956203", "url": "https://cs.wikipedia.org/wiki?curid=956203", "title": "Pitatus (kráter)", "text": "Pitatus (kráter)\n\nPitatus je starý a rozlehlý lávou zatopený kráter nacházející se u jižního okraje Mare Nubium (Moře oblaků) na přivrácené straně Měsíce. Blízko jeho středu (severozápadně od něj) je malý centrální vrcholek dosahující výšky cca 500 metrů. Na dně kráteru se nachází soustava brázd Rimae Pitatus.\n\nPitatus má průměr 97 km, což v kategorizaci \"Atlasu Měsíce\" Antonína Rükla odpovídá valové rovině. Na západě sousedí s menším zatopeným kráterem Hesiodus. Severně v měsíčním moři leží zbytek malého kráteru, z jehož okrajového valu zbyla pouze polovina.\n\nPojmenován je podle italského matematika a astronoma Pietra Pitatiho.\n\nV okolí se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "956204", "url": "https://cs.wikipedia.org/wiki?curid=956204", "title": "Muk „Na kocourku“", "text": "Muk „Na kocourku“\n\nMuk „Na kocourku“ je památný strom v katastru obce Kyšice, která se nalézá zhruba 6 km na jih od okresního města Kladna. Jeřáb muk (\"Sorbus aria\") roste solitérně v poli asi 900 metrů jjv. od Kyšic a 1¼ km západně od města Unhoště. Toto přibližně 40hektarové, nevýrazně zvlněné pole je z jihu ohraničeno silnicí II/201 Unhošť – Horní Bezděkov, ze západu silnicí II/118 Kladno – Beroun, ze severu je pak vymezuje drobná vodoteč Kyšického potoka, na niž po východní straně navazuje mírně se zahlubující niva potoka Černého (přítoku Loděnice-Kačáku). Památný strom se nalézá několik desítek metrů od východního okraje pole v nadmořské výšce 377 metrů, na povlovném jihovýchodním sklonu, přehlížejícím z pravé strany úval Černého potoka. Lokalita nese pomístní název \"Na kocourku\". \nMuk požívá ochrany od roku 1985, kdy byl vyhlášen coby chráněný přírodní výtvor podle zákona 40/1956 Sb. S novým zákonem o ochraně přírody a krajiny 114/1992 Sb. později automaticky přešel do kategorie památný strom. Měřený obvod jeho kmene dosahuje 257 centimetrů, výška stromu 11 metrů (v čase vyhlášení činily tyto rozměry 220 cm, respektive 9,5 m). V roce 2012 nesl strom známky nedávné údržby (zaříznutí několika drobnějších větví). Tabule „Památný strom“ s malým státním znakem se na místě nenachází.\n\nDo blízkosti stromu nevedou žádné cesty; přístup je tak prakticky možný pouze pěšky a s ohledem na aktuální sezonní stav povrchu pole a případné kultury.\n\n"}
{"id": "956209", "url": "https://cs.wikipedia.org/wiki?curid=956209", "title": "Héctor Castro", "text": "Héctor Castro\n\nHéctor Castro (29. listopad 1904, Montevideo – 15. září 1960, Montevideo) byl uruguayský fotbalista. Hrával na pozici útočníka.\n\nS uruguayskou reprezentací vyhrál mistrovství světa ve fotbale 1930. Na tomto turnaji byl federací FIFA zařazen i do all-stars týmu. Získal též zlatou medaili na letních olympijských hrách roku 1928. Dvakrát vyhrál mistrovství Jižní Ameriky (1926, 1935). Celkem za národní tým odehrál 25 utkání, v nichž vstřelil 18 branek.\n\nS Nacionalem Montevideo se stal čtyřikrát mistrem Uruguaye (1923, 1924, 1933, 1934).\n"}
{"id": "956210", "url": "https://cs.wikipedia.org/wiki?curid=956210", "title": "Římskokatolická farnost Vratěnín", "text": "Římskokatolická farnost Vratěnín\n\nŘímskokatolická farnost Vratěnín je územní společenství římských katolíků s farním kostelem svatého Jakuba Většího v děkanátu Vranov.\n\nOd 1. listopadu 2009 do listopadu 2015 byl administrátorem excurrendo P. Mgr. Jan Richter.\nOd 1. prosince 2015 ho vystřídal R. D. Mgr. Marek Dunda, Th.D. Jde o člena farního týmu FATYM.\n\nFATYM je společenství katolických kněží, jáhnů a jejich dalších spolupracovníků. Působí v brněnské diecézi od roku 1996. Jedná se o společnou správu několika kněží nad větším množstvím farností za spolupráce laiků. Mimo to, že se FATYM stará o svěřené farnosti, snaží se jeho členové podle svých sil vypomáhat v různých oblastech pastorace v naší zemi.\n\nDnem vzájemných modliteb farností za bohoslovce a bohoslovců za farnosti brněnské diecéze je 21. duben. Adorační den připadá na 26. ledna.\n\nFATYM vydává čtyřikrát do roka společný farní zpravodaj (velikonoční, prázdninový, dušičkový a vánoční) pro farnosti Vranov nad Dyjí, Přímětice, Bítov, Olbramkostel, Starý Petřín, Štítary na Moravě, Chvalatice, Stálky, Lančov, Horní Břečkov, Prosiměřice, Vratěnín, Citonice, Šafov, Korolupy, Těšetice, Lubnice, Lukov, Práče a Vratěnín.\n\nVe farnosti se koná tříkrálová sbírka, v roce 2015 se při ní vybralo ve Vratěníně 8 764 korun, v Uherčicích 6 807 korun. V roce 2017 činil její výtěžek ve Vratěníně 8 102 korun a v Uherčicích 7 358 korun. O dva roky později se vybralo ve Vratěníně 9 040 korun a v Uherčicích 6 603 korun.\n\n"}
{"id": "956211", "url": "https://cs.wikipedia.org/wiki?curid=956211", "title": "Nicollet (kráter)", "text": "Nicollet (kráter)\n\nNicollet je nevelký tvarově pravidelný kráter nacházející se uvnitř Mare Nubium (Moře oblaků) na přivrácené straně Měsíce. Je to kruhový kráter ve tvaru misky s okrajovým valem vystupujícím nad okolní planinu. Lemuje jej několik mořských hřbetů.\n\nNicollet má průměr 15 km a je v měsíčním moři relativně isolovaný. Východně od něj se nachází kráter Birt, ještě dále pak nejznámější měsíční zlom Rupes Recta (Přímý zlom). Západo-jihozápadně lze nalézt zbytky lávou zatopeného kráteru Wolf. Pojmenován je podle francouzského geografa, kartografa (i selenografa) a astronoma Josepha Nicolleta (známého i jako Jean-Nicholas Nicollet).\n\nV okolí se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "956212", "url": "https://cs.wikipedia.org/wiki?curid=956212", "title": "K pramenům Počátek", "text": "K pramenům Počátek\n\nK pramenům Počátek je naučná stezka spojující toto město a Jihlávku s prameny mezi nimi ležícími. Její celková délka je cca 7,5 km a na trase se nachází 5 zastavení.\n\nNaučná stezka začíná v Počátkách na Palackého náměstí, odkud vede nejprve Lázeňskou ulicí a posléze lesní silničkou, spolu s NS Otokara Březiny, do Svaté Kateřiny. Ze Svaté Kateřiny obě NS pokračují do Jihlávky, ale tady tato NS odbočuje doprava a po silnici se vrací směrem na Počátky. Asi 800 metrů od Jihlávky směřuje doprava odbočka k prameni řeky Jihlavy. Po silnici NS vede až ke kříží, kde odbočuje doprava ke Svaté Kateřině, před níž se rozdvojuje. Část doprava končí ve Svaté Kateřině, cesta doleva pokračuje okolo pramenů sv. Vojtěcha a sv. Markéty s kapličkami zpět do Počátek.\n\n\n"}
{"id": "956215", "url": "https://cs.wikipedia.org/wiki?curid=956215", "title": "Seznam dílů seriálu Pán času", "text": "Seznam dílů seriálu Pán času\n\nToto je seznam dílů seriálu \"Pán času\". Britský sci-fi televizní seriál \"Pán času\" produkovala společnost BBC. K 23. listopadu 2013 bylo natočeno a odvysíláno 799 dílů (včetně jednoho televizního filmu) rozdělených do 240 příběhů. Díky tomu seriál drží světový rekord za největší počet dílů v sci-fi seriálu.\n\nPán času byl v roce 1989 přerušen a poté znovu obnoven v roce 2005. Každý příběh z původního seriálu (1963–1989) se skládá z více samostatných dílů. Výjimku tvoří díl „Mission to the Unknown“ (Mise do neznáma) z roku 1965 a díl k 20. výročí seriálu, „The Five Doctors“ (Pět Doktorů). Díly z této doby jsou dlouhé 25 minut (není-li uvedeno jinak). S opětovným obnovením seriálu v roce 2005 byl změněn jeho formát, díky čemuž má každý díl samostatný děj a je dlouhý 45 minut. Z tohoto konceptu však existují také výjimky.\n\nZ důvodu mazání tvorby BBC v 70. letech bylo 97 dílů z 60. let ztraceno, kvůli čemuž je 26 příběhů nekompletních. Avšak ke všem ztraceným dílům stále existuje zvuková stopa a některé byly zrekonstruovány. V prvních dvou řadách a u většiny dílů 3. řady má každý díl vlastní název. Žádný díl až po příběh „The Savages“ (Divoši) nemá na obrazovce uveden název příběhu. S návratem seriálu v roce 2005 opět dostal každý díl svůj vlastní název.\n\nPoznámka: \"Kurzívou\" jsou pod název příběhu uvedeny další alternativní názvy.\n\n<onlyinclude></onlyinclude>\n\nPrvní inkarnace Doktora byla ztvárněna Williamem Hartnellem. Během Hartnellova působení se Doktor objevuje v řadě příběhů zasazených do budoucnosti i do historie, které neměly žádný mimozemský podtext (jako je např. střední Amerika v 15. století). V posledním příběhu \"The Tenth Planet (Desátá planeta)\" se Doktor stává slabým, což vede k jeho kolapsu na konci čtvrtého dílu a jeho regeneraci.\n\nProducnetem byl Verity Lambert a střihačem David Whitaker. S Doktorem cestovali Ian Chestetron, Barbara Wright - dva pozemští učitelé a jeho vnučka, Susan Foreman. \n\nDennis Spooner nahradil Davida Whitakera na pozici střihače po příběhu \"The Dalek Invasion of Earth\" a editoval zbylou část řady kromě příběhu \"The Time Medler\", který stříhal Donald Tosh. Ve 2. příběhu \"The Dalek invasion of Earth\" opouští Doktora Susan, jeho vnučka. Ian a Barbara pokračují až do příběhu \"The Chase\" společně se společnicí Vicki. Ta poté cestuje s Doktorem a společníkem Stevenem Tylerem. \n\nPo dílu \"Mission to the Unknown\" byla producentka Verity Lambert nahrazena Johnem Wilesem. Innes Lloyd pro změnu nahradil Wilese po příběhu \"The Ark\". Donald Tosh pokračoval v práci střihače až po příběh \"The Massacre of St Bartholomew's Eve\", který byl také stříhán jeho nástupcem Garym Davisem. Praxe každého dílu s individuálním názvem skončila po příběhu \"The Gunfighters\", ke konci řady. Společnicí byla například Dodo Chaplet, kterou nahradili v posledním díle řady Ben a Polly. \n\nDruhá inkarnace byla ztvárněna Patrickem Troughtonem, jehož příběhy byly více akčně orientované než u jeho předchůdce. Po příběhu \"The Highlanders\" se přestaly objevovat příběhy s čistě historickým námětem (jako tomu bylo u Hartnella), na místo toho se k historickému námětu přidaly sci-fi prvky. Patrick Troughton zůstal v roli Druhého Doktora až do posledního dílu příběhu \"The War Games\", kdy ho členové jeho vlastní rasy, Páni Času, odsoudili za porušování zákonů a přinutili jej k regeneraci.\n\nPeter Bryant se připojil jako pomocný producent příběhu \"The Faceless Ones\" a nahradil Gerryho Davise jako editora pro poslední čtyři díly \"The Evil of the Daleks\". Do dílu \"The Moonbase\" cestovali s Doktorem Ben a Polly. Ty nahradil Jamie McCrimmon. \n\nVictor Pemberton byl střihačem příběhu \"The Tomb of the Cybermen\" s Peterem Bryantem jako producentem. Po tomto Bryant pokračoval jako spolu s producentem Innesem Lloydem po \"The Web of Fear\", kde Bryant převzal Lloydovu pozici producenta. V té samé době Derrick Sherwin nahradil Bryanta v roli střihače. S Doktorem cestuje Jamie a Victoria. \n\nTerrance Dicks nahradil Derricka Sherwina na pozici střihače od příběhu \"The Invasion\", Sherwin se k práci vrátil na příběhu \"The Space Pirates\". Sherwin nahradil v příběhu \"The War Games\" Petera Bryanta na pozici producenta. S Doktorem cestuje Jamie McCrimmon a dívka Zoe. \n\nTřetí Doktor byl ztvárněn Jonem Pertweem. Odsouzen k pobytu v exilu na Zemi a donucen k regeneraci v příběhu \"The War Games\", Doktor tráví svůj čas prací pro mezinárodní vojenskou organizaci pro boj s mimozemským životem (UNIT). Po příběhu \"The Three Doctors\" Páni času zruší Doktorův exil, ale Doktor stále čas od času spolupracuje s UNIT. Třetí Doktor zregeneroval ve Čtvrtého v důsledku otravou radiací v závěru příběhu \"The Planet of Spiders\".\n\nBarry Letts se stal producentem po příběhu \"Spearhead from Space\". Toto je první řada natáčená a vysílaná barevně. Pro přizpůsobení novým produkčním metodám byl snížen počet dílů v řadách – 6. řada má 44 dílů, 7. řada má 25 epizod. Po 22. řadě se počet dílů pohybuje mezi 20 až 26.\n\nPříběhy v této řadě jsou volně propojeny a obsahují první setkání Doktora s Pánem času zvaným Vládce (The Master), který se objevuje jako protivník v každém příběhu této řady. V této řadě se poprvé objeví Doktorova společnice Jo Grant.\n\nDoktor stále cestuje s Jo Grantovou a poprvé se Třetí Doktor potkává s Daleky a po dlouhé době s Ledovými válečníky. \nZde odchází Doktorova společnice Jo Grant. \nV této řadě se poprvé objevuje Doktorova společnice Sarah Jane Smith.\n\nČtvrtého doktora hrál Tom Baker. Ten je dodnes tím, jenž hrál Doktora nejdéle ze všech.\n\nV této řadě se poprvé setkáváme s postavou Harryho Sullivana jako společníka.\n\nBěhem této řady odešel společník Harry Sullivan. Stále zůstala Sarah Jane Smith.\n\nElizabeth Sladen (hrající Sarah Jane Smithovou) tuto řadu seriál opustila a byla nahrazena Louise Jameson (hrající Leelu). V této řadě se také objevil první díl, kde Doktor neměl žádného společníka, \"The Deadly Assassin\".\n\nS Doktorem stále cestuje divoška Leela. \nTato řada byla nazývána jako \"The Key to Time\". Pod tímto názvem byla později vydána na DVD. Doktor zde dostal novou společnici – Paní času Romanu I. \n\nRomana I. zregeneruje do Romany II. S Doktorem tedy létá v Tardis nová tvář. \nDíly \"Full Circle\", \"State of Decay\" a \"Warriors' Gate\" představují Doktorova dobrodružství v E-Space. Podle toho jsou dohromady nazývány \"The E-Space Trilogy\".\n\nDíly \"The Keeper of Traken\", \"Logopolis\" a \"Castrovalva\" (z 19. řady) představují Doktorova dobrodružství s Vládcem. Jsou dohromady nazývány \"New Begginnings\".\n\nDoktor se zde loučí s Romanou II. i s K-9. Přichází nový společník Adric a v jeho závěrečné epizodě i společnice Nyssa a Tegan Jovanka. \n\nPátého Doktora hrál Peter Davison.\n\nDíly \"Mawdryn Undead\", \"Terminus\" a \"Enlightenment\" jsou nazývány dohromady jako \"The Black Guardian Trilogy\".\n\nSpeciál (1983)\n\nSetkali se zde Pátý (Peter Davison), Třetí (Jon Pertwee), Druhý (Patrick Troughton) a První Doktor (Richard Hurndall). Tom Baker jako Čtvrtý Doktor se odmítl zúčastnit v důsledku neshod s producentem. Jeho absence byla v příběhu řádně vyřešena.\nŠestého Doktora hrál Colin Baker, společnice zůstala a to Peri.\n\nSeriál se navrátil po 18měsíční prodlevě. Celá řada se nazývá \"The Trial of a Time Lord\" a je rozdělena do čtyř částí s vlastními produkčními názvy. Společnice Peri byla v průběhu vyměněna za novou – Melanie Bush.\n\nSedmého doktora hrál Sylvester McCoy a společnicí byla Mel Bush. Sedmý je zároveň posledním Doktorem klasické éry.\n\n7. Doktor dostává novou společnici a to zbloudilou Ace, která mu neřekne jinak, než \"Profesore\". Hrála ji herečka Sophie Aldred.\nPoslední řada klasického Doctora Who. \nOsmého Doktora hrál Paul McGann. Tento film je jeho jediný televizní výskyt. Jediné produkční jméno filmu bylo \"Doctor Who\", ale producent Philip Segal později navrhl alternativní název \"Enemy Within\". Tento název byl pro nedostatek jiných přijat většinou fanoušků. Osmý doktor se později vrátil v miniepizodě „The Night of the Doctor“.\n\nV roce 2005, tedy po 16leté přestávce, byl televizní seriál znovu obnoven s Christopherem Ecclestonem v hlavní roli Devátého Doktora. Délka jednotlivých dílů byla prodloužena na 45 minut a každý díl opět získal svůj vlastní název (poprvé od roku 1966). Většina příběhů má však pouze jeden díl. Ve skutečnosti je tento Doktor desátý.\n\nČíslování řad probíhá v obnoveném seriále opět od jedničky.\n\nObnovený seriál přináší do příběhu koncept Časové války, která zničila celý druh Pánů Času, tudíž je Doktor poslední z nich. Společnicí se stala Rose Tylerová, prodavačka v obchodě a dospělá dívka, která neví co s životem. Společně musí vyřešit tajemství Zlého Vlka, které se objevuje po celém vesmíru.\n\nDesátého Doktora hrál David Tennant. Ve skutečnosti je tento Doktor jedenáctý a dvanáctý.\n\nDoktor po zkušenosti s časovým vírem regeneruje do jeho 10. podoby. Společnocí je stále Rose Tylerová. Do této řady je zakomponován i základ pozdějšího spin-offu jménem \"Torchwood\", který se zaměřil na postavu kapitána Jacka Harknesse.￼\n\nSpeciál\nŘada\nV této řadě se poprvé objevuje Martha Jonesová. Mezi hlavní zápletky této řady patří tajemství tváře z Boe, tajemný pan Saxon a Doktorovo vyrovnávání se se ztrátou Rose Tylerové.\n\nSpeciál\nŘada\nV této řadě se Doktorovou společnicí stává Donna Nobleová.\n\nSpeciál\nŘada\nSpeciály ukazují konec Desátého Doktora… Jsou zde uzavřené díly, ale i poslední dvojdíl, který ukazuje souboj Doktora a Vládce a nakonec jejich spojení proti Pánům času. Na konci Desátý doktor regeneruje do Jedenáctého Doktora…\n\nJedenáctého Doktora hrál Matt Smith. Ve skutečnosti je tento Doktor třináctý.\n\nV této řadě dochází ke kompletní výměně prostředí: nový Doktor, nová TARDIS, noví společníci, nový scenárista, nová úvodní znělka, noví Dalekové, nový časový vír atd. Doktorovými společníky se stávají Amy Pondová a Rory Williams.\n\nTato řada rozvine zápletku s tajemným Tichem a Doktorovou předpovězenou smrtí. Je v ní také rozuzleno tajemství River Songové.\n\nSpeciál\nŘada\nV této řadě se objevuje tajemná Clara Oswaldová, zvaná Oswin, která stále záhadně umírá a znovu se objevuje.\n\nSpeciál\nPrvní část řady\nSpeciál\nDruhá část řady\n\nTajemná Clara Oswaldová se zde stává Doktorovou společnicí.\n\nDvanáctého Doktora hraje Peter Capaldi. Ve skutečnosti je tento Doktor čtrnáctý.\n\nV osmé (34.) řadě jako společnice působí Clara Oswaldová. Jedná se o první obnovenou sérii, kterou Česká televize nezakoupila.\n\nV deváté řadě jako společnice působí Clara Oswaldová. Jedná se o první sérii, kterou FilmBox odvysílala.\n\nSpeciál\nŘada\nSpeciál\nSpolečnici v desáté řadě Doktorovi dělá dívka Bill Potts. Doktor ale necestuje jen s ní. Je s nimi i mimozemšťan Nardole, se kterým Doktor sdílí TARDIS už od speciálu The husbands of River Song. Desátá řada je poslední, kterou píše Steven Moffat a ve které hraje Peter Capaldi…\n\nSpeciál\nŘada\n\nEpizody Extremis, The Pyramid at the End of the World a The Lie of Land jsou společně označovány jako \"The Monks trilogy\". Ve finále The Doctor Falls vidíme společně dvě inkarnace Vládce. \nSpeciál\n\nDvanáctý Doktor (Peter Capaldi) se zde setká s Prvním Doktorem, kterého hraje David Bradley. S 12.Doktorem se přijde rozloučit Bill (Pearl Mackie), Nardole (Matt Lucas) i Clara (Jenna Coleman). Roli společníka zde zastane i kapitán Stewart (Mark Gattis).\n\nTřináctého Doktora hraje Jodie Whittaker. Je to poprvé, kdy Doktor regenerací změní pohlaví. Ve skutečnosti je tento Doktor patnáctý. \n\nÚlohu společníků plní hned tři lidé a to Ryan Sinclair (Tosin Cole), Yasmin Khan (Mandip Gill) a Graham O´Brian (Bradley Walsh – moderátor britského pořadu The Chase). \n\nJde o první řadu nového showrunnera Chrise Chibnalla, který psal scénáře též pro první a druhou sérii Torchwoodu. Má 10 epizod, na které navázal Novoroční speciál. Společně s Doktorem se po jeho boku nachází Yasmin \"Yaz\" Khan, mladá policistka z Sheffieldu, mladík Ryan Sinclair a jeho nevlastní děda Graham O´Brian. Společně cestují v Doktorčině Tardis. \n\nŘada \nSpeciál\n\nTradiční Vánoční speciál nahradil Novoroční. Vysílán byl na Nový rok 2019, scénář napsal showrunner Chris Chibnall a diváci viděli návrat Doktorky, Grahama, Ryana a Yaz bojujících s nejhorším vesmírným monstrem - s Dalekem.\n\n1.1. 2020 vyšel první díl z 12. série. Společníci jsou pořád stejní - Yasmin, Ryan a Graham. Showrunner je stále Chris Chibnall. V této sérii se vrátil Vládce spolu s Kyberlidmi.\n\nŘada\nSpeciál\n\n"}
{"id": "956219", "url": "https://cs.wikipedia.org/wiki?curid=956219", "title": "Cestou starých soukenických mistrů Počáteckých", "text": "Cestou starých soukenických mistrů Počáteckých\n\nCestou starých soukenických mistrů Počáteckých je naučná stezka, která vede okolím Počátek. Její celková délka činí cca 2 km, nachází se na ní 5 zastavení a jak název napovídá, je zaměřena především na historii soukenictví v Počátkách.\n\nTrasa začíná v Počátkách v ulici Žižkova u kostela Božího těla. Odtud míří silničkou ke Káňovskému rybníku a okolo rekreační osady Valcha, míjí odbočku k rekreační osadě Volmanec a po lesní cestě směřuje ke svému cíli u poutního místa/pramene sv. Ludmily, kolem něhož v minulosti chodili lidé z Počátek do Polesí. Stezka také vede jednou z dominant nejbližšího okolí Počátek – Valchovskou alejí.\n\n\n"}
{"id": "956221", "url": "https://cs.wikipedia.org/wiki?curid=956221", "title": "Multi-D", "text": "Multi-D\n\nTechnologie Multi-D je poměrně rozsáhlá metodika řízení životního cyklu složitých průmyslových celků (typicky jaderných elektráren), která pochází od společnosti NIAEP a jsou do ní zapojeni i hlavní dodavatelé technologií pro jaderné elektrárny ruské konstrukce. Název stejně jako metodika samotná vychází ze slova „multi“, protože se jejím tvůrcům podařilo do ní integrovat velké množství parametrů.\n\nPřidáváním nových bezpečnostních opatření se jaderné elektrárny stávají stále složitějšími podniky, navíc nejsou stavěny v takové míře, aby byl dostatek zkušeného personálu. To přináší společnostem budujícím nové bloky poměrně velké potíže, takže přicházejí s důmyslnějšími způsoby řízení výstavby. Nejpokročilejší z těchto metod je technologie Multi-D, jejímž cílem je vytvořit detailní výkresovou dokumentaci a snížit tak nároky na zkušenosti stavebních dělníků. Demonstračním závodem technologie Multi-D jsou dva nové bloky Rostovské jaderné elektrárny s reaktory VVER-1000, které zde staví konsorcium NIAEP-ASE.\n\n\n\n\n\n\n\nNejcharakterističtějším prvkem metodiky Multi-D je 3D model, který je vyveden do největších podrobností. Projektanti jej tvoří již při plánování budoucí stavby a odloží jej až po její likvidaci. Použití detailního 3D modelu při projektování prakticky znemožňuje chyby v dokumentaci (nikam nevedoucí potrubí, špatně vedoucí kabeláž), ke kterým při plánování složité stavby může docházet. Průmyslové podniky a jaderné elektrárny jsou projektovány včetně veškerých vnitřních zařízení, což umožňuje lepší plánování průběhu výstavby i dodávek zařízení od externích dodavatelů. Během výstavby je 3D model používán pro jednoduchou kontrolu postupu, kdy řídící pracovník porovnává úsek 3D modelu s fotografií přímo ze stavby a může tak odhalit opožděné díly. 3D model navíc umožňuje rozčlenění do fází výstavby, takže je možné si přímo zobrazit, které díly již měly být namontovány.\n\nPřesný 3D model a jednodušší metody kontrolování průběhu výstavby vedou k tomu, že se výsledná stavba více podobá projektované stavbě. To má také za následek finanční úspory, protože před modernizací tohoto podniku není potřeba připravovat podrobnou dokumentaci skutečného stavu. Při plánování modernizace složitého průmyslového celku potřebují mít projektanti opravdu přesný model a jeho dodatečná tvorba stojí nemalé finanční prostředky. Tento proces může být v současné době usnadněn laserovým 3D skenováním, pomocí něhož je možné získat velice přesný 3D model i těch nesložitějších zařízení. Ale vždy je lepší mít k dispozici podrobnou dokumentaci odpovídající skutečné podobě stavby už od samého počátku.\n\nOd technologií používaných ostatními společnostmi zabývajícími se projektováním průmyslových podniků se technologie Multi-D liší v provázání 3D modelu s databázemi. Z 3D modelu je snadný přístup k databázím dílů, dodavatelů, technických výkresů, fází výstavby ad. Výhodou této metodiky je to, že vše běží na jednom systému, i když je velice komplikovaný.\n\nCentrem technologie Multi-D je Ruská federace, odkud pochází. Rozšiřuje se k dodavatelům zařízení pro jaderné elektrárny ruské konstrukce, a to i do České republiky. Typickým zástupcem je software SmartPlan společnosti Intergraph, v němž projektovala společnost EGP Invest, s r. o. strojovnu pro výzkumný reaktor MBIR.\n\nMetodika Multi-D není spojována pouze s jadernými elektrárnami, protože je uplatitelná i při stavbě jiných složitých průmyslových celků, např. tepelné elektrárny, ropovody, ropné těžní věže, zaoceánské lodě a tankery. Hlavním nositelem metodiky ale zůstávají jaderné elektrárny.\n\n"}
{"id": "956222", "url": "https://cs.wikipedia.org/wiki?curid=956222", "title": "Jošihisa Hirano", "text": "Jošihisa Hirano\n\nJošihisa Hirano ( 平野義久, \"Hirano Jošihisa\", * 7. prosince 1971 ve městě Šingú, prefektura Wakajama, Japonsko) je japonský hudební skladatel, který se zaměřuje na skládání filmové hudby. Několikrát spolupracoval při tvorbě hudby s Hidekim Taniučim.\n\n\n"}
{"id": "956238", "url": "https://cs.wikipedia.org/wiki?curid=956238", "title": "Východoindonéský stát", "text": "Východoindonéský stát\n\nVýchodoindonéský stát (\"Negara Indonesia Timur\", také Stát Velkého Východu, \"Negara Timur Besar\") byl polosamostatný státní útvar existující na ostrovech Celebes, Moluky a Malé Sundy v krátkém období bezvládí mezi lety 1946 až 1950.\n\nPo druhé světové válce bylo Nizozemcům jasné, že se jim nepodaří udržet Indonésii jako svoji kolonii, ale zároveň nechtěli přijmout jednostranné vyhlášení indonéské nezávislosti v roce 1945. Usilovali proto o vytvoření volné federace tradičních domorodých království a etnických území, v níž by bývalí kolonizátoři zůstali dominantní silou a moderátorem vzájemných sporů. V tom jim pomáhala také kulturní roztříštěnost rozsáhlé ostrovní oblasti. Nejvýznamnějším separatistickým státem pod nizozemskou ochranou byl Východoindonéský stát, vyhlášený 23. prosince 1946 v Denpasaru. Prezidentem se stal Tjokorda Gde Raka Soekawati. Stát zaujímal rozlohu 350 000 km² a žilo v něm přes deset milionů obyvatel. Dělil se na pět provincií: Severní Celebes, Jižní Celebes, Moluky, Bali s Lombokem a Timor s okolními ostrovy, zároveň byla tradičním kmenovým královstvím přislíbena značná míra samosprávy. Hlavním městem byl Makasar. Uvažovalo se také o připojení Západního Irianu, ale ten nakonec zůstal pod přímou holandskou nadvládou.\n\n27. prosince 1949 byly založeny Spojené státy Indonéské a Východoindonéský stát se stal jejich autonomní součástí. 17. srpna vyhlásil Sukarno přeměněnu soustátí na unitární republiku a Východoindonéský stát tím zanikl.\n\nIde Anak Agung Gde Agung: \"From the Formation of the State of East Indonesia Towards the Establishment of the United States of Indonesia.\" Translated by Linda Owens. Jakarta: Yayasan Obor Indonesia, 1996. ISBN 978-9794612163 (Original edition Dari Negara Indonesia Timur ke Republic Indonesia Serikat. Gadjah Mada University Press, 1985.)\n\n"}
{"id": "956245", "url": "https://cs.wikipedia.org/wiki?curid=956245", "title": "Pompeje (film, 2014)", "text": "Pompeje (film, 2014)\n\nPompeje je americký film od režiséra Paula W. S. Andersona, v hlavní roli Kit Harington, Emily Browning, a Kiefer Sutherland. Do kin vstoupil v březnu 2014.\n\nPříběh se odehrává v roce 79 našeho letopočtu, kdy vybuchne sopka Vesuv a zničí všechno, co jí stojí v cestě. Mladý gladiátor Milo se musí z bouřícího pekla dostat pryč a při tom zachránit svou lásku Cassii. Do cesty se jim postaví spousta nepříjemných situací a jedna se jim stane osudnou. Pyroklastická vlna, která pohřbívá město velice rychlým tempem, pohltí Mila i Cassii v milostném objetí. \n\n\n\n\n\nProducenti si dali s filmem velice zabrat. Snažili se film udělat tak, aby přesně odpovídal události z roku 79 našeho letopočtu. Sehnali a prostudovali spousty historických spisů o události v Pompejích. \n\nFilm odpovídá dopisu Plinia mladšího Tacitovi.\n"}
{"id": "956246", "url": "https://cs.wikipedia.org/wiki?curid=956246", "title": "Palisa (kráter)", "text": "Palisa (kráter)\n\nPalisa je kráter s rozrušeným okrajovým valem nacházející se západně od valové roviny Ptolemaeus na přivrácené straně Měsíce. Má průměr 33 km. Jihozápadní část jeho okrajového valu zcela chybí a dno kráteru zde přechází do sousedního Davy Y. Severozápadní část valu je narušena. V jihozápadní části jeho relativně plochého dna se nachází dvojice malých kráterů, z nichž ten větší (který je blíže ke středu Palisy) je označen jako Palisa P.\n\nJiho-jihozápadně se nachází kráter Davy.\n\nJe pojmenován podle česko-rakouského astronoma Johanna Palisy, objevitele mnoha planetek.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "956249", "url": "https://cs.wikipedia.org/wiki?curid=956249", "title": "Janáček (kráter)", "text": "Janáček (kráter)\n\nJanáček je impaktní kráter na planetě Merkur. Nachází se v oblasti nazvané Suisei Planitia. Jeho souřadnice činí 56,0° severní šířky a 153,8° západní délky. Má průměr 47 kilometrů a je pojmenovaný po českém hudebním skladateli Leoši Janáčkovi. Ve středu jeho plochého dna se nachází skupinka centrálních vrcholků. Jižně leží rozsáhlý kráter Shakespeare.\n\n30. dubna 2015 nedaleko kráteru dopadla po vyčerpání paliva americká sonda MESSENGER.\n\n"}
{"id": "956254", "url": "https://cs.wikipedia.org/wiki?curid=956254", "title": "Dvořák (kráter)", "text": "Dvořák (kráter)\n\nDvořák je impaktní kráter na planetě Merkur. Jeho souřadnice činí 9,4° jižní šířky a 12,0° západní délky. Má průměr 82 kilometrů a je od roku 1976 pojmenovaný Mezinárodní astronomickou unií po českém hudebním skladateli Antonínu Dvořákovi. Ve středu jeho plochého dna se nachází centrální pahorek. Na jižní a východní straně vnitřního okrajového valu se nachází malé krátery.\n\n\n"}
{"id": "956265", "url": "https://cs.wikipedia.org/wiki?curid=956265", "title": "Smetana (kráter)", "text": "Smetana (kráter)\n\nSmetana je starý rozlehlý kráter na planetě Merkur. Jeho střední souřadnice činí 48,2° jižní šířky a 70,0° západní délky. Má průměr 190 kilometrů a je od roku 1985 pojmenovaný Mezinárodní astronomickou unií po českém hudebním skladateli Bedřichu Smetanovi. Ve středu jeho nerovného dna se nachází menší kráter, další krátery lze nalézt i jinde uvnitř Smetany. Nejvýraznější z nich je impaktní kráter s malým centrálním vrcholkem dotýkající se severozápadního okrajového valu. Jihovýchodní val je narušen atypickým útvarem složeným ze dvou soustředných kráterů. \n\nSeverně od kráteru leží zlom Astrolabe Rupes. Západně leží kráter Ghiberti, východně pak Bramante.\n\n"}
{"id": "956267", "url": "https://cs.wikipedia.org/wiki?curid=956267", "title": "Nádhernice", "text": "Nádhernice\n\nNádhernice (\"Clianthus\") je rod rostlin z čeledi bobovité. Zahrnuje 2 druhy keřů se zpeřenými listy a nápadnými velkými květy, rostoucí na Novém Zélandu. Do rodu \"Clianthus\" byl v minulosti řazen i druh \"Swainsona formosa\" (svensona sličná) jako \"Clianthus formosus\".\n\nNádhernice jsou keře dorůstající výšky 1 až 4 metry. Listy jsou lichozpeřené, složené z mnoha párů vejčitých celokrajných lístků. Palisty jsou široké, bylinné. Květy jsou velké, nápadné, červené, růžové nebo případně bílé, v hroznovitých květenstvích. Kalich je zvonkovitý, zakončený 5 zuby. Pavéza je nazpět ohnutá a asi 2x delší než křídla, člunek bývá asi stejně dlouhý jako pavéza. Semeník je stopkatý, s mnoha vajíčky a šídlovitou čnělkou. Lusky jsou zobánkaté a obsahují mnoho semen.\n\nRod \"Clianthus\" zahrnuje 2 druhy a je to endemický rod Nového Zélandu. Oba druhy náležejí mezi ohrožené druhy, \"Clianthus puniceus\" na stupni kriticky ohrožený, \"Clianthus maximus\" jako zranitelný.\n\nRod \"Clianthus\" zahrnuje podle současného pojetí 1 nebo 2 druhy. Mimo druhu \"Clianthus puniceus\" je to \"Clianthus maximus\", některými autory považovaný za samostatný druh, jinými pouze za poddruh druhu \"Clianthus puniceus\". V minulosti bylo do tohoto rodu řazeno dalších asi 6 druhů, které jsou v současné systematice přeřazeny do rodů \"Sarcodum\" a \"Swainsona\". Náleží mezi ně i známý \"Clianthus formosus\", dnes \"Swainsona formosa\", rostlina s nápadnými červenými květy, pocházející z Austrálie.\n\nPrvní rostliny tohoto rodu byly na Novém Zélandě sebrány v roce 1769 Banksem a Solanderem. O 60 let později byl tento druh pojmenován \"Donia punicea\". Toto rodové jméno však již bylo v té době uděleno rodu z čeledi hvězdnicovité. V roce 1835 pak bylo Lindleyem publikováno nové jméno, \"Clianthus puniceus\". Druhý druh rodu byl zaznamenán v roce 1847 Colensem a v roce 1885 publikován jako \"Clianthus maximus\". O několik let později, v roce 1899, jej Kirk přeřadil jako poddruh předchozího druhu, tedy \"Clianthus puniceus\" subsp. \"maximus\". Toto pojetí převzali později i další autoři.\n\nRozdíl mezi oběma druhy spočívá zejména v povrchu listů, které jsou u druhu \"C. puniceus\" šedozelené až olivově zelené a víceméně matné, zatímco \"C. maximus\" má listy lesklé a zelené až tmavě zelené. Rozdíl je dán odlišným povrchem listů - zatímco u \"C. puniceus\" pokrývá povrch listu síťovitě zvrásněná kutikula, druhý druh má na povrchu listů tlustou vrstvu epikutikulárního vosku. Mimo to dosahuje \"Clianthus maximus\" vyššího vzrůstu, má delší kališní zuby a sytěji zbarvené květy.\n\nOba druhy nádhernice jsou v klimaticky příhodných oblastech světa pěstovány jako okrasné dřeviny, ceněné zejména pro velké květy neobvyklého tvaru. V České republice je lze nalézt např. ve sbírkách Pražské botanické zahrady v Tróji.\n\n"}
{"id": "956269", "url": "https://cs.wikipedia.org/wiki?curid=956269", "title": "Malotřídní škola", "text": "Malotřídní škola\n\nMalotřídní škola (též malotřídka, výjimečně málotřídka) je škola s alespoň jednou třídou, v níž se děti různých věkových kategorií (různých ročníků) vzdělávají společně. V prostředí českého školství se jedná především o základní školy s 1. stupněm (tzn. 1. – 5. třída). Školský zákon z roku 2004 nehovoří přímo o malotřídních školách, rozlišuje pouze základní školy se všemi 9 ročníky a takové školy, kde je školních tříd méně (tj. malotřídky). V České republice tvoří malotřídky zhruba 38 % základních škol.\n\nZřizovatelem malotřídky může být obec, kde se škola nachází, registrovaná církev, právnická či fyzická osoba.\nMalotřídní školy jsou záležitostí především venkovských sídel (sídla do 2000 obyvatel), ve větších městech se vyskytují výjimečně. Je to dáno především demografickou strukturou sídla – méně obyvatel znamená méně dětí a představitelé obcí se musí rozhodnout, zda zřídí školu malotřídní či zda budou žáci dojíždět do spádových obcí. V některých obcích malotřídní školy zanikají, protože nejsou prostředky k udržení jejího chodu a peníze jsou potřeba na jiné, pro obec důležitější věci, jako např. zajištění zdravotní péče pro občany, dostavbu kanalizace apod. \n\nV počátcích povinného školního vzdělávání měla většina škol jen jednu nebo dvě třídy, s postupující urbanizací však malotřídních škol ubývalo. Obnova zájmu a nové zakládání malotřídek souvisí jednak s jejich poměrně dobrými výsledky, jednak se stěhováním lidí na vesnice. Tento trend započal v západních evropských zemích v druhé polovině 20. století, kdy se začalo více hovořit o ohrožení životního prostředí a jeho vlivu na lidský organismus. Lidé opouštěli městská sídla, usazovali se na venkově a prosazovali rozšíření občanské vybavenosti nejen o školská zařízení.\n\nNa malotřídní školu můžeme nahlížet ze \"dvou hledisek\":\n\nPráce učitele v malotřídní škole se značně liší od vyučování v ročníkových třídách. Nemůže vyučovat \"frontálně\" všechny žáky najednou, ale musí je rozdělit na skupinky. Některé skupinky zaměstná samostatnou např. písemnou prací a jedné vykládá novou látku. Jeho práce je tak více individualizovaná a může se lépe přizpůsobit potřebám žáků. Další výhodou je, že malotřídka se více podobá rodině s více dětmi a mladší děti se zde často učí od starších. Proto se malotřídka podobá prostředí různých reformních a alternativních škol. \n\nNa běžných základních školách (tj. se všemi devíti ročníky) se rozlišuje dvojí hodnocení, a to\" slovní hodnocení\" a \"klasifikace \"(tzn. známky na stupnici od 1 do 5). Slovní hodnocení převažuje v 1., případně ještě ve 2. ročníku, dále se využívá klasifikace. \n\nV případě škol malotřídních je situace podobná. Do druhého ročníku žáci dostávají vysvědčení v podobě slovního hodnocení, starší ročníky pak dostávají vysvědčení s běžnou klasifikací, která je ale doplněna o tzv. \"školní formulář\", kde je napsáno i slovní hodnocení. V rámci výuky pak učitelé hodnotí např. ústní prezentaci, skupinovou práci apod. \n\nV malotřídkách se můžeme setkat i se \"sebehodnocením\" žáků. To je prezentováno formou portfolia či zápisníků, které si tvoří sami žáci a kam si zaznamenávají svou práci, kterou zároveň i hodnotí. Taková forma sebehodnocení je prospěšná nejen pro děti, ale i pro rodiče a učitele, kteří tak vidí všechnu práci dětí za školní rok na jednom místě a mohou tak zaregistrovat jejich progres např. v psaní, stylistické stránce aj.\n\nNovým způsobem hodnocení v malotřídkách je \"vzájemné hodnocení žáků\", při němž děti hodnotí práci svých spolužáků. To probíhá ústní či psanou formou. Při tomto typu hodnocení žáci rozvíjí nejen své postoje, ale i klíčové kompetence. Pro to, aby hodnocení bylo efektivní, je potřeba si stanovit pravidla. Ty určuje buď pedagog sám, společně s dětmi nebo děti samy.\n\n\n\n"}
{"id": "956270", "url": "https://cs.wikipedia.org/wiki?curid=956270", "title": "Stella (opera)", "text": "Stella (opera)\n\nStella je první opera (op. 18) slovenského skladatele českého původu Ladislava Holoubka. Vznikla v letech 1937–1938 na libreto, které si napsal skladatel sám podle novely anglického spisovatele fantasticko-dobrodružné literatury Henryho Ridera Haggarda. Premiéru měla ve Slovenském národním divadle 18. března 1939. Je to první slovenská opera na soudobý, i když exotický námět. Jako v jedné z prvních oper se v ní vyskytuje televize.\n\nHoloubkova \"Stella\" je po \"Detvanovi\" Viliama Figuše-Bystrého a nevýznamných \"Matajovi\" a \"Matúši Trenčianském\" Jozefa Rosinského teprve čtvrtá slovenská (totiž na slovenské libreto psaná) opera.\n\nNámětově je však novinkou – jde o baladický příběh se silně charakterizovanou atmosférou nehostinného přímořského prostředí v Anglii, kde si drsná příroda podržuje soustavnou nadvládu nad člověkem i přes veškerý technický pokrok. Krutost přírodních živlů nachází odraz ve vášnivém i krutém jednání postav, jehož středobodem je „femme fatale“, titulní hrdinka. Slabinou libreta napsaného samotným skladatelem podle románu je statičnost řady situací i množství vedlejších zápletek a postav odvádějících pozornost od hlavní linie příběhu a zdržujících spád děje. Rovněž jazyk libreta je příliš prozaický a nedopovídá atmosféře a citové vypjatosti jednotlivých scén, je navíc málo diferencován, takže se všechny postavy přes zásadní různost charakterů vyjadřují stejným stylem. Přes využití motivu nejmodernější dobové techniky představuje Stella podle Igora Vajdy svým námětem (a konečně i hudebním zpracováním) „jakýsi opožděný závan evropského fin de siècle“.\n\nSkladatel v opeře prokázal smysl pro dramatičnost; jednotlivé úseky v podstatě tradičních forem (scéna, recitativ, ansámbl) po sobě následují rychle a bez přechodů. Hudba sama je postavena na novoromantickém základě a vyskytují se některé rozvíjené příznačné motivy (pochmurný motiv Chrámu zemřelých, motiv vášnivé lásky titulní hrdinky a vynálezce, motiv smrti). Základ opery tkví v orchestru, v němž Holoubek zdařile využívá kontrapunkt a instrumentační techniku, jakož i bohatou harmonii. Předehra (účinně a atmosféricky budovaná na základě passacaglie) a orchestrální mezihry jsou široce symfonicky rozvinuté. Slabinou je vokální složka, neboť hlasy jsou traktovány spíše nástrojově a melodie odvozeny z orchestru než jako samostatné, a rovněž jednotlivé postavy nejsou vokálně individualizovány.\n\nSkladatel svou první operu později dvakrát přepracoval, v letech 1948–1949 a znovu v letech 1954–1955. Tato poslední verze byla uvedena v Státním divadle v Košicích roku 1958 a jen ona se dochovala. \"Stella\" pak již jako celek nebyla uvedena, i když se občas hrají působivé instrumentální mezihry ve skladatelově úpravě pro orchestr.\n\n(1. obraz, v „Chrámě mrtvých“) Opuštěnou zříceninu zvanou „Chrám mrtvých“, staré sídlo Monků na samém břehu nehostinného moře, využívá vynálezce Morris Monk ke svým pokusům s televizním vysíláním. S experimenty mu pomáhá jeho snoubenka Mary. Přístroj, který má zprostředkovávat zvukové a obrazové spojení s nedalekým zámkem Monků, byl velkou bouří poškozen, po opravách se však podaří navázat se zámkem spojení. Na obrazovce se objeví Morrisův otec Richard, který žádá Mary, aby se rychle vrátila na zámek. Při bouři poblíž ztroskotala loď a je třeba ošetřit zraněné, kteří jsou přinášeni na zámek.\n\n(2. obraz, terasa zámku) Morris hledí na rozbouřené moře. Mary se zatím usilovně věnuje trosečníkům a Richard využívá příležitosti, aby synovi připomněl tíživou hmotnou situaci jejich rodiny, již lze vyřešit jen urychlením Morrisova sňatku se zámožnou Mary. Morris otci slibuje vyhovět. Na terasu vbíhá rozčilením téměř smyslů zbavený norský farář Fregelius, jeden ze zachráněných cestujících, a hledá svou dceru Stellu, jež zůstala na lodi. Námořníci, kteří nehodu zavinili, ji však nechali v troskách korábu bez pomoci. Richard a Morris zbabělé námořníky vyhazují ze zámku a sluha Tomáš mezitím chlácholí a odvádí Fregelia. Morris, který na terase opět osaměl, slyší z moře znít ženský hlas zpívající zvláštní píseň. Je to nepochybně Stella, jež se dosud nachází na palubě lodi uvázlé na skalisku. Morris neváhá, odvazuje člun a vydává se na neklidné moře.\n\n(1. obraz, pokoj na zámku) Všichni napjatě očekávají Morrisův návrat, farář Fregelius se modlí. Brzy na to se Morris skutečně vrací se zachráněnou Stellou. Farář ji nadšeně objímá a všichni chválí jejího hrdinného zachránce.\n\n(2. obraz, zámecká kaple) Stella na kolenou vykonává děkovnou modlitbu za svou záchranu v zámecké kapli. Ta však již dávno slouží především jako Morrisova druhá laboratoř a vynálezce se věnuje svému přístroji tak zaníceně, že si Stelly všimne až po drahné chvíli. Dávají se do hovoru o televizi a pak i o zvláštní písni, kterou Stella na skalisku zpívala. Dívka vysvětluje, že je to starý nápěv, který norské ženy zpívají vždy před smrtí – o níž si již myslela, že přichází. Morrise tajemná žena fascinuje stejně jako on ji a vzrušený rozhovor brzy vyústí v to, že si navzájem přísahají před oltářem věrnost až do smrti. Náhodnými svědky přísahy se stávají Richard a Mary a jsou z ní pochopitelně rozladěni. Stella až nyní zjišťuje, že Mary je Morrisova snoubenka, a v rozrušení prchá do noci. Morris se k otcovu rozhořčení vydává za ní.\n\n(1. obraz, prostranství před venkovským kostelem) Stellu a v jejím zápatí Morrise zavedla cesta k místnímu kostelíku, kde právě končí ranní bohoslužba. Stella tam hledá svého otce, s nímž se chce rozloučit a odejít sama do světa. Vycházející lidé ženu, která zjevně strávila noc v lese a nebyla ani na mši, označují za čarodějnici. Fregelius se však dcery před nimi zastane tak účinnou řečí, že ji lidé odprosí. Stela se loučí s nechápajícím otcem a odchází – něco ji neodolatelně táhne k „Chrámu mrtvých“.\n\n(2. obraz, zámecká kaple) Venku zuří bouře a Morris truchlí po Stelle, jež mu zmizela neznámo kam. Tu se ozve signál přístroje a na druhé straně, v „Chrámu mrtvých“, se objeví Stella. Ale v příboji je stará zřícenina zaplavena a hroutí se. Stella na obrazovce zpívá znovu a naposledy svou předsmrtnou píseň. Pak se spojení přeruší. Morris si uvědomuje, že Stella je mrtva, a s výkřikem ztrácí vědomí.\n"}
{"id": "956273", "url": "https://cs.wikipedia.org/wiki?curid=956273", "title": "Ztráta paketů", "text": "Ztráta paketů\n\nZtráta paketů () je v informatice chyba při přenosu dat v počítačové síti. Nastává, když jeden nebo více paketů putujících přes počítačovou síť nedosáhne svého cíle. Ztráta paketů je brána jako jeden ze tří hlavních problémů v digitální komunikaci. Zbylé dva problémy jsou bitová chyba a falešné pakety způsobené rušením.\n\nZtráta paketů může být způsobena několika faktory jako je zhoršení kvality signálu po síti, zahození paketů kvůli zahlcení sítě, poškozené pakety zamítnuté během přenosu, selhání síťového hardwaru, selhání síťových ovladačů, nebo běžného směrování (jako je DRS (Dynamic Source Routing) v ad hoc sítích). Ztráta paketů může být způsobena i záměrně prostřednictvím techniky odrazování sítě () pro účely řízení provozu sítě.\n\nKdyž je ztráta paketů způsobena problémy se sítí, mohou mít ztracené či zahozené pakety za následek znatelné problémy s výkonem nebo odchylky (jitter) při streamování, ve VoIP, online hraní a videokonferencích a bude mít nežádoucí vliv i na ostatní síťové aplikace. Nicméně je potřeba říci, že ztráta paketů nemusí vždy znamenat problém. Pokud je prodleva a ztráta paketů přijatelná, nemá pak žádný negativní vliv.\n\nNěkteré protokoly, jako třeba TCP, zajišťují spolehlivé doručování paketů. V případě ztráty paketů požádá příjemce o přeposlání segmentů, které nebyly doručeny, nebo je odesílatel automaticky znovu pošle. Přestože se TCP dokáže zotavit ze ztráty paketů, opakované posílání chybějících paketů má za následek pokles propustnosti spojení. Tento pokles je zapříčiněn problémem s protokolem sliding window, který se používá pro potvrzení přijatých paketů. V některých variantách TCP se v případě, že se přenesený paket ztratil, přeposílají i všechny pakety, které byly poslány za ním. Toto přeposílání má za následek celkový pokles propustnosti spojení.\n\nProtokoly, jako UDP, neumožňují žádnou obnovu ztracených paketů. U aplikací, které používají UDP se očekává, že aplikace mají své vlastní mechanismy pro řešení situace se ztracenými pakety (např. u VoIP dojde jen ke snížení kvality hovoru, data se znovu neposílají).\n\n„Množství ztracených paketů se zvyšuje spolu s intenzitou provozu. Z toho důvodu se výkon v uzlu často měří nejen co se týče zpoždění, ale také z hlediska pravděpodobnosti ztráty paketů. Ztracený paket může být znovu přenesen na bázi end-to-end, aby se zajistilo, že všechny údaje jsou nakonec přeneseny od zdroje k cíli.“ Výše ztráty paketů, která je přijatelná, závisí na typu dat, která jsou odesílána. „Například pro VoIP nemá občasná ztráta jednoho či dvou paketů vliv na kvalitu konverzace. Významný vliv na kvalitu mají ztráty mezi 5 a 10 % z celkového přenosu.“ Na druhou stranu, pokud přenášíme textový dokument nebo webovou stránku, jediný zahozený paket může zapříčinit ztrátu části souboru, kde jsou používány schémata pro přeposílání ztracených paketů.\n\nV situaci, kdy je množství přenášeného obsahu větší, než je možné spojením přenést, není žádné jiné řešení, než zahazovat pakety (bottleneck). Protokol TCP je navržen se strategií pomalého startu, takže nadměrná ztráta paketů způsobí, že odesílatel zpomalí odesílání dat a zastaví tak přetěžování spojení (pomocí zpětné vazby se dozví o ztrátě paketů a tím i o přetížení). Datové pakety tak budou přenášeny po delší dobu.\n\nJe mnoho metod pro určení, které pakety byly zahozeny. Většina základních síťových zařízení používá metodu FIFO pro pakety, čekající na projití úzkým místem (bottleneck) a zahazují pakety, pokud je fronta ve chvíli, kdy je paket obdržen, plná. Tento typ zahazování paketů se nazývá tail drop. Nicméně, zahazování paketů, když je fronta plná, je pro jakékoli spojení, které vyžaduje práci v reálném čase, špatné. V případech, kdy QoS závisí na rychlosti připojení, mohou být pakety záměrně zahozeny, aby se zpomalily určité služby, tak aby zajistily dostupnost šířky pásma pro ostatní služby s větším významem. Z tohoto důvodu není ztráta paketů nezbytným ukazatelem špatného připojení.\n\nZtráta paketů je úzce spojena s QoS a vztahuje se k Erlangově měrné jednotce.\n\nJakožto pravidlo odvozené z dennodenní praktické zkušenosti se dá určit, že obecně se u TCP/IP protokolů dá tolerovat ztráta paketů menší než 0,1 % (1 ztracený paket na každých 1000 paketů). Cokoliv většího, bude mít větší či menší následek (v závislosti na okolnostech) a je potřeba tuto ztrátu řešit.\n\n\n"}
{"id": "956274", "url": "https://cs.wikipedia.org/wiki?curid=956274", "title": "Medlánecká naučná stezka", "text": "Medlánecká naučná stezka\n\nMedlánecká naučná stezka je naučná stezka v Medlánkách, místní části Brna. Její celková délka je cca 4,3 km a nachází se na ní 10 zastavení. Vybudována byla v letech 2001 a 2002. Trasa není v terénu nijak značena, pouze na úvodním infopanelu se nachází mapka. Stezka je z počátku souběžná se turistickou značkou, od rozcestí U obrázku se značkou a od přírodní památky Medlánecké kopce k zámečku znovu se značkou.\nTrasa začíná u kruhového objezdu nedaleko zámku. Odtud vede Rysovou ulicí k Medláneckému rybníku a posléze ulicí Vycházková okrajem zahrádkářské kolonie proti proudu Medláneckého potoka až k Perglu. NS odtud míří na rozcestí \"U Obrázku\", před nímž se stáčí prudce doleva a přes zahrádkářskou kolonii vede do ulice Turistická. Při napojení na tuto ulici se stáčí vpravo a po pár metrech se stáčí doleva a silničkou okrajem zahrádkářské kolonie na rozcestí \"Medlánecké kopce-sedlo\". Na rozcestí zahýbá vlevo a po zelené turistické značce míří přes PP Medlánecké kopce do zámeckého parku, podél silnice Hudcova ke škole a po ulici Jabloňová k \"Mokřadu Jabloňová\". Dále po ulici Jabloňové a Suchého ke \"Zvonici na ulici Kytnerova\", odbočuje vlevo a kolem \"Sýpky a Panského dvora\" zpátky na kruhový objezd, kde NS začínala.\n\n\n"}
{"id": "956276", "url": "https://cs.wikipedia.org/wiki?curid=956276", "title": "Čertova zeď (Ralská pahorkatina, 337 m)", "text": "Čertova zeď (Ralská pahorkatina, 337 m)\n\nČertova zeď (337 m n. m.) je vrch v okrese Česká Lípa Libereckého kraje. Leží asi 4 km jihovýchodně od města Mimoň na katastrálním území Ploužnice pod Ralskem.\n\nToto místo je třeba nezaměňovat se známější Čertovou zdí u Českého Dubu. Shoda jmen je zapříčiněna stejným typem skalního útvaru (resp. jeho pozůstatkem), kterému se lidově přezdívalo „čertova zeď“. V geologické terminologii se nazývá dajka, z geomorfologického hlediska se jedná o skalní zeď.\n\nGeomorfologicky vrch náleží do celku Ralská pahorkatina, podcelku Zákupská pahorkatina, okrsku Kotelská vrchovina a podokrsku Svébořická pahorkatina.\n\nAutomobilem se dá nejblíže dopravit do Hvězdova, odkud se dá sítí lesních cest dojít na různá místa hřbetu.\n"}
{"id": "956277", "url": "https://cs.wikipedia.org/wiki?curid=956277", "title": "Mozaika krajiny", "text": "Mozaika krajiny\n\nMozaika krajiny je naučná stezka, která spojuje Těchobuz s rybníkem Kozák. Její celková délka je cca 2,5 km a nachází se na ní 6 zastavení. Otevřena byla v roce 2007. Celou trasu je vedena spolu s modrou turistickou značkou.\n\nTrasa začíná na návsi obce Těchobuz, odkud vede okolo zámku k mostu přes potok Barborka. Kousek za jejím překročením se k NS na chvíli připojuje NS Po pamětihodnostech Těchobuze, která se odpojuje po cca 200 metrech u rybníku Loudal. Kousek za tímhle \"rozcestím\" stezka zahýbá vlevo a míří k rybníku Kozák.\n\n\n"}
{"id": "956278", "url": "https://cs.wikipedia.org/wiki?curid=956278", "title": "Radši mrtvý, než rudý", "text": "Radši mrtvý, než rudý\n\nRadši mrtvý, než rudý (německy \"Lieber tot als rot\", anglicky \"Better dead than red\") byl protikomunistický slogan, užívaný německou propagandou za druhé světové války a později užívaný ve Spojených státech v době studené války. Možným autorem tohoto sloganu je německý ministr propagandy Joseph Goebbels. Slogan byl nejprve využíván k mobilizaci německé armády a německého obyvatelstva k odporu proti postupující Rudé armádě. Později jej používali v 50. letech 20. století američtí mccarthisté.\n"}
{"id": "956279", "url": "https://cs.wikipedia.org/wiki?curid=956279", "title": "Dajka", "text": "Dajka\n\nDajka, nebo \"dike\", (synonymum \"pravá žíla\") je odborný geologický termín pro horninové těleso protínající napříč sousední horniny. Název poprvé použil roku 1795 skotský geolog James Hutton. Termín dajka se používá v některých slovanských jazycích. Pro dajku s rudní výplní se používá výhradně názvu žíla nebo rudní žíla. \n\nÚtvar má formu úzkého a protáhlého skalního výchozu na místě obnažené žíly, tvořené magmatickou výplní trhliny nebo rozsedliny v méně pevném horninovém materiálu, často v sopečném tufu. Výplň trhlin protíná diskordantně své okolí. Pro popis její polohy se využívá směr a sklon. Výplň může být jednoduchá nebo složená z více hornin. Působením exogenních činitelů byla tvrdší žilná výplň vypreparována z méně odolného okolí a na zemském povrchu tvoří morfologicky výrazný útvar – skalní zeď.\n\nV dajce tvořené vulkanickou horninou (čedičem, tefritem nebo trachytem) dochází ke sloupcovité odlučnosti se vznikem směrovaných sloupců, což vedlo k místnímu pojmenování \"Čertova zeď\" (například národní přírodní památka Čertova zeď).\n\nPokud jsou magmatické horniny dajek dostatečně pevné, hodí pro stavební účely, a proto byly či jsou často těženy. Na místě pak zbude rýha po odtěžené hornině.\n\nV severních Čechách jsou typickými dajkami čedičové skalní zdi (resp. jejich pozůstatky), vypreparované z měkčích sedimentů svrchní křídy, např. známá Čertova zeď u Českého Dubu a Jánské kameny v Lužických horách.\n"}
{"id": "956280", "url": "https://cs.wikipedia.org/wiki?curid=956280", "title": "Jen pro Němce", "text": "Jen pro Němce\n\nJen pro Němce (německy \"Nur für Deutsche\") byl slogan, užívaný Německou říší za druhé světové války na okupovaných územích v Evropě. Byly jím v různých podobách označovány prostory, kam měli přístup jen Němci. V okupovaném Polsku naopak psali tento slogan polští partyzáni na lampy veřejného osvětlení jako odkaz na věšení Němců na tyto lampy.\n\n"}
{"id": "956281", "url": "https://cs.wikipedia.org/wiki?curid=956281", "title": "Kulturní bolševismus", "text": "Kulturní bolševismus\n\nKulturní bolševismus (německy \"Kulturbolschewismus\") bylo propagandistické pejorativní označení, užívané v nacistickém Německu pro umělce, umění, architekturu a vědu, kteří byli podle nacistických představ zaměření příliš progresivisticky či levicově. Označení vycházelo z nálepkování nevyhovujících osob, umění, architektury a vědy jako bolševických.\n"}
{"id": "956283", "url": "https://cs.wikipedia.org/wiki?curid=956283", "title": "Milón z Krotónu", "text": "Milón z Krotónu\n\nMilón z Krotónu byl zápasník, který žil v 6. století př. n. l.. Reprezentoval město \"Krotón\" (dnešní Crotone). V roce 540 př. n. l. zvítězil v soutěži mládeže v Olympii, mezi dospělými vyhrál pět následujících olympiád po sobě. Také zvítězil desetkrát na isthmických hrách, devětkrát na nemejských hrách a sedmkrát na pýthijských hrách v Delfách. Téměř čtvrt století nebyl nikým poražen.\n\nMilón platil za nejsilnějšího člověka své doby a vyprávěly se o něm různé historky, které zaznamenali Diodóros Sicilský, Strabón, Plinius starší nebo Hérodotos. Ti o něm uvádí, že byl přítelem filozofa Pythagora, který mu dal svoji dceru za manželku. Když se při hostině v Pythagorově domě propadl strop, držel ho nad hlavou, dokud všichni neutekli do bezpečí. Milón měřil údajně přes dva metry. Když vzal mezi prsty granátové jablko, nikdo nedokázal jeho ruku sevřít tak, aby se ovoce rozmáčklo. Byl dáván i za vzor občanských ctností, v roce 510 se vyznamenal ve válečné výpravě Krotónských proti městu Sybaris. Podle historických záznamů zemřel tak, že šel po lese a uviděl strom, který dřevorubci podélně rozštípli a vrazili do otvoru klíny. Po té chtěl zkusit, jestli strom dokáže roztrhnout, ale jak obě poloviny roztáhl od sebe, klíny vypadly, pružné dřevo se opět spojilo a uvěznilo silákovy ruce. V opuštěné krajině se nedovolal pomoci a sežrali ho vlci.\n\nOsobnost Milóna z Krotónu inspirovala četné výtvarné umělce: Pierre Puget, Étienne-Maurice Falconet, Alessandro Vittoria, Joseph-Benoît Suvée nebo James Barry. Zmiňuje se o něm také François Rabelais v románu \"Gargantua a Pantagruel\".\n\n\n"}
{"id": "956286", "url": "https://cs.wikipedia.org/wiki?curid=956286", "title": "Černý Petr", "text": "Černý Petr\n\nČerný Petr může znamenat:\n"}
{"id": "956288", "url": "https://cs.wikipedia.org/wiki?curid=956288", "title": "François de Roubaix", "text": "François de Roubaix\n\nFrançois de Roubaix (3. dubna 1939 Neuilly-sur-Seine, Hauts-de-Seine – 22. listopadu 1975 Tenerife, Kanárské ostrovy) byl francouzský hudební skladatel, který vytvořil filmovou hudbu přibližně k sedmdesáti filmům a seriálům.\n\nNarodil se v Neuilly-sur-Seine poblíž Paříže. Neměl žádné formální hudební vzdělání, nicméně se jako mladý začal věnovat jazzu, v patnácti letech vytvořil hudební skupinu a začal se jako samouk učit hře na pozoun. Jeho otec Paul de Roubaix, tvůrce dokumentárních filmů, mu jednou nabídl, aby vytvořil hudbu k jeho filmu.\n\nPrvním filmem, ve kterém zazněla jeho hudba, byl krátkometrážní dokumentární snímek \"Thaumeatopoea, la vie des chenilles processionnaires du pin et de leur extermination controlée\" režiséra Roberta Enrica. Koncem šedesátých a začátkem sedmdesátých let spolupracoval s různými francouzskými režiséry, například s Jose Giovannim, Jean-Pierrem Melvillem, Jean-Pierrem Mockym nebo Yvesem Boissetem.\n\nVe své hudbě využíval folkových prvků, ale rovněž elektronických hudebních nástrojů jako například syntezátorů nebo prvních bicích automatů. U sebe doma v pařížské Rue de Courcelles měl své vlastní nahrávací studio, ve kterém s pomocí playbacku postupně nahrával jednotlivé hudební stopy a zdokonaloval své nahrávky, až dokud s nimi nebyl spokojen. Byl multiinstrumentalistou a hrál například na klavír a na kytaru.\n\nZemřel v roce 1975 při potapěčské nehodě na Kanárských ostrovech. Následující rok mu byl posmrtně udělen César za hudbu k filmu \"Stará puška\", který byl současně posledním, ke kterému vytvořil filmovou hudbu. V roce 2007 byl o něm natočen televizní dokumentární film s názvem \"François de Roubaix l'aventurier\".\n\nMěl dvě děti, dceru Patriciu a syna Benjamina.\n\n\n"}
{"id": "956290", "url": "https://cs.wikipedia.org/wiki?curid=956290", "title": "Gibraltarský fotbalový pohár", "text": "Gibraltarský fotbalový pohár\n\nGibraltarský fotbalový pohár, oficiálním názvem Rock Cup, je pohárová vyřazovací soutěž v gibraltarském fotbale. Hraje se od roku 1895, pořádá ji Gibraltarská fotbalová asociace.\n\nAktuálním vítězem ze sezóny 2013/14 je Lincoln FC.\n\nZdroj:\n\n\n"}
{"id": "956293", "url": "https://cs.wikipedia.org/wiki?curid=956293", "title": "List Jeremjášův", "text": "List Jeremjášův\n\nList Jeremjášův (v Českém katolickém překladu Jeremiášův list) je biblická kniha Starého zákona, která byla v Septuagintě zařazena samostatně, avšak ve Vulgatě, Českém ekumenickém překladu a některých dalších biblických překladech je přiřazena ke knize Báruch jako její poslední, šestá kapitola.\n\nNení součástí hebrejské bible (tedy palestinského kánonu), takže jej katolická církev řadí mezi deuterokanonické knihy a protestanté považují za apokryf. Vznikl ve 2. století př. n. l., má 72 veršů a její autor se v ní obrací k babylonským zajatcům, které varuje před modloslužbou.\n"}
{"id": "956300", "url": "https://cs.wikipedia.org/wiki?curid=956300", "title": "Baptisie", "text": "Baptisie\n\nBaptisie (\"Baptisia\") je rod rostlin z čeledi bobovité (\"Fabaceae\"). Jsou to vytrvalé byliny s trojčetnými listy a klasovitými květenstvími, které připomínají vlčí bob. Vyskytují se v počtu asi 35 druhů v Severní Americe. Některé druhy mají využití jako léčivé nebo okrasné rostliny, z druhu \"Baptisia tinctoria\" se vyrábělo modré barvivo podobné indigu.\n\nBaptisie jsou vytrvalé byliny se vzpřímenou lodyhou a hlubokou kořenovou soustavou. Stonky některých druhů jsou tlusté a dužnaté, u jiných tenké a tuhé. Listy jsou dlanitě trojčetné, výjimečně jen dvojlisté nebo jednolisté, složené z přisedlých nebo krátce stopkatých, obvejčitých až kopinatých lístků. Listy obvykle při sušení černají. Palisty jsou obvykle drobné a opadavé. Květy jsou žluté, krémové, bílé nebo modré, uspořádané ve vrcholových nebo úžlabních hroznech, řidčeji jednotlivé. Kalich je zvonkovitý, vytrvalý, lehce dvoupyský s horním pyskem celistvým až dvoulaločným a spodním hluboce trojlaločným. Pavéza je okrouhle ledvinitá, po stranách ohrnutá, asi stejně dlouhá jako křídla a člunek. Křídla jsou podlouhlá a rovná, člunek je rovný nebo mírně zahnutý. Tyčinek je 10 a jsou volné. Semeník je stopkatý, s mnoha vajíčky a zahnutou čnělkou nesoucí vrcholovou bliznu. Lusky jsou krátce až dlouze stopkaté, na bázi s vytrvalým kalichem, vejcovité až válcovité, tenké nebo kožovité, nafouklé a na vrcholu zobanité. Obsahují většinou mnoho semen, která nejsou v plodu oddělena přehrádkami.\n\nRod baptisie zahrnuje asi 35 druhů. Je rozšířen v Severní Americe, zejména ve východních a jihovýchodních oblastech USA. Baptisie rostou v suchých lesích a na planinách a vyhledávají písčité půdy a říční uloženiny.\n\nBaptisie obsahují alkaloidy, zejména anagyrin, cytisin a methylcytisin. Dalšími významnými obsahovými látkami jsou flavonoidy.\n\n\nZ druhu \"Baptisia tinctoria\" se v minulosti získávalo barvivo podobné indigu, kterým obarvovali zejména obyvatelé horských oblastí USA doma tkané textilie. Sušené kořeny různých druhů baptisie byly používány indiány jako emetikum a projímadlo. Jako krmivo nemají velkou hodnotu, neboť jsou hořké a některé druhy pro dobytek i jedovaté. Druh \"Baptisia bracteata\" dobře prospívá na starých odvalech po těžbě olova a slouží tak jako indikátor přítomnosti tohoto prvku v půdě.\n\nOdvar z \"Baptisia tinctoria\" používali severoameričtí indiáni při ošetřování pneumonie, tuberkulózy a chřipky. Výhonky této rostliny v kombinaci s jalovcem \"Juniperus osteosperma\" sloužily při onemocněních ledvin. Nálev se používal při léčení neštovic. V medicíně tato rostlina slouží při ošetřování různých typů vředových onemocnění.\n\nNěkteré druhy baptisií jsou pěstovány jako okrasné rostliny. Několik druhů je uváděno ze sbírek našich botanických zahrad.\n"}
{"id": "956311", "url": "https://cs.wikipedia.org/wiki?curid=956311", "title": "Zákupský zámecký park", "text": "Zákupský zámecký park\n\nZákupský zámecký park byl vytvořen v barokním italském stylu u zákupského zámku v 17. století, později byl rozšířen a dále upravován. Jeho hlavní část byla nevelká barokní zahrada s terasami a dnes již poničenými balustrádami. Pod touto zahradou – označovanou dnes jako francouzskou, byla upravena spodní, větší část, označována jako anglický park. Celý areál je obezděn a v zimě uzamčen.\n\nZahrada vznikala u zámku po roce 1670, tedy za panství rodu sasko-lauenburského. Tehdy nechal Julius František, vévoda Sasko-Lauenburský zámek přestavět z renesančního slohu do barokního. Na přestavbě se podílela řada architektů včetně Julia Broglia.K další velké úpravě došlo v době, kdy na zámku vládla po 52 let Anna Marie Františka, velkovévodkyně z Toskány (část Itálie) a proto i úpravy kolem roku 1680 byly ve stylu italském. Nechala vybudovat dvě terasy propojené středovým schodištěm, zdi doplněné nikami s vodními kaskádami a řadou soch. Kvůli vodě nechala postavit v letech 1710 – 1711 vodárnu za zámkem. Po její smrti začal být park postupně ničen vojskem a vzbouřenými sedláky. Roku 1805 zámek i park získali Habsburkové a jako letní sídlo jej používal po roce 1851 excísař Ferdinand I. Dobrotivý. Pro něj architekt Jan Bělský nechal upravit nejen zámek, ale i zahradu, hlavně vysázením stromů a oddělením francouzské části od spodní anglické.\n\nV roce 1918 celý zámecký areál převzal stát. Po roce 1970 byla zahrada zčásti rekonstruována Sadovnickým střediskem ZTŠ Děčín-Libverda, vodní systémy však obnoveny nebyly. Poté docházelo postupně k devastaci jak kamenných balustrád, přiléhajících hospodářských budov i obezdění celého areálu, v parku byla vybudována hřiště volejbalistů.\nPo roce 1970 v parku rostlo přes 900 stromů. Za cenné byl označen velký zerav, řada pyramidálních olší, některé duby a jasan ztepilý. \n\nAž po roce 1990 začaly postupné opravy parkového areálu, který je ve správě Národního památkového ústavu v Praze. V roce 2002 byly zámek i zahrady zapsány mezi Národní kulturní památky. Již daleko dříve byl zámek i zahrady chráněny jako kulturní památka České republiky.\n\nBalustrády se schodištěm byly kvůli bezpečí návštěvníků znepřístupněny, hřiště odstraněna, stromy i jezírka ošetřeny. Areál je zpravidla přístupný veřejnosti mimo zimní měsíce uzamykatelnou brankou poblíž hlavního vchodu do zámku. V mimořádných případech (údržba, Zákupské městské slavnosti, Pohádkový les, Císařské slavnosti) jsou otevřeny i velké brány anglického parku.\n\nK radikální nápravě chybí finanční prostředky.\n\nV rohu francouzské zahrady je sloup se sochou svatého Tadeáše, který stál původně u koupaliště. . Je veden od roku 1958 jako samostatná kulturní památka České republiky na původní adrese v Nábřežní ulici.\n\n\n"}
{"id": "956316", "url": "https://cs.wikipedia.org/wiki?curid=956316", "title": "Kadarka", "text": "Kadarka\n\nKadarka nebo Gamza je odrůda hroznů použitých pro červené víno. Má za sebou dlouhou historii a je populární v Maďarsku a Bulharsku, kde je známa jako „Gamza“, resp. „гъмза“. Je významnou součástí maďarského červeného cuvée Býčí krev z Egeru nebo Szekszárd, ale již dlouhou dobu se její pěstování na maďarských vinicích omezuje a je nahrazováno odrůdami Kékfrankos a Portugal. Pěstuje se také v řadě dalších východoevropských zemí, kde je známa jako Cadarka nebo Skadarska. \n\nPředpokládá se, že Kadarka pochází z Maďarska. Další hypotézou je, že se pochází z oblasti Skadarsko od jezera Scutarim, který se nachází na hranici mezi Albánií a Černou Horou. \n\nKadarka se vyznačuje plnou, snadno rozpoznatelnou chutí, hlubokým aroma a tmavou nebo středně tmavou barvou. Kadarka je často používána pro kupáže, včetně některých z Egri Bikavérs, a také pro výrobu stolních vín. Nejlepší Kadarka se pěstuje ve vinařských oblastech Szekszárd a Villány v Maďarsku.\n\nV Bulharsku se pod názvem Gamza většinou pěstuje v severozápadních a středních severních oblastech, v Podunajské nížině. Až do nedávných desetiletí byla Gamza dominantní odrůdou v těchto bulharských regionech. Hlavním rysem Gamzy jsou velké a přesto kompaktní shluky malých, téměř kulovitých hroznů tmavě modré až černé barvy.\n"}
{"id": "956319", "url": "https://cs.wikipedia.org/wiki?curid=956319", "title": "Pinotage", "text": "Pinotage\n\nPinotage je modrá odrůda révy původem z Jižní Afriky. Byla tam vyšlechtěna v roce 1925 jako kříženec Pinot noir a Cinsault (Cinsault byl známý jako „Hermitage“, odtud název „Pinotage“). Jihoafrická republika je také zdaleka největším producentem vín této odrůdy.\n\nOdrůdu Pinotage vyšlechtil v Jižní Africe v roce 1925 Abraham Izak Perold, první profesor vinařství na Stellenbosch University. Perold pokoušel spojit nejlepší vlastnosti robustního Hermitage a Pinot noir, tedy hroznů, ze kterých je dobré víno, ale mohou být náročné na pěstování. Perold zasadil čtyři sazenice z tohoto křížení v zahradě na Welgevallenské experimentální farmě a zapomněl na ně. V roce 1927 univerzita vyslala tým k zušlechtění a údržbě zahrady. Součástí tohoto týmu byl mladý asistent Charlie Niehaus, který o sazenicích věděl a zachránil je před likvidací. Mladé rostliny byly přesazeny do zemědělské školy Elsenburg, kde působil Peroldův nástupce C. J. Theron. Oba pak společně vybrali vhodné klony a nově vzniklou odrůdu nazvali pinotage. První víno bylo vyrobeno v roce 1941 v Elsenburgu z první komerční výsadby v \"Myrtle Grove\". Autor odrůdy Abraham Perold však výsledek svého šlechtění stěží mohl ochutnat, v témže roce totiž zemřel\n\nPrvní uznání přišlo, když víno Bellevue vyrobené z Pinotage zvítězilo na \"Cape Wine Show\" 1959. Tento úspěch a snadné pěstování Pinotage vyvolaly vlnu výsadby v šedesátých letech.\n\nVětšina světové výsadby Pinotage je v Jižní Africe, kde se pěstuje na téměř 7000 ha (7,4 % plochy vinic) a je tam třetí nejpěstovanější modrou odrůdou (za odrůdami Cabernet Sauvignon a Syrah) a šestou celkem (2017). Jako tržně mimořádně úspěšné domácí křížení je symbolem vinařských tradic v zemi. Produkce vzrostla z asi 3 milionů litrů na přelomu tisíciletí do roku 2017 na 5 mil. litrů prodaných doma a 19 mil. litrů exportovaných.\n\nKromě Jižní Afriky se Pinotage v menší míře také pěstuje v Brazílii, Kanadě, Izraeli, Novém Zélandu, USA a Zimbabwe. Na Novém Zélandě je 94 akrů (38 ha) Pinotage. Ve Spojených státech jsou výsadby v Kalifornii a ve Virginii.\n\nPinotage dává výrazné tmavě rudé, zemité víno bohaté na bezcukerný extrakt a taniny. V Jihoafrické republice je standardní součástí červených kupáží. Naprostá většina produkce na světovém trhu (v roce 2017 asi 19 mil. litrů) pochází právě z JAR. Tržní úspěch zřejmě souvisí s tím, že odrůda je v jihoafrických podmínkách velmi produktivní a víno je levnější, než jeho konkurenti. Zhruba polovina se exportuje ve velkém a lahvuje se v cílových zemích, druhá polovina se vyváží v originálních lahvích. Kritikové pinotáži vyčítají, že bývá cítit po amyl- nebo izoamylacetátu (jako odlakovač nehtů). Tomu se však lze vyhnout vhodným technologickým postupem. Pinotage se hodí k výrobě barikového vína a s úspěchem snese i delší archivaci. Novějšími trendem je produkce pinotáží s tóny kouře, čokolády, nebo kávy.\n"}
{"id": "956320", "url": "https://cs.wikipedia.org/wiki?curid=956320", "title": "Macabeo", "text": "Macabeo\n\nMacabeo, také Viura nebo Macabeu, je bílá odrůda hroznů. \n\nJe hojně pěstována v regionu Rioja v severovýchodním Španělsku jižně od Barcelony, a ve francouzské oblasti Languedoc-Roussillon. Rozloha španělských vinic, kde se pěstuje Macabeo, je cca 32 000 ha (79 000 akrů) v roce 2004, a francouzských 2800 ha (6900 akrů) v roce 2007. \n\nHrozny se většinou používají k výrobě mírně kyselých mladých bílých vín, většinou vhodných pro spotřebu bez archivace, nebo mísení s jinými odrůdami, jak červenými, tak bílými. \n\nMacabeo je známá také pod těmito synonymy: Alcañol, Alcañón, Blanca de Daroca, Charas blanc, Forcalla, Gredelín, Lardot, Listan Andaludschii, Listan Andaluzskii, Lloza, Macaban, Macabeu, Maccabéo, Maccabeou, Maccabeu, Makkobeo, Malvoisie, po provensálsku, Queue de Renard, Rossan, Subirat, Tokaj, Ugni blanc, Viuna, Xarello. Některé z těchto synonym jsou také správné názvy jiných odrůd.\n"}
