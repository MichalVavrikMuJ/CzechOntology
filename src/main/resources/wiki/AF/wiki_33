{"id": "828599", "url": "https://cs.wikipedia.org/wiki?curid=828599", "title": "BEST", "text": "BEST\n\nSpolečnost BEST, a.s. je český výrobce betonových stavebních prvků pro venkovní a zahradní architekturu. V současnosti je ve svém oboru největší na českém trhu, výrobky exportuje do Německa, Rakouska, Polska a na Slovensko. V roce 2010 získala společnost ocenění Nejlepší výrobce stavebnin a v roce 2011 obsadila 5. místo v žebříčku Českých 100 nejlepších.\n\nBEST a.s. založil v roce 1990 Ing.Tomáš Březina, Podnikatel roku 2007, který dříve pracoval jako projektant, mistr, stavbyvedoucí a referent v pražských podnicích a kterému se také někdy přezdívá \"král betonové dlažby\". V průběhu devadesátých let a po přelomu století společnost postupně rostla a zvyšovala svůj podíl na trhu. V roce 2008 majetkově vstoupila do akciové společnosti BETA Olomouc, v níž se stala 50% akcionářem. Později v roce 2009 BEST a.s. společnost BETA Olomouc převzal ze 100 %.\n\nSpolečnost BEST, a.s. vyrábí betonové stavební prvky určené pro venkovní a zahradní architekturu. V této oblasti pokrývá prakticky kompletní poptávku na trhu. Nabízené produkty jsou rozděleny do osmi kategorií:\n\n\n\n\n\n\n\n\nNa všechny výrobky společnosti BEST, a.s. je poskytována záruka 20 let. Výrobce tento krok podkládá několika argumenty kvality svých produktů.\n\nVšechny výrobky jsou chráněny trvalou impregnací, která zamezuje nasákavosti betonu, omezuje ulpívání povrchových nečistot a zvyšuje odolnost povrchu proti posypovým solím.\n\nPrvky určené pro pozemní komunikace jsou vyráběny v nejvyšší třídě odolnosti proti chemickým rozmrazovacím látkám, tzn. XF4.\n\nVýrobky BEST splňují české normy ČSN EN 1338 a 1339, zároveň také plně odpovídají německým kvalitativním normám DIN EN, přestože splňovat tyto normy není pro české výrobky povinností.\n\nV procesu výroby je implementován systém pro kontrolu kvality zvaný QAVER, který zaručuje kontrolu ve všech částech výrobního procesu. V pravidelných intervalech dochází k odběrům vyrobeného zboží, u něhož je měřena propustnost vzduchových pórů, hustota betonové směsi a váha. Z těchto údajů se následně stanovuje pevnost výrobku. V případě jakékoli nedokonalosti je okamžitě upraven výrobní proces tak, aby jednotlivé vlastnosti dosahovaly optimálních hodnot.\n\nSpolečnost je od roku 1996 certifikována podle norem ISO řady 9000 a od roku 2002 v systému environmentálního managementu podle požadavků ISO 14001. Od roku 2005 splňuje požadavky systému managementu bezpečnosti práce a ochrany zdraví (OHSAS 18001:1999).\n\nSpolečnost vlastní sedm výrobních areálů, ve kterých se nachází celkem 24 továren pro výrobu betonových stavebních prvků. Jedná se o areály v obcích:\n\n\n\n\n\n\n\n\nV Praze-Nehvizdech se nachází nevýrobní, pouze prodejní areál. Ten je zároveň největším obchodním a architektonickým centrem s betonovými výrobky v České republice.\n\nV nejbližší době mají vzniknout nové výrobní areály na Moravě a v Rumunsku.\n\nSpolečnost také vlastní 3 štěrkopískové lomy.\n\nFirma potenciálním klientům nabízí pomoc s výběrem zboží a to prostřednictvím možnosti návštěvy některého z tzv. Arch center, která jsou v podstatě vzorkovnami produktů. Ty však nejsou pouze vystaveny, ale reálně použity. Příchozí návštěvník si tak zboží prohlédne v reálném prostředí, může si vyžádat konzultaci pracovníků centra a také má možnost odvézt si vzorky barev a povrchů. Zároveň zde také může přímo zboží objednat. Poradenské služby jsou poskytovány tzv. BEST studii, která jsou zřízena ve všech Arch centrech. Proškolení zaměstnanci poskytují základní konzultace zdarma, složitější analýzy jsou zpoplatněny.\n\nArch centra se nacházejí u všech výše zmíněných výroben kromě Mohelnice, avšak včetně Prahy-Nehvizd.\n\n"}
{"id": "828600", "url": "https://cs.wikipedia.org/wiki?curid=828600", "title": "Celostátní setkání mládeže 2012", "text": "Celostátní setkání mládeže 2012\n\nCelostátní setkání mládeže 2012 se uskutečnilo ve Žďáru nad Sázavou od 14. do 19. srpna 2012. Pořádala jej Česká biskupská konference ve spolupráci s Asociací křesťanských sdružení mládeže, počet účastníků (především z řad katolické mládeže) se pohyboval kolem šesti tisíc. V sobotu 19. srpna proběhla v rámci setkání pouť rodin brněnské diecéze, jíž se vedle účastníků setkání zúčastnily ještě zhruba tři tisíce poutníků. Organizaci setkání zajistilo 750 dobrovolníků.\n\nKromě mší, společných modliteb a katechezí bylo součástí programu osm desítek přednášek z různých tematických oblastí (víra, církev, liturgie, modlitba, psychologie, mezilidské vztahy, sexualita, manželství apod.), z nichž pětina byla určena pro věkovou skupinu od 19 let, přes deset kulturních vystoupení, zejména hudebních (např. koncert houslisty Josefa Špačka), několik workshopů a další. Setkání se zúčastnili také František Lobkowicz, Jiří Mikulášek, Karel Herbst, Jiří Paďour, Jan Vokál, Jan Baxant, František Radkovský, Dominik kardinál Duka, Pavel Posád, Vojtěch Cikrle, Josef Kajnek, Jan Graubner, Karel Orlita, Ladislav Hučko, Tomáš Holub, Prokop Brož, Jaroslav Brož, Miroslav Šimáček, Jan Balík, Marek Vácha, Jaroslav Maxmilián Kašparů, Tomáš Sedláček, Jiří Strach, Stanislav Juránek a rodiče blahoslavené Chiary Badanové.\n\n"}
{"id": "828606", "url": "https://cs.wikipedia.org/wiki?curid=828606", "title": "A Little Oblique", "text": "A Little Oblique\n\nA Little Oblique je kompilační album kanadského interpreta elektronické taneční hudby, Deadmau5e.\n"}
{"id": "828607", "url": "https://cs.wikipedia.org/wiki?curid=828607", "title": "Kâmuran Şipal", "text": "Kâmuran Şipal\n\nKâmuran Şipal (24. září 1926, Adana – 18. září 2019) byl turecký spisovatel a překladatel.\n\nNa istanbulské univerzitě studoval německý jazyk. Do turečtiny přeložil díla řady německy píšících autorů (Alfred Adler, Ingeborg Bachmann, Wolfgang Borchert, Heinrich Böll, Alfred Brauchle, Bertolt Brecht, Max Brod, Elias Canetti, Sigmund Freud, Gustav Hans Graber, Günter Grass, Carl Gustav Jung, Franz Kafka, Thomas Mann, Rainer Maria Rilke, Robert Musil, Bernhard Zeller, Hans Zulliger, Hermann Hesse). Žil v Istanbulu.\n\n\n\n\n"}
{"id": "828608", "url": "https://cs.wikipedia.org/wiki?curid=828608", "title": "Třída Tupi", "text": "Třída Tupi\n\nTřída Tupi je třída brazilských ponorek, postavených pro brazilské námořnictvo německou loděnicí Howaldtswerke-Deutsche Werft. Jedná se o ponorky postavené na základě jejího úspěšného exportního typu 209. Celkem bylo postaveno pět jednotek této třídy. Všechny jsou v aktivní službě.\n\nKontakt na stavbu šesti ponorek Typu 209/1400 byl zadán roku 1984. Celkem bylo postaveno pět jednotek třídy \"Tupi\", přičemž poslední pátá jednotka \"Tikuna\" se mírně liší svou konstrukcí a někdy je řazena do samostatné třídy \"Tikuna\". Zatímco prototypová jednotka byla postavena loděnicí v HDW v Kielu, zbylé čtyři kusy byly postaveny, s německou pomocí, přímo v Brazílii v Rio De Janeiru. Brazílie měla velké potíže stavbu celé třídy realizovat a stavba šesté jednotky \"Tapuia\" byla dokonce zrušena.\n\nJednotky třídy \"Tupi\":\nVýzbroj ponorek tvoří osm 533mm torpédometů. Celkem se na palubě nachází 16 těžkých torpéd Mk 24 Tigerfish, z toho osm je přímo v torpédometech. Alternativou jsou domácí protiponorková torpéda vyvinutá institutem IPqM. Pohonný systém tvoří čtyři diesely MTU 12V 493 TY60, čtyři generátory AEG a jeden elektromotor Siemens. Nejvyšší rychlost dosahuje 11 uzlů na hladině a 21,5 uzlu pod hladinou. Největší hloubka ponoření je 250 metrů.\n\n"}
{"id": "828611", "url": "https://cs.wikipedia.org/wiki?curid=828611", "title": "Andreas Papandreu", "text": "Andreas Papandreu\n\nAndreas Georgiou Papandreu (5. února 1919 Chios – 23. června 1996 Ekali, Athény) byl řecký socialistický politik a ekonom, jedna z klíčových figur řecké politiky 20. století. Byl premiérem Řecka v letech 1981–1989 a 1993–1996. Založil politickou stranu Panhelénské socialistické hnutí (Πανελλήνιο Σοσιαλιστικό Κίνημα) známé pod zkratkou PASOK. Byl synem Georgiose Papandrea, který byl řeckým ministerským předsedou v letech 1944–1945, 1963 a 1964–1965. Jeho synem je Jorgos Papandreu, taktéž politik a bývalý ministerský předseda.\n\nNástup Andrease Papandrea k moci v roce 1981 znamenal přelom v řecké politice, neboť se levice ujala vlády po 50 letech hegemonie konzervativních, často nedemokratických sil. Jeho vláda proto přijala celou řadu demokratizačních opatření, například uzákonila právo na stávku, posílila parlament na úkor nevoleného prezidenta či zvýraznila úlohu regionálních samospráv. Řada emigrantů z Řecké občanské války se za Papandreovy vlády mohla vrátit domů. \n\n\n"}
{"id": "828614", "url": "https://cs.wikipedia.org/wiki?curid=828614", "title": "Kostas Simitis", "text": "Kostas Simitis\n\nKonstantinos \"Kostas\" Simitis (řecky: Κωνσταντίνος Σημίτης) (* 23. června 1936) byl řecký socialistický politik. Byl premiérem Řecka v letech 1996–2004. Ve stejné době byl předsedou strany Panhelénské socialistické hnutí (Πανελλήνιο Σοσιαλιστικό Κίνημα) známé pod zkratkou PASOK. Ve vládách svého předchůdce Andrease Papandreoua zastával řadu funkcí, byl ministrem zemědělství (1981–1985), ministrem hospodářství (1985–1987), ministrem školství (1989–1990), ministrem obchodu a souběžně ministrem průmyslu (1993–1995).\n\n\n"}
{"id": "828619", "url": "https://cs.wikipedia.org/wiki?curid=828619", "title": "Česká komora stavebních ekonomů", "text": "Česká komora stavebních ekonomů\n\nČeská komora stavebních ekonomů (ČKSE), vznikla v roce 2002. \nJe sdružením odborníků zabývajících se ekonomikou a přípravou staveb. Cílem komory je dosáhnout standardizace postupů oceňování staveb a stavebních prací a zefektivnění a zprůhlednění zadávání veřejných zakázek. ČKSE spolupracovala na připravované legislativní úpravě vztahující se k oceňování staveb v ČR (prováděcí vyhlášky novely ZVZ).\n\nJednou z hlavních aktivit ČKSE je stanovení tzv. „mimořádně nízké nabídkové ceny“. Odborné posouzení zpracované ČKSE dává odpověď na otázku, zda je nabídková cena mimořádně nízká nebo ne.\n"}
{"id": "828620", "url": "https://cs.wikipedia.org/wiki?curid=828620", "title": "Circa 1998–2002", "text": "Circa 1998–2002\n\nCirca 1998-2002 je kompilační album kanadského interpreta elektronické taneční hudby, Deadmau5e vydané pod jménem \"Halcyon441\" na jeho \"SectionZ\" stránce. Je to kolekce jeho skladeb, které vytvořil v období přibližně 1998 - 2002, jak název napovídá.\n"}
{"id": "828626", "url": "https://cs.wikipedia.org/wiki?curid=828626", "title": "Malta (jezero)", "text": "Malta (jezero)\n\nJezero Malta, polsky \"Jezioro Maltańskie\", je umělá vodní nádrž v Polsku na\nseverovýchodním okraji města Poznaně, která vznikla přehrazením řeky Cybiny. Nádrž byla dobudována v roce 1952, stavět se zde začalo již během druhé světové války, kdy za okupace Němci začali přetvářet zdejší rybníky.\n\nNádrž je 2200 metrů dlouhá a 460 metrů široká, zabírá plochu 0,67 kilometru čtverečního (67 hektarů), po obvodu měří 5,6 kilometru. Hloubka vody zde dosahuje od 3,1 metru do 5 metrů. Jde o největší umělou vodní plochu ve městě Poznani. Nádrž je využívána nejen jako rezervoár vody, ale slouží i pro sport, zábavu, rekreaci i rybolov.\n\nNachází se zde řada turistických, rekreačních, zábavních a kulturních atrakcí jako je umělý lyžařský svah, kluziště, nová poznaňská zoologická zahrada (Nowe Zoo w Poznaniu), poznaňská úzkorozchodná železnice (Kolejka Parkowa Maltanka), půjčovna jízdních kol a další. Každoročně se zde v létě koná pravidelný divadelní festival.\n\nKromě toho se zde nachází jedna z nejstarších veslařských drah v Evropě, která je využívána jak pro závody\na trénink veslování tak i pro účely rychlostní kanoistiky.\n\nV roce 1990, 2001 a 2010 se zde konalo mistrovství světa v rychlostní kanoistice a v roce 2009 pak i mistrovství světa ve veslování, pravidelně se zde konají i závody Světového poháru ve veslování.\n\n\n\n"}
{"id": "828628", "url": "https://cs.wikipedia.org/wiki?curid=828628", "title": "Volej", "text": "Volej\n\nVolej ve sportech nebo sportovních hrách představuje odehrání míče (případně puku nebo jiného herního předmětu), za letu ze vzduchu, tak zvaně z voleje tj. bez dopadu na zem. Jde o pojem počeštěný z anglického slova \"volley\".\n\nje dokonce na takovém způsobu hry založen a proto byl podle něj pojmenován.\n\nje takto nazýván dlouhý úsek stojaté vody na řece, většinou nad jezem či přehradou.\n\nPůvodní význam byl současný nebo téměř současný výstřel z palné vícehlavňové zbraně, ať už ruční (pistole, pušky) nebo děla.\n\n"}
{"id": "828631", "url": "https://cs.wikipedia.org/wiki?curid=828631", "title": "Cena Maxe Frische", "text": "Cena Maxe Frische\n\nCena Maxe Frische, německy Max-Frisch-Preis, je literární cena města Curych na památku Maxe Frische. Je určená autorům, kteří se ve svých dílech zabývají základními otázkami demokratické společnosti. Cena byla poprvé předána v roce 1998 a uděluje se každé čtyři roky. Je dotována částkou 50 000 švýcarských franků.\n\n"}
{"id": "828633", "url": "https://cs.wikipedia.org/wiki?curid=828633", "title": "Ota z Windisch-Graetze", "text": "Ota z Windisch-Graetze\n\nOta Weriand Hugo Arnošt, kníže z Windisch-Graetze (německy \"Otto Weriand Hugo Ernst, princ\" (od roku 1902 \"kníže\") \"zu Windisch-Graetz\" (* 7. října 1873 ve Štýrském Hradci, † 25. prosince 1952 v Luganu) je někdejší šlechtic, známý zejména svým sňatkem s arcivévodkyní Alžbětou Marií, (zvanou \"rudá arcivévodkyně\").\n\nOtto byl druhý syn prince Arnošta Ferdinanda z Windisch-Graetze (1827-1918) a princezny\nKamily z Oettingen-Oettingenu a Oettingen-Spielbergu (1845-1888).\n\n23. ledna 1902 se ve Vídni oženil s arcivévodkyní Alžbětou Marií Rakouskou, dcerou korunního prince Rudolfa a korunní princezny Štěpánky, vnučkou císaře Františka Josefa I. a císařovny Alžběty.\n\nSvé nevěstě nebyl rovnorodý, tedy nepocházel z vysoké šlechty, jako příbuzná větev potomků knížete Alfréda, ale jen z větve potomků knížete Werianda, náležející k panskému stavu, ačkoli její hlava byla knížetem. Přesto souhlasil císař se sňatkem a povýšil ženicha do dědičného knížecího stavu nejen pro jeho osobu, ale zvláštním privilegiem získala celá Weriandova větev rodu knížecí titul namísto titulu prince a princezny.\n\nZe svazku vzešlo čtvero potomků. Od roku 1924 žil pár odděleně. Otto zemřel roku 1952 ve Švýcarsku. Je pohřben na hřbitově Lugano-Castagnola.\n"}
{"id": "828634", "url": "https://cs.wikipedia.org/wiki?curid=828634", "title": "Streč", "text": "Streč\n\nStreč (z anglického \"stretch\" = roztahovat) je textilie se zvýšenou roztažností a pružností způsobenou určitým podílem elastických vláken nebo určitými chemikáliemi. \n\nStrečové tkaniny se vyrábějí s elastickou osnovou nebo útkem nebo s oběma pružnými komponentami. Ve výrobcích se kombinují příze z různých materiálů s jádrovou přízí nebo s tvarovanými filamenty s celkovým obsahem 2-5 % elastických vláken. \n\nVlněné strečové tkaniny se dají vyrábět \n\n\nOděvy na volný čas, speciální pracovní oděvy \nse zhotovují nejčastěji s podílem 10-15 % tvarovaných filamentů v zátažné pletenině. \nspodní prádlo, punčochy, ponožky, sportovní oděvy, medicínské textilie \n"}
{"id": "828637", "url": "https://cs.wikipedia.org/wiki?curid=828637", "title": "Macerata", "text": "Macerata\n\nMacerata je italské město v oblasti Marche, hlavní město stejnojmenné provincie.\n\nK 31. prosinci 2010 zde žilo 43 019 obyvatel.\n\nAppignano, Corridonia, Montecassiano, Montelupone, Morrovalle, Pollenza, Recanati, Tolentino, Treia\n\n"}
{"id": "828643", "url": "https://cs.wikipedia.org/wiki?curid=828643", "title": "Banyoles (jezero)", "text": "Banyoles (jezero)\n\nJezero Banyoles, německy: \"Estany de Banyoles\", anglicky: \"Lake of Banyoles\", španělsky: \"Lago de Banolas\", je katalánské přírodní jezero nacházející se v severovýchodním Španělsku u města Banyoles v provincii Girona.\n\nLeží v nadmořské výšce 172 metrů, na jeho západním břehu se nachází město Porqueres. V současnosti\njde o největší katalánské jezero, neboť dřívější největší jezero Sils (nachází se 33 kilometrů jižně) bylo v roce 1851 odčerpáno a jeho plocha se výrazně zmenšila.\n\nMaximální délka jezera dosahuje 2100 metrů, maximální šířka 750 metrů, hloubka vody kolísá od 15 do 62 metrů, průměrná hloubka dosahuje 46,4 metru. Jezero vzniklo přirozeným způsobem v místě tektonické deprese a zlomu.\n\nJe využíváno pro sport, rekreaci a rybolov.\n\nV roce 1992 se zde konaly soutěže ve veslování v rámci LOH 1992 v Barceloně. V roce 2004 ve zde konalo mistrovství světa ve veslování. Jde o populární tréninkové sportoviště i pro zahraniční veslaře (zejména anglické veslaře).\n\n"}
{"id": "828645", "url": "https://cs.wikipedia.org/wiki?curid=828645", "title": "Francesco Moraglia", "text": "Francesco Moraglia\n\nFrancesco Moraglia (* 25. května 1953, Janov) je italský římskokatolický duchovní, teolog, a v současné době patriarcha benátský.\n\nNarodil se 25. května 1953 v Janově. Navštěvoval Janovský seminář a 29. června 1977 byl kardinálem Giuseppe Sirim vysvěcen na kněze. Na Papežské univerzitě Urbaniana pokračoval ve svých studiích, kde roku 1981 získal doktorát z dogmatické teologie. Od roku 1977 do roku 1978 učil v arcidiecézním vyšším semináři.\n\nV letech 1979 až 1988 byl asistentem farního kněze ve farnosti v centru Janova a do roku 1986 byl také profesorem dogmatické teologie Teologické fakulty Severní Itálie. Poté byl profesorem a později děkanem Ligurského institutu náboženských studií. Roku 1996 byl jmenován ředitelem Diecézního úřadu pro kulturu. V roce 2001 se stal členem Rady Janovských diecézních kněžích.\n\nOd roku 2003 sloužil jako konzultor Kongregace pro klérus. Roku 2004 byl jmenován kanovníkem katedrální kapitoly. Kromě výuky na Teologické fakultě Severní Itálie a Ligurského institutu náboženských studií, byl také v době jeho jmenování biskupem ředitelem \"Didascaleionu\" Centru studií a pomáhal ve velké farnosti v centru Janova.\n\nDne 6. prosince 2007 byl jmenován biskupem diecéze La Spezia–Sarzana–Brugnato. Biskupské svěcení přijal 3. února 2008 z rukou kardinála Angela Bagnasca a spolusvětiteli byli arcibiskup Mauro Piacenza a biskup Bassano Staffieri. Uveden do úřadu byl 1. března 2008.\n\nFunkci biskupa La Spezia–Sarzana–Brugnato vykonával do 31. ledna 2012, kdy byl papežem Benediktem XVI. ustanoven patriarchou benátským. Slavnostní uvedení do úřadu bylo dne 25. března 2012.\n\nV úterý 18. září 2012 byl papežem Benediktem jmenován k pomoci jako jeden z papežsky jmenovaných Synodních otců, pro nadcházející 13. Řádné generální shromáždění Biskupského sněmu O nové evangelizaci.\n\nStejně jako předcházejícím patriarchům Benátek, je dovoleno nosit červené roucho, i když není povýšen na kardinála. Červený biret je však zakončen střapcem, jako je to obvyklé i u jiných biskupů.\n\n\n"}
{"id": "828649", "url": "https://cs.wikipedia.org/wiki?curid=828649", "title": "Kozárovce", "text": "Kozárovce\n\nKozárovce jsou obec na Slovensku ležící v okrese Levice v Nitranském kraji.\n\nObec leží na pravém břehu Hronu ve východním části Pohronské pahorkatiny. Západní okraj Štiavnických vrchů na druhé straně Hronu zde dotváří tzv. Slovenskou bránu. Obec leží na severním okraji okresu Levice, který se zde stýká s okresy Zlaté Moravce a Žarnovica.\nKatastr obce má ráz pahorkatiny, protéká ním několik potoků. Na Čaradickém potoku byla vybudovaná vodní nádrž. Přírodní podmínky umožňují pěstování vinné révy, obec leží na severní hranici jejího pěstování na Slovensku. Z dřevin převažuje dub.\n\nOsídlení oblasti je archeologickými nálezy doloženo již z období neolitu. V době Velké Moravy zde v lokalitě Hrádze (Festunok) stávalo hradiště, které chránilo vstup do Pohroní. Zaniklo v 10. století.\nPrvní písemná zmínka pochází z roku 1075, kdy obec daroval Gejza I. opatství v Hronském Beňadiku. Obec je zde uváděna jako villa Kouachi. Ve středověku obec vzhledem ke strategické poloze trpěla vpády Tatarů a později Turků. Obyvatelé se živili především zemědělstvím.\n\nV roce 1912 byla vybudovaná železniční trať Zlaté Moravce- Kozárovce a později se tato stala součástí tratě spojující Bratislavu s Pohroním a Košicemi.\n\n\nV obci se udržují lidové tradice, působí zde několik folklorních souborů (Vretienko, Praslica, Matičiar) a ochotnícké divadlo.\n\nŽelezniční trať Leopoldov – Kozárovce\n\n"}
{"id": "828651", "url": "https://cs.wikipedia.org/wiki?curid=828651", "title": "Eleonora Ehrenbergová", "text": "Eleonora Ehrenbergová\n\nEleonora Ehrenbergová, také \"Eleonora Gayerová z Ehrenbergů\", německy \"Eleonora Gayer Freiin von Ehrenberg\" (1. listopadu 1832 Modrá Hůrka – 30. srpna 1912 Ondřejov) byla operní pěvkyně, koloraturní sopranistka, která působila v Německu, od roku 1861 v Praze a od roku 1864 v českém divadle. Při premiéře Smetanovy \"Prodané nevěsty\" roku 1866 zpívala roli Mařenky.\n\nJejí pradědeček byl pražský lékárník Anton Franz Gayer, kterého císařovna Marie Terezie roku 1764 povýšila do šlechtického stavu s přídomkem \"von Ehrenberg\". Otec, Johann Aloys Gayer von Ehrenberg, byl dvorní rada u českého apelačního soudu, ale už roku 1833 zemřel. Eleonora se narodila v domě číslo 14 v Modré Hůrce u Týna nad Vltavou, v letech 1842 až 1847 vyrůstala v klášteře Voršilek v Praze, kde dostala také základy hudebního vzdělání. Do roku 1852 žila ve Vídni u své tety, hraběnky Hrzánové, kde učila hrát na klavír. V letech 1852–1854 studovala na Pražské konzervatoři harmonii a kontrapunkt a brala hodiny zpěvu u G. B. Gordigianiho.\n\n3. srpna 1854 debutovala ve Stavovském divadle v titulní roli Donizettiho opery \"Lucie z Lammermooru\" pod taktovkou Františka Škroupa. V letech 1854–1856 zpívala v opeře ve Štětíně, 1856 vystupovala v mnoha rolích v Mnichově a v Praze. V letech 1856–1858 měla angažmá v opeře v Hamburku a pak do roku 1861 v Lipsku. Od roku 1861 zpívala jak ve Stavovském divadle německé, tak v Novoměstském divadle české role. Při otevření Prozatímního divadla 1863 zpívala roli Constanze v Cherubiniho \"Vodaři\" a získala tam velmi výhodné angažmá s ročním platem 3000 zlatých. Od roku 1864 se věnovala pouze českému divadlu a v jejích zápiscích je uvedeno 132 rolí a 1750 vystoupení.\n\nV roce 1866 zpívala Mařenku při premiéře \"Prodané nevěsty\" a 1868 Jitku při premiéře opery \"Dalibor\". 1876, když Smetana odešel z Prahy, z divadla odešla, ale 1876 se zase vrátila a zpívala i později v Národním divadle až do roku 1885, kdy se s divadlem rozloučila v roli Leonory v opeře \"Trubadúr\". Pak už vystupovala jen na koncertech. Zbytek života trávila se svou neteří Marií ve vile Leonora v Ondřejově a její domácí koncerty navštěvoval také J. J. Frič. Roku 1909 byla současně s Emou Destinnovou jmenována čestnou členkou Národního divadla.\n\nJe pochována na ondřejovském hřbitově naproti vchodu.\n\n\n\n"}
{"id": "828653", "url": "https://cs.wikipedia.org/wiki?curid=828653", "title": "Jindřich Vojáček", "text": "Jindřich Vojáček\n\nJindřich Vojáček (* 11. července 1888 Praha, padl mezi 7. až 10. květnem 1945 při Pražském povstání) byl český právník a hudební skladatel.\n\nJeho otcem byl Jindřich, rytíř Vojáček, c.k. okresní komisař při místodržitelství v Praze. Po studiích na reálném gymnáziu na Smíchově v Praze absolvoval Právnickou fakultu Karlovy univerzity (4. července 1912) a pracoval jako právník na ředitelství Státních drah. Komponovat začal již během studií na gymnáziu. V hudbě se vzdělával soukromě. V letech 1908–1909 studoval na konzervatoři v Ženevě u Josepha Laubera. \n\nBydlel ve vile na Barrandově ve Skalní 21. Padl v průběhu Pražského povstání v květnu 1945.\n\nByl autorem, který zasáhl do mnoha hudebních žánrů. Největšího úspěchu dosáhla jeho hudba chrámová a skladby orchestrální. Většina jeho děl byla provedena, ale tiskem byl vydán jen zlomek.\n\n\n\n\n\n\nZkoponoval rovněž řadu písní, písňových cyklů a sborů.\n\n\n"}
{"id": "828654", "url": "https://cs.wikipedia.org/wiki?curid=828654", "title": "Mistrovství Evropy v raftingu 2012", "text": "Mistrovství Evropy v raftingu 2012\n\nMistrovství Evropy v raftingu 2012 se uskutečnil ve dnech 28. srpna až 2. září 2012 na Vltavě v Loučovicích pod Lipenskou přehradou, ve Vyšším Brodě a v Lipně nad Vltavou. Jednalo se o mistrovství mužů i žen na čtyřmístných a šestimístných raftech, které se koná v rámci Devils extréme race. Kromě toho se zde uskutečnilo i mistrovství světa juniorů a veteránů v raftingu.\n\nAkci pořádal Svaz vodáků České republiky ve spolupráci s výše uvedenými obcemi a Jihočeským krajem na řece Vltavě v Čertových proudech u Loučovic na trati na Vltavě mezi lipenskou hrází železniční a zastávkou za Čertovou stěnou. Celá tato trať měří téměř 9 kilometrů.\n\n\n"}
{"id": "828659", "url": "https://cs.wikipedia.org/wiki?curid=828659", "title": "NAeL Minas Gerais (A11)", "text": "NAeL Minas Gerais (A11)\n\nMinas Gerais (A11) byla brazilská letadlová loď, původně anglická lehká letadlová loď HMS \"Vengeance\" (R71), čtvrtá postavená jednotka třídy \"Colossus\". Brazílie loď zakoupila roku 1956 a stala se tak prvním jihoamerickým státem vlastnícím letadlové lodě (do operační služby ovšem dříve vstoupila argentinská letadlová loď \"Independencia\"). Brazilské námořnictvo loď provozovalo až do 9. října 2001. Po vyřazení byla sešrotována. Ve službě ji nahradila letadlová loď \"São Paulo\".\n\nHMS \"Vengeance\" byla pro Britské královské námořnictvo postavena, za druhé světové války, loděnicí Swan Hunter. Stavba byla zahájena 16. listopadu 1942, přičemž 23. února 1944 byl trup lodě spuštěn na vodu. Do služby loď vstoupila roku 1945. Do bojů se již nezapojila. V listopadu 1952 byla \"Vengeance\" zapůjčena Australskému námořnictvu do doby, než byla dokončena náročná modernizace nové australské letadlové lodě HMAS \"Melbourne\". Roku 1954 byla loď přeřazena k výcviku a roku 1955 byla vrácena britskému námořnictvu.\n\nBrazílie loď zakoupila roku 1956. V letech 1957–1960 probíhala modernizace plavidla, zahrnující například instalaci úhlové letové paluby, katapultů či systému řízení palby. Do služby ji zařadila 6. prosince 1960.\n\n\"Minas Gerais\" byla vybavena úhlovou letovou palubou. Palubní hangár měl rozměry 135,6x15,8x5,3 metru a vešlo se do něj 21 strojů. Původní obrannou výzbroj tvořilo deset 40mm kanónů.\n\nPo zařazení do služby loď sloužila především k protiponorkovému hlídkování. Nesla přitom jak palubní letadla, tak vrtulníky. V letech 1976–1980 byla modernizována. Od roku 1987 byla přeřazena do rezervy, kde čekala na nutnou modernizaci (například v té době měla nefunkční katapult). Modernizace začala roku 1991 a práce trvaly až do roku 1995, kdy se loď vrátila do služby. Vyměny byly kotle, radary, bojový informační systém a řada dalších systémů. Novou výzbroj lodě tvořily tři dvojnásobná vypouštěcí zařízení SIMBAD pro protiletadlové řízené střely Mistral a dva 12,7mm kulomety. K sešrotování byla loď odvezena v roce 2004.\n\n\n"}
{"id": "828663", "url": "https://cs.wikipedia.org/wiki?curid=828663", "title": "Rakouská občanská válka", "text": "Rakouská občanská válka\n\nRakouská občanská válka () nebo také únorové boje roku 1934 (něm. \"Februarkämpfe 1934\") je označení ozbrojených střetů, které se odehrály 12. až 15. února 1934 a jimž padlo za oběť několik set lidí v rakouských průmyslových střediscích. Střety začaly v Linci a nejsilnější srážky probíhaly ve Vídni, Štýrském Hradci, Brucku an der Mur, Judenburgu, Vídeňském Novém Městě a Štýru, zasažena byla i další průmyslová města středního a východního Rakouska.\n\n\n\n\n"}
{"id": "828666", "url": "https://cs.wikipedia.org/wiki?curid=828666", "title": "Cybina", "text": "Cybina\n\nCybina je malá řeka v Polsku ve Velkopolském vojvodství. Je to pravostranný přítok řeky Warty, do které se vlévá v Poznani v nadmořské výšce okolo 60 m. V tomto místě je také označována jako Kanál Ulgi.\n\nŘeka pramení u vesnice Nekielka u obce Iwno přibližně v nadmořské výšce 120 metrů a její délka činí 43 kilometrů. Na řece se nachází několik umělých nádrží, z nichž největší je Jezioro Swarzędzkie. Na dolním toku bylo na řece v Poznani ve 40. a 50 letech 20. století vybudováno další umělé jezero Malta, což je největší vodní plocha v tomto městě.\n\n\n\n"}
{"id": "828667", "url": "https://cs.wikipedia.org/wiki?curid=828667", "title": "Jaroslav Chundela", "text": "Jaroslav Chundela\n\nJaroslav Chundela (16. prosince 1936, Brno – 21. června 1995 Mnichov) byl český divadelní a operní režisér a herec.\n\nPo absolvování Damu v roce 1951 působil v divadle S. K. Neumanna v Praze. Na přelomu šedesátých a sedmdesátých let pracoval v operní scéně Divadla Jozefa Gregora Tajovského v Banské Bystrici.\n\nV roce 1972 vzniklo v Ústí nad Labem Činoherní studio Ústí nad Labem. Bylo založeno jako nástupce komunistickým režimem zakázaného Kladivadla a Chundela se stal jeho prvním uměleckým ředitelem. Pod jeho vedením se divadlo dostalo na mimořádně vysokou úroveň, neboť zde vytvořil soubor mladých talentovaných herců (Jiří Bartoška, Karel Heřmánek, Pavel Zedníček) a zval ke spolupráci přední české režiséry, kterým totalitní režim znemožnil práci v pražských divadlech. Mimo jiné zde působili např. Jan Grossman, Evald Schorm nebo Jan Kačer. V roce 1975 odešel do Prahy a byl po tři roky režisérem v divadle Na zábradlí. V těchto letech také režíroval několik operních představení v Národním divadle Brno. Příležitostně účinkoval i jako herec na divadle i ve filmu.\n\nV roce 1978 emigroval. Žil ve Švýcarsku a pracoval v řadě divadel Spolkové republiy Německo.\n\n\n"}
{"id": "828668", "url": "https://cs.wikipedia.org/wiki?curid=828668", "title": "Samuel Larsen", "text": "Samuel Larsen\n\nSamuel Peter Acosta Larsen (* 28. srpna 1991, San Francisco, Kalifornie, Spojené státy americké) je americký herec a zpěvák. Dne 21. srpna 2011 vyhrál reality soutěž \"The Glee Project\" společně s s Damianem McGintym. Je členem hudební skupiny Bridges I Burn a má vedlejší roli v seriálu \"Glee\" jako Joe Hart.\n\nV roce 2014 vydal své debutové EP \"Vices.\"\n\nNarodil se v San Francisku jako syn Henrika a Lupe Acosty Larsenových. Jeho otec Henrik pochází z Dánska a jeho matka Lupe Acosta je z Mexika. Má staršího bratra Manola Acosta a sestru jménem Morgan. Učinil veřejné prohlášení, že je Křesťan.\n\nV dětství hrál na bicí, basovou a akustickou kytaru a na klávesy. V roce 2009 absolvoval na střední škole Murrieta Valley High School a byl ve školní pochodové kapele. V druhém ročníku se stal zpěvákem a kytaristou školní skupiny \"15 North\" a skupina účinkovala na různých festivalech.\n\nV roce 2010 se přihlásil na konkurz do deváté řady soutěže \"American Idol\", ale naneštěstí byl vyhozen při Hollywoodském týdnu a těsně se nedostal mezi semifinalisty. Poté, co dělal modela pro módního návrháře Ashtona Michaela, potkal Skipa Arnolda, se kterým krátce poté založili hudební skupinu a pojmenovali ji \"Bridges I Burn\". Brzy se k nim přidal i třetí člen kapely,\nSalvatore Spinelli. Většinu písní kapely zpívá i píše právě Larsen. Ucházel se o roli Sama Evanse v seriálu \"Glee\", roli ale nezískal a hraje ji Chord Overstreet. Do seriálu se ale nakonec dostal, protože vyhrál reality show \"The Glee Project\", jejíž hlavní cenou pro výherce bylo získání vedlejší role v \"Glee\" po sedm epizod.\n\nPoprvé se objevil v \"Glee\" v třinácté epizodě třetí série s názvem Heart. Jeho rolí je Joe Hart, Křesťan, který se dříve učil doma. V této epizodě zpíval dvě písně: \"Stereo Hearts\" od Gym Class Heroes a mashup písní \"Cherish\" od The Association a \"Cherish\" od Madonny. Ačkoliv jeho výhrou bylo sedm epizod v seriálu, objevil se v posledních deseti epizodách třetí série a ve dvanácti epizodách čtvrté série.\n\nV červenci 2018 byl obsazen do role Zeda Evanse ve filmové adaptaci \"After\", která bude mít premiéru v dubnu 2019.\n\n"}
{"id": "828670", "url": "https://cs.wikipedia.org/wiki?curid=828670", "title": "Two Sides: The Very Best of Mike Oldfield", "text": "Two Sides: The Very Best of Mike Oldfield\n\nTwo Sides: The Very Best of Mike Oldfield je výběrové album britského multiinstrumentalisty Mikea Oldfielda. Vydáno bylo v červenci 2012 a v britském žebříčku prodejnosti hudebních alb se umístilo nejlépe na šestém místě. Album vyšlo několik dní poté, co Oldfield vystoupil na koncertě u příležitosti zahájení Letních olympijských her 2012 v Londýně.\n"}
{"id": "828672", "url": "https://cs.wikipedia.org/wiki?curid=828672", "title": "Ehrenberg", "text": "Ehrenberg\n\nEhrenberg je německé vlastní jméno:\n\n"}
{"id": "828673", "url": "https://cs.wikipedia.org/wiki?curid=828673", "title": "Islands", "text": "Islands\n\nIslands (česky: ostrovy) může být:\n\n"}
{"id": "828679", "url": "https://cs.wikipedia.org/wiki?curid=828679", "title": "Církevní oblast Abruzzo-Molise", "text": "Církevní oblast Abruzzo-Molise\n\nCírkevní oblast Abruzzo-Molise (ital. \"Regione ecclesiastica Abruzzo-Molise\") je jedna z 16 církevních oblastí, do nichž je rozdělena katolická církev v Itálii. Skládá se ze čtyřech církevních provincií, do nichž je rozděleno 11 diecézí v italských regionech Abruzzo a Molise.\n\nCírkevní oblast Abruzzo-Molise je rozdělena do čtyřech církevních provincií:\n\n\n\n\n"}
{"id": "828680", "url": "https://cs.wikipedia.org/wiki?curid=828680", "title": "Ponorková nemoc", "text": "Ponorková nemoc\n\nPonorková nemoc (zkráceně ponorka) je laické označení pro stav vzrůstajícího napětí, antipatie a nesnášenlivosti zejména v malých sociálních skupinách v uzavřeném prostoru. \n\nPonorková nemoc je vyvolána stereotypní situací s nedostatkem podnětů. Rozvíjí se v rámci nějakého uzavřeného kolektivu lidí, kteří spolu tráví mnoho času (ať už pracovně či soukromě). Snadno vzniká i mezi blízkými lidmi, kteří spolu za běžných okolností velmi dobře vycházejí např. v zaměstnání mezi kolegy, mezi partnery ve vztahu, na dovolené s přáteli apod. Jejím projevem jsou nejrůznější (zpočátku slovní) konflikty a eskalace napětí. Objevuje se zejména tam, kde není možné kontakt s ostatními členy skupiny alespoň krátkodobě přerušit. Ponorkové nemoci nejsou uchráněni ani profesionálové, kteří jsou na tyto stavy připraveni, například kosmonauti nebo polárníci.\n\nPři ponorkové nemoci dochází zejména ke slovním útokům nebo i k fyzickému napadení druhé osoby, a to proto, že je svým chováním a jednáním pro agresora subjektivně nesnesitelná (lidově se často používá fráze „jde mi na nervy“). Ponorková nemoc se může vystupňovat až k agresivitě, skupinové psychóze, paranoii apod. Ve větších kolektivech se často stává, že si na sebe vytvoří vzájemnou averzi více lidí.\n\nSousloví „ponorková nemoc“ je zřejmě odvozeno od námořníků na ponorkách, mezi kterými po nějaké době izolace od okolního světa docházelo ke zvýšenému napětí v důsledku psychické únavy a nedostatku soukromí. \n\n\n"}
{"id": "828683", "url": "https://cs.wikipedia.org/wiki?curid=828683", "title": "Svatá Valentýna", "text": "Svatá Valentýna\n\nSvatá Valentýna (281 – 308/309 nebo 18. března 317) byla zasvěcená panna a křesťanská mučednice popravená při pronásledování křesťanů. Její svátek se slaví 25. července.\n\nPodle svědectví Eusebia z Caesarey zemřela v šestém roce pronásledování za císaře Diokleciána, tj. v roce 308 nebo 309; datum jejího úmrtí 18. března 317 vyplývá z údajů na desce, která byla podle tradice položena na její hrob, avšak v té době už bylo pronásledování křesťanů ze strany státu zastaveno.\n\nV roce 1702 věnoval papež Klement XI. její ostatky, dosud uložené v katakombách, Kateřině Eleonoře hraběnce Lambergové. Byly přeneseny do rakouského Drosendorfu a nejprve vystaveny v tamní zámecké kapli, od roku 1704 pak v kostele sv. Martina z Tours. Další její ostatky měl darovat papež Lev XII. kancléři Metternichovi při příležitosti znovuvysvěcení kostela sv. Václava v Plasích v srpen 1828, tj. poté, co v něm byla zřízena hrobka rodiny Metternichů.\n\n"}
{"id": "828686", "url": "https://cs.wikipedia.org/wiki?curid=828686", "title": "Dolph Lundgren", "text": "Dolph Lundgren\n\nDolph Lundgren (* 3. listopadu 1957 Stockholm) je švédský herec, režisér a scenárista, který se ve filmu většinou objevuje v roli postav používajících bojové umění.\n\nDebutoval malou rolí v bondovce \"Vyhlídka na vraždu\". Proslavil se díky roli Ivana Draga ve snímku \"Rocky IV\". Mezi jeho další známé filmy patří \"Vládci vesmíru\", \"Rudý škorpion,\" \"Mstitel\", \"Temný anděl,\" \"Zůčtování v malém Tokiu\", série \"Univerzální voják\", \"Čas pomsty\", \"Pětiboj\", \"Top Secret\", \"Lovec Bouřek\", \"Pohyblivý terč\", \"Přímý zásah\", série \"\", \"Krvavý Bangkok\" , horor Žraločí jezero či \"Tour de doping\". V roce 2018 se objevil ve filmech \"Aquaman\" a \"Creed II.\" Zahrál si též v seriálu \"Arrow\". Je také režisér, natočil např. snímek \"Zemřít je snadné\" (2009), kde zárověň ztvárnil hlavní roli. Roku 1995 si zahrál v akčním snímku \"Střelec\", jenž se celý natáčel v Praze.\n\nVe Stockholmu studoval přírodní vědy a již během tohoto studia se věnoval bojovému sportu, přičemž byl kapitánem národního týmu. Kromě toho má také akademické zkoušky z fyziky, chemie a matematiky a domluví se anglicky, německy i japonsky. Když v roce 1982 ukončil studium, pracoval jako model.\n\nPoprvé se před kamerou objevil v roce 1984 jako minirole v bondovce \"Vyhlídka na vraždu\". Svou velkou šanci dostal v roce 1985 od Sylvestera Stallona, který jej obsadil do záporné role Ivana Draga ve filmu \"Rocky IV\". Jeho dalšími úspěšnými snímky jsou například \"Red Scorpion\", \"Vládci vesmíru\", \"Kamufláž\", \"Zúčtování v Malém Tokiu\", \"Johnny Mnemonic\", série filmů \"Univerzální voják\", \"Zemřít je snadné\" (zde režisérem) či \"Pohyblivý terč\".\n\n\n"}
{"id": "828688", "url": "https://cs.wikipedia.org/wiki?curid=828688", "title": "Joseph Kessel", "text": "Joseph Kessel\n\nJoseph Kessel (10. února 1898 – 23. července 1979) byl francouzský novinář, spisovatel-romanopisec a esejista ruského původu.\n\nNarodil se v roce 1898 ve Villa Clara, městě argentinské provincie Entre Ríos, během cest jeho otce, který pracoval jako novinář. Matka byla litevská lékařka židovského původu. První roky dětství prožil v ruském Orenburgu. Poté se rodina přemístila do Francie, kde studoval v Nice a Paříži. Během první světové války působil jako letec.\n\nStal se autorem několika knih, které byly později zfilmovány. V roce 1967 přenesl španělský režisér Luis Buñuel na plátno jeho román. Film se jmenoval podle předlohy \"Kráska dne\". V roce 1943 spolu se synovcem Mauricem Druonem přeložili z ruštiny do francouzštiny píseň Anny Marlyové nazvanou \"Chant des Partisans\", která se ve druhé světové válce stala jednou z hymen Svobodných Francouzů\n\nV letech 1962–1979 byl členem Francouzské akademie. Zemřel v roce 1979 v Avernes, městě departementu Val-d'Oise. Pohřbený je na pařížském Montparnassu.\n\n\n\"Na trhu,\" překlad Arnošt Bareš, il. Vojmír Vokolek, soukromý tisk A. Bareše, tisk V. Vokolek, Pardubice, 1928\n\n"}
{"id": "828692", "url": "https://cs.wikipedia.org/wiki?curid=828692", "title": "Církevní oblast Triveneto", "text": "Církevní oblast Triveneto\n\nCírkevní oblast Triveneto (ital. \"Regione ecclesiastica Triveneto\") je jedna z 16 církevních oblastí, do nichž je rozdělena katolická církev v Itálii. Skládá se ze čtyř církevních provincií, do nichž je rozděleno 15 diecézí v italských regionech Benátsko, Furlansko-Julské Benátsko a Tridentsko-Horní Adiže.\n\nCírkevní oblast Triveneto je rozdělena do čtyř církevních provincií:\n\n\n\n"}
{"id": "828694", "url": "https://cs.wikipedia.org/wiki?curid=828694", "title": "Finská liga ledního hokeje 1927/1928", "text": "Finská liga ledního hokeje 1927/1928\n\nSM-sarja 1927/1928 byla první hokejovou sezónou ve Finsku, pořádaná Finnish Ball Association. Zúčastnilo se šest týmů ze tří měst, vítězem se stal tým Viipurin Reipas.\n\nKiffen v druhém kole nehrál a automaticky postoupil do finále.\n"}
{"id": "828695", "url": "https://cs.wikipedia.org/wiki?curid=828695", "title": "Fairchild Semiconductor", "text": "Fairchild Semiconductor\n\nFairchild Semiconductor je americká společnost, zaměřená na výrobu polovodičových součástek, se sídlem v San José ve státě Kalifornie. Byla založena v roce 1957 a stala se průkopníkem v oblasti výroby tranzistorů a integrovaných obvodů.\n\nV roce 1956 William Shockley otevřel v Kalifornii laboratoře s cílem vyvinout v té době nový prvek – čtyřvrstvovou diodu (dynistor), která by byla rychlejší a měla lepší využití než tehdejší nevýkonné tranzistory. Jako zaměstnance vybral podle jeho názoru nejlepší absolventy amerických vysokých škol.\n\nJen o rok později se osm jeho zaměstnanců rozhodlo odejít a založit vlastní společnost. Této skupině se začalo říkat „osm zrádců“. Mezi nimi byli i známé osobnosti jako vynálezce planárního procesu výroby polovodičů Jean Hoerni, dále Gordon Moore, který roku 1965 zformuloval Mooreův zákon a Robert Noyce, který nakonec spolu s Moorem v roce 1968 založil společnost Intel.\n\nProtože „zrádci“ hledali prostředky na financování jejich projektu, obrátili se na amerického podnikatele Shermana Fairchilda, který byl zakladatelem společností, jenž měly vojenské zakázky (např. Fairchild Aircraft a Fairchild Camera and Instrument).\n\nPo vzrušené prezentaci, kterou provedl Robert Noyce, Sherman Fairchild souhlasil s poskytnutím kapitálu na financování nové divize polovodičů pro „osm zrádců“. Polovodičová divize byla nazvána Fairchild Semiconductor a začleněna do společnosti Fairchild Camera and Instrument.\n\nV roce 1957, kdy se pro výrobu polovodičů používalo převážně germanium, začali ve Fairchild Semiconductor připravovat výrobu křemíkových tranzistorů. Používání křemíku obhajoval Robert Noyce.\n\nKřemík se vyskytuje v přírodě v mnohem větší míře než germanium (křemík se vyskytuje ve formě sloučenin). Jde o levný základní materiál a hlavní náklady tedy leží jen ve výrobním procesu. Noyce byl také přesvědčen, že křemíkové polovodiče ohlašují začátek výroby zařízení na jedno použití, která se nebudou při poruše opravovat, ale rovnou likvidovat.\n\nJejich první křemíkové tranzistory byly sice na svou dobu vyspělé, ale zásadní pokrok přineslo až zavedení planárního procesu výroby polovodičových součástek. Planární proces vyvinul v roce 1958 Jean Hoerni. Proces představoval velké zlepšení, tranzistory mohly být levnější a mít vyšší výkon.\n\nV důsledku vynálezu planárního procesu byly najednou jiné způsoby výroby součástek zastaralé a neefektivní. Na to tehdy doplatila společnost Philco, která právě investovala 40 mil. dolarů do zařízení na výrobu slitinových tranzistorů.\n\nPlanární proces se velmi rozšířil. Během několika let byl každý druhý tranzistor buď okopírován nebo vyroben planárním procesem v licenci Fairchild.\n\nPrvní planární tranzistor byl uveden na trh v roce 1958 pod označením 2N697 a představoval velký úspěch (původně byl tranzistor se stejným označením vyráběn starší technologií výroby). První série 100 kusů planárních tranzistorů 2N697 byla prodána společnosti IBM za 150 dolarů/kus. Jen o dva roky později (1960) se podařilo vyrobit obvod se čtyřmi tranzistory na jedné křemíkové destičce, čímž vznikl první křemíkový integrovaný obvod.\n\nJack Kilby ze společnosti Texas Instruments sice vytvořil integrovaný obvod na bázi germania už v roce 1958 a získal americký patent, ale průmysl dal přednost jednoduššímu planárnímu procesu výroby součástek. Divize Fairchild Semiconductor zvýšila počet zaměstnanců až na dvanáct tisíc a brzy dosáhla obrat 130 mil. dolarů za rok.\n\nV roce 1963 Fairchild najal Boba Widlara, aby vyvinul analogové operační zesilovače, které by se daly vyrábět planárním procesem. Vzhledem k tomu, že technologie výroby byla zatím optimalizována jen pro číslicové obvody, spolupracoval s Widlarem technolog Dave Talbert. Výsledkem spolupráce byly dva tehdy revoluční operační zesilovače μA702 a μA709.\n\nUvedení integrovaných operačních zesilovačů μA702 (1964) a μA709 (1965) znamenalo dominantní postavení na trhu analogových integrovaných obvodů. Roku 1966 Widlar a jeho spolupracovník Dave Talbert odešli do společnosti National Semiconductor. Ve Widlarově práci pokračoval David Fullagar, který v roce 1968 představil operační zesilovač μA741, jenž se stal nejoblíbenějším integrovaným operačním zesilovačem všech dob.\n\nObrat polovodičové divize se každý rok zvyšoval a uprostřed šedesátých let 20. století činil dvě třetiny celkových tržeb mateřské společnosti. Roku 1966 to v USA znamenalo co se týče tržeb druhé místo za společností Texas Instruments, přičemž na třetím místě byla společnost Motorola. Robert Noyce byl odměněn pozicí viceprezidenta mateřské společnosti a stal se de facto hlavou polovodičové divize.\n\nOkolo roku 1967 se v souvislosti s poklesem zisku začaly objevovat určité potíže. Polovodičová divize byla zisková, ale zisk byl mateřskou společností investován do ztrátových podniků. Manažéři polovodičové divize byli rozčarováni firemním zaměřením na sanaci nerentabilních podniků na úkor polovodičové divize. Navíc dostávali ve srovnání s ostatními divizemi podstatně méně opcí na akcie. Výsledkem byl postupný odchod klíčových pracovníků k jiným společnostem.\n\nNa podzim roku 1967 mateřská společnost poprvé od roku 1958 utrpěla ztrátu. Celková ztráta činila 7,6 mil. dolarů. Ke konci roku 1967 bylo nařízeno prodat všechny nerentabilní podniky. Prezident společnosti John Carter odstoupil. Za přirozeného nástupce byl považován Robert Noyce, ale správní rada ho nepodpořila. V odezvě na tuto skutečnost Noyce společně s Gordonem Moorem diskrétně připravili založení společnosti Intel a odešli.\n\nSherman Fairchild najal manažéra Lestera Hogana, který byl do té doby hlavou polovodičové divize ve společnosti Motorola. Cena akcií společnosti Motorola pod odchodu Hogana poklesla. Hogan přivedl z Motoroly i řadu dalších odborníků.\n\nSpolečnost Motorola s takovým postupem nesouhlasila. Snažila se soudní cestou vymáhat škodu vzniklou v důsledku ztráty svých důležitých pracovníků a tvrdila také, že jsou ohrožena její obchodní tajemství. Nakonec v roce 1973 ale soud rozhodl v neprospěch Motoroly. \n\nJeště do konce roku 1970 měla Fairchild Semiconductor k dispozici několik nových výrobků, ale stále se opírala především o stávající produktové řady, zejména odolné integrované obvody pro vojenské účely a použití ve vesmíru. Měla příjem z licencí ze svých patentů, ale celkově hospodařila se ztrátou.\n\nRoku 1972 společnost Intel představila 8-bitový mikroprocesor 8008. Konkurenčním výrobkem se stal procesor Fairchild F8, který však měl neobvyklou architekturu a nebyl na trhu příliš úspěšný. V roce 1973 byla zahájena výroba CCD pro komerční účely (nedlouho po vynálezu CCD v Bellových laboratořích).\n\nRoku 1976 byla uvedena na trh první herní konzole, která jako paměťové médium používala ROM Cartridge (Fairchild Channel F). Výrobek byl zpočátku úspěšný, ale rychle ztratil popularitu, když se objevila na trhu konzole Atari 2600.\n\nV roce 1979 koupila mateřskou společnost Fairchild Camera and Instrument (včetně divize Fairchild Semiconductor) ropná společnost Schlumberger za 425 mil. dolarů. Zajímavým výrobkem z tohoto období je procesor s architekturou Clipper, vyvinutý roku 1980. Tyto procesory později začala vyrábět společnost Intergraph, což byl původní hlavní odběratel procesorů. Společnost Schlumberger v roce 1987 prodala Fairchild Semiconductor společnosti National Semiconductor za cca 200 mil. dolarů.\n\nV roce 1997 se Fairchild Semiconductor stala nezávislou společností se sídlem ve městě South Portland v americkém státě Main. V průběhu roku 2001 byla dokončena akvizice známého výrobce polovodičových součástek, společnosti Intersil, kterou roku 1967 založil Jean Hoerni. Touto akvizicí se společnost Fairchild Semiconductor stala druhým největším výrobcem výkonových polem řízených tranzistorů (MOSFET) na světě. Do společnosti byl téhož roku začleněn také další výrobce polovodičů – Impala Linear Corporation. Konečně v roce 2001 získala společnost Fairchild Semiconductor původně švédskou společnost TranSiC, zaměřenou na vývoj a výrobu tranzistorů.\n"}
{"id": "828701", "url": "https://cs.wikipedia.org/wiki?curid=828701", "title": "Mont Richard-Molard", "text": "Mont Richard-Molard\n\nMont Richard-Molard (též \"Mont Nimba\", dříve \"Mont Nouon\", 1 752 m n. m.) je hora v pohoří Nimba v západní Africe. Leží na státní hranici mezi Pobřežím slonoviny (region Dix-Huit Montagnes, departement Biankouma) a Guineou (region Nzérékoré, prefektura Lola) nedaleko trojmezí s Libérií. Nejbližším větším sídlem je město Yekepa v Libérii a město Bossou v Guineji. Hora je nejvyšším bodem Pobřeží slonoviny, Guineje i pohoří Nimba. Nachází se na území přírodní rezervace Mount Nimba o rozloze 180 km, která je zapsána na seznam světového dědictví UNESCO. Hora je pojmenována po francouzském geografovi (Jacques Richard-Molard), který zde roku 1951 tragicky zahynul.\n\n"}
{"id": "828704", "url": "https://cs.wikipedia.org/wiki?curid=828704", "title": "Církevní oblast Lombardie", "text": "Církevní oblast Lombardie\n\nCírkevní oblast Lombardie (ital. \"Regione ecclesiastica Lombardia\") je jedna z 16 církevních oblastí, do nichž je rozdělena římskokatolická církev v Itálii. Tvoří ji jediná církevní provincie, pod níž spadá 10 diecézí převážně v italském regionu Lombardie. Jde o populačně nejsilnější italskou církevní oblast.\n\nCírkevní oblast Lombardie je tvořena jedinou církevní provincií:\n\n\n\n"}
{"id": "828710", "url": "https://cs.wikipedia.org/wiki?curid=828710", "title": "Bob Widlar", "text": "Bob Widlar\n\nRobert John (Bob) Widlar (30. listopadu 1937 Cleveland – 27. února 1991 Puerto Vallarta) byl americký vynálezce v oboru elektroniky a průkopník v oblasti vývoje analogových integrovaných obvodů.\n\nWidlar se narodil v Clevelandu v americkém státě Ohio. Jeho matka byla českého původu a rodina jeho otce pocházela z Německa. Už od dětství měl zájem o elektroniku, k čemuž ho přivedl jeho otec. \n\nPo absolvování střední školy v Clevelandu se zapsal na University of Colorado at Boulder. V letech 1958 až 1961 pracoval jako technický instruktor letectva USA. Roku 1960 napsal knihu \"Introduction to Semiconductor Devices\" (\"Úvod do polovodičových součástek\"). \n\nPo odchodu od letectva se zabýval vývojem analogového a digitálního zařízení pro NASA a současně pokračoval ve studiu na univerzitě. Studium úspěšně dokončil v roce 1963 a začal pracovat pro Fairchild Semiconductor. Zde se podílel na vývoji integrovaných operačních zesilovačů, které měly po uvedení trh velký komerční úspěch. Poptávka desetinásobně převyšovala výrobní kapacitu a produkce byla vyprodána na dva roky dopředu. \n\nVýroba operačních zesilovačů v té době přinášela velký zisk, z něhož chtěl mít Widlar podíl. Požadoval od svého zaměstnavatele 1 mil. dolarů. Hrozil odchodem, ale požadovanou sumu neobdržel. Manažér Robert Noyce si Widlara natolik cenil, že mu určitou dobu posílal svůj plat. Přesto Widlar a jeho spolupracovník Dave Talbert roku 1966 odešli do společnosti National Semiconductor. Tady se Widlar soustředil na integrované regulátory napětí a na vývoj dokonalejších integrovaných operačních zesilovačů. \n\nKe konci roku 1970 Widlar a Talbert bez zjevného důvodu společnost National Semiconductor opustili. Widlar inkasoval za své akciové opce cca 1 mil. dolarů a odstěhoval se do města Puerto Vallarta v Mexiku. V listopadu 1974 se Widlar vrátil do společnosti National Semiconductor, ale pouze jako konzultant. V roce 1981 se stal spoluzakladatelem společnosti Linear Technology. Dne 27. února 1991 Widlar v Puerto Vallarta náhle zemřel na srdeční infarkt, který utrpěl při joggingu.\n\nWidlar byl autorem několika desítek vynálezů z oblasti elektroniky. Vyvinul základní „stavební kameny“ analogových integrovaných obvodů. Jde např. o Widlarův proudový zdroj, Widlarovo řešení teplotně stabilní napěťové reference na principu tzv. zakázaného pásu (bandgap) a Widlarův koncový zesilovač pro integrované obvody. \n\nV letech 1964 až 1970 Widlar spolu s Davidem Talbertem vyvinuli první masově vyráběné integrované operační zesilovače (μA702, μA709), integrovaný regulátor napětí (LM100), operační zesilovač s frekvenční kompenzací jediným externím prvkem (LM101), operační zesilovač s unipolárním tranzistorem (LM101A), operační zesilovač se „super-beta“ tranzistory (LM108) a první operační zesilovač s velmi nízkým napájecím napětím (LM10). \n\nKaždý z těchto obvodů měl přinejmenším jednu vlastnost, která ho stavěla o krok před konkurenci a Widlar se tak stal mistrem svého oboru. Díky Widlarovi jeho zaměstnavatelé Fairchild Semiconductor a National Semiconductor získali na určitý čas dominantní postavení v oboru analogových integrovaných obvodů. Ekvivalent operačního zesilovače μA709 vyráběl pod označením MAA501 (popř. MAA502, MAA503 či MAA504) i podnik TESLA v bývalém Československu.\n\nWidlar se velkou měrou podílel zejména na vývoji následujících integrovaných obvodů:\n"}
{"id": "828711", "url": "https://cs.wikipedia.org/wiki?curid=828711", "title": "Mont Panié", "text": "Mont Panié\n\nMont Panié (1628 m n. m.) je hora v pohoří Chaîne Centrale na ostrově Grande Terre v jihovýchodní Melanésii v Tichém oceánu. Leží na území Nové Kaledonie v Severní provincii. Jedná se o nejvyšší horu Nové Kaledonie. Druhou nejvyšší horou je nedaleký Mont Humboldt (1618 m n. m.).\n\n"}
{"id": "828712", "url": "https://cs.wikipedia.org/wiki?curid=828712", "title": "Plaménková gotika", "text": "Plaménková gotika\n\nPlaménková gotika též flamboyantní gotika (z francouzského \"flamboyant\", planoucí) je ve vývoji gotické architektury poslední fází pozdní gotiky 15. století především ve Francii, Belgii a Anglii. Je pro ni typické prodloužení určitých tvarů kružby připomínající plameny. V českých zemích je jejím známým příkladem Vladislavský sál na Pražském hradě.\n\n"}
{"id": "828714", "url": "https://cs.wikipedia.org/wiki?curid=828714", "title": "Benátský patriarchát", "text": "Benátský patriarchát\n\nBenátský patriarchát (lat.: \"Patriarchatus Venetiarum\", it.: \"Patriarcato di Venezia\") je římsko-katolická církevní provincie a titulární patriarchát latinské církve, jehož patrarcha nemá žádnou zvláštní jurisdikci.\n\n"}
{"id": "828719", "url": "https://cs.wikipedia.org/wiki?curid=828719", "title": "Kostel Panny Marie Na Náměti", "text": "Kostel Panny Marie Na Náměti\n\nKostel Panny Marie/Matky Boží Na Náměti je gotický kostel nacházející se ve městě Kutná Hora. Dříve se označoval také jako Dolní kostel. Je chráněn jako kulturní památka České republiky a je součástí městské památkové rezervace zapsané na Seznamu světového dědictví UNESCO.\n\nKostel Panny Marie Na Náměti byl založen pravděpodobně na místě starší hornické kaple před rokem 1357. Spolu s kostelem sv. Jakuba patří k nejstarším kostelům v Kutné Hoře. První písemné zprávy o něm však pocházejí až z počátku 15. století. Inspiruje se slohem horního kostela sv. Jakuba, ale v mnohem jednodušší formě. Už v 15. století měl kostel věžní hodiny, které se ale původně nacházely níže. Lidé si stěžovali, že z dálky „nejsou pozérné“ a byly proto hodinářem Jakubem Vladykou přeneseny do dnešní polohy.\n\nV okolí kostela bylo pozorováno spousta projevů poddolování. V roce 1622 se na hřbitově kostela, nedaleko domku hrobníka, propadla zemina s mrtvými těly, tady pohřbenými. Další propad se uskutečnil v roce 1741. V roce 1901 byl kvůli propadu zbourán dům čp. 418, 40 m vzdálený od kostela jihozápadním směrem. Během prováděných průzkumů byly nalezeny haldoviny a 30 metrů severovýchodně od presbytáře byla navrtána zasypaná šachta.\n\nJeho hlavním účelem bylo místo posledního odpočinku obyvatel města na přilehlém hřbitově. K tomuto účelu se již od konce 19. století nevyužíval a v roce 1961 byl na jeho místě zřízen park. Jediný hrob zůstal zachován až do dnešní doby, a to rodiny Wroclawských.\n\nKostel je vystavěn ve východní části města mimo městské opevnění. Jedná se o síňový trojlodní kostel čtvercového půdorysu s polygonálně uzavřeným presbytářem a výraznou západní hranolovou třípatrovou věží, vsazenou do osy portálu, stavěnou v duchu české gotiky zdobenou pobělohorským znakem města a znaky šlichéřů, kverků (těžařů), mincířů (mincmistrů)a pregéřů (mincovních razičů). Dochází zde k neobvyklému prodloužení prostoru do délky a do výšky, proti ideálu české gotiky. Tímto se v době vzniku dosahovalo slavnostní vznešenosti a mystičnosti.\n\nPoslední dva klenební útvary jsou zkráceny, dle ideálu české gotiky. Trojlodí se tím sevřelo. Původní překlenutí chóru se vyznačuje svou lehkostí a křehkostí. Klenbu chóru uzavírají sochařsky pojednané svorníky s motivy rozety a mužskou hlavou v listoví. Střed pětibokého závěru uzavírá svorník s Pannou Marií držící Ježíška, do kterého se sbíhá šest žeber, do nichž jsou vytesány postavy andělů a proroků. Dále najdeme v interiéru raně gotický sanktuář (schránku na ostatky) zdobený hlavou Ježíše se svatozáří.\n\n\n\n\n\n\n\nRestaurování kostelní věže \"2008-2010:\" Restaurování okenic věžních oken, kamenného pláště věže, kamenných reliéfů na západním průčelí věže, kostelních hodin a bronzových gongů.\n\nV rámci Programu záchrany architektonického dědictví bylo v letech 1995-2014 na opravu památky čerpáno 11 995 000 Kč.\n\n\n\n\n\n\n\n\n\nUvnitř kostela, byl v roce 1735 pohřben významný malíř barokní doby Petr Brandl. Při výměně dlažby v 60. letech 19. století měl být hrob nově označen pískovcovou čtvercovou dlaždicí s iniciály P. B. umístěnou před vstupem do presbytáře. Nakonec byla také na zdi umístěna ozdobná deska odkazující na toto místo. Již krátce poté bylo ale konkrétní umístění hrobu zpochybněno a následně označeno za mylné. Zůstalo ale do dnešní doby, a tak lze považovat toto vyznačení místa posledního odpočinku Brandla pouze za symbolické.\n\nJméno kostela „Na Náměti“ je podle pověsti odvozeno od „nametené“ stříbrné rudy, která při obchodování na zdejším tržišti padala ze stolů prodejců a následně byla tato ruda spadlá na zem používána k financování výstavby kostela. Později přispívaly doly Flašary, Rousy a Zahrady ze své těžby.\n\n\n"}
{"id": "828721", "url": "https://cs.wikipedia.org/wiki?curid=828721", "title": "Jan Císař", "text": "Jan Císař\n\nJan Císař (* 28. ledna 1932 v Hradci Králové) je český divadelní pedagog, dramaturg, historik, teoretik a kritik.\n\nNarodil se v rodině právníka v Hradci Králové, kde také v roce 1951 odmaturoval na klasickém gymnáziu. Divadelní vědu vystudoval na DAMU, kde po svém absolutoriu v roce 1955 je přijat jako vědecký aspirant.\n\nPo skončení aspirantury odešel do Vesnického divadla, kde do roku 1960 působil ve funkci dramaturga. V dalších letech pracoval v redakci časopisu Divadlo a v roce 1963 se stal šéfredaktorem Divadelních novin, které se za jeho vedení rozšířily na Divadelní a filmové noviny. Své články věnované teorii divadla a divadelní kritice začal publikovat i v dalších odborných periodikách a denním tisku.\n\nOd roku 1965 působil jako odborný asistent na DAMU, kde se v roce 1966 habilitoval prací \"Divadla, která našla svou dobu\". V roce 1985 je jmenován profesorem. Vedl katedru činoherní režie a dramaturgie a pak katedru teorie a kritiky. V letech 1970–1972 byl děkanem DAMU.\n\nVedle pedagogické práce byl v roce 1970 uměleckým šéfem Divadla Jaroslava Průchy na Kladně, 1971–1972 ředitelem Krajského divadla v Kolíně, 1981–1985 dramaturgem Národního divadla.\n\nOd počátku 70. let se jako lektor a porotce soustavně věnuje amatérskému divadlu. Pro amatérské divadelníky napsal několik publikací (\"Základy dramaturgie\", \"Nástin metodiky amatérského herectví\", \"Základy činoherní režie\", \"Práce porotce amatérského divadla\" a \"Základní tendence současného amatérského loutkového divadla\"). V letech 1991–1999 a 2004–2007 byl předsedou odborné rady ARTAMA pro amatérské činoherní divadlo.\n\n\n"}
{"id": "828722", "url": "https://cs.wikipedia.org/wiki?curid=828722", "title": "Farming Simulator", "text": "Farming Simulator\n\nFarming Simulator je série zemědělských simulátorů vyvíjených firmou GIANTS Software a vydaných firmou Astragon pro PC, Nintendo 3DS, Mobilní telefony, Xbox 360. Xbox One, PS3, PS4 a Nintendo Switch. V sérii Farming Simulator vyšlo už 12 dílů. V České republice hru vydává společnost Comgad.\n\nPrvní díl, hráč má k dispozici pouze dva traktory a dva kombajny značky Fendt a několik příslušenství. K osetí zde je jediná plodina – pšenice. Později vyšel volný balíček, který přidával možnost sekat trávu a další traktor.\n\nDruhý díl přidává několik vylepšení. Hráč může nakupovat modernější stroje a najímat pracovníky. Hlavní značka zůstala Fendt a přibyla také značka Pöttinger. Přibyly další plodiny – kromě pšenice a trávy zde hráč nově může osít ječmen, řepku olejku a kukuřici. Později do hry vychází přídavek, který hru rozšiřuje na zlatou edici a přidával stroje Horsch.V České republice tento díl vychází pod jménem Traktor Zetor Simulátor 2009. Do této české verze bylo přidáno ještě několik traktorů značky Zetor.\n\nTřetí díl přidává mnoho vylepšení. Hráč může chovat krávy a prodávat mléko, přibyla také hra pro více hráčů. Změnila se hlavní značka strojů – Deutz-Fahr, dále zde jsou Krone, Horsch, Pöttinger a Vogel & Noot. Všechny stroje jsou lépe detailně zpracované. Později vyšly tři DLC, které hru rozšiřovaly na platinovou edici. Dále vyšel přídavek Farming Classics, který přidává staré stroje.\nRočník 2011 naposledy vyšel v České republice pod oblíbenou značkou Traktor, jako Traktor 2: Zetor. V současné době existuje i titul Traktor 3, ale ten už na této populární sérii od Giants Software nestaví. Farming Simulátor 2011 je považován zatím za nejlepší díl série.\n\nTato verze vyšla pouze na Nintendo 3DS a mobilní telefony s operačním systémem iOS, Android a Windows 8 Metro. Obsahuje značky Deutz-Fahr, Krone, Horsch, Amazone, Lemken, Arcusin, Krampe a Vogel & Noot. Hráč zde může nakupovat další pole.\n\nTento, pátý, díl Farming Simulatoru vychází na PC a se zpožděním i na Mac. Nový díl chce zaujmout řadou novinek, z nichž nejvýraznější je rozšíření nabídky plodin, zemědělských strojů i zvířat. K dispozici je i celá řada misí a šikovní zemědělci si mohou přikoupit více pozemků v honbě za vyššími zisky. Své premiéry se dočkají i skleníky a větrné elektrárny. V české verzi se hráči mohou těšit na profesionální české titulky.\nŠestý díl série je velice podobný Farming Simulatoru 2012. Jedná se o jeho vylepšenou verzi na přenosná zařízení jako jsou mobilní telefony se systémem android a iOS. Vývojáři tento díl chtěli vytvořit s předlohou Farming Simulatoru 2013. Hra přináší nová vylepšení – multiplayer přes bluetooth a wifi, 3 plodiny (pšenice řepka, tráva), chov zvířat a celkově vylepšená grafika a herní prostředí. Ve hře je dále rozšířen sortiment licencovaných strojů jako jsou Deutz-Fahr, Case, Lamborghini, Pottinger, Krone a další...\n\nSedmý díl farmářského simulátoru vnáší do hry realističtější grafiku, vyšší kvalitu textur a hlavně vítané oživení a to možnost starat se o les. Možnost lesnictví jistě ocení hlavně hráči, které po delší sobě setí, sklízení, orání, atd. hra omrzí. Mohou se tak odreagovat kácením stromů nakládáním a převozem dřeva a hlavně využít nové stroje, které toto vylepšení s sebou do hry vnáší. V dřívějších verzích to bylo možné jenom díky módům.\n\nOsmý díl série vycházející 2015 na mobilní telefony s operačním systémem iOS, Android a kapesní konzole PS Vita a Nintendo 3DS. Nově se ve hře objevuje lesní technika.\n\nNový díl na počítače Windows, Mac a herní konzole PS4, Xbox One. Přináší hezčí grafiku, novou mapu. Je zde spousty nových traktorů. Nyní zde můžete chovat i nová zvířata. S DLC lze pěstovat nové plodiny a vlastnit nové traktory.\n\nNejnovější díl na mobilní telefony iOS, Android a kapesní konzole PS Vita a Nintendo 3DS. Nová severoamerická mapa. Nové traktory a příslušenství.\n\nJediný díl vydaný na novou konzoli Nintendo Switch. Je to prakticky stejný díl jako FS 17, s menšími úpravami. \n\nNejnovější díl na PC, Mac, PS4 a Xbox One. Vychází 20. listopadu 2018. Přinese nové značky strojů a úplně nové mapy. Také zde bude vylepšená grafika. Je to nejnovější díl ze série. nově zde mají být i koně, k ježdění a chování. Jedna mapa se bude odehrávat v severní Americe druhá v Německu.\n\n\"Doporučená konfigurace:\"\n\n\n"}
{"id": "828724", "url": "https://cs.wikipedia.org/wiki?curid=828724", "title": "Sacha Vierny", "text": "Sacha Vierny\n\nSacha Vierny (10. srpna 1919 Bois-le-Roi, Seine-et-Marne, Île-de-France – 15. května 2001 Paříž) byl francouzský kameraman, který se stal známý spoluprací s režisérem Alainem Resnaisem na snímcích jakými byly \"Hirošima, má láska\" a \"Loni v Marienbadu\" a také prací s Peterem Greenawayem, zejména na filmech \"Kuchař, zloděj jeho žena a její milenec\" a \"Prosperovy knihy\".\n\nV období 1955–1984 spolu Alainem Resnaisem natočil celkem deset filmů. První z nich \"Noc a mlha\" (\"Nuit et brouillard\") zpracoval téma holokaustu. Posledním pak byl snímek z roku 1984 \"Láska až za hrob\" (\"L'amour à mort\"). Následně se stal dvorním kameramanem britského režiséra Petera Greenawaye, s nímž navázal spolupráci filmem z roku 1985 \"Zet a dvě nuly\" (\"A Zed & Two Noughts\"). Natočil téměř celou tvorbu tohoto britského filmaře, včetně jeho televizní tvorby. Poslední společný projekt v roce 1999 představovalo drama \"8 1/2 ženy\" (\"8½ Women\"). Greenaway jej označil za svého \"„nejdůležitějšího spolupracovníka“\".\nBěhem umělecké kariéry spolupracoval také s dalšími režiséry, jakými byli Raúl Ruiz, Pierre Kast, Chris Marker, Paul Paviot nebo Luis Buñuel, s nímž vytvořil surrealistické drama \"Kráska dne\". Poslední prací se v roce 2000 stalo historické drama \"Muž, který plakal\" pod režijním vedením Angličanky Sally Potterové. V hlavních rolích se objevili Cate Blanchettová, Christina Ricci, John Turturro a Johnny Depp.\n\n\n"}
{"id": "828726", "url": "https://cs.wikipedia.org/wiki?curid=828726", "title": "Glacis", "text": "Glacis\n\nGlacis [\"glassí\"] (franc.), česky koliště, je v barokním opevňovacím stavitelství nejvnějšnější část hradeb, plochý val na vnější straně příkopu, který ven do krajiny pozvolna klesá. Účelem bylo, aby střely z hradeb zasáhly i další řady útočících vojáků na této šikmé ploše. Zemina, vykopaná při hloubení příkopu, se také nemusela odvážet daleko. Za valem směrem dovnitř je tzv. krytá cesta. To byl jakýsi ochoz, krytý tímto vnějším valem, který lemoval vnější hranu příkopu a probíhal souběžně s hradbou po celé její délce. Do glacis se někdy zasazovaly kůly, proto se v češtině nazývá koliště.\n\nGlacis je také malířská technika, objevená benátskými malíři v 16. století a používaná především v italském a francouzském malířství. Znamená krajně detailní zobrazení povrchů, příkladem může být Canalettův obraz \"Most přes Rialto.\" Opak se nazýval \"sfumetto.\"\n\n\n"}
{"id": "828729", "url": "https://cs.wikipedia.org/wiki?curid=828729", "title": "Nintendo 3DS", "text": "Nintendo 3DS\n\nNintendo 3DS je přenosná herní konzole vyrobená firmou Nintendo. Je to autostereoskopické zařízení umožňující přehrávat stereoskopické 3D efekty bez použití 3D brýlí nebo dalšího příslušenství. Nintendo oznámilo zařízení v březnu 2010 a oficiálně představilo na E3 2010 15. června 2010. Konzole je nástupcem Nintenda DS obsahující zpětnou kompatibilitu se staršími Nintendo DS a Nintendo DSi hrami a soupeří se Sony PlayStation Vita.\n\nNintendo 3DS bylo poprvé vydáno 26. února 2011. Později za méně než 6 měsíců 28. července 2011, Nintendo oznámilo výrazné snížení ceny z 249$ na 169$ kvůli neuspokojivým prodejům. Společnost nabídla deset Nintendo Entertainment System her zdarma a deset Game Boy Advance her zdarma z Nintendo eShopu zákazníkům, kteří koupili systém za originální startovní cenu.\n\nČástečně přepracovaná verze konzole, Nintendo 3DS XL, byla vydána 28. července 2012. Obsahuje obrazovky, které jsou o 90% větší než u originálního Nintenda 3DS.\n\nNintendo začalo experimentovat s 3D technologií kolem roku 1980. Famicom 3D System, příslušenství skládající se z tekutých krystalů závěrkových brýlí, byl první produkt Nintenda, který povoloval stereoskopické 3D efekty. I když jen velmi málo titulů bylo vydáno, Nintendo pomohlo navrhnout jeden - nazvaný - který byl vyvinut ve spolupráci firem Nintendo a HAL Laboratory a vydán v roce 1988. Famicom 3D System nedokázal získat zájem trhu a nikdy nebyl vydán mimo Japonsko.\n\nI přes omezený úspěch Nintendo chtělo pokračovat ve 3D rozvoji kolem roku 1990. Gunpei Yokoi, tvůrce přenosného zařízení Game Boy a populární videohry Metroid, vyvinul nové 3D zařízení pro Nintendo nazvané Virtual Boy. Byl to přenosný stolní systém sestávající z ochranných brýlí a ovladače, který používal rotující disk k získání plného stereoskopického 3D monochrómu. Vydán v roce 1995, Nintendo prodalo méně než milión kusů Virtual Boye tvořícího pouze 22 kompatibilními herními tituly, a byl široce považován za komerční selhání. Shigeru Miyamoto, známý svojí prací na populárních hrách jako Mario a The Legend of Zelda, komentoval v roce 2011 rozhovor, který spadnul do konfliktu o Yokoivě úsudku použití drátěných modelů pro 3D a navrhl, že produkt nemusí být na trh uveden správně. Díky selhání Virtual Boye odešlo mnoho pochybování Nintenda o životaschopnosti hraní 3D her. Přes toto Nintendo pokračovalo ve zkoumání začlenění 3D technologie do jiných produktů.\n\nNintendo GameCube, vydán v roce 2001, byl jiný 3D schopný systém. S LCD přídavkem mohla zobrazit pravdivé stereoskopické 3D, ačkoli pouze startovní titul Luigi's Mansion byl jediný navržený k využití 3D. Kvůli drahé přírodní okolní technologii v té době, 3D funkcionalita GameCubu nikdy nebyla uvedena na trh pro veřejnost. Nintendo později experimentovalo s 3D LCD během vývoje konzole Game Boy Advance SP, ale nápadu bylo upuštěno poté, co se nepodařilo dosáhnout uspokojivých výsledků. Další pokus byl vytvořen v přípravě virtuálního rozcestníku k použití na Nintendu DS ve Shiguredenu, interaktivním muzeu v Japonsku. Prezident Nintenda Hiroshi Yamauchi podporoval přídavný výzkum 3D ve snaze využít technologie na výstavě. Přestože projekt rychle upadnul, Nintendu se podařilo shromáždit cenný výzkum na tekuté krystaly, které by později pomohly při vývoji Nintenda 3DS.\n\nSpekulace o vývoji nástupce Nintenda DS se začaly stupňovat na konci roku 2009. V té době Nintendo ovládalo tolik jako 68,3% herního trhu přenosných konzolí. V říjnu roku 2009 technické noviny Bright Side of News hlásily, že nVidia, vývojář grafických procesorů (GPU) v poslední době dělal kroky se svými Tegra System-on-Chip (SoC) procesory, které byly vybrány Nintendem k vyvíjení hardwaru pro jejich další generaci přenosných herních konzolí. O měsíc později, kdy se mluvilo o budoucnosti přenosných konzolí Nintenda, se prezident firmy Satoru Iwata zmínil, že zatímco předplacené mobilní širokopásmové připojení nenasadí zákazníky Nintenda, byl zájem o prozkoumání možností, jako je Amazon Whispernet k dispozici na Amazon Kindle, který nabízí bezplatné bezdrátové připojení svým zákazníkům pouze za účelem prohlížení a nakupování obsahu z Kindle Store.\n\nNintendo projevilo zájem o schopnostech snímání pohybu od doby vývoje originálního Nintenda DS, a údajný komentář Satora Iwaty z rozhovoru z roku 2010 s Asahi Shimbun předpokládal, že nástupce Nintenda DS by mohl zahrnovat senzor pohybu. Nárok vedl k menšímu sporu mezi vydáním a Nintendem na jeho přesnost. V únoru roku 2010 herní webová stránka Computer and Video Games ohlásila, že \"hrstka\" Japonských vývojářů měla v držení sadu pro vývoj softwaru pro nástupce Nintenda DS, se zvláštní prioritou věnovanou společnosti The Pokémon Company. Podle jejího zasvěceného nespecifikovaného vývojářského studia třetí strany, hardware obsahuje funkci \"naklánění\", která je podobná té z iPhone, \"ale má mnohem více\".\n\n23. března 2010 Nintendo oficiálně oznámilo přenosnou herní konzoli Nintendo 3DS, nástupce konzole Nintendo DSi. Podle průmyslových analytiků bylo načasování původního oznámení Nintenda, které přilákalo pozornost od uvedení stále nové přenosné herní konzole Nintendo DSi XL, pravděpodobně zamýšlené k předejití hrozících úniků zpráv o produktu Japonským tiskem. V dubnu 2010, obrázek možného sestavení vývojářské sady interních komponentů 3DS byl vydán jako část americké Federal Communications Commission (FCC) podaného podle Mitsumi. Analýza obrázku ukazovala, že je pravděpodobné, že skutečnost, jak se představovaly komponenty, se používají v Nintendu DS spolu s funkcemi 3DS, které nebyly oznámené, např. jako vrchní obrazovka v poměru stran 5:3 a ovladač podobný tomu, co je použit v Sony PSP systémech.\n\nV červnu 2010 uvedla herní webová stránka IGN, že v rozhovoru s \"několika vývojáři, kteří zažili 3DS v jeho současné podobě\" má systém výpočetní výkon, který je \"daleko vyšší než u Nintenda Wii\" a se 3D shadery, díky kterým mohou dělat hry, které \"vypadají podobně jako současná generace vizuálních efektů na Xboxu 360 a PlayStationu 3\". Také uvádí \"několik zdrojů pro vývojáře\" stejně tak, jako říkají, že systém nepoužívá Nvidia Tegra mobilní čipset.\n\nSystém byl oficiálně odhalen na konferenci Nintenda na E3 2010 15. června 2010. První odhalená hra byla , s několika dalšími tituly od třetích stran, obsahující Square Enix s a Final Fantasy, Konami s , Warner Bros. Interactive Entertainment s , Ubisoft s , Capcom s a , a Activision s DJ Hero. Ostatní tituly Nintenda byly odhaleny později po konferenci, např. jako Mario Kart 7, , a předělávky Star Fox 64 3D a . Design Nintenda 3DS na E3 byl téměř finální, ale s drobnými změnami.\n"}
{"id": "828732", "url": "https://cs.wikipedia.org/wiki?curid=828732", "title": "Bobrovití", "text": "Bobrovití\n\nBobrovití (Castoridae) je čeleď hlodavců z podřádu Castorimorpha, kam patří i pytlonošovití a pytloušovití. Zahrnuje jeden recentní rod s dvěma druhy žijícími v Severní Americe, Evropě a Asii.\n\nZnámé jsou tyto rody:\n\nrod Castor – bobr\nrod †Castoroides\nrod †Trogontherium\n\nZástupci čeledi bobrovití jsou jedni z nejmohutnějších hlodavců. Jejich tělo měří 600–800 mm; ocas 250–450 mm. Váží obvykle 12–25 kg. Jejich kůže je leskle hnědá, na břiše může být světlejší. Na zadních nohách má mezi prsty silnou plovací blánu.\n\nMá mohutné čelisti a v nich celkem 20 zubů. Nejvýraznější z nich jsou dva oranžové dolní řezáky, které používá ke kácení stromů a keřů.\n\nSvá díla – tzv. bobří hrady – která mohou mít až 10 m v průměru, si staví na říčkách a v tůních. Aby měli u těchto staveb dostatečně velkou a hlubokou vodní nádrž, staví hráze, kterými zahrazují vodní toky, a vytvářejí tak přehrady.\nBobři jsou převážně noční zvířata. Jsou aktivní celý rok a neupadají tedy do zimního spánku. Žijí monogamně v kolonií zahrnujících obvykle rodičovský pár a nedospělá mláďata.\n\nOd dubna do června rodí obvykle od 2 do 4 mláďat. Ta jsou již ochlupená a mají otevřené oči. Samice je kojí průměrně 3 měsíce; pohlavně dospívají ve věku 1,5 – 2 roky, kdy odcházejí z hnízda. Maximální věk se udává různě od 24 do 50 let.\n\nBobři se živí kůrou a lýkem listnatých stromů a keřů, jejich větvemi a kořeny. Na jaře a v létě konzumují i některé byliny. Na zimu si vytvářejí zásoby – potravu si uschovávají pod vodou blízko svého hnízda.\n\nStromy kácí svými dolními řezáky; horní při tom slouží jako páka. Jsou schopni porazit strom o průměru 1 m, i když běžně kácí stromy jen čtvrtinové.\n"}
{"id": "828734", "url": "https://cs.wikipedia.org/wiki?curid=828734", "title": "Šura Čerkasskij", "text": "Šura Čerkasskij\n\nAlexandr Isakovič Čerkasskij ( , anglickým přepisem Shura Cherkassky, 7. října 1909 – 27. prosince 1995) byl americký klasický pianista ukrajinského původu známý svým romantickým repertoárem. Jeho hra byla charakterizována virtuózní technikou a zpěvným zvukem piana. Po většinu svého dospělého života Čerkasskij žil v Británii.\n\nAlexandr Isakovič Čerkasskij (Šura je zdrobnělina jména Alexandr) se narodil v ruské Oděse (na dnešní Ukrajině) v roce 1909. Rodina Českasských před ruskou revolucí unikla do Spojených států amerických.\n\nČerkasskému dávala první hudební lekce jeho matka, Lydia Čerkasská, která jednou v Petrohradu hrála Čajkovskému. Též vyučovala pianistu Raymonda Lewenthala. Ve Spojených státech pokračoval Čerkasskij ve studiu klavírní hry u Josefa Hofmanna na Curtis Institute of Music. I když před zahájením studia u Hofmanna přehrával Čerkasskij před Sergejem Rachmaninovem, který mu doporučil vzdát se alespoň na dva roky veřejného vystupování a změnit pozici rukou na klávesnici. Naproti tomu Hofmann navrhl Čerkasskému, aby v koncertování pokračoval a toto dlouhé období veřejného vystupování pro Čerkasského znamenalo, že se před publikem cítil sebejistě. Hofmann mu také doporučil, aby cvičil čtyři hodiny denně a Čerkasskij tento zvyk striktně dodržoval celý život, udržuje rozsáhlý repertoár (od barokní hudby po Beria) na nejvyšší úrovni. Jeho studia a studijní sezení s Hofmannem pokračovaly až do roku 1935. V mezidobí se začala jeho celoživotní posedlost cestováním po světě, cestami do Austrálie, na Nový Zéland, dálný východ, do Ruska a Evropy.\n\nČerkasskij aktivně koncertoval až do konce svého života a mnoho jeho nejlepších nahrávek pochází právě ze živých koncertů. Spekuluje se o tom, že jeho nahrávka je použita v kresleném filmu \"The Cat Concerto\", který získal cenu Americké filmové akademie.\n\nVe čtyřicátých letech se Čerkasskij přestěhoval do Kalifornie. Objevil se v Hollywood Bowl s dirigenty jako Sir John Brabirolli a Leopold Stokowski a nahrál hudbu (Beethovenovu Appassionatu) k filmu s Bette Daviesovou \"Deception\" z roku 1946. Stravinskému přehrával tři části z jeho baletu \"Petruška\" a ten mu doporučil používat pedál una corda v jistých hlasitých pasážích za účelem dosažení jedinečného, zvláštního efektu. V Kalifornii, v době druhé světové války Čerkasskij příliš často nekoncertoval.\n\nV roce 1946 se oženil s Eugenií Blancovou; toto manželství skončilo rozvodem o dva roky později. V roce 1946 měl též velký úspěch v Hamburku s Rachmaninovou \"Rapsodií na Paganiniho téma\" pod Hansem Schmidt-Isserstedtem. Tento koncert vyústil v Čerkasského popularitu v Německu a Rakousku (na Salcburském festivalu), která trvala až do konce jeho života a udělala z něj nejpřednějšího pianistu té doby.\n\nČerkasského kariéru ve Spojeném království akceleroval jeho recitál ve Wigmore Hall 27. března 1957 a poté, co v roce 1961 zemřela v Nice jeho matka, usadil se v Londýně a žil v hotelu The White House až do své smrti v roce 1995.\n\nJeho kariéra vzkvétala s tím, jak se objevoval na všech velkých světových koncertních pódiích: Concertgebouw v Amsterodamu, Herkulessaal v Mnichově, Filharmonii v Berlíně, Hudebním spolku ve Vídni, Théâtre des Champs-Élysées, Suntory Hall v Tokyu a také se všemi světovými velkými orchestry a dirigenty. Protože Čerkasskij miloval spontánnost a neměl rád pevně svázaná koncertní pravidla, někteří dirigenti se zdráhali s ním spolupracovat. Nebyla s ním žádná záruka, že to, co bylo domluveno při zkoušce, se opravdu stane i na koncertě.\n\nČerkasského koncertní kariéra trvala přes 70 let a ještě v posledních dekádách života byl považován za jednoho z největších pianistů: Tvořivý génius, který si užíval spontánnost, krásu zvuku piána a jeho kaleidoskopické možnosti.\n\nČerkasskij zemřel v Londýně, ve věku 86 let, 27. prosince 1995. Je pohřben na londýnském hřbitově Highgate.\n\nZa více než sedm desetiletí své koncertní kariéry, která začala ve dvacátých letech, Čerkasskij vytvořil velké množství nahrávek pro RCA Victor, Vox, švédskou Cupol - Label, HMV, DG (známé nahrávky Čajkovského koncertů), Tudor, Nimbus and Decca (živé nahrávky BBC). Poslední nahrávky vytvořil v květnu 1995 ve věku 85 let, sedm měsíců před tím, než zemřel. Šlo o výběr několika kusů Rachmaninova, které měly sloužit jako doplnění nahrávky Rachmaninovova koncertu č. 3, nahraného v předchozím roce.\n\nVydavatel: BBC Legends\n\nShura Cherkassky: Rachmaninov / Prokofiev (BBCL4092-2)\n\nShura Cherkassky: Chopin (BBCL4057-2)\n\nShura Cherkassky: Beethoven, Chopin etc. (BBCL 4185-2)\n\nShura Cherkassky / Sir Georg Solti: Tchaikovsky / Mussorgsky / Cherkassky (BBCL4160-2)\n\nVydavatel: Decca\n\nKaleidoscope - Piano Encores\n\nRachmaninoff - Piano Concerto No. 3 and others\n\nShura Cherkassky Live Series\n\nVol.1:- Schubert . Chopin (433 653-2 DH)\n\nVol.2:- 80th Birthday Recital from Carnegie Hall (433 654-2 DH)\n\nVol.3:- Encores (433 651-2 DH)\n\nVol.4:- Chopin: Sonata No.2 & 3 (433 650-2 DH)\n\nVol.5:- Liszt (433 656-2 DH)\n\nVol.6:- Schumann (433 652-2 DH)\n\nVol.7:- Stravinsky, Scriabin, Ravel, etc. (433 657-2 DH)\n\nVol.8:- Rachmaninoff, Brahms, etc. (433 655-2 DH)\n\nAnton Rubinstein : Piano Concerto No. 4 in D minor, Op. 70 + Encores (448 063-2 DH)\n\nVydavatel: Deutsche Grammophon\n\nTchaikovsky: Klavierkonzerte Nos. 1 & 2 (457 751-2)\n\nLiszt: Orchestral Works (453 130-2) (Čerkasskij hraje pouze Fantazii na Uherské lidové nápěvy, S.123. Zbytek nahrávky pochází od Berlínských filharmoniků pod vedením Herberta von Karajana)\n\nChopin: Polonaises\n\nVydavatel: Ivory Classics\n\nShura Cherkassky: The Historic 1940s Recordings (2CD Set) (CD-72003)\n\nShura Cherkassky: 1982 San Francisco Recital (CD-70904)\n\nVydavatel: Nimbus\n\nShura Cherkassky (1909–1995): Solo piano works by Chopin, Mussorgsky, Berg, Bernstein, Brahms, Schumann, Beethoven, Liszt, Stravinsky, Grieg and Rachmaninoff (6CD Set) (NI 1733)\n\nChopin, Liszt: The B minor Sonatas (NI 7701)\n\nThe Art of the Encore (NI 7708)\n\nShura Cherkassky (1909–1995): Solo piano works by Chopin, Mussorgsky, Berg, Bernstein, Brahms, Schumann, Beethoven, Liszt, Stravinsky, Grieg and Rachmaninoff (7CD Set) (NI 1748)\n\nOstatní vydavatelé\n\nRachmaninov Piano Concertos Nos 2 & 3, Live Gothenburg 1970, 1968 (Cembal d'amour CD155)\n\nDuo-Art piano roll #66919, Liebeswalzer Op.57, No.5 Moszkowski (The Aeolian Company)\n\nThe Young Shura Cherkassky (Biddulph)\n\nPiano Masters:- Vol.17: Shura Cherkassky (Pearl GEM 0138)\n\nShura Cherkassky plays Liszt (Testament SBT 1033)\n\nShura Cherkassky (Two Volumes) (Phillips Great Pianists of the 20th Century series)\n\nDebussy, Clair de Lune, Shura Cherkassky, 1993 (ASV Platinum PLT 8505)\n\nShura Cherkassky 'The complete HMV stereo recordings' (2CDs) (First Hand Records FHR04) - Vítěz mezinárodní klavírní ceny \"Nejlepší reedice/Najlepší nahrávka roku of 2009\". Diapson D'OR, 10/2010\n\n\n"}
{"id": "828738", "url": "https://cs.wikipedia.org/wiki?curid=828738", "title": "Peschke", "text": "Peschke\n\nPeschke (Peschkeová), Peške (Pešková) < Petr:\n\n"}
{"id": "828739", "url": "https://cs.wikipedia.org/wiki?curid=828739", "title": "Hossa", "text": "Hossa\n\nHossa, Hossová:\n\n"}
{"id": "828740", "url": "https://cs.wikipedia.org/wiki?curid=828740", "title": "Hošková", "text": "Hošková\n\nHošková může být:\n\n\n"}
{"id": "828744", "url": "https://cs.wikipedia.org/wiki?curid=828744", "title": "Rainbow Sun Francks", "text": "Rainbow Sun Francks\n\nRainbow Sun Francks (* 3. prosince 1979, v Torontu, Ontario, Kanada) je herec a autor písní.\n\n"}
{"id": "828745", "url": "https://cs.wikipedia.org/wiki?curid=828745", "title": "Convenio", "text": "Convenio\n\nConvenio, investiční fond s proměnným základním kapitálem, a.s. je český nemovitostní fond. Byl vlastníkem bytů v nově vybudovaném bytovém komplexu \"Rezidence Korunní\" v Praze na Vinohradech, v roce 2014 se stal vlastníkem chystaného bytového komplexu v Praze na Chodově.\n\nNemovitostní fond Convenio založila holandská developerská skupina Sekyra Group Real Estate N.V. (SGRE), ovládaná prostřednictvím kyperské společnosti SGR Holdings Ltd. českým podnikatelem Luďkem Sekyrou. Správcem fondu stala investiční společnost Hanover Asset Management, která týden po založení fondu porušila zákon o kolektivním investování a Česká národní banka jí odebrala povolení k činnosti investiční společnosti.\n\nV roce 2004 se developerská společnost Sekyra Group stala jediným akcionářem farmaceutické společnosti Sevapharma. Sevapharma byla v té době výrobcem alergenů, immodinu, bakteriálních a virových vakcín a reagencií. V následujícím roce nový vlastník převedl výrobní areál společnosti v Praze na Vinohradech na nově založenou společnost Rezidence Korunní a společnost Sevapharma prodal. V roce 2006 odkoupila čtvrtinový podíl ve společnosti Rezidence Korunní britská WHARTON CAPITAL LTD. Byla schválena demolice původních budov a výstavba nového bytového komplexu \"Rezidence Korunní\" s 286 byty.\n\nV říjnu 2007 oznámila developerská společnost Sekyra Group Real Estate (SGRE), že si v chystaném bytovém komplexu rezervovalo bydlení \"téměř 100 zájemců\". O rok později bylo podle prohlášení SGRE volných již jen zhruba 40 % bytových jednotek.\n\nV červenci 2010 koupila SGRE od britské WHARTON CAPITAL LTD za 10 milionů korun čtvrtinový podíl ve společnosti Rezidence Korunní a stala se jejím jediným vlastníkem. 24. října 2010, jen několik dnů před kolaudací, vložila SGRE společnost Rezidence Korunní do fondu Convenio. Projekt získal „Cenu čtenářů mediálních partnerů“ v rámci soutěže Nejlepší z realit.\n\nV průběhu finančního roku končícího 31. prosince 2011 fond realizoval prodej 188 bytových jednotek (66 %). V polovině května 2013 fond vlastnil 30 % bytového komplexu Rezidence Korunní.\n\nV roce 2011 SGRE oznámila záměr vložit do fondu Convenio také společnost Riverside Apartments, která vybudovala rezidenční komplex se 182 byty u stanice metra Opatov.\n\n\n"}
{"id": "828748", "url": "https://cs.wikipedia.org/wiki?curid=828748", "title": "83 (číslo)", "text": "83 (číslo)\n\nOsmdesát tři je přirozené číslo. Následuje po číslu osmdesát dva a předchází číslu osmdesát čtyři. Řadová číslovka je \"osmdesátý třetí\" nebo \"třiaosmdesátý\". Římskými číslicemi se zapisuje LXXXIII.\n\nOsmdesát tři je\n"}
{"id": "828750", "url": "https://cs.wikipedia.org/wiki?curid=828750", "title": "Ladislav Ceé", "text": "Ladislav Ceé\n\nLadislav Ceé (27. února 1908, Železný Brod – 1. srpna 1951, Ostrava) byl československý člen protikomunistického odboje.\n\nRoku 1949 byl zatčen během bezpečnostní akce „Beskyd“ v souvislosti s činností v odbojové skupině Jana Buchala. Roku 1951 byl popraven za velezradu a vyzvědačství. \n\nNarodil se roku 1908 ve městě Železný Brod do rodiny drobných živnostníků. V mládí se vyučil strojním zámečníkem a poté pracoval jako dělník ve šroubárně. Od října 1930 do března 1932 vykonával základní vojenskou službu u hraničářského praporu v Trutnově. Po návratu se mu nedařilo nalézt práci, a proto se znovu vrátil do armády, kde byl převelen na Slovensko.\n\nV letech 1933 až 1936 sloužil u horského pěšího pluku v Ružomberku. V srpnu 1936 odešel z armády a přidal se k policii v Ostravě. U policie strávil celé období Protektorátu. V roce 1939 se oženil a do roku 1946 se mu narodili dva synové a dcera. Od roku 1942 byl členem Národního souručenství. Po válce byl v hodnosti štábního strážmistra u SNB.\n\nRoku 1946 vstoupil do Národně socialistické strany, avšak již v roce 1948 z ní vystoupil a vstoupil do KSČ.\n\nRoku 1949 s ním navázal kontakt bývalý národní socialista a protikomunistický odbojář Jan Buchal. Ladislav Ceé však nic nenahlásil. Mimo služby v SNB také vykonával funkci ostrahy na letišti v Ostravě-Hrabové. Při soudu mu tento fakt přihoršil, jelikož měl údajně být spojkou odboje pro možný výsadek v okolí Ostravy a také měl monitorovat zprávy u SNB.\n\nBuchalova skupina byla postupně infiltrována agenty StB, což vedlo k akci „Beskyd“. Ta propukla ve dnech 25. - 26. října 1949, kdy proběhlo rozsáhlé zatýkání odbojářů. Ladislav Ceé byl mezi prvními zatčenými, s přitěžující okolností příslušníka SNB. Veřejný proces se konal ve dnech 24. - 27. července 1950 v Čapkově sokolovně v Ostravě. Cée byl odsouzen za vyzvědačství a velezradu k trestu smrti a zabavení veškerého majetku. Jeho obhájce se odvolal, ale odvolání bylo zamítnuto již v září 1950. Poprava byla provedena 1. srpna 1951.\n\n"}
{"id": "828751", "url": "https://cs.wikipedia.org/wiki?curid=828751", "title": "Sedgwick County", "text": "Sedgwick County\n\nSedgwick County je název dvou okresů ve Spojených státech amerických:\n"}
{"id": "828752", "url": "https://cs.wikipedia.org/wiki?curid=828752", "title": "Rush County", "text": "Rush County\n\nRush County je název dvou okresů ve Spojených státech amerických:\n"}
{"id": "828754", "url": "https://cs.wikipedia.org/wiki?curid=828754", "title": "Greenwood County", "text": "Greenwood County\n\nGreenwood County je název dvou okresů ve Spojených státech amerických:\n"}
{"id": "828756", "url": "https://cs.wikipedia.org/wiki?curid=828756", "title": "Ford County", "text": "Ford County\n\nFord County je název dvou okresů ve Spojených státech amerických:\n"}
{"id": "828757", "url": "https://cs.wikipedia.org/wiki?curid=828757", "title": "84 (číslo)", "text": "84 (číslo)\n\nOsmdesát čtyři je přirozené číslo. Následuje po číslu osmdesát tři a předchází číslu osmdesát pět. Řadová číslovka je \"osmdesátý čtvrtý\" nebo \"čtyřiaosmdesátý\". Římskými číslicemi se zapisuje LXXXIV.\n\nOsmdesát čtyři je\n\n"}
{"id": "828758", "url": "https://cs.wikipedia.org/wiki?curid=828758", "title": "Manfred Flügge", "text": "Manfred Flügge\n\nManfred Flügge (* 3. března 1946, Kolding, Dánsko) je německý spisovatel.\n\nPochází z východopruské rodiny uprchlíků a od roku 1948 trávil své mládí a dětství v Porúří. Navštěvoval Adalbert-Stifter-Gymnasium v Castrop-Rauxel, kde v roce 1965 složil maturitu. V období 1965 až 1974 studoval romanistiku a dějiny v Münsteru a Lille. Roku 1974 promoval na doktora filozofie. Nejprve pracoval v Hagenu a v letech 1976 až 1990 jako docent a asistent na Freien Universität Berlin, kde v roce 1981 habilitoval. Od roku 1990 je spisovatelem na volné noze. V roce 1992 získal cenu Ingeborgy Bachmannové v Klagenfurtu. V současnosti žije v Paříži a Berlíně.\n\nManfred Flügge je autorem románů, povídek, biografií, recenzí, divadelních a rozhlasových her. Také překládá z francouzštiny. \n\nOd roku 1999 je členem německého PEN klubu. \n\n\n\n\n"}
{"id": "828762", "url": "https://cs.wikipedia.org/wiki?curid=828762", "title": "85 (číslo)", "text": "85 (číslo)\n\nOsmdesát pět je přirozené číslo. Následuje po číslu osmdesát čtyři a předchází číslu osmdesát šest. Řadová číslovka je \"osmdesátý pátý\" nebo \"pětaosmdesátý\". Římskými číslicemi se zapisuje LXXXV.\n\nOsmdesát pět je\n\n"}
{"id": "828763", "url": "https://cs.wikipedia.org/wiki?curid=828763", "title": "Miroslav Sýkora", "text": "Miroslav Sýkora\n\nMiroslav Sýkora (13. března 1923, Paskov – 1. srpna 1951, Ostrava) byl československý člen protikomunistického odboje.\n\nRoku 1949 byl zatčen během akce Beskyd v souvislosti s činností v odbojové skupině Jana Buchala. Roku 1951 byl popraven za velezradu a vyzvědačství.\n\nMiroslav Sýkora se narodil v roce 1923 v obci Paskov do rodiny podnikatelů. Jeho otec roku 1928 převzal vedení paskovské sodovkárny. Vystudoval reálné gymnázium v ostravském Přívozu, a poté obchodní akademii. Roku 1943 nastoupil jako účetní u firmy Šenovský a spol. v Ostravě. Postupně tuto funkci vykonával i u dalších firem.\n\nPřed válkou vstoupil do Národně socialistické strany, také byl členem Sokola. Roku 1944 se oženil. Od konce války veřejně kritizoval Komunistickou stranu Československa. Od téže doby byl několikrát udán ze styku s gestapem, ale vždy shledán nevinným. \n\nPo převratu roku 1948 byl zkontaktován Janem Buchalem, aby se přidal k odboji. Sýkora pomohl utéci jedné rodině do Rakouska, čehož chtěl využít i Buchal. Tomu se to však nepodařilo. Sýkora se tak brzy přidal k Buchalově odbojové skupině a začal vyhledávat další možné odbojáře.\n\nOd dubna 1949 však tuto organizaci infiltrovali agenti StB. Poté, co Buchal nevědomky předal plány protikomunistického puče do rukou agentů začala akce \"Beskyd\". Ve dnech 25. a 26. října 1949 proběhla vlna zatýkání, kdy bylo dvacet dva lidí z Buchalovy skupiny zatčeno.\n\nVeřejný proces se konal ve dnech 24. až 27. července 1950 v Čapkově sokolovně v Ostravě. Cílem bylo demoralizovat možný odboj na Ostravsku, tudíž padly i tresty smrti za velezradu a vyzvědačství, a to čtyři. Takto odsouzenými byli Miroslav Sýkora, Miloš Morávek, Josef Polomský a Ladislav Ceé. Odsouzeným byl zabaven i veškerý majetek. Poprava byla provedena 1. srpna 1951.\n\nPozději byli zatčeni i jeho otec a bratr, ačkoliv s odbojem nespolupracovali. Funkcionáři režimu tak mohli legálně zabavit prosperující sodovkárnu.\n\n"}
{"id": "828764", "url": "https://cs.wikipedia.org/wiki?curid=828764", "title": "Kernárna", "text": "Kernárna\n\nKernárna (či zrnírna mědi) je místo ve kterém dochází k výrobě zrněné mědi. V kernárně se nachází pec, kde dochází k tavení mědi a dále zařízení zajišťující samotné zrnění. Historické zrnírny využívaly pece vytápěné dřevem a k zrnění se nejprve používala březová košťata, přes které se měď přelévala a v kapkách dopadala do vody, kde prudkým schladěním docházelo k formování tvrdých granulí. Později košťata nahradil dřevěný válec s otvory, který rotoval a vyklápěl plošky tekuté mědi do vody.\n\nOsoba pracující v zrnírně mědi se nazývá kernér, z německého \"gernhauz\".\n"}
{"id": "828770", "url": "https://cs.wikipedia.org/wiki?curid=828770", "title": "Kostel svatého Jiljí (Pardubičky)", "text": "Kostel svatého Jiljí (Pardubičky)\n\nKostel svatého Jiljí v Pardubicích se nachází v městské části Pardubičky. Kostel, který je chráněn jako kulturní památka České republiky, obklopuje hřbitov.\n\nPrvní písemná zmínka o kapli sv. Jiljí (stávala někde v místě dnešního kostela) pochází z buly papeže Bonifáce VIII. z roku 1295. Koncem 13. století kapli nahradil kostel, který byl roku 1421 vypálen husity Jeho obnova probíhala v letech 1421–1512. Současný kostel sv. Jiljí vznikl na přelomu 15. a 16. století. Opravy kostela v letech 1904–1905 vedl architekt Bóža Dvořák. Zatím poslední rekonstrukce kostela proběhla v letech 2007–2008.\n"}
{"id": "828771", "url": "https://cs.wikipedia.org/wiki?curid=828771", "title": "Plesiochronní digitální hierarchie", "text": "Plesiochronní digitální hierarchie\n\nPlesiochronní digitální hierarchie (PDH, anglicky Plesiochronous Digital Hierarchy) je označení starší technologie používané v telekomunikačních sítích pro vytváření vysokorychlostních digitálních linek pomocí multiplexování několika datových proudů z linek s nižší rychlostí. Slovo \"plesiochronní\" je odvozeno z řeckého \"plēsios\" znamenající téměř a \"chronos\" znamenající čas; odkazuje se na fakt, že jednotlivé PDH linky běží téměř, ale ne dokonale synchronizovaně.\n\nV současnosti se PDH používá jako rozhraní pro nižší rychlosti (E1, E3); pro vyšší rychlosti se používá technologie SDH (Synchronní Digitální Hierarchie) nebo SONET (Synchronní optická síť).\n\nJednotlivé stupně PDH využívají pro přenos signálu kroucené páry v metalických kabelech, koaxiální kabely, mikrovlnné spoje nebo optické kabely.\n\nNásledující tabulka shrnuje rychlost jednotlivých linek v Mbit/s:\n\nPDH používá techniku multiplexování pro vytvoření linek vyšších řádů. Multiplexer na vysílací straně bere postupně 1 bit z prvního proudu, 1 bit z druhého, atd.; navíc přidává dodatečné bity pro synchronizaci a výplňkové bity. V evropském systému je vyšší řád vždy tvořen čtyřmi proudy nižšího řádu; v americkém a japonském jsou mezi jednotlivými úrovněmi používány různé násobky.\n\nRychlost přenosu je řízena hodinami v zařízení, které odesílá data. Při rychlosti 2.048 Mbit/s může rychlost kolísat v rozmezí ±50 ppm. To znamená, že různé linky mohou běžet poněkud odlišnými rychlostmi. Nominální rychlost linky vyššího řádu proto musí být tak vysoká, aby i při maximální povolené záporné odchylce rychlosti byla schopna přenést data ze všech proudů, i když tyto běží s maximální povolenou kladnou odchylkou rychlosti. Pokud dílčí proud běží nižší rychlostí, může se stát, že v okamžiku, kdy multiplexer potřebuje vložit další bit, tento bit ještě ze vstupního proudu nepřišel. V tomto případě multiplexor signalizuje přijímači, že příslušný bit chybí. To umožňuje, aby přijímající multiplexor správně zrekonstruoval původní data z každého ze vstupních proudů.\n\nV případě multiplexování E1 (2048 kbit/s) do E2 se do výsledného proudu vkládají pro synchronizaci a signalizaci výplňkových bitů čtyři proudy o rychlosti 64 kbit/s, takže výsledná rychlost není 4×2048 = 8192, ale 4×2048 + 4×64 = 8448 kbit/s. \n\nVelkou nevýhodou PDH je její nepružnost a obtížné vydělování kanálů nebo toků nižších řádů z vysokokapacitních toků vyšších řádů. Pokud je například potřeba získat přístup k individuálnímu okruhu 2Mbit/s v systému 5. řádu 565 Mbit/s, je nutné tento 5. řád demultiplexovat sadou demultiplexorů přes celou přenosovou hierarchii.\n\n"}
{"id": "828773", "url": "https://cs.wikipedia.org/wiki?curid=828773", "title": "Diecéze Teramo-Atri", "text": "Diecéze Teramo-Atri\n\nDiecéze Teramo-Atri ((latinsky \"Dioecesis Aprutina\" nebo \"Teramensis-Hatriensis\" nebo \"Atriensis\"; italsky \"Diocesi di Teramo-Atri\") je italská diecéze, patřící do církevní oblasti Abruzzo-Molise, která je sufragánní diecézí arcidiecéze Pescara-Penne.\n\nDiecéze Teramo-Atri byla sloučena \"aeque principaliter\" s diecézí Penne (15. března 1252 – 1. července 1949).\n\n\n"}
{"id": "828775", "url": "https://cs.wikipedia.org/wiki?curid=828775", "title": "Faliština", "text": "Faliština\n\nFaliština je jeden ze tří nejlépe doložených územních dialektů latiny, kterým se mluvilo kolem města Falerií severně od Říma. Dochovalo se z ní zhruba 350 nápisů, pocházejících převážně z náhrobků a vesměs velmi krátkých. Nápisy pocházejí z období od přelomu 7. a 6. století před naším letopočtem do poloviny 2. století před naším letopočtem. Pro zápis sloužila zvláštní faliská abeceda, používala se však též abeceda latinská a etruské písmo. S latinou města Říma se faliština vesměs shoduje v morfologii a slovní zásobě, největší rozdíly jsou v hláskosloví.\n\n"}
{"id": "828776", "url": "https://cs.wikipedia.org/wiki?curid=828776", "title": "Kim Crowová", "text": "Kim Crowová\n\nKim Crow (* 9. srpna 1985 Melbourne) je australská sportovkyně-veslařka.\n\nStuduje obor média a komunikace, zároveň s tím pracuje jako právní asistentka. Žije v hlavním městě austrálie Canbeře.\n\nJde o všestrannou sportovkyni. Původně se věnovala lehké atletice, na lehkoatletickém mistrovství Austrálie skončila za Janou Pittmanovou v běhu na 400 metrů překážek na druhém místě, kvůli zranění ale musela atletiky zanechat a začala se na podkladě doporučení lékařů věnovat veslování.\n\nS veslováním začala v roce 2004, nejprve závodila se Sarah Cookovou. Závodí za Melbourne University Boat Club. Měří 188 centimetrů a váží 76 kilogramů.\n\nV roce 2012 její kolegyně z dvojskifu Brooke Pratleyová onemocněla, proto Crowová začala závodit ve Světovém poháru samostatně i na skifu, kde absolvovala i dodatečnou olympijskou kvalifikaci i pro tuto disciplínu. Stala se tak jednou z několika mála veslařů a veslařek, kteří na LOH 2012 startovali hned ve dvou různých disciplínách.\n\nNa Letních olympijských hrách 2012 v Londýně vybojovala v Eton Dorney společně Brooke Pratleyovou stříbrnou olympijskou medaili na dvojskifu a den poté i bronzovou olympijskou medaili na skifu. Po závodech oznámila, že se hodlá reprezentovat Austrálii i na Letních olympijských hrách 2016 v Rio de Janeiro.\n\nV září 2013, jen 11 měsíců po svém prvním mezinárodním závodě ve skifu, se na korejském jezeře Čchungdžu stala mistryní světa a na konci vydařeného roku získala nejvyšší ocenění v anketě Světová posádka roku v kategorii ženy.\n\n\n"}
{"id": "828777", "url": "https://cs.wikipedia.org/wiki?curid=828777", "title": "Petr Zahradníček", "text": "Petr Zahradníček\n\nPetr Zahradníček (* 7. března 1964 Karlovy Vary) je český politik, novinář a hudebník, od roku 2012 zastupitel Karlovarského kraje (v letech 2015 až 2016 náměstek hejtmana), dlouholetý zastupitel města Loket na Sokolovsku, člen TOP 09.\n\nVystudoval Pedagogickou fakultu Západočeské univerzity v Plzni. Od roku 1992 pracoval jako novinář v regionálních denících v Karlovarském kraji. Byl mimo jiné šéfredaktorem Karlovarského deníku. Zahradníček se také věnuje archeologii, vydává knižní publikace o přírodě a historii regionu (Mystika loketských lesů, Vladař - tajemství minulosti) a je lídrem rockové kapely PESTALOZZI (tady ovšem pod autorským pseudonymem Petr Gardner).\n\nV roce 2001 založil občanské sdružení Vladař na ochranu a výzkum archeologických lokalit, kde je i ředitelem. Sdružení Vladař se snaží o vyvolání většího zájmu veřejnosti o lokalitu vrchu Vladař. Díky této iniciativě začal rozsáhlý archeologický průzkum hradiště Vladař, který trvá dodnes a přináší nálezy jako třeba objev, na němž se Petr Zahradníček podílel – dva a půl tisíce let staré dřevěné konstrukce, které svým stářím a vlastnostmi nemají v Evropě obdoby.\n\nV Lokti bydlí Petr Zahradníček od roku 1994 a byl zakladatelem a majitelem Zahradní hospůdky U Gardnera. Dnes bydlí na náměstí T.G. Masaryka. Před svou současnou pozicí Loketského místostarosty působil již v letech 1998 – 2002 jako zastupitel (kandidoval jako nestraník za Unii svobody) a v letech 2002 – 2006 jako radní Lokte za Konzervativní stranu ČR.\n\nVe volbách v roce 2010 se do městského zastupitelstva vrátil, když kandidoval za TOP 09. Následně v letech 2010 až 2013 vykonával funkci místostarosty. Ve volbách v roce 2014 obhájil pozici zastupitele a stal se opět místostarostou.\n\nVe své pozici místostarosty se Petr Zahradníček snaží o větší transparentnost rozpočtu města a procesů udělování veřejných zakázek. Spolu se straníky z TOP 09 přišel s takzvanou „melounovou dohodou“, kterou urovnal vyhrocený spor mezi městem Loket a Technickými službami MaSS, táhnoucí se z období ještě před jeho mandátem.\n\nZahradníček se snaží rozvíjet lokální cestovní ruch tím, že systematicky vytváří a podporuje unikátní místní identitu a kulturu. Město Loket např. na jeho popud začalo pálit vlastní likér pojmenovaný po patronu Loketska skřítku Gottsteinovi, vztyčilo nad městem svéráznou plastiku \"Zeprase\" nebo výrazně oživilo loketský amfiteátr, který díky svému umístění v podhradí přitahuje návštěvníky i umělce nejen z blízkého okolí, ale i ze zahraničí.\n\nV krajských volbách v roce 2012 byl zvolen zastupitelem Karlovarského kraje, když kandidoval jako člen TOP 09 za subjekt \"TOP 09 a Starostové pro Karlovarský kraj\". V roce 2015 se stal náměstkem hejtmana pro oblasti kultury, památkové péče, lázeňství a cestovního ruchu. Ve volbách v roce 2016 svůj mandát zastupitele obhájil, když kandidoval jako člen TOP 09 za subjekt \"\"STAROSTOVÉ A NEZÁVISLÍ (STAN) s podporou KOA, KDU-ČSL a TOP 09\"\". V listopadu 2016 však skončil v pozici náměstka hejtmana v opozici. Je členem výboru pro hospodaření s majetkem. \n\nVe volbách do Poslanecké sněmovny PČR v roce 2017 byl lídrem TOP 09 v Karlovarském kraji, ale neuspěl. Je také členem celorepublikového výkonného výboru TOP 09.\n\n"}
{"id": "828778", "url": "https://cs.wikipedia.org/wiki?curid=828778", "title": "Latinsko-faliské jazyky", "text": "Latinsko-faliské jazyky\n\nLatinsko-faliské jazyky jsou skupinou jazyků, které patří do italické jazykové skupiny pod skupinu indoevropských jazyků. Mluvilo se jimi v Itálii. Do této skupiny patří dva známé jazyky: latina a faliština.\n"}
{"id": "828783", "url": "https://cs.wikipedia.org/wiki?curid=828783", "title": "Jiří Dienstbier", "text": "Jiří Dienstbier\n\nJméno a příjmení Jiří Dienstbier nosí více osobností:\n\n"}
{"id": "828786", "url": "https://cs.wikipedia.org/wiki?curid=828786", "title": "Církevní oblast Lazio", "text": "Církevní oblast Lazio\n\nCírkevní oblast Lazio ( \"Regione ecclesiastica Lazio\") je jedna z 16 církevních oblastí, do nichž je rozdělena katolická církev v Itálii. Teritoriálně odpovídá italskému regionu Lazio. Skládá se z jediné církevní provincie, jejímž metropolitním sídlem je římská diecéze, jíž je podřízeno jako sufragánní sedm tzv. suburbikálních diecézí. Církevní oblast dále tvoří jedno arcibiskupství a devět biskupství bezprostředně podřízených Svatému stolci (nepatří tedy do žádné církevní provincie). Svatému stolci jsou také podřízena tři územní opatství, která do církevní oblasti patří.\n\n\n\n\n\n"}
{"id": "828791", "url": "https://cs.wikipedia.org/wiki?curid=828791", "title": "Let It Be (píseň)", "text": "Let It Be (píseň)\n\n„Let It Be“ (Nech to být) je píseň skupiny The Beatles, kterou složili John Lennon a Paul McCartney v roce 1970, píseň poté zpíval pouze McCartney. Byla to také poslední píseň před tím než Paul McCartney ohlásil odchod z kapely.\n\nPíseň sklidila velké úspěchy, Let It Be vyhrálo Academy Awards v roce 1971, vyhrálo Grammy Award a mnohá další ocenění. Také se umístilo na prvním místě žebříčku v americké hitparádě a paradoxně na druhém místě v anglické hitparádě.\n\nLennon McCartneyho píseň nepokrytě kritizoval, vadil mu její katolicistický námět. Když ji McCartney poprvé hrál spoluhráčům, Lennon se zeptal zda se mají během kytarového sóla hihňat… Při produkci alba se pak zasadil o to, aby bylo Let It Be zařazeno před skladbu \"Maggie May\", \"hymnu prostitutek\" a zároveň na závěr předcházející písně \"Dig It\" namluvil dětským hlasem slova \"Hark, the angels comes.\" (\"Slyšte slyšte, andělé přicházejí.\"), což naráží na náboženský podtext skladby. Později se Lennon vyjádřil takto: \"Ta píseň neměla vůbec nic společného s Beatles, mohli to být klidně Wings (pozdější skupina Paula McCartneyho)...\"\n\nMimo jiné z této skladby také vycházela konspirační teorie o smrti Johna Lennona. Pokud podle příznivců teorie slova v refrénu (\"Let it be, let it be, let it be, let it be\") přehrajete pozpátku, uslyšíte slova \"He's been dead, he's been dead, he's been dead, he's been dead\" (\"Je mrtvý, je mrtvý, je mrtvý, je mrtvý\"). Paul McCartney to však rozhodně popřel.\n\nNápad na vytvoření písně dostal Paul McCartney poté, co měl prý sen o své matce, která v jeho čtrnácti letech tragicky zemřela na rakovinu. Proto také v písni použil slova \"\"Mother Mary\"\", tak se jeho matka jmenovala. \n\nPaul McCartney: zpěv, klavír, baskytara, perkuse\n\nJohn Lennon: doprovodný zpěv\n\nGeorge Harrison: doprovodný zpěv, elektrická kytara\n\nRingo Starr: bicí\n\nBilly Preston: hammondovy varhany, klávesy\n\nLinda McCartney: doprovodný zpěv\n\n"}
{"id": "828792", "url": "https://cs.wikipedia.org/wiki?curid=828792", "title": "Beniakovce", "text": "Beniakovce\n\nBeniakovce jsou obec na Slovensku, v okrese Košice-okolí. V roce 2010 zde žilo 616 obyvatel, rozloha katastrálního území činí 3,81 km².\n"}
{"id": "828793", "url": "https://cs.wikipedia.org/wiki?curid=828793", "title": "Arménská tajná armáda pro osvobození Arménie", "text": "Arménská tajná armáda pro osvobození Arménie\n\nArménská tajná armáda pro osvobození Arménie ( – H\"ayastani Azatagrowt῾ean Hay Gałtni Banak\") je arménská militarizovaná organizace, která byla aktivní od roku 1975 do počátku devadesátých let dvacátého století, kdy se následkem vnitřních sporů její činnost utlumila. Často byla záměrně označována za partyzánskou, jiné zdroje ji označují za teroristickou.\n\nJejím cílem byl boj proti turecké vládě, kterou chtěla přimět k uznání odpovědnosti za Arménskou genocidu, k zaplacení reparací a k tomu, aby se vzdala části území ve prospěch arménského státu v rozsahu udaném v roce 1920 (Tureckem nikdy neratifikovanou) Sèvreskou smlouvou. Spojením tohoto území s tehdejší Arménskou sovětskou socialistickou republikou (respektive s dnešní Arménií) by tak vznikl arménský stát, jak jej navrhoval prezident Spojených států amerických Woodrow Wilson, „Wilsonovská Arménie“.\n\nArménská tajná armáda vznikla v roce 1975 v Bejrútu v Libanonu během libanonské občanské války. Zde také trénovala ve spolupráci s Organizací pro osvobození Palestiny. Prvním jejím zásahem bylo zabití tureckého velvyslance v Rakousku Danişe Tunalıgila 22. října 1975 ve Vídni. Zabíjení tureckých diplomatů pak bylo i dále hlavní náplní organizace.\n\nRozpuštěna byla v roce 1991 po četných zásazích turecké armády a rozvědky. Řada jejích členů přešla do kurdské organizace PKK.\n\n"}
{"id": "828794", "url": "https://cs.wikipedia.org/wiki?curid=828794", "title": "Jaroslav Šrámek", "text": "Jaroslav Šrámek\n\nPlk. Jaroslav Šrámek (3. května 1929 – 16. února 2015) byl český vojenský pilot. Je prvním a jediným pilotem československého letectva, kterému se podařilo v souboji sestřelit proudové stíhací letadlo.\n\nV letech 1948–1951 absolvoval Školu důstojnického dorostu v Liberci a Leteckou vojenskou akademii v Hradci Králové. Roku 1951 se přeškolil na proudovou techniku. V letectvu sloužil do roku 1989. Létal například na strojích typu MiG-15, MiG-23 a L-29.\n\nSvého vítězství Šrámek dosáhl 10. března 1953 nedaleko Domažlic. Ten den se účastnil cvičného letu nad československým územím (v oblasti Šumavy). Pilotoval stíhací letoun MiG-15bis, přičemž v druhém stroji stejného typu seděl Milan Forst. Během letu MiGy zasáhly proti dvojici amerických stíhacích letadel F-84E Thunderjet, letící v československém vzdušném prostoru. Českoslovenští piloti je pronásledovali a Thunderjety se rozdělily. Jednomu se podařilo uniknout, zatímco druhý, pilotovaný Američanem G. A. Brownem, Šrámek sestřelil salvou kanónů svého MiGu. Pilot se katapultoval.\n\n"}
{"id": "828796", "url": "https://cs.wikipedia.org/wiki?curid=828796", "title": "Annette Wieviorka", "text": "Annette Wieviorka\n\nAnnette Wieviorka (* 10. ledna 1948) je francouzská historička, specialistka na šoa a dějiny Židů ve 20. století.\n\nJejí prarodiče, polští Židé, byli zatčeni během války v Nice a zemřeli v Osvětimi. Její otec, uprchlík ve Švýcarsku, a její matka, dcera pařížského krejčího, která uprchla do Grenoblu, válku přežili.\n\nBěhem 70. let se angažovala v maoistickém hnutí. V období 1974 až 1976 vyučovala v Číně.\n\nPůsobila v CNRS a byla členkou Mission d'étude sur la spoliation des Juifs de France. V současnosti je aktivní v Association Primo Levi.\n\nJejími sourozenci jsou vědci Michel Wieviorka, Sylvie Wieviorka a Olivier Wieviorka.\n\n\n\n6. listopadu 2001 byla jmenována rytířem Čestné legie. 31. prosince 2009 byla povýšena na důstojníka.\n\n"}
{"id": "828798", "url": "https://cs.wikipedia.org/wiki?curid=828798", "title": "Jean Sorel", "text": "Jean Sorel\n\nJean Sorel, vlastním jménem Jean Marquis de Combault-Roquebrune (* 25. září 1934 Marseille) je francouzský herec, který vedle francouzských filmů spolupracoval také na italských a španělských projektech s režiséry, jakými byli Luis Buñuel nebo Luchino Visconti. Nejaktivnější období zaznamenal v 60. až 80. letech. Od roku 1980 se objevoval především v televizních produkcích.\n\nV roce 1965 si zahrál po boku Giny Lollobrigidy v komedii \"Le Bambole\", následující rok s Claudií Cardinalovou v dalším komediálním snímku \"Královny\" a roku 1967 s Catherine Deneuve v surrealistickém dramatu \"Kráska dne\".\n\nNarodil se v roce 1934 do šlechtické rodiny důstojníka Guy de Combaud Roquebrunea. Otec padl ve druhé světové válce roku 1944 během bojů o francouzské město Sennecey-le-Grand, když velel paradesantní jednotce britských speciálních sil Special Air Service.\n\nV roce 1962 se oženil s italskou herečkou Annou Marií Ferrerovou (nar. 1934), která následně opustila hereckou dráhu. Společně žijí v Paříži a Římě.\n\n\n"}
{"id": "828802", "url": "https://cs.wikipedia.org/wiki?curid=828802", "title": "Univerzita Jana Amose Komenského Praha", "text": "Univerzita Jana Amose Komenského Praha\n\nUniverzita Jana Amose Komenského Praha s.r.o. je česká soukromá univerzitní vysoká škola.\n\nObchodní společnost RVD spol. s r.o. byla založena již roku 1992, v roce 2002 změnila označení na Vysoká škola Jana Amose Komenského s.r.o. a až roku 2007 na současný název. Vznikla přeměnou ze Socialistické akademie.\n\nStudijní obory lze studovat v prezenční a v kombinované (dálkové) formě.\n\n\nŠkola umožňuje absolventům některých vyšších odborných škol ve zkrácené době (jeden nebo dva roky) absolvovat bakalářský studijní program na základě uznání předchozího vzdělání na vyšší odborné škole.\n\n\n\n\n\n\n"}
{"id": "828804", "url": "https://cs.wikipedia.org/wiki?curid=828804", "title": "Emmanuel Moses", "text": "Emmanuel Moses\n\nEmmanuel Moses (* 1959, Casablanca) je francouzský spisovatel, básník a překladatel.\n\nDětství prožil v Paříži. V devíti letech se odstěhoval s rodiči do Izraele. Zde studoval historii. V roce 1986 se vrátil do Francie. Kromě vlastní tvorby také překládá, hlavně moderní hebrejskou literaturu.\n\nJeho otcem byl filozof Stéphane Mosès a jeho matka je umělkyně Liliane Klapisch. Mezi jeho předky patří německý spisovatel Heinrich Kurtzig (1865–1946).\n\n\n\n"}
{"id": "828805", "url": "https://cs.wikipedia.org/wiki?curid=828805", "title": "Kraňský slavíček", "text": "Kraňský slavíček\n\nKraňský slavíček (ve slovinském originále Gorenjski slavček, v češtině hrána též pod názvy \"Krajinský slavíček\" nebo \"Gorenjský slavíček\") je lyricko-komická opera o třech jednáních českého skladatele působícího ve Slovinsku Antonína (Antona) Foerstera na libreto slovinské básnířky a spisovatelky Lujizy Pesjakové. V původní dvouaktové podobě s mluvenými dialogy byla provedena dne 27. dubna 1872 v Zemském divadle v Lublani, v přepracování na tříaktovou prokomponovanou operu pak v témže divadle dne 30. října 1896.\n\nRoku 1867 bylo při vesměs německy hrajícím Zemském divadle v Lublani založeno slovinské Divadelní družstvo (Dramatično društvo), jehož úkolem bylo podpořit divadelní produkci ve slovinském jazyce. Roku 1869 – se subvencí kraňské zemské vlády – vyhlásilo konkurs na nejlepší tragédii, komedii a dvě operety ve slovinském jazyce. Volba operety (spíše než opery) nebyla náhodná, souvisela jednak se schopnostmi skrovného slovinského souboru, jednak s preferencemi slovinského diváka. Ten pocházel zpravidla z nižších měšťanských vrstev a do divadla chodil zejména na krátké komické hry se zpěvy. Vyhodnocení operetní části bylo svěřeno komisi, jejímiž členy byli Bedřich Smetana, Karel Bendl a Jan Ludevít Procházka.\n\nSlovinští skladatelé s profesionálním vzděláním v té době prakticky neexistovali a soutěž proto nebyla hojně obeslána. Vítězem se stala opereta, jejíž libreto napsala básnířka Lujiza Pesjakova (1828-1898) a hudbu Anton Foerster, skladatel českého původu, který v letech 1867-70 působil – vedle řady jiných funkcí – jako dirigent slovinského Divadelního družstva. Měl tudíž jedinečnou příležitost podrobně poznat jak schopnosti a potřeby souboru, tak mentalitu slovinského publika. Dílo mělo formu dvouaktové operety s mluvenými dialogy, předehrou a dvanácti zpěvními čísly (tato verze díla se nedochovala). Vedle výslovných požadavků konkursu vyplývala tato forma ze vzoru, jímž byla Smetanova \"Prodaná nevěsta\". Její první verze, kterou Foerster dobře znal, měla totiž rovněž dvě dějství a mluvené dialogy. Premiéra operety se konala 27. dubna 1872, jediná repríza pak o den později. Úspěch byl veliký a kritika si velmi cenila hudby, která kvalitou překračovala meze operety, při nepočetnosti slovinského publika však nedosáhla více repríz a \"Kraňský slavíček\" v této podobě nebyl vícekrát uveden.\n\nSituace slovinského hudebního divadla se hodně zlepšila po otevření nové budovy Zemského divadla (nyní Slovinské národní divadlo) roku 1892. Byly zde uvedeny první opery slovinských skladatelů, zejména \"Teharjští šlechtici\" (\"Teharski pleniči\") Benjamina Ipavce (1892) a \"Ulrich, hrabě celjský\" (\"Urh, grof celjski\") Viktora Parmy (1895). Za této situace se Foerster rozhodl přepracovat \"Kraňského slavíčka\" (stejně jako to dříve udělal Smetana s \"Prodanou nevěstou\") na prokomponovanou tříaktovou operu, pro jejíž žánrové označení zvolil „lyricko-komická“. Libreto pro tuto příležitost přepracoval český libretista Emanuel Züngel, jehož text do slovinštiny přeložil básník Engelbert Gangl. Skladatel doplnil devět nových scén, mezi nimi rozsáhlou taneční scénu s přímými citacemi lidových písní, a mluvené dialogy převedl na recitativy. Premiéra této nové verze se konala v nové budově Zemského divadla v Lublani 30. října 1896.\n\nPřes příznivé přijetí se opera dočkala jen tří představení. Jednotlivé melodie z ní, zejména pak modlitba \"Ave Marija\" z 3. dějství, byly hojně zpívány, roku 1901 vydala slovinská Hudební matice (Glasbena matica) i klavírní výtah opery), na slovinské jeviště se však dostala opět až po více než čtvrt století, roku 1922 v úpravě dirigenta Karla Jerneje a režiséra Osipa Šesta. Inscenaci svého díla, od jehož vzniku uplynulo právě 50 let, byl přítomen i stařičký skladatel. \"Kraňský slavíček\" se konečně dočkal rozhodného úspěchu, inscenace měla více než padesát repríz a stala se trvalou součástí slovinského repertoáru. Vedle Jernejovy úpravy existuje úprava Mirka Poliče z roku 1937, která se však značně odchyluje od původního díla a neprosadila se. Na Jernejovu úpravu opět navazuje úprava dirigenta Rada Simonitiho a režiséra Osipa Šesta z roku 1953; v roce 1984 byla inscenována též dvouaktová verze v úpravě Lovrence Arniče a Henrika Neubauera. Díky inscenační nenáročnosti se \"Kraňský slavíček\" hraje i amatérsky nebo na hostování profesionálních divadel v menších lokalitách. Jako jediná ze slovinských oper je dodnes běžnou součástí repertoáru: V lublaňském divadle byl v letech 1967-2000 třetí nejhranější operou a 13. března 2013 měla premiéru nová inscenace.\n\nAntonín Foerster po \"Kraňském slavíčkovi\" napsal ještě zpěvohru \"Materin blagoslov\" (\"Matčino požehnání\"), kterou v letech 1920–23 rovněž překomponoval v operu pod novým názvem \"Dom in rod\" (\"Domov a rodina\"). Ta se však nedočkala provedení.\n\nPrvní inscenace opery v českých zemích – a současně druhá inscenace její definitivní verze vůbec – se konala v Národním divadle v Brně na Nový rok 1910; předcházel jí při té příležitosti balet Josefa Bayera \"Královna loutek\". Kritika inscenaci ocenila především jako „krok ku pěstění vzájemnosti slovanské“.\n\nV době po druhé světové válce operu pod názvem \"Gorenjský slavíček\" uvedlo Státní divadlo Oldřicha Stibora Olomouc (premiéra 1. června 1986).\n\nLibreto Lujizy Pesjakové dobře reprezentuje dobové chápání a společenské-politický program vznikající slovinské inteligence. Předvádí na scéně idealizovaný obraz venkova, specificky rázovitého etnografického regionu Gorenjsko, (tj. Horní Kraňsko), svou úlohu myjí i přírodní symboly Slovinska (Bledské jezero, Triglav), lidové společenství je představováno jako jednolitém prosté vnitřních konfliktů, třídně nerozvrstvené. Jediné osoby z „vyšších vrstev“ – markýz de Chansonette a jeho žena – jsou navíc cizinci a pro lid jsou především předmětem dobromyslných žertů. Se zvláštním důrazem je na scénu uveden problém opuštění vlasti, potažmo odnárodnění: žal Minky, která z je existenčních důvodů nucena opustit domov, kontrastuje s nadšením, s jakým se Franjo do rodné vsi naopak vrací. Zájem lidového obecenstva měla přilákat sentimentální zápletka. Námět byl originální, ale příbuzný jiným kusům známým z lublaňského divadla, například buffě Valentina Fioravantiho \"Venkovské zpěvačky\" (\" Le cantatrici villane\") nebo Adamově opeře Postilion z Lonjumeau.\n\nZ dramatického hlediska je však libreto Lujizy Pesjakové prosté, dějově a motivačně chudé. Pozdější rozšíření opery na tři akty příběh navíc dále zředilo. Dobová kritika k prvnímu českému provedení trefně uvádí: „\"Krajinský slavíček má prostý děj z venkova, jen nanesený, bez hlubšího propracování a dramatického spádu. V situačním plánu hledí libretisté střídati momenty živé s vážnými, komické s lyrickými, věcně sice, ale ne jako nutný důsledek a požadavek jeden z druhého vyplývající. Proto osoby vystupují a odcházejí, jen aby své úlohy odzpívaly, nikde stoupání, vrcholení, klesání, spíše klid než vzruch vládne celkem. Malá zápletka, naivní rozluštění\" […]“. Hlavní postavy jsou v libretu jen povrchně charakterizovány, nejlépe ještě epizodní postavy správce a písaře. Kvalita libreta byla ostatně patrně hlavním důvodem, proč se \"Kraňský slavíček\" dlouho nemohl na jevišti uchytit, a proto také opera od doby svého vzniku prodělala tolik úprav.\n\nFoersterovu hudbu chválil ve svém posudku Bedřich Smetana pro svěží melodiku, důmyslnou harmonizaci i zručnou instrumentaci. Vyrovnané posouzení poskytuje opět kritika brněnské inscenace: „\"Dle děje založena jest i hudba. Plyne prostě, rozvíjí se bez velkých požadavků uměleckých, píseň lidová, popěvek a tanec je jí vším. Tak zvedá jen dvě nálady, smutnou a veselou, ostatní psychologické a dramatické podněty zůstávají netknuté, nemá jich libreto, nemá jich hudba. Aspoň povšechnou karakteristiku osob hledí skladatel zachytiti: hospodský zpívá lidovou písní, francouzští manželé uhlazenější melodií\" […], \"komickým figurám přiděluje skladatel živější rytmiku, z části i rozmanitější instrumentaci, jejíž hlavní váha je ve smyčcích a celkem klidně se nese; lidové scény rovněž jsou podloženy lidovou hudbou.\"“ Vzorem Foersterovi nebyla jen \"Prodaná nevěsta\", ale rovněž německý singspiel, vídeňská opereta i francouzská opéra comique, se kterými přišel do styku v pražském i lublaňském divadle.\n\n\"Kraňský slavíček\" není přísně vzato první slovinskou operetou (prostá operetka Benjamina Ipavce \"Ptačí klec\" – \"Tičnik\" – byla provedena už roku 1866, i když ne v divadle, ale v prostorách slovinské čítárny a pouze s doprovodem klavíru), ani první slovinskou operou. Z raných slovinských hudebně dramatických děl se však nejvíce rozšířila a získala si největší oblibu, která trvá doposud. Otázku, zda jí přísluší označení „slovinská národní opera“, není snadné zodpovědět. Její autoři neměli původně vyšší cíl, než svěžím a přístupným dílem vzbudit zájem obecenstva o zpěvohry ve slovinském jazyce; za „národní operu“ se podle dobových představ mohla považovat nejspíše vážná opera s historickým námětem. Na konci 19. století však zde byl již nesporný příklad komické \"Prodané nevěsty\" jako národní opery par excellence a přepracované znění \"Kraňského slavíčka\" již mělo obdobné ambice, které se do značné míry naplnily; \"Kraňský slavíček\" je ostatně běžně označován za „slovinskou \"Prodanou nevěstu\"“.\n\nNáves vesnice v Horním Kraňsku, poblíž Bledu, s výhledem na Triglav. Nalevo je hostinec, před ním košatá lípa, pod ní stůl s lavicemi, nalevo je chaloupka kovářovy vdovy Majdy. Vesničané vycházejí na luka kosit slámu (sbor \"Gorenjci, Gorenjci ljudje smo veseli\"). Když odejdou, vchází mladík jménem Franjo; dlouho pobýval mimo domov a nyní se vrátil do rodné vsi, kde ho vítá dávný přítel Lovro. Franjo se vyznává z lásky ke své domovině (árie \"Veselje in radost, doma sem doma\"), současně se ale těší na shledání se svou vyvolenou Minkou. Ta přichází ze žatvy se srpem v ruce a s písní na rtech (\"Nebeško sonce trosi nadeje mi v srce\"). Milenci se radostně vítají a obnovují si přísahu lásky (duet \"Ne morem izreči, ne z umom doseči\"). Minka odbíhá, opět se zpěvem.\n\nV tu chvíli na náves přicházejí francouzský učitel hudby Chansonette se svou manželkou, pěvkyní Ninon. Přicházejí hledat mezi slovinskými horaly přirozené talenty pro hudební divadlo. Francouz je právě v rozrušeném nadšení, protože zdálky zaslechl nádherný dívčí zpěv, zejména krásné vysoké „a“, a hledá jeho původkyni (scéna \"Prelepi »a«, prelepi »a«\"). Nejprve se obrací na Franja, ale ten mu se smíchem odpoví, že nejkrásnější dívčí hlas nosí ve svém srdci. Cizinci se usadí před hospodou a vyptávají se hostinského na zdejšího „slavíka“, ale ten se domnívá, že u nich ve vsi všechna děvčata umějí hezky zpívat své „la, la, la“. Ukazuje hostům děvčata vracející se z luk. Chansonette je ihned svolává a vyzývá, aby mu zazpívaly, ať mezi nimi může rozeznat majitelku zázračného hlasu (ansámbl \"Allons, allons deklice moje\"). Ale děvčata si z něj dělají legraci, zpívají lidovou píseň \"Že priletela ptičica\" schválně tu příliš vysoko, tu příliš nízko, a Chansonette je z nich zoufalý. Když ho dívky obkrouží, zaslechne znovu krásné „a“ – ale tu, která ho zazpívá, totiž Minku, nezahlédne.\n\nV hospodě si Chansonette zoufá, že nenašel hledaný talent, a jeho žena ho utěšuje (\"Žal med njimi slavčka ni\"). Přichází k nim komická dvojice: otylý a řádně nahluchlý správce Štrukelj a s ním písař Rajdelj, který si ze svého nadřízeného tropí žerty, aniž vzbudí jeho podezření (scéna \"Le hitro, zdaj se bliža\"). Ninon na jejich počest zpívá francouzskou pastorelu (\"Un roi de Castille un jour chevauchait\"). Když hodnostáři odchvátají k pečínce a vínu, podaří se Chansonettovi konečně vymámit z hostinského, která z dívek ve vesnici má zlato v hrdle: to musí být jistě kovářovic Minka. Ta zrovna vchází a její hlas nenechává Francouze na pochybách, že to právě ona je oním „kraňským slavíčkem“ (píseň Minky \"Pojo mi drobne ptice zdaj pesmi vse nove\"). Chansonette jí nabízí, aby s ním odešla do světa, a slibuje jí úžasnou pěveckou kariéru. Minka se mu však vyvlékne se záminkou, že se musí nejprve poradit s matinkou.\n\nAle Majda dceři svěřuje špatnou novinu: na jejich chalupu se sesypali věřitelé, a nezaplatí-li do zítřka dlužných 200 zlatých za nájem, prodají jim střechu nad hlavou. Obě ženy si zoufají (\"Gorje, oh zapustila\"). Jejich rozhovor vyslechl Chansonette a nabízí Majdě, že jí potřebnou částku vyplatí, pokud s ním Minka odejde (scéna \"Minka, vse je izgubljeno!\" a zpěv Majdy \"Preveč je, da bi pomogli\"). Majda sice odmítá, ale Minka se rozhoduje matce pomoci a nabídku přijmout. Franjo přichází pozdravit Minčinu matku a dozvídá se o rozhodnutí své snoubenky (dialog \"Bog vas sprimi, draga mati!\"). Nejprve je zaražen, potom přivádí z hospody Lovra, správce a písaře a doufá v jejich pomoc, zatímco Minka se loučí s matkou (oktet \"Gorje, oh, zapustila preljubi bodem kraj\"). Minku k odchodu přemlouvají i dvě Chansonettovy žačky (duet \"Pojdi, Minka, z nami v svet\"). I Franjo, spolu se všemi vesnickými mládenci, se s Minkou loučí, ale nevzdává se ještě naděje (závěrečná scéna \"Vsi so prihajali\").\n\nNa náves se tajně vracejí Lovro, správce a písař, kteří se chtějí pokusit překazit Minčin odchod (tercet \"Pst, pst, pst! Zdaj molčimo, da ga v rokah obdržimo\"). Minka se srdceryvně loučí s matkou (dialog a duet \"Hčerka moja, meni je hudo… Z Bogom, hčerka predraga\"). I Franjo se vrací a chce Mince odchod zakázat, ale ta je rozhodnuta (dialog \"Zaman je vse, zaman!\"). Chansonette přichází pro Minku: je čas k odchodu, což všichni komentují (oktet \"Kaj li more biti kdo mi to pove\"). Správce a písař Chansonetta a Ninon zastavují a zahajují improvizovaný soud, v němž je správce žalobcem a písař soudcem. Ačkoli písařovy pokusy o zápis francouzských nacionálií obžalovaného zavdají důvod k všeobecné veselosti, je nakonec Chansonette za pokus o násilné odvedení místní dívky odsouzen k pokutě 200 zlatých a vypovězen „ze vsi i z Lublaně“. Zaražený Chansonette k velkém u veselí správce, písaře a Lovra vyplatí požadovanou sumu, pak ale vyčítá Majdě a Mince tuto odplatu za pomoc, kterou jim chtěl prokázat. Minka mu peníze vrací. Když Chansonette a Ninon odejdou, Franjo a obě ženy trápí svědomí, ale současně jsou všichni rádi, že Minka může zůstat (tercet \"Delal sem krivično… Radost mi srce preveva\").\n\nZvoní klekání, všichni vesničané pokleknou a zpívají modlitbu (\"Ave Maria, Devica svetla\"). Poté přivedou děvčata a hoši posla z města: má zprávu pro Chansonetta, že byl za velké zásluhy povolán do Paříže jako dvorní pěvec (scéna \"Kje je gospod Marki de Chansonette?\"). Chansonette je samozřejmě nadšen a Franjo se ho přátelsky ujímá a zve na číši vína. Všichni prosí Chansonetta o prominutí, Lovro mu říká, že rozsudek byl jako mylný zrušen. Francouz se loučí s Minkou: škoda, ale „kraňský slavíček“ bude nejlépe zpívat doma. Opět jí dává oněch 200 zlatých, tentokrát darem. Minka mu děkuje (árie \"Zavriskati, peti želi mi srce\"). Nastává slavnost obžínek: chasa zpívá a tancuje (sbor \"Povijamo venec iz žitnih klasov\"), v jejím zpěvu se objevují slovinské lidové nápěvy (\"Sijaj, sijaj sončece, Al me, al me boš kej rada imela, Mizo sem ribala, fantom sem migala…\"). Franjo dostává poštou zprávu, že získal místo a může si vzít Minku za ženu (dialog \" Minka, bodi vesela\"). Všichni se loučí s Chansonettem, Ninon a jejich žačkami (scéna loučení \" Sedaj pa res je skrajni čas\") a muži opět pějí svou \"Gorenjci, Gorenjci, ljudje smo veseli\".\n\nNa podkladě této nahrávky vznikla televizní inscenace (TV Ljubljana 1981, dostupné na DVD) ve scenáristické úpravě a režii Frana Žižka. Hrají Boris Juh, (Minka) Dragica Kovačič, (Franjo) Aleš Valic, (Chansonette) Danilo Bendičič, (matka) Iva Zupančič, (Ninon) Zorica Barać, (Štrukelj) Ladko Korošec, (Rajdelj) Črt Škodlar, (Lovro) Ivek Krpač, (krčmář) Aleksander Valič.\n\n\nLibreto na slovinském Wikisource\n"}
{"id": "828806", "url": "https://cs.wikipedia.org/wiki?curid=828806", "title": "Norrbotten (kraj)", "text": "Norrbotten (kraj)\n\nKraj Norrbotten \"(švédsky Norrbottens län)\" je nejsevernější a největší kraj Švédska. Hraničí s krajem Västerbotten na jihozápadě a s Botnickým zálivem na jihovýchodě. Také sousedí s krajem Nordland a Troms v Norsku na severozápadě, a finským Laponskem na severovýchodě.\n\nJméno „Norrbotten“ se také používá pro provincii stejného jména. Provincie Norrbotten zahrnuje pouze východní část kraje Norrbotten, vnitrozemí většinou patří do provincie Laponsko.\n\nNorrbotten kraj se rozkládá na území historických provincií Norrbotten a asi ⅔ švédského Laponska.\n\nKraj Norrbotten zaujímá plochu téměř ¼ Švédska, je ale řídce osídlen. To platí zejména pro vnitrozemskou část Laponska.\n\nPodnebí je obecně drsné, což není vzhledem k jeho poloze na severu překvapující. Dlouhé letní dny však plodinám umožňují dozrávat během 2–3 měsíců. Pěstují se běžně různé druhy obilovin, které tvoří významnou část průmyslu. Kromě obilovin se také pěstují brambory a vodnice. Nejdůležitější plodinou je však tráva, sloužící jako seno pro dobytek.\n\nHlavní řeky je v kraji Norrbotten (od severu k jihu) jsou Torne, Lule Kalix a Pite. Řeky, které patří i do kraje Västerbotten jsou Skellefte a Ume. Další řeky, které tečou přímo do moře, a které jsou minimálně 100 km dlouhé: Sangis, Rane, Åby a Byske.\n\nPočet obyvatel vzrostl během posledních sta let. Odhadovaný počet obyvatel v roce 2002 byl 250 000. Při sčítání lidí v roce 1912 byl počet obyvatel 166 641 (o 4 000 více mužů než žen) a z toho zhruba 120 tisíc bylo z provincie Norrbotten. O dvacet let dříve v roce 1892 byl počet obyvatel jen 110 000. Avšak od roku 1960 většina obcí kraje zažila pokles počtu obyvatel a to zejména ve vnitrozemí.\n\nBěhem středověku byl Norrbotten považován za \"terra nullius\" („země nikoho“). Oblast byla řídce osídlena Kveny, Sámi a různé kmeny příbuzných s Finy. Od středověku se švédští králové snažili oblast kolonizovat a pokřesťanštit. To se sice podařilo, nicméně i dnes v oblasti žijí finské a sámské menšiny, které si zachovaly svou vlastní kulturu a zvyky.\n\nPo finské válce v roce 1809 byl kraj Västerbotten kraj rozdělen mezi Švédsko a Finsko. Větší část zůstala ve Švédsku. V roce 1810 byl kraj rozdělen znovu, přitom byl \"Kraj Norrbotten\" byl vytvořen na švédské straně, v severní části. Většina lidí v Kraji Norrbotten stále z praktických a historických důvodů pod slovem Norrbotten myslí celé území, včetně části ve finském Laponsku. Neznamená to že by nedávali přednost názvu Laponsko.\n\nPřírodních zdroje (vodní elektrárny, dřevo a minerály, zejména železo) z Norrbottenu a jejich využití hrály klíčovou roli v industrializace Švédska. Během celého 20. století region zažil velký pohyb obyvatel do a z kraje; mnoho mladých lidí se přestěhovalo na jih a lidé z jiných částí země se sem naopak přistěhovali. V sedmdesátých a osmdesátých letech došlo vzhledem vzhledem k vysoké nezaměstnanosti k velkému odlivu (většinou mladých) pracovníků a lidé v oblasti začali občas vyjadřovat pocity, že jsou nepochopeny nebo ekonomicky zneužívány jihem, a zejména hlavním městem Stockholmem.\n\nZnak Kraje Norrbotten kombinuje znaky provincií Västerbotten a Laponska, kraji byl udělen v roce 1949. Od roku 1995 má provincie Norrbotten svůj vlastní znak, ale kraj svůj znak nezměnil. Když je zobrazen s královskou korunou, tak představuje krajskou správní rada. Znak je čtvrcený, znak Västerbottenu a znak Laponska.\n\nKultura Kraje Norrbotten se v mnoha ohledech liší od zbytku Švédska, protože se zde nachází velmi mnoho různých kultur: sámská kultura, finská kultura (Tornedalians) a kultura švédských osadníků (v kombinaci s klimatickými podmínkami, půlnočním sluncem a zimní tmou). V oblasti přežilo mnoho ze starých místních švédských a finských dialektů a mluví jimi velký počet lidí. Obyvatelé Kraje Norrbotten mají rčení: „Nejsem Švéd, jsem Norrbottnian“. Lakonický a na první pohled, nekomunikativní způsob vyjadřování, spolu s mírnou ironií se také někdy používá jako prostředek k odrazení jižanů, kteří jsou viděni jako mazanější a podvodnější, když mluví a kteří touží překrucovat slova po svém. Tyto kontrasty jsou dobře známé po celém Švédsku a často se objevují v televizi, filmech, literatuře a folklóru spojeném s Norrbottenem pro účely charakteristiky, satiry nebo dramatu (např. některé znaky v knihách Eyvinda Johnsona nebo policejního detektiva Einara Ronna v kriminálních románech Maj Sjöwallové a Pera Wahlöö).\n\nNa pobřeží moře leží historická města Luleå a Piteå. Gammelstad („Staré město“) v Luleå, který se nachází 10 km severně od současného centra, byla prohlášena za součást světového dědictví UNESCO.\n\nJazyky (bez švédštiny): Sámština, Meänkielština a finština mohou být použity při úředním jednání, v mateřských školách a domech s pečovatelskou službou v částech Kraje Norrbotten. Sámština má status oficiálního menšinového jazyka v obcích Arjeplogu, Gällivare, Jokkmokku a Kiruně. Finština má stejný status v obcích Gällivare, Haparanda, Kiruna, Pajala, a Övertorneå.\n\nHlavním cílem krajské správní rady je splnit cíle stanovené v národních politikách parlamentem a vládou, aby bylo možné koordinovat zájmy kraje, aby se podpořil rozvoj kraje, vytvořili regionální cíle a zajistil náležitý právní proces právo při vyřizování každého případu. Krajská správní rada je vládní agentura v čele s guvernérem.\n\nOd severu k jihu s přibližnými počty obyvatel za rok 2002:\n\n\"V provincii Norrbotten:\"\n\n\"V provincii Laponsko:\"\n\nSámštinu lze použít jako úřední jazyk v Arjeplogu, Gällivare, Jokkmokku, a Kiruně. Podobně lze finštinu a meänkielštinu použit v Gällivare, Haparandě, Kiruně, Pajale a Övertorneå.\n\nHlavní způsob osobního cestování je auto. Silnice mají obvykle řídký provoz, s výjimkou pobřežní silnici E4, který má o něco hustší provoz. Vzdálenosti jsou dlouhé, např. 345 km mezi Luleå a Kiruna zabere alespoň 3 ½ hodiny jízdy autem. Na silnicích je dovolena relativně vysoká rychlost ve srovnání s jižním Švédsku, obvykle 100-110 km/h, což zkracuje cestovní časy v tomto největším švédském kraji.\n\nNorrbotten má železniční síť s řídkou osobní dopravou, ale hustou a objemnou nákladní dopravou. Existují dvě hlavní železnice: \"Norrland\" spojuje Norrbotten s centrálním a jižním Švédskem a Malmbanan spojuje Luleå s železnými doly v Gällivare a Kirunu s norským přístavem Narvik. Malmbanan (česky dráha železné rudy) má nejvyšší množství nákladní dopravy ve Skandinávii, zejména část mezi Kirunou a Narvikem.\n\nLetecká doprava je hlavní způsobem cestování mezi Norrbottenem a jihem Švédska. Hlavní letiště je Luleå, které je 6. největší ve Švédsku. Další letiště jsou v Arvidsjaur, Gällivare, Kiruně a Pajale.\n\n"}
{"id": "828807", "url": "https://cs.wikipedia.org/wiki?curid=828807", "title": "Gelato", "text": "Gelato\n\nGelato (plurál: gelati) je italský výraz pro zmrzlinu. Z marketingových důvodů se ho některé společnosti snaží v češtině prosadit jako výraz, který by na rozdíl od slova \"zmrzlina\" označoval tradiční italskou zmrzlinu. To však není ničím podložené, neboť vedle slova gelato v italštině žádný název, který by označoval běžnou zmrzlinu, neexistuje.\n\nHlavními přísadami jsou mléko, smetana, různé druhy cukru a ochucovadla (například čerstvé ovoce nebo oříškové pyré). Domácí gelato obvykle obsahuje 4–8 % mléčného tuku, zatímco zmrzlina ve Spojených státech obsahuje 14 %. Obsah cukru se pohybuje mezi 16–24 % u mléčného gelata - záleží na receptu a výrobci. Ve Spojených státech zmrzlina obsahuje 12–16 % cukru. U některých druhů gelata, jako například u zabaione, se jako dochucovadlo používá vaječný žloutek.\n\nHistorie gelata sahá až k mraženým dezertům podávaným ve Starověkém Římě a Egyptě, které se vyráběly ze sněhu a ledu uchovávaného v podzemí.\n\nPozději se mražené dezerty podávaly na banketech u medicejského dvora ve Florencii. \nKuchař z Florencie Bernardo Buontalenti je také považován za otce moderní zmrzliny – svůj recept a mrazicí techniky představil Kateřině Medicejské. \nKrálovna Kateřina tuto novinku přenesla do Francie, kde v roce 1686 sicilský rybář Francesco Procopio dei Coltelli zdokonalil první stroj na zmrzlinu.\n"}
{"id": "828809", "url": "https://cs.wikipedia.org/wiki?curid=828809", "title": "Vesna (spolek)", "text": "Vesna (spolek)\n\nŽenský vzdělávací spolek Vesna je české občanské sdružení se sídlem v Brně, jehož počátky sahají do druhé poloviny 19. století. Zabývá se vzdělávací, sociální a zájmovou činností pro širokou veřejnost.\n\nHistorie brněnské Vesny, o.p.s., sahá do roku 1870. Z původně pěveckého spolku se Vesna brzy stala organizací, v níž se cílevědomou prací všech zúčastněných vlastenců začala od roku 1872 realizovat  základní spolková myšlenka o šíření vzdělanosti mezi brněnskými ženami v českém jazyce. Během let význam Vesny daleko přesáhl hranice města. Spolupracovala s ní řada významných osobností našeho kulturního světa (výtvarníci, básníci, hudebníci...). Po nucené čtyřicetileté přestávce v letech 1951 - 1991 Vesna existuje od 6. Února 1991 v novodobé  podobě díky obrovskému úsilí nadšenců. Byla zaregistrována na MV ČR jako Ženský vzdělávací spolek Vesna,  o.s. Vzhledem k novelizaci občanského zákoníku byla od 26. srpna 2013 její forma změněna na obecně prospěšnou společnost. Vesna, o.p.s., je vedena v rejstříku obecně prospěšných společností Krajského soudu v Brně, oddíl O, vložka 629.\n\n\n\n"}
{"id": "828821", "url": "https://cs.wikipedia.org/wiki?curid=828821", "title": "Lars Pensjö", "text": "Lars Pensjö\n\nLars Pensjö je švédský programátor, známý především jako autor programovacího jazyka LPC a programátor jeho základní implementace LPMud a zakladatel prvního v LPC naprogramovaného MUDu Genesis LPMud.\n\nLars Pensjö vystudoval Chalmersovu technickou univerzitu v Göteborgu. V současnosti pracuje pro finskou společnost Tieto a žije v Göteborgu se svou ženou a dětmi. \n\n"}
{"id": "828823", "url": "https://cs.wikipedia.org/wiki?curid=828823", "title": "Fendt", "text": "Fendt\n\nFendt je německý výrobce zemědělské techniky a strojů se sídlem v bavorském Marktoberdorfu. Firma vyrábí a prodává celou škálu traktorů, kombajnů a lisů na balíky. V roce 1930 ji založil Xaver Fendt a v roce 1997 byla odkoupena americkou společností AGCO Corporation.\n\nFendt nabízí traktory o výkonu od 70 do 500 koní, kombajny o výkonu od 220-500 koní, sklízecí řezačky Katana, lisy na kulaté a hranaté balíky, nakladače a průmyslové aplikační traktory.\n\n"}
{"id": "828824", "url": "https://cs.wikipedia.org/wiki?curid=828824", "title": "Okres Kaposvár", "text": "Okres Kaposvár\n\nOkres Kaposvár ( ) je okres v Maďarsku, v župě Somogy. Jeho správním centrem je město Kaposvár.\nV okrese se nachází celkem 78 měst a obcí, jimiž jsou:\n\nAlsóbogát, Bárdudvarnok, Baté, Bodrog, Bőszénfa, Büssü, Cserénfa, Csoma, Csombárd, Csököly, Ecseny, Edde, Felsőmocsolád, Fonó, Gadács, Gálosfa, Gige, Gölle, Hajmás, Hedrehely, Hencse, Hetes, Igal, Jákó, Juta, Kadarkút, Kaposfő, Kaposgyarmat, Kaposhomok, Kaposkeresztúr, Kaposmérő, Kaposszerdahely, Kaposújlak, Kaposvár, Kazsok, Kercseliget, Kisasszond, Kisgyalán, Kiskorpád, Kőkút, Magyaratád, Magyaregres, Mernye, Mezőcsokonya, Mike, Mosdós, Nagybajom, Nagyberki, Orci, Osztopán, Pálmajor, Patalom, Patca, Polány, Ráksi, Rinyakovácsi, Sántos, Simonfa, Somodor, Somogyaszaló, Somogyfajsz, Somogygeszti, Somogyjád, Somogysárd, Somogyszil, Szabadi, Szenna, Szentbalázs, Szentgáloskér, Szilvásszentmárton, Taszár, Újvárfalva, Várda, Visnye, Zimány, Zselickisfalud, Zselickislak, Zselicszentpál\n"}
{"id": "828831", "url": "https://cs.wikipedia.org/wiki?curid=828831", "title": "Mr. Wonderful (album)", "text": "Mr. Wonderful (album)\n\nMr. Wonderful je druhé studiové album britské rockové skupiny Fleetwood Mac. Jeho nahrávání probíhalo v dubnu 1968 ve studiu CBS v Londýně. Producentem alba byl Mike Vernon a vyšlo v srpnu 1968 u vydavatelství Blue Horizon Records. V roce 1999 vyšlo album jako součást box setu \"The Complete Blue Horizon Sessions 1967-1969\".\n\n"}
{"id": "828832", "url": "https://cs.wikipedia.org/wiki?curid=828832", "title": "Head of the River Race", "text": "Head of the River Race\n\nHead of the River Race (zkráceně HORR) je klasický veslařský závod mužských osmiveslic v Londýně na řece Temži, který je pořádán tradičně v měsíci březnu na trati čtyři a čtvrt míle (6838 metrů). Trať vede z Mortlake do Putney Bridge. Jednotlivé lodě startují distančním způsobem, tj. za sebou v časovými odstupy. Každoročně se závodu zúčastní několik stovek posádek z celého světa. Čas startu každého závodu je limitován mořským odlivem a přílivem, který se na Temži projevuje\npokaždé jinak.\n\nJde o tradiční londýnskou sportovní událost, jehož ženská obdoba se nazývá Women’s Eights Head of the River Race.\n\nCo do počtu lodí a zúčastněných osob jde o jeden z největších veslařských závodů světa.\n\nZávod založil veslařský trenér Steve Fairbairn, první ročník se konal 12.12.1926. V letech 1940-1945 se vzhledem k 2. světové válce závod vůbec nekonal. V roce 2007 byl závod předčasně ukončen z důvodu nepříznivého počasí.\n\nV roce 2012 bylo na startu 404 lodí (tj. 3636 osob = 3232 veslařů + 404 kormidelníků) podle jiných zdrojů až 420 posádek (3780 osob).\n\nOsmiveslice ASC Dukly Praha s posádkou ve složení Matyáš Klang (veslovod), Ondřej Synek (závod vyhrál již podruhé), Michal Horváth, Jakub Podrazil, Jakub Koloc, Petr Melichar, Milan Doleček ml., Jan Pilc a kormidelník Martin Šuma zvítězila jako třetí zahraniční posádka počtvrté v historii (holandská posádka zvítězila jednou, německá posádka zvítězila dvakrát).\n\nČeská posádka měla startovní číslo 3 dosáhla času 17:34,08, dojela s náskokem 22 resp. 27 sekund před loděmi Leander I a Molesey I.\n\n\n\n\n"}
{"id": "828834", "url": "https://cs.wikipedia.org/wiki?curid=828834", "title": "Pierre Radvanyi", "text": "Pierre Radvanyi\n\nPierre Radványi (* 29. dubna 1926, Berlín) je francouzský jaderný fyzik německého původu. Jeho matka byla německá spisovatelka Anna Seghersová.\n\nSe svou židovskou rodinou musel v roce 1933 emigrovat do Francie a v roce 1941 do Mexika. Po válce se vrátil do Francie a studoval fyziku v Paříži. Od roku 1948 pracoval na Collège de France u Frédérica Joliot-Curie. V roce 1954 promoval a poté nastoupil do Centre national de la recherche scientifique. Publikoval řadu vědeckých prací. \n\nV roce 2005 vydal svou první beletrii „Jenseits des Stroms. Erinnerungen an meine Mutter“. Pierre Radványi je zastupující předseda nadace Anny Seghersové, která každoročně uděluje cenu Anny Seghersové.\n\n\n"}
{"id": "828837", "url": "https://cs.wikipedia.org/wiki?curid=828837", "title": "Seznam postav seriálu Hvězdná brána: Atlantida", "text": "Seznam postav seriálu Hvězdná brána: Atlantida\n\nToto je seznam postav z kanadského sci-fi seriálu \"\", který vytvořili Brad Wright a Robert C. Cooper. Seriál popisuje dobrodružství lidské expedice do ztraceného města Atlantida v galaxii Pegasus.\n\nJohn Sheppard je fiktivní postava důstojníka Letectva Spojených států v televizním seriálu . Do mise Dr. Elizabeth Weirové na Atlantidu se dostal náhodně, když jako pilot generála O'Neilla na základně Antiků v Antarktidě zjistil, že má antický gen a dovede tak ovládat a kontrolovat antická zařízení.\nPostavu Johna Shepparda ztvárnil herec Joe Flanigan.\n\nPostavu Elizabeth Weirové ztvárnila herečka Torri Higginson.\n\nPostavu Samanthy Carterové ztvárnila herečka Amanda Tapping.\n\nRichard Woolsey je bývalým členem NID a zástupcem Spojených států v mezinárodní organizaci IOA. Richard Woolsey byl součástí poroty IOA, která odvolala Dr. Weirovou na Zemi, aby vysvětlila její selhání ve spojenectví s Wraithy. Woosley respektuje Dr. Weirovou a pokouší se obhajovat její činnost, ale musí podržet své kolegy z IOA. IOA Woosleyho odeslala na Atlantidu, aby vyhodnotil schopnost Dr. Weirové velet. Při hodnocení schopností Dr. Weirové, udělal na členy expedice spíše špatný dojem. Nicméně, nakonec straní Dr. Weirové zasláním zprávy IOA, upravenou tak, aby upřednostňovala Dr. Weirovou a udržel ji ve velení Atlantidy. Později se Richard Woolsey stává novým velitelem expedice Atlantis po plukovníku Carterové.\n\nPostavu Richard Woolseyho ztvárnil herec Robert Picardo.\n\nPostavu Mereditha Rodneyho McKaye ztvárnil herec David Hewlett\n\nPostavu Ronona Dexe ztvárnil herec Jason Momoa\n\nPostavu Teyly Emmagan ztvárnila herečka Rachel Luttrell.\n\nPostavu Carsona Becketta ztvárnil herec Paul McGillion\n\nPostavu Aidena Forda ztvárnil herec Rainbow Sun Francks\n\nPostavu Jennifer Kellerové ztvárnila herečka Jewel Staiteová.\n\n\n\n\n\n\n\n"}
{"id": "828838", "url": "https://cs.wikipedia.org/wiki?curid=828838", "title": "Socialistická labouristická strana", "text": "Socialistická labouristická strana\n\nSocialistická labouristická strana, anglicky Socialist Labour Party, je britská socialistická politická strana, kterou založili v roce 1996 bývalí členové Labouristické strany, kteří nesouhlasili s jejím odklonem od socialismu, s rozvolněním vztahu s odbory a jejím příklonem k sociálně-liberální Třetí cestě. V čele strany stojí Arthur Scargill, bývalý vůdce hornických odborů (\"National Union of Mineworkers\"), který se proslavil radikálním vystupováním během stávek v osmdesátých letech.\n\nSocialističtí labouristé vystupují euroskepticky, podporují sjednocení Irska a staví se za vytvoření republiky.\n\n"}
{"id": "828841", "url": "https://cs.wikipedia.org/wiki?curid=828841", "title": "Seznam dílů seriálu Dokonalý Spiderman", "text": "Seznam dílů seriálu Dokonalý Spiderman\n\nToto je seznam dílů seriálu \"Dokonalý Spiderman\". Seriál o Spider-Manovi začíná v době, kdy už ho svět zná jeden rok. Už zachraňuje životy a poráží protivníky. Nick Fury ze S.H.I.E.L.D.u mu právě nabízí možnost pracovat se skutečnými super hrdiny. Spider-Manovými kolegy budou například Nova, White Tiger, Iron Fist nebo Power Man. \n\nSeriál měl premiéru na americké stanici Disney XD 1. dubna 2012. V Česku byl odvysílán pilotní díl 1. července 2012 a premiéra byla 9. září 2012 na Disney Channel. Druhá řada se začala vysílat na americké Disney XD 14. ledna 2013 a na českém Disney Channelu 15. listopadu 2013.\n\nDisney XD si objednal třetí řadu.\nDisney XD si objednal čtvrtou řadu. Ve vysílání byl nahrazen seriálem Marvel's Spider-Man.\n\n<onlyinclude></onlyinclude>\n"}
{"id": "828845", "url": "https://cs.wikipedia.org/wiki?curid=828845", "title": "Dominique Fernandez", "text": "Dominique Fernandez\n\nDominique Fernandez (* 25. srpna 1929, Neuilly-sur-Seine, Hauts-de-Seine) je francouzský spisovatel.\n\nFernandez je syn francouzského literárního kritika Ramona Fernandeze. Po ukončení školní docházky studoval v Itálii. V období 1957 až 1958 vyučoval francouzštinu na Francouzském institutu v Neapoli. V roce 1968 složil doktorát s dizertační prací o italském spisovateli Pavesim. Z Neapole musel odejít poté, co učil o komunistickém spisovateli Vaillandovi. Vrátil se do Francie a učil italštinu v Rennes. Stal se pedagogem na místní univerzitě.\n\nJako spisovatel napsal řadu knih a získal několik ocenění. Je členem Académie française. V roce 1961 se oženil s Dianou Jacquin de Margerie a mají spolu dvě děti. V roce 1971 se rozvedli. Od 70. let se hlásí k homosexualitě.\n\n"}
{"id": "828852", "url": "https://cs.wikipedia.org/wiki?curid=828852", "title": "Tordas", "text": "Tordas\n\nTordas [tordaš] je obec ve středním Maďarsku v župě Fejér, nedaleko Budapešti. V roce 2010 měla 2082 obyvatel. Protéká zde potok Svatého Ladislava (\"Szent-László patak\"). Je zde velice dobré silniční spojení, jelikož Tordas leží nedaleko dálnice M7.\n\nÚzemí obce Tordas bylo obýváno již od doby kamenné. Později se nacházela na hlavní cestě do římského města Aquincum (v dnešní Budapešti). První dochovaná písemná zmínka o obci však pochází až z roku 1270, kdy se objevuje pod jménem \"Thordos\". Již v této době se místní obyvatelé živili zemědělstvím, především zpracováním vinné révy.\n\n"}
{"id": "828855", "url": "https://cs.wikipedia.org/wiki?curid=828855", "title": "Miloš Morávek (odbojář)", "text": "Miloš Morávek (odbojář)\n\nMiloš Morávek (24. prosince 1911, Vídeň – 1. srpna 1951, Ostrava) byl československý voják a člen protinacistického a později protikomunistického odboje.\n\nRoku 1949 byl zatknut během akce Beskyd v souvislosti s činností v odbojové skupině Jana Buchala. Roku 1951 byl popraven za velezradu a vyzvědačství.\n\nNarodil se roku 1911 ve Vídni Jaromírovi a Anastázii Morávkovým původem z Čech, kteří odešli do Vídně za prací. Oba pracovali v pohostinství. Roku 1914 byl jeho otec povolán a on se s matkou vrátil na české území. Po první světové válce se usídlili ve Frýdku. Sám však vyrůstal u prarodičů v Hradci Králové. Původně se učil na číšníka, ale nakonec přestoupil na obchodní akademii, kterou zakončil roku 1931.\n\nV roce 1934 nastoupil prezenční vojenskou službu. Během ní se rozhodl pro kariéru profesionálního vojáka. V letech 1934–35 vystudoval důstojnickou školu, poté sloužil jako četař aspirant v Čáslavi. Během let 1937 a 1938 studoval vojenskou akademii v Hranicích. Nato byl odvelen jako poručík pěchoty k 19. hraničářskému pluku do Žamberka. Během mobilizace roku 1938 velel pevnosti v Orlických horách. Po podepsání Mnichovské dohody byl převelen do Prešova k zajištění armádního zásobování.\n\nPo nastolení Protektorátu byl v červenci 1939 udán a později odsouzen za zesměšňování říšské branné moci a šíření zakázaného tisku. Soud mu vyměřil osmi měsíční trest odnětí svobody. Navíc byl nucen vykonávat nucené práce. Roku 1942 se oženil.\n\nBěhem Květnového povstání aktivně stavěl barikády v Praze a s povstalci osvobodil Karlovo náměstí. Po druhé světové válce se vrátil do armády a stal se velitelem samopalné roty 8. pěšího pluku, tzv. „Slezského“, ve Frýdku.\n\nRoku 1947 vstoupil do Národně socialistické strany. Když byla tato strana zakázána, zažádal o vstup do KSČ, ale bylo mu doporučeno požádat znovu až po dvou letech, během kterých měl zdokonalit svůj ideologický zápal pro komunismus.\n\nO dva roky později ho však dříve vyhledal jeho známý z dob studia na vojenské škole, Josef Polomský. Ten byl členem odbojové skupiny, kterou vedl Jan Buchal. Morávek se však odmítl přímo účastnit jejich plánovaného puče, který považoval za nerealistický. Sám tedy zůstal jen lehce spolupracujícím sympatizantem odboje. \n\n26. října 1949 byl během tzv. akce Beskyd spolu s dalšími členy Buchalovy skupiny zatčen agenty StB. Byl obviněn z dodávání informací o vojenské výzbroji. Za zločin velezrady byl odsouzen k trestu smrti, přitížil mu i fakt, že byl aktivním vojákem, a tak sloužil jako odstrašující případ pro vojáky, kteří sympatizovali s odbojem. Byl odsouzen během veřejného procesu konaného ve dnech 17. – 21. července 1950. Soudu předsedal Dr. J. Horňanský a obžalobu vedl Dr. A. Mikyska. Odvolání i žádost o milost byly zamítnuty. Poprava byla provedena 1. srpna 1951.\n\nOd roku 1997 je uctěn na pamětní desce popravených z politických důvodů na budově Krajského soudu v Ostravě.\n\n"}
{"id": "828857", "url": "https://cs.wikipedia.org/wiki?curid=828857", "title": "Antonín Volánek", "text": "Antonín Volánek\n\nAntonín Josef Alois Volánek, také Anton Wolaneck, Wolanek nebo Wolawka, (1. listopadu 1761 Jaroměř – 16. ledna 1817 Praha) byl český varhaník, houslista, dirigent a hudební skladatel.\n\nNarodil se v Jaroměři a v tamní matrice je zapsán jako Wolawka. Po příchodu do Prahy byl nejprve houslistou v kostele sv. Vojtěcha. Poté hrál v Thunovském divadle a od roku 1783 v Nosticově divadle. V roce 1785 se stal dirigentem v divadle Bouda a od roku 1790 působil v divadle U Hybernů. Řídil rovněž německé singspiely v Nosticově divadle. Mezi jinými zde dirigoval i první pražská představení Mozartovy opery Kouzelná flétna.\n\nKrátce účinkoval i v Lipsku a v Karlových Varech. Po návratu do Prahy byl varhaníkem v Bazilice svatého Petra a Pavla na Vyšehradě. V letech 1801–1816 působil jako ředitel kůru v kostele svatého Petra na Poříčí. Vedle toho byl i kapelníkem v divadle kláštera dominikánů na Malé Straně (bylo zrušeno v roce 1813, dnes tam sídlí České muzeum hudby).\n\nByl velmi plodným skladatelem. Komponoval klavírní sonáty, tance i symfonickou hudbu. Psal scénickou hudbu pro divadlo a je i autorem několika singspielů, které byly provedeny nejen v Praze, ale i ve Vídni a v Lipsku. V době svého působení v Boudě spolupracoval s baletním mistrem Sweersem a napsal pro něj (jako první český skladatel) několik baletních pantomim.\n\n\n\n\n"}
{"id": "828864", "url": "https://cs.wikipedia.org/wiki?curid=828864", "title": "Dirty Work (album)", "text": "Dirty Work (album)\n\nDirty Work je 18. britské a 20. americké studiové album skupiny The Rolling Stones. Jeho nahrávání probíhalo od dubna do června a znovu od července do srpna 1985. Album produkovali Steve Lillywhite a The Glimmer Twins a vyšlo v březnu 1986.\n\n\n"}
{"id": "828866", "url": "https://cs.wikipedia.org/wiki?curid=828866", "title": "Ligue 1 2011/12", "text": "Ligue 1 2011/12\n\nSoutěžní ročník Ligue 1 2011/12 byl 74. ročníkem nejvyšší francouzské fotbalové ligy, od sezony 2002/03 zvané Ligue 1. Soutěž byla započata 6. srpna 2011 a poslední kolo se odehrálo 20. května 2012. Soutěže se účastnilo celkem 20 týmů. Sedmnáct jich postoupilo z minulého ročníku a spadnuvší týmy nahradily 3 nové z Ligue 2.\n\nMistrovský titul ze sezony 2010/11 obhajovalo Lille OSC, které však do tohoto ročníku vstoupilo velmi špatně a ztráty, které utrpělo v úvodu soutěže, již nedokázalo v jejím průběhu smazat. Naopak silného úvodu využil tým Paris Saint-Germain FC, jehož finanční potenciál se v posledních dvou letech, díky novému majiteli arabského původu, zmnohonásobil. Pařížský klub tedy dominoval soutěži již od 8. kola.\n\nVe 14. kole se na první pozici dostal Montpellier HSC, který využíval silného domácího prostředí. Po kole 19 se do čela vrátilo PSG a postupně si vybudovalo velmi solidní náskok. Vlastními chybami o něj však přišlo a po 29. kole se do čela definitivně vrátil Montpellier. Definitivu však získal klub z jihu Francie až 20. května, kdy v rámci závěrečného kola porazil na soupeřově Stade de l'Abbé-Deschamps, porazil 2–1 AJ Auxerre.\n\nMontpellier Hérault Sport Club získal svůj historicky první mistrovský titul a zároveň se poprvé kvalifikoval do Ligy mistrů UEFA, kde byl nasazen do základních skupin. Taktéž i vicemistr soutěže Paris Saint-Germain FC, který na mistra ztratil tři body. Třetím týmem, který si zahrál Ligu mistrů byl loňský šampion Lille OSC, kterému se podařilo napravit horší start a o celých 10 bodů předčil čtvrtý Olympique Lyonnais. Do Evropské ligy postoupili kromě Lyonu, který zvítězil i v Coupe de France, Girondins de Bordeaux a Marseille, která si postup zasloužila vítězství v Coupe de la Ligue.\n\nSoutěže se účastní 20 týmů, z toho 17 se kvalifikovalo z minulého ročníku. Poslední tři týmy předchozího ročníku, jimiž byli AS Monaco FC, RC Lens a poslední tým ročníku - AC Arles-Avignon, sestoupili do Ligue 2. Opačným směrem putovali Evian Thonon Gaillard FC (vítěz Ligue 2 2010/11), AC Ajaccio a Dijon FCO.\n\n\nO korunu krále střelců tohoto ročníku Ligue 1 se podělili francouz Olivier Giroud, hráč Montpellier HSC a brazilec Nenê z Paris Saint-Germain FC. Oběma se podařilo vstřelit 21 branek. Olivier Giroud však odehrál méně duelů a oficiálně tak obsadil první příčku.\n\n"}
{"id": "828867", "url": "https://cs.wikipedia.org/wiki?curid=828867", "title": "Michal Bárta (fotbalista)", "text": "Michal Bárta (fotbalista)\n\nMichal Bárta (* 23. prosinec 1989 v Chlumci nad Cidlinou) je český fotbalový brankář, v současnosti působící v FK Baumit Jablonec.\n\nSvoji fotbalovou kariéru začal v Rožnově p.R., odkud přestoupil do dorostu Sigmy Olomouc. V roce 2008 se propracoval do prvního mužstva Olomouce. Po dvou letech zamířil na hostování do Čáslavi, na jaře 2012 hostoval v Zábřehu, v letech 2012–2013 byl na hostování v Baníku Ostrava. Podařený zápas odchytal za tým 4. května ve 26. kole proti Příbrami, na domácím hřišti nedovolil příbramským hráčům skórovat ani z jedné z mnoha střeleckých příležitostí a výrazně přispěl k vítězství Ostravy 2:0, které znamenalo další krok k záchraně v nejvyšší lize. Na jaře 2014 hostoval v Dynamu České Budějovice. Před sezonou 2014/15 se vrátil do Sigmy Olomouc.\n\nV červenci 2015 přestoupil do klubu FK Baumit Jablonec.\n\n"}
{"id": "828870", "url": "https://cs.wikipedia.org/wiki?curid=828870", "title": "Raspberry Pi", "text": "Raspberry Pi\n\nRaspberry Pi (výslovnost [ˈraːzbəri pai]) je v informatice název malého jednodeskového počítače s deskou plošných spojů o velikosti zhruba platební karty. V roce 2012 byl vyvinut britskou nadací Raspberry Pi Foundantion s cílem podpořit výuku informatiky ve školách a seznámit studenty s tím, jak mohou počítače řídit různá zařízení (např. mikrovlnná trouba, automatická pračka). Primárním operačním systémem je Raspbian. Cena se v srpnu 2019 pohybuje v rozmezí 157–1 536 Kč (nejlevnější je Raspberry Pi Zero, nejdražší pak Raspberry Pi 4 Model B). Označení „Raspberry Pi“ je registrovanou ochrannou známkou, a proto mají podobně navržené počítače zdánlivě odvozené názvy (např. Banana Pi, Windows Iot)\n\nRaspberry Pi je jednočipový počítač, který je srovnatelný se (slabším) stolním počítačem. Obsahuje vývod pro monitor (HDMI), přes USB je možné připojit klávesnici a myš. Vyvinuto bylo již několik generací tohoto počítače, které se liší výkonem a zamýšleným použitím. Použitý mikroprocesor je z rodiny ARM, takže je srovnatelný s běžným smartphonem. Na počítači Raspberry Pi je možné provozovat různé distribuce Linuxu, RISC OS, jakož i Microsoft Windows 10 IoT Core.\n\nNa rozdíl od počítače Arduino je možné Raspberry Pi použít nejen k ovládání různých zařízení (pomocí GPIO kontaktů), ale i k samotnému vývoji příslušných aplikací. Lze ho též použít jako multimediální přehrávač videa nebo hudby nebo i jen pro přístup k Internetu (dodávané linuxové distribuce obsahují webový prohlížeč a další potřebné aplikace).\n\nNa obrázku vpravo je blokové schéma Raspberry Pi. Všimněte si, že ethernetový port (tj. síťová karta) je připojena skrze rozhraní USB 2.0. Návrh je maximálně zjednodušen, a tak chybí vysokorychlostní rozhraní pro pevný disk (např. SATA rozhraní, jaké má Banana Pro). Disk je sice možné připojit pomocí USB Mass Storage, avšak přenos dat ze sítě na disk a zpět bude omezen maximální rychlostí rozhraní USB 2.0 (tj. zhruba 35 MiB/s). Raspberry Pi se tedy moc nehodí pro nasazení jako NAS (tj. sdílení souborů z disku připojeného k síti pomocí Raspberry Pi bude v přenosových rychlostech limitováno propustností USB můstku).\n\nPůvodní Raspberry Pi bylo nabízeno ve dvou modelech, za 25 amerických dolarů (model 1A) a za 35 amerických dolarů (model 1B a 2B), přičemž dražší verze měla navíc síťový adaptér s konektorem RJ-45 a druhý USB port. V době oznámení a uvedení na trh se jednalo podle recenzí o dobrý poměr cena/výkon.\n\n\n\n\nTakto upravená deska by měla být vyráběna ve Velké Británii, konkrétně v továrně firmy Sony v Pencoadu v Jižním Walesu, a dostupná za stejnou cenu. Nadace přitom usilovala o výrobu ve Spojeném království od počátku, ale domluvit se s britským výrobcem se jí podařilo až po počátečním úspěchu s deskami vyrobenými v Asii.\n\nModel „B“ byl uveden do prodeje v únoru 2015. Jeho základem je SoC BCM2836 z rodiny ARM Cortex-A7 opět od firmy Broadcom, který obsahuje čtveřici procesorových jader s taktem 900 MHz, posílenou jednotkou SIMD a 1 GiB paměti RAM. Osazen je grafickým procesorem VideoCore IV, podporující OpenGL ES 2.0, 1080p30, MPEG-4. Stejně jako jeho předchůdci obsahuje slot pro microSD kartu, čtyři porty USB 2.0, ethernetový adaptér 10/100 Mbit/s s konektorem RJ-45 a vývody GPIO.\n\nPočítač je zpětně kompatibilní s původním Raspberry Pi.\n\nV únoru 2016 byl uveden do prodeje model Raspberry Pi 3, který je poprvé vybaven 64bitovým CPU o taktu 1,2 GHz. Jde o čtyřjádro ARM Cortex-A53 a dle výrobce je o 50 % rychlejší než to v Raspberry Pi 2. Stejně jako Model 2 je vybaven 1 GiB operační paměti. Novinkou jsou kromě 64bitového procesoru i integrované Wi-Fi a Bluetooth moduly. Rozmístění konektorů se oproti předchozímu modelu nemění.\n\nV červnu 2019 byl uveden do prodeje model Raspberry Pi 4. Jeho základem je 64bitový čtyřjadrový procesor o taktu 1,5GHz Broadcom BCM2711. Oproti Raspberry Pi 3 se Raspberry Pi 4 prodává ve třech variantách podle velikosti RAM - 1 GiB, 2 GiB a 4 GiB. Napájení pomocí micro-USB bylo nahrazeno napájením pomocí USB-C. Jeden HDMI port byl nahrazen dvěma micro-HDMI porty a Raspberry Pi 4 nyní podporuje i monitory s rozlišením 4K a dva USB 2.0 porty byly nahrazeny USB 3.0 porty.\n\n\"* moduly se připojují 200-pinovým DDR2 SO-DIMM konektorem k desce.\"\n\nVýrobce Raspberry Pi nabízí k počítači jako operační systémy ARMové verze linuxových distribucí Debian a Arch. Výrobce též ohlásil práce na systému Rasdroid pro Raspberry Pi založeném na systému Android 4.0.\n\nDne 28. února 2014 uvolnila firma Broadcom ovladač grafického procesoru použitého v Raspberry Pi, pod Open Source BSD licencí. V té souvislosti nadace Raspberry Pi Foundantion vyhlásila, že první, kdo na Raspberry Pi přizpůsobí a rozběhne hru Quake III, obdrží prémii 10 000 dolarů. Raspberry Pi neobsahují žádné rozhraní pro pevný disk nebo SSD – pro zavedení systému a trvalé uchování dat je určen slot na microSD kartu.\n\n\nKromě standardního systému Raspbian jsou pro Raspberry Pi 2 k dispozici i alternativní operační systémy, které pro starší modely nebyly k dispozici:\n\n\n\nPro Raspberry Pi vzniklo několik neoficiálních rozšiřujících desek, které umožňují například komunikaci po RS232, nebo třeba pomocí RF modulů, řízení DC motoru.\n\nJedná se o rozšiřovací modul pro minipočítač Raspberry Pi. Deska využívá všechny důležité vlastnosti v rámci řízení a ovládání, které Raspberry Pi nabízí. Jedná se o mix vstupů a výstupů, které jsou využívány pro sledování a zároveň umožňují ovládání sledovaných zařízení. Nejsou nutné kabely na propojení Raspberry Pi s relátky, vstupy ani dalšími prvky desky. Díky I2C rozhraní vyvedenému na externí konektor lze připojit mnoho dalších periferií (teoreticky až 128) – například obvody pro řízení relé, LED, vstupy apod. UART má na starost připojení NFC čtečky karet.\n\nGertboard není oficiálním produktem nadace Raspberry Pi Foundantion, ale je vyvinut Gert Van Loo, který se podílel i na vývoji alfa verze Raspberry Pi.\n\nNa rozšiřující desce je:\n\nGertboard se připojuje k Raspberry Pi přes 26žilový plochý kabel. V oficiálním prodeji je v současné době dostupný pouze jako stavebnice, zájemce si tedy musí osadit desku sám.\n\nJe primárně určen pro připojení k vlastní desce plošných spojů. Obsahuje zejména:\n\n\nToto všechno je integrováno na malé, 67,6 × 30mm destičce pasující do standardního DDR2 SODIMM konektoru (jde o stejný typ konektoru, který je použit pro paměť laptopů). Zmíněná flash paměť je připojena přímo k procesoru na destičce, ale zbývající procesorová rozhraní jsou k dispozici uživateli přes piny konektoru.\n\nRaspberry výpočetní mudul byl uvolněn pod licencí BSD jako Open Hardware.\n\nVstupně/výstupní modul je určen pro spolupráci s výpočetním modulem. Obsahuje zejména napájení, konektory a rozhraní klasického Raspberry Pi, jako:\n\n\nAdaptér (Gert's VGA Adapter) pro připojení VGA monitoru k Raspberry Pi model B+. Jde vlastně o pasivní digitálně-analogový převodník, který se připojuje na GPIO konektor. Umí přenést až rozlišení 1920×1024 bodů na 60 fps. Návrh je k dispozici na GitHubu. Skládá se z:\n\n\nHDMIPi je displej primárně určený pro Raspberry Pi, ale na rozdíl od jiných malých displejů má rozlišení 1280×800 při velikosti 9 palců. Prodává se za 75 liber, tj. asi 2 700Kč.\n\nRozšiřující modul kamery se připojuje pomocí plochého flexibilního kabelu do CSI konektoru umístěného mezi audio-video výstupem a HDMI portem. Kamera poskytuje pro video rozlišení 1080p, 720p a 640×480. Rozměry modulu jsou 25×20×9 mm.\n\n\n\n"}
{"id": "828872", "url": "https://cs.wikipedia.org/wiki?curid=828872", "title": "Thomas de Colmar", "text": "Thomas de Colmar\n\nThomas de Colmar, vlastní jménem Charles Xavier Thomas [\"šárl zavié tomas\"] (5. května 1785 Colmar – 12. března 1870 Paříž) byl francouzský vynálezce a velmi úspěšný podnikatel v pojišťovnictví. \n\nNarodil se v rodině lékaře, v letech 1809-1817 sloužil ve francouzské armádě a jako vysoký proviantní důstojník měl na starosti zásobování armád ve Španělsku a Portugalsku. Roku 1810 se v Seville seznámil s Frasquitou Garcia de Ampudia Alvarez ze staré šlechtické rodiny, s níž se oženil a měli spolu deset dětí. Po roce 1818 opustil armádu a založil požární pojišťovnu \"Phoenix\". V této souvislosti se začal zabývat mechanickým počítáním a roku 1820 si dal patentovat svůj Arithmometr, za nějž byl roku 1821 jmenován rytířem Řádu čestné legie, načež se začal podepisovat jako Thomas de Colmar. V letech 1829 a 1843 založil dvě další pojišťovny, které měly velký úspěch a jsou dnes součástí pojišťovací společnosti GAN. \n\nZpočátku byl plně zaměstnán vedením svých firem, až roku 1852 začal svůj Arithmometr vyrábět a prodávat. Jednoduchý a velmi spolehlivý přístroj měl úspěch a do Thomasovy smrti se jich vyrobilo přes 1000 kusů. Koncem 19. století jej začala napodobovat řada dalších firem, ale i Thomasova firma jej vyráběla v různých modifikacích až do roku 1915 v celkovém počtu přes 5000 kusů. Thomas de Colmar je pochován na pařížském hřbitově Père-Lachaise.\n\n"}
{"id": "828873", "url": "https://cs.wikipedia.org/wiki?curid=828873", "title": "Tomoi", "text": "Tomoi\n\nTomoi je malajské bojové umění beze zbraní praktikované hlavně ve státech na severu Kedahu, Terengganu a zejména v Kelantanu. Je blízce příbuzné s ostatními indočínskými styly boxování jako jsou Muay Thai (Thajsko), pradal serey (Kambodža) a lethwei (Myanmar). Bojovníkům se říká \"petomoi\". \n\nSlovo \"tomoi\" je příbuzné thajskému termínu \"dhoi muay\", který poukazuje na box a pěstní souboj především. Původně to byl název pro starou formu Muay Thai s holými pěstmi, které se teď říká Muay boran (starověký box).\n\nNení jasné, kde přesně mají různé formy indočínského kickboxu své kořeny, ale je o nich známo, že mají společný původ v čínských technikách a jsou ovlivněny indickými bojovými uměními. Jedna z teorií je, že se rozšířily za starověkého císařství Fu-nan, v dnešní Kambodži a Vietnamu, jejichž území kdysi zahrnovalo i dnešní Thajsko, Kedah, Perlis, Kelantan a Pahang. Původně si boxeři balili své pěsti do provazů z konopí namísto nošení rukavic. Nebyl zde žádný ring, takže se boje konaly v otevřených prostorách, kde je obklopovali diváci. Když byli přihlížející spokojeni, když se zápas skončil, tak byl vítěz odměněn jídlem a penězi, což pomohlo zvýšit příjem chudých rodin. Britští kolonisté později zavedli nová pravidla - ring a rukavice. Starší forma byla předána pokročilým studentům. Nicméně tyto techniky stále učí už jen hrstka mistrů v Malajsii. \n\nTomoi bylo populárním koníčkem před začátkem islámského obrození v 80. létech 20. století. Když se k moci dostala kelantanská vláda, zakázala několik malajských tradic kvůli jejich \"neislámským základům\". Mezi tabu patřily tance jako mak yong, stínové divadlo a wayang kulit. V roce 1990 bylo tomoi též prohlášeno za nelegální hlavně kvůli rituálnímu válečnému tanci, jenž předcházel boji, ale také kvůli násilnosti a tomu, že se v publik volně míchali muži i ženy. Pár bojovníků v té době soutěžilo v boxu, kickboxu a Muay Thai mimo Kelantan, ale popularita tomoi klesla na dno. Protože je Kelantan blízko u hranic s Thajskem, hodně Malajců v tomto období začalo říkat tomuto umění thajským jménem Muay Thai. V roce 2006 byl zákaz zrušen a tomoi se opět mohlo provozovat pod jménem \"moi Kelato\", což v místním dialektu znamená \"kelantanský box\". Název, který používají pořadatelé, je \"freestyle kickboxing\", ale většina mluvčích malajštiny jej stále nazývají tomoi.\n\nTomoi zahrnuje kopy (\"tendang\"), údery pěstmi (\"tumbuk\"), údery koleny (\"lutut\") a údery lokty (\"tujah\"). Původně byly údery pěstmi pouze jednoduché a přímé, ale díky vlivu britského boxu v průběhu kolonizačního období teď zahrnuje i \"jab\" (přední direkt), \"cross\" (zadní direkt), \"hook\" (hák) a \"uppercut\" (zvedák). Hlavními údery nohama v tomoi jsou \"foot-thrust\" (kop) a \"roundhouse kick\" (obloukový kop). Kopy nebývají používány k pohmoždění oponenta, ale k jeho odstrčení. Tomoi zápasníci považují údery pěstmi za nejslabší formu útoku, a údery lokty a koleny jsou nejlepšími způsoby, jak zranit soupeře natolik, že se někdy tomoi říká umění \"siku lutut\", což doslovně znamená \"loket-koleno\". Údery koleny jsou nejčastěji prováděny, když zápasník drží svého oponenta v klinči. \n\nStandardní oděv se skládá z šortek, boxovacích rukavic, bandáží na rukou a bavlněných pokrývek chodidel. Bandáže na rukou bývaly tradičně popsány modlitbami za vítězství, ale tohle se dnes už většinou nedělá. Zápas se skládá z pěti tříminutových kol, která jsou oddělována dvouminutovými přestávkami. Kousání, údery mířené na třísla, držení se lan, napadání ležícího oponenta a bití oponenta zezadu jsou proti pravidlům. Zápas je doprovázen hudbou hranou na \"gendang\" (bubny), \"serunai\" (hoboj) a ostatní hudební nástroje. Hudba zpomaluje a zrychluje podle tempa boje. Vítězství je získáváno za body, ale 20% zápasů končí knockoutem. K tomu dochází, když zápasník spadne na zem a nemůže pokračovat po tom, co sudí napočítá do deseti. \n"}
{"id": "828874", "url": "https://cs.wikipedia.org/wiki?curid=828874", "title": "Politický okres Dubá", "text": "Politický okres Dubá\n\nPolitický okres Dubá byl jedním z politických okresů v českých zemích v období let 1850 až 1949.\n\nPo zrušení někdejších panství vznikly roku 1850 v českých zemích politické okresy. Jedním z nich byl politický okres Dubá (\"Politischer Bezirk Dauba\"). Zahrnoval katastrální území 14 obcí: Bezděz, Doksy, Houska, Kruh, Libovice, Luka, Obora, Okna, Skalka, Tachov, Vojetín, Zbyny, Žďár a Ždírec.\n\nOkres byl začleněn do kraje Mladá Boleslav. Z hlediska církevní správy patřil do litoměřické diecéze. Dubá byla tehdy i sídlem soudního okresu Dubá, v politickém okrese Dubá byl navíc soudní okres Štětí.\n\nV letech 1924 až 1938 byl z tohoto okresu vyjmut Bezděz, v období let 1939–1945 sem byly připojeny katastry obcí Bezdědice, Nosálov, Víska a Vrchbělá.\n\nV roce 1949 bylo vydáno vládní nařízení o nové územní organizaci okresů v českých zemích. Ke dni 18. ledna 1949 byl okres Dubá zrušen, jeho území se stalo částí nově vytvořeného okresu Doksy. O 11 let později byl zrušen i ten a až na malou část se stalo území součástí okresu Česká Lípa. Ona malá část na jihu byla začleněna do okresu Mělník.\n\n"}
{"id": "828876", "url": "https://cs.wikipedia.org/wiki?curid=828876", "title": "Jugoslávské radikální společenství", "text": "Jugoslávské radikální společenství\n\nJugoslávské radikální společenství (srbochorvatsky Jugoslovenska radikalna zajednica/Југословенска радикална заједница, zkráceně JRZ/ЈРЗ, též Jereza/Јереза) byla politická strana v královské Jugoslávii. Aktivní byla v letech 1935 – 1941. Vznikla de facto vytvořením koalice některých již delší dobu zavedených stran; srbské Národní radikální strany, slovinské Lidové strany a Jugoslávské muslimské organizace.\n\nStrana fungovala v období politické nesvobody, která byla výsledkem osobní intervence krále Alexandra I. v lednu 1929. Po úspěšném atentátu na jeho osobu vyzvala regentská rada právě Stojadinoviće, aby sestavil vládu. Ten tak učinil se stranami, které později zformovaly JRS. 19. srpna 1935 byla zaregistrována na jugoslávském Ministerstvu vnitra. Stojadinovićova koalice se tak de facto stala politickou stranou.\n\nPoliticky strana vystupovala profašisticky a v zahraniční politice spoléhala na spojenectví s Německem a Itálii. To ohrožovalo tehdejší orientaci země na Malou Dohodu a vedlo k znepokojení ze strany Rumunska a Československa. V tématech domácí politiky zastávala centralistické a unitaristické pozice. Jejím přirozeným protivníkem byla proto Chorvatská selská strana.\n\nV posledních volbách v zemi v prosinci 1938 získala strana celkem 1 643 783 hlasů (54,1 %) a 306 mandátů. Po vypuknutí války s Německem v dubnu 1941 se celý politický systém Jugoslávie rozložil (výjimkou byli komunisté, kteří pokračovali v ilegálních aktivitách) a JRS tak přestalo existovat, stejně jako všechny další strany.\n\nPost předsedy vlády zastávali celkem dva předsedové JRS (Milan Stojadinović (1935 – 1938 a Dragiša Cvetković 1939 – 1941. Právě první z uvedených předsedů strany se o vznik JRS zasloužil a stranu rozvíjel podle vzoru ne nepodobného některým fašistickým zemím (především Německu). Členové strany nosili zelené košile a svého předsedu označovali jako \"Vůdce\" (\"Vođa\").\n\n"}
{"id": "828881", "url": "https://cs.wikipedia.org/wiki?curid=828881", "title": "Účtovací stroj", "text": "Účtovací stroj\n\nÚčtovací stroj je mechanický kalkulátor, doplněný o tiskací zařízení. Vyráběly se od počátku 20. století až do příchodu levných počítačů a používaly hlavně v účetnictví a bankovnictví. Různé varianty sloužily zejména pro účtování, fakturování, zpracování mezd, skladových evidencí a podobně. Pozdější verze byly doplněny o elektrický pohon a někdy kombinovány s elektrickým psacím strojem.\n\nNa účtovací stroje od 30. let 20. století navázaly tabelátory, složitější výpočetní stroje, původně vyvinuté pro zpracování sčítání lidu v USA. Pracovaly s děrnými štítky a umožňovaly i složitější výpočty, které bylo možno ručně programovat pomocí propojovacích kablíků. Na výrobě tabelátorů a děrnoštítkových zařízení vyrostla firma IBM a staly se tak přechodem k elektronickým počítačům. V Česku je vyráběly pobočky firem IBM a Powers, po roce 1950 Aritma v Praze-Vokovicích.\n\n"}
{"id": "828882", "url": "https://cs.wikipedia.org/wiki?curid=828882", "title": "Dan Henderson", "text": "Dan Henderson\n\nDaniel Jeffery Henderson, (přezdívka \"Hendo\" nebo \"H-bomb\"; * 24. srpna 1970) je americký bojovník smíšených bojových umění (MMA) a dřívější olympionik v zápase řecko-římském. Soutěží ve střední a polotěžké váze. Je dřívější šampion organizace \"Strikeforce\" v polotěžké váze a organizace \"PRIDE\" ve vahách do 83 kg (Welterweight 183 lb) a do 93 kg (Middleweight 205 lb). Byl jediným zápasníkem MMA, který držel titulové pásy ve dvou váhových kategoriích zároveň v jakékoliv větší organizaci. Vyhrál mj. turnaj \"UFC 17\" ve střední váze, dále pak 1997 \"Brazil Open Lightweight Tournament\", \"RINGS King of Kings\" 1999 Tournament a 2005 \"PRIDE Welterweight Grand Prix\".\n\nHenderson je veteránem tohoto odvětví bojových umění a za dobu své kariéry musel čelit skutečné zápasnické elitě. Jeho soupeři byli Anderson \"Spider\" Silva, Quinton \"Rampage\" Jackson, Antônio Rogério Nogueira, Jake Shields, Ricardo Arona a další. Podařilo se mu porazit takové borce jako jsou Fedor \"Last Emperor\" Emelianenko, Maurício \"Shogun\" Rua, Antônio Rodrigo Nogueira, Wanderlei Silva, Vitor Belfort, Renzo Gracie, Michael Bisping, Rich Franklin, Rousimar Palhares nebo Rafael Cavalcante. Jeho styl boje se vyznačuje tvrdými údery (pověstný je především jeho pravý hák zvaný H-bomb) a zároveň velkou odolností vůči úderům. Raději bojuje v postoji, než na zemi, přičemž kopy používá podstatně méně než ruce. Na zemi se příliš nesnaží o nasazení páky nebo škrcení, ale uplatňuje spíše styl \"ground-and-pound\" (zasypání ležícího soupeře údery).\n\nVe věku 46 let Henderson ukončil kariéru.\n\nHendersonova zápasová bilance činí 32 výher (z toho 16 knockoutem a 2 vzdáním) a 15 porážek (z toho 4 vzdáním a 3 knockoutem).\n\nDan Henderson měří 180 cm, váží 92 kg a jeho rozpětí paží je 180 cm.\n"}
{"id": "828884", "url": "https://cs.wikipedia.org/wiki?curid=828884", "title": "Vladimír Lich", "text": "Vladimír Lich\n\nVladimír Lich (příjmení čteno Lič, * 27. července 1947) je českoamerický manažer. V roce 1966 odešel z Československa do USA, odkud se po sametové revoluci vrátil. Obecně známým se stal především jako krizový generální ředitel v Dopravním podniku hl. m. Prahy v roce 2012. Bydlí v Řevnicích u Prahy.\n\nDo USA se dostal s rodiči, když mu bylo 19 let. Vystudoval finančnictví a informační technologie na Baldwin Wallace College, Cleveland University.\n\nPodle různých zdrojů vstoupil do armády USA a bojoval za ni ve Vietnamu, což Lich na dotaz týdeníku Ekonom potvrdil. Do prvního zaměstnání uváděného v životopise nastoupil roku 1978, ve svých 31 letech, 3 roky po skončení vietnamské války.\n\nV letech 1978 až 1983 působil v USA jako manažer a konzultant v poradenských firmách Grant Thornton Consulting a Brooks International, v letech 1983–1989 jako generální ředitel firmy Opti-Gage, generální ředitel firmy MRI a systémový analytik ve firmě American Koyo.\n\nV letech 1989–2011 působil v poradenské společnosti A. T. Kearney a stál u zrodu její české pobočky pro středovýchodní Evropu (do roku 2002 byl jejím viceprezidentem). O té je známo například to, že se s ministerstvem financí řízeným Miroslavem Kalouskem podílela na přípravě obřího ekotendru, který nakonec kvůli kritice a politickému odporu nebyl uskutečněn.\n\nV době jeho nástupu do funkce ředitele pražského dopravního podniku média trpěla nedostatkem informací o jeho minulosti. Jednou ze sporých informací bylo, že v roce 2002 byl zařazen k nejlépe placeným českým manažerům s platem mezi 10 až 20 miliony korun ročně.\n\nV USA má bývalou ženu a syna (v roce 2012 zmiňován jako 39letý). V Česku se v roce 1991 oženil podruhé, jeho dva synové z tohoto manželství jsou v roce 2012 zmiňováni jako 15 a 17letý.\n\nPo odstoupení generálního ředitele Dopravního podniku hl. m. Prahy Martina Dvořáka\npo změně pražské koalice a v atmosféře propukajících korupčních afér a varováních Nadačního fondu proti korupci pražský primátor Bohuslav Svoboda 24. února 2012 Liche bez výběrového řízení prosadil do funkce generálního ředitele Dopravního podniku hl. m. Prahy, aniž by důvod této volby blíže ozřejmil. Podle zdrojů týdeníku Ekonom ho primátorovi doporučil Michal Mejstřík, člen Národní ekonomické rady vlády, který potvrdil, že Liche zna asi 5 nebo 6 let a že se podílel na desítkách mezinárodních projektů, které však blíže nespecifikoval. Radním za TOP 09 se za Lichovy schopnosti zaručil volební lídr Zdeněk Tůma. V DPP měl být krátkodobým krizovým manažerem, primátor Svoboda hovořil o zhruba dvouletém období nutném ke konsolidaci podniku.\n\n15. srpna 2012, 2 měsíce po údajném prověření 11 vytipovaných podezřelých zakázek,které již půl roku vyšetřovala policie, podal DPP pod Lichovým vedením opakované trestní oznámení pro podezření z podvodu, pletichy a porušení povinnosti při správě cizího majetku na několik zaměstnanců, kteří v letech 2010 a 2011 uzavřeli nevýhodné smlouvy. Proti mediálním prohlášením se ohradil bývalý generální ředitel Martin Dvořák a bývalý ekonomický ředitel Ivo Štika, kteří naopak ohlásili řadu trestních oznámení na nové vedení podniku. V témže týdnu byl z Lichovy iniciativy podepsán pro DP nevýhodný dodatek smlouvy se ŠT, který podstetně omezoval možnost vypovězení smlouvy.\n\nDne 15. srpna 2012 dozorčí rada DPP z iniciativy svého místopředsedy Davida Vodrážky odvolala Liche z funkce předsedy představenstva DPP. Oficiálně bylo odvolání zdůvodněno kroky podniknutými ze strany generálního ředitele Vladimíra Liche, kterými došlo k ohrožení řádného chodu Dopravního podniku, neplnění usnesení dozorčí rady a nekomunikace s dozorčí radou odpovídajícím způsobem. Pokud byly změny prováděny, byly pomalé, nekoncepční a nesystémové. Později Nouza upřesnil, že důvodem odvolání byly i nevyřešené pojistné smlouvy. Tehdejší primátor Svoboda k tomu uvedl, že rozhodnutí nechápe a že důvody pro odvolání Liche a jeho chráněnce bývaleho agenta StB 165395, který za Liche na DP řidil veřejné zakázky, neexistují. 16. srpna 2012 odvolalo představenstvo DPP na doporučení dozorčí rady Liche z funkce generálního ředitele.\n\nLich hodlal zmizet z veřejného života, tedy skončit s médii i politiky a odjet za rodinou do USA.\n"}
{"id": "828886", "url": "https://cs.wikipedia.org/wiki?curid=828886", "title": "Otse Hill", "text": "Otse Hill\n\nOtse Hill (1 491 m n. m.) je hora v jižní Africe. Leží na území Botswany v Jihovýchodním distriktu nedaleko města Otse. Je to nejvyšší hora Botswany. Jako nejvyšší však bývá často označován též Monalanong Hill (1 494 m n. m.?) či Tsodilo Hills (1 489 m n. m.).\n\n"}
{"id": "828892", "url": "https://cs.wikipedia.org/wiki?curid=828892", "title": "Mount Wuteve", "text": "Mount Wuteve\n\nMount Wuteve (1440 m n. m.) je hora v Guinejské vysočině (součást Západoafrického pohoří) v západní Africe. Leží v severní Libérii v okrese Lofa. Data získaná v rámci programu SRTM ukazují, že vrchol hory leží v nadmořské výšce 1440 m n. m. (starší zdroje uvádějí nadmořskou výšku 1380 m n. m.).\n\n"}
{"id": "828893", "url": "https://cs.wikipedia.org/wiki?curid=828893", "title": "Fabricio Werdum", "text": "Fabricio Werdum\n\nFabricio Werdum (portugalská výslovnost [faˈbɾisju veʁˈdũ]; přezdívka \"Vai Cavalo\" – \"Běž koni\"; * 30. července 1977) je brazilský bojovník smíšených bojových umění (MMA), dvojnásobný světový šampion těžké váhy v prestižním grapplingovém turnaji \"ADCC\" (Abu Dhabi Combat Club) a evropský šampion v brazilském jiu jitsu. Je držitelem černých pásů v brazilském jiu jitsu, judu a thajském boxu. Werdum zápasil ve všech třech významných organizacích MMA – PRIDE, Strikeforce a UFC. V současné době působí v nejprestižnější světové organizaci americké UFC, kde je úřadujícím šampionem těžké váhy (prosinec 2015).\n\nWerdum patří mezi nejlepší grapplery (bojovníky využívající techniky a chvaty z úpolových sportů k donucení soupeře se vzdát) světa. Dosud v žádném svém utkání nebyl donucen se podrobit (submission). Navíc je i solidním boxerem a thaiboxerem. To ho zařazuje mezi absolutní světovou špičku těžké váhy v MMA. Prestižní magazíny Sherdog a MMAWeekly ho řadí na 1. místo světového žebříčku (prosinec 2015).\n\nWerdum během své dlouhé kariéry porazil mnohé přední zápasníky. Podlehli mu např. Mike Russow, Roy Nelson, Gabriel Gonzaga, Antonio \"Big Foot\" Silva, Alistair Overeem, Aleksander Jemeljaněnko a Brandon Vera. Byl prvním bojovníkem, který porazil v té době 9 a půl roku neporaženého „cara“ těžké váhy Fjodora Jemeljaněnka. V červnu 2015 se mu po vynikajícím výkonu podařilo podrobit si dosavadního šampiona těžké váhy Caina Velasqueze, čímž se stal šampiónem těžké váhy UFC.\n\nSvou první obhajobu titulu ale nezvládl. Svého soupeře Stipa Miocice podcenil a Miocic ho knockoutoval v prvním kole.\n\nV dalším zápase s přehledem porazil Travise Browna na body.\n\nPo krátké pauze se znovu utkal s Alistairem Overeemem. Ten ho většinové porazil na body.\n\nNa turnaji UFC 216 se měl utkat s Derrickem Lewisem. Ten ale měl problémy se zády. Náhrada za zraněného Lewise byla papírově snadná. Walta Harrise porazil bez pomocí úderů. Harris byl nucen se vzdát když mu už v první minutě Werdum dal páku na ruku.\n\nV hlavním zápase večera, konajícím se 19. listopadu 2017 se utkal s Marcinem Tyburou. Werdum tehdy zvítězil na body, s tím že každé kolo vyhrál.\n\nO post vyzyvatele se utkal s Alexandrem Volkovem. Zápas se pro Werduma vyvíjel dobře, ale docházelo mu kardio. Ve čtvrtém kole ho Volkov knockoutoval.\n\nFabricio Werdum měří 193 cm, váží 112 kg a rozpětí paží má 196 cm.\n"}
{"id": "828897", "url": "https://cs.wikipedia.org/wiki?curid=828897", "title": "Júnior dos Santos", "text": "Júnior dos Santos\n\nJúnior dos Santos Almeida (portugalská výslovnost: [ˈʒũnjoʁ dus ˈsɐ̃tus]; přezdívka \"Cigano\"; narozen 30. ledna 1984) je brazilský bojovník smíšených bojových umění (MMA) a bývalý šampion těžké váhy nejprestižnější světové organizace UFC. Většina předních autorit ho považuje za světové číslo 2 v těžké váze.\n\nDos Santos je specialistou na boj v postoji. Spoléhá se především na box, v němž patří v těžké váze MMA v současnosti mezi nejlepší. Boj na zemi vážněji prověřil jen málokdo, neboť se soupeřům jen těžko daří prorazit hradbu jeho přesných, rychlých a tvrdých úderů a dobrou obranu proti strhům. Dos Santos porazil mnoho předních bojovníků MMA jako jsou například Cain Velasquez, Frank Mir, Fabricio Werdum, Mirko \"Cro Cop\" Filipovič, Shane Carwin či Gabriel Gonzaga.\n\nŠampionem UFC se dos Santos stal 12. listopadu 2011, když knockoutoval Caina Velasqueze. \n\nTitul obhájil, když knockoutoval Franka Mira ve druhém kole. \n\n29. prosince 2012 jej Velasquez v odvetě dominantním výkonem s využitím porazů porazil a získal titul zpět.\n\nV jejich třetím vzájemném zápase (19. 10. 2013) opět dominoval Cain Velasquez, který předčil Santose jak v boxu, tak v boji v klinči a zvítězil TKO v pátém kole.\n\nNásledně porazil Stipeho Miocice v pětikolovém zápase na body. Oba dostali 50 000 dolarů za zápas večera.\n\nPoté jej porazil holanďan Alistair Overeem technickým KO ve druhém kole.\n\nPoradil si taky s Benem Rothwellem kterého v pětikolovém zápase porazil na body.\n\n13. května 2017 jej čekal odvetný zápas s Miocicem. Stipe tehdy byl šampion těžké váhy. Svůj titul Stipe obhájil a Santose knockoutoval v prvním kole. Stipe za výkon večera dostal 50 000 dolarů.\n\nO rok později se JDS vrátil do oktagonu a postavil se debutantovi Blagoyovi Ivanovovi. Po pěti kolech JDS vyhrál.\n\nPomocí boxu si poradil taky s tehdy neporaženým australanem Taiem Tuivasou, kterého knockoutoval ve druhém kole.\n\n9. března 2019 se JDS utkal s nebezpečným Derrickem Lewisem v hlavním zápase vypsaném na pět kol. JDS ho ve druhém kole porazil na TKO.\n\nNa turnaji UFC 239 JDS zápasil s Francisem Ngannouem a prohrál na KO v prvním kole.\n\nSantosova aktuální zápasová bilance je 21 vítězství (z toho 15 knockoutem a 5 podrobením) a 6 porážek (z toho 1 podrobením).\n\nJunior dos Santos měří 193 cm, váží 108 kg a rozpětí paží má 196 cm.\n"}
{"id": "828898", "url": "https://cs.wikipedia.org/wiki?curid=828898", "title": "Cyatea", "text": "Cyatea\n\nCyatea (\"Cyathea\") je největší rod tzv. stromových kapradin, nápadných rostlin s vějířovitými listy rostoucích hlavně ve vlhkých tropických deštných a mlžných lesích.\n\nNejstarší fosilní nálezy jejích předchůdců jsou datovány do geologické periody triasu, před 200 až 250 mil. roků, ale ani oni se nevyhnuli masovému zániku na konci křídy na sklonku geologické éry druhohor před 65 mil. let. V současnosti se vyskytující druhy jsou nesrovnatelně mladší, pocházejí z éry kenozoika, jejich historie proto není starší než 65 mil. let.\n\nRod cyatea má pantropické rozšíření, prvotně roste převážně ve vyšších polohách kde bývá pravidelná vyšší vzdušná a půdní vlhkost, do nižších nadmořských výšek se rozšířil až druhotně. Jsou druhy které vyrůstají i mimo hranice tropů, např. v Jižní Americe, na Novém Zélandu, v Číně a Japonsku, některé jsou endemické k určitému pohoří nebo ostrovu, jiné obsadily poměrně rozsáhlý areál.\n\nRostliny většinou nesnášejí intenzivní sluneční záření, nejlépe jim vyhovuje rozptýlené světlo, ale jedinci rostoucí v hlubokém stínu mívají tenký kmen, rostou pomalu a jsou nižší. Druhy které se adaptovaly na přímé slunce mají hrubší listy, stejně jako rostliny vyskytující se v místech kde klesá teplota a ty mají navíc ještě listy pokryty ochrannými hustými trichomy.\n\nV Evropě ve volné přírodě stromové kapradiny nevyrůstají, v České republice jsou k vidění např. v Botanické zahradě v Liberci a v Botanické zahradě Univerzity Karlovy.\n\nRod zahrnuje skoro 500 převážně suchozemských druhů s téměř vždy nerozvětveným kmenem který může být různě vysoký a vždy je zakončen chocholem listů. Některé vyrůstají až přes 25 m vysoko, méně často jsou vystoupavé nebo plazivé. To co vypadá jako kmen je vlastně modifikovaný ztlustlý, na povrchu šupinatý oddenek rostoucí vertikálně. Bývá ve spodní části porostlý vláknitými kořeny a výše zbytkem odumřelých listů nebo dlouhými chlupy, mívá různé jizvy i ostny po opadaných listech. Na jeho vrcholu vyrůstá rozměrná vrcholová růžice řapíkatých, víceméně eliptických listů které jsou častým rozlišovacím znamením určujícím druhy. Listy, někdy polymorfní mohou být dlouhé přes 6 m a jejich šupinami porostlé řapíky až 1 m. Listové čepele bývají chlupaté, často slabě kožovité a vždy dvojnásobně nebo vícenásobně zpeřené. V pupenech jsou listy spirálovitě stočené.\n\nRozmnožují se pomoci jednobuněčných haploidních kulovitých nebo trojhranných výtrusů (spor) uložených ve výtrusnicích na spodních stranách listů. Výtrusnice nejsou umístěny na okrajích ale v místech větvení žilek, kryjící ostěra dosahuje mnohdy až za jejich kyjovitá nebo kulovitá lůžka. Z vypadlých spor klíčí na zemi zelený, protáhlý gametofyt (prokel) obsahující gamety které po splynutí vytvoří sporofyt.\n\nPřed vysetím musí být spory plně vyzrálé, projeví se jako vypadající černý, hnědý nebo žlutý prášek. Prvně je zapotřebí spory zbavit výtrusů hub a plísní a proto se spory kapradin přelijí vařící vodou. Následně se vysypou na jemný substrát z rašeliníku a rašeliny který má vespod směs z hlíny, rašeliny a antuky. Spory v téměř 100 % vzdušné vlhkosti a teplotě 20 °C vyklíčí do 2 až 6 týdnů. Jakmile se vytvoří prokel (prothalium) přesadí se do jemné směsi rašeliny a výživné propustné půdy, dokud se neobjeví listy nutno stále udržovat vysokou vzdušnou vlhkost. Pak se substrát vymění za hrubší s vysokým obsahem organické hmoty a příměsi říčního písku a štěrku a zalévá se vždy až po vyschnutí. Semenáčky nesnášejí přímé slunce.\n\nStromové kapradiny se staly poměrně vzácné následkem částečné likvidace vyhraněných biotopů a nezřízeného kácení pro komerční využívání. Měkká kašovitá hmota ve středu kmene vzdáleně připomíná ságo a v období nedostatku potravin sloužila k obživě domorodců. Kořenový obal kmene se používal jako vynikající nehnijící vláknitá zemina pro pěstování orchidejí a ostatních epifytů, z kmenů s krásnými barevnými vzory se vytesávaly sochy a vyráběly různé suvenýry pro turisty. Nemálo mladých rostlin bylo odvezeno pro pěstování ve sklenících a zimních zahradách, z nich jen zlomek přežilo změnu klimatu.\n\nPro záchranu těchto vzácných rostlin pro další generace byly všechny druhy rodu cyatea zahrnuty v \"Dodatku II\" úmluvy CITES, která mj. řeší obchodování s ohroženými rostlinami a živočichy. Zjednodušeně to znamená, že bez povolení (vědecké instituce k tomu oprávněné) nelze ze země původu vyvézt a do ČR dovézt žádné živé rostliny z volné přírody ani již neživé části rostlin rodu Cyathea; zákaz se netýká výtrusů.\n\n \n"}
{"id": "828899", "url": "https://cs.wikipedia.org/wiki?curid=828899", "title": "Sphaeropteris cooperi", "text": "Sphaeropteris cooperi\n\nSphaeropteris cooperi, dříve známá jako Cyathea cooperi, je jedna z nejčastěji pěstovaných stromových kapradin v Austrálii. Je to elegantní vzrostný druh.\n\nTento druh pochází z tropických nížin podél východního pobřeží Austrálie, ze spolkových států Nového Jižního Walesu a Queenslandu kde vyrůstá často kolem potoků, říček a močálu. Nevyhledává jako mnoho jiných druhů horské lesy a polostín, ale při dostatku podzemní vláhy mohou starší exempláře růst na plném slunci a snášejí i větrná místa. Nachází se maximálně do nadmořské výšky 1400 m. n. m.\n\nJe poměrně náročný na přezimování, teplota nesmí poklesnout pod +3 °C, proto se mimo tropické oblasti pěstuje jen málo. V České republice je \"Sphaeropteris cooperi\" ke spaření v Botanické zahradě Přírodovědecké fakulty Masarykovy univerzity v Brně.\n\nKmen této kapradiny, který je vlastně přeměněný oddenek vyrůstající ze země směrem vzhůru, mívá v dospělosti výšku až 12 m a jeho průměr může být až 15 cm. Někdy je hladký, jindy má poměrně výrazné vejčité jizvy po odpadlých starých listech. Jak roste kmen tak postupně na jeho vrcholu vyrůstají nové listy a staré spodní usychají a opadávají. Do růžice uspořádané listy na vrcholku dosahují délky až 5 m a jejich silné řapíky porostlé hnědými a bílými šupinkami bývají dlouhé 0,5 m.\n\nDvakrát až třikrát zpeřené listy jsou zespodu světlejší, lístky prvého řádu měří až 1 m. Lístečky jsou dlouhé do 10 cm, spodní jsou výrazně oddělené a horní srůstají do sebe, v horní polovině jsou zubaté, na středním žebru lístečků jsou hvězdovité šupinky. Výtrusnicovité kupky jsou celokrajné nebo jen trochu vroubkované. Z plně vyzrálých výtrusů se rostliny, při dodržení teploty, vlhkosti a sterility relativně snadno rozmnožují.\n\nV současnosti, kdy je nejen \"Sphaeropteris cooperi\" ale celý bývalý rod cyatea pod kuratelou ochránců přírody, se již zdravé rostliny nekácejí ale naopak se mnohde vysazují pro ozdobu volné krajiny nebo v okrasných zahradách a parcích. Dobře roste ve vlhké výživné půdě a její poměrně plytký kořenový systém dobře reaguje na organické přihnojování, např. i zvířecím hnojem. Takto \"dobře živená\" rostlina je poměrně odolná proti živočišným škůdcům; pro vypěstování zdravé rostliny v zahradě je někdy nezbytné použít standardních organických i anorganických pesticidů.\n\nJe stejně jako všechny ostatní druhy rodu chráněn mezinárodní úmluvou CITES která zakazuje s rostlinami a výrobky s nich obchodovat. Má se tak zabránit postupné likvidaci těchto exotických rostlin které s úspěchem rostou jen na specifických místech.\n\nProtože se \"Sphaeropteris cooperi\" poměrně dobře množí, je schopna se za optimálních podmínek stát invazivní rostlinou. Například na Havaji se na určitých místech rozšířila tak, že zcela zastíňuje a tím potlačuje místní druhy stromových kapradin. Z Austrálie se dostala do volné přírody Francouzské Polynésie i na ostrovy Réunion, Mauricius a Madeiru kde se stala na některých místech dominantní rostlinou.\n"}
{"id": "828903", "url": "https://cs.wikipedia.org/wiki?curid=828903", "title": "Trzebnica", "text": "Trzebnica\n\nTrzebnica (česky Třebnice, německy Trebnitz) je město v Polsku v Dolnoslezském vojvodství v okrese Trzebnica. Město leží 22 km severně od Vratislavi. Ve městě žila a zemřela Hedvika Slezská a narodil se Jan Willenberg. Místní bazilika svatého Bartoloměje a svaté Hedviky Slezské je nejstarším poutním místem v Polsku.\n\nTrzebnici obklopuje nevysoká pahorkatina Wzgórza Trzebnickie.\n\nMěsto je sídlem městsko-vesnické gminy Trzebnica, která má rozlohu 200,19 km² a žije zde 22 569 obyvatel.\n\n\n"}
{"id": "828911", "url": "https://cs.wikipedia.org/wiki?curid=828911", "title": "Slovenská menšina v Česku", "text": "Slovenská menšina v Česku\n\nSlovenská menšina v Česku představuje jednu z početně významnějších národnostních menšin na území Česka. Podle údajů z 26. března 2011 se v Česku hlásí 193 190 osob k slovenské národnosti (1,47 % populace), tvořící tak po národnosti české (67,7 %) a moravské (5 %) třetí největší skupinu obyvatelstva podle národnosti. Podle údajů z 31. května 2011 žije v Česku 78 977 cizinců se státním občanstvím Slovenska, mající zde trvalý či jiný typ pobytu, což je staví na druhé místo po Ukrajincích (115 496).\n\nGeografické usídlení etnika v ČR je celoplošné, s větší mírou koncentrace v Moravskoslezském (42 357), Ústeckém (21 172), Jihomoravském (15 452), Středočeském (14 191), Karlovarském kraji (13 655) a v Praze (17 406).\n\nV uvedených krajích se jedná převážně o Slováky a jejich potomky, kteří osídlovali pohraničí po roce 1945, jakožto reemigranti z Rumunska, Maďarska a Zakarpatské Ukrajiny. Do měst (např. Praha, Ostrava, Karviná) směřovala naopak migrace za prací na stavby.\n\nV 60. a 70. letech 20. století přišla do Prahy tzv. „úřednická migrace“ do řad stranického aparátu a armády.\n\nV roce 1991 čítala menšina na území dnešní ČR 314 000 osob.\n\nV roce 1939 požadovala východomoravská organizace Národopisná Morava připojení části východní Moravy ke Slovenské republice s tím, že místní obyvatelé jsou Slováci. Tato aktivita měla podporu na Slovensku a slovenská vláda vznesla vůči Německu požadavek na připojení části Moravy ke Slovensku. Německo však slovenskému požadavku nevyhovělo.\n\n\n"}
{"id": "828913", "url": "https://cs.wikipedia.org/wiki?curid=828913", "title": "Bridget Marquardt", "text": "Bridget Marquardt\n\nBridget Marquardt, rodným jménem Bridget Christina Sandmeier (* 25. září 1973) je americká televizní osobnost, modelka a herečka.\n\nZnámou se stala rolí v televizním seriálu \"The Girls Next Door\", který zobrazil její život přítelkyně zakladatele Playboye Hugha Hefnera. Přestože nebyla Playboy Playmate, objevila se nahá na fotografiích s Holly Madison a Kendra Wilkinson.\n\n"}
{"id": "828914", "url": "https://cs.wikipedia.org/wiki?curid=828914", "title": "Ligue 1 2012/13", "text": "Ligue 1 2012/13\n\nSoutěžní ročník Ligue 1 2012/13 byl 75. ročníkem nejvyšší francouzské fotbalové ligy, od sezony 2002/03 zvané Ligue 1. Soutěž byla započata 10. srpna 2012 a poslední kolo bylo odehráno 26. května 2013. Soutěže se zúčastnilo celkem 20 týmů. Sedmnáct jich postoupilo z minulého ročníku a spadnuvší týmy nahradily 3 nové z Ligue 2.\n\nMistrovský titul ze sezony 2011/12 obhajovalo Montpellier HSC, které překvapivě získalo premiérový francouzský titul. Jedním z jeho největších soupeřů byl vicemistr z předchozí sezony Paris Saint-Germain FC, který v letní přestávce získal velmi významné posili včetně Zlatana Ibrahimoviće.\n\nV tradičním letním superpoháru mezi ligovým vítězem a vítězem Coupe de France, zvaném Trophée des champions, zvítězil Olympique Lyonnais nad Montpellier HSC po penaltovém rozstřelu.\n\nMontpellier nakonec nedokázal navázat na loňské výsledky a obsadil až 9. místo. Mistrovský titul, 3. ve své bohaté historii, získal pohodlným náskokem 12 bodů Paris Saint-Germain FC. Jeho hráči zisku docílili toho už ve 36. kole, kdy porazili Olympique Lyonnais a s předstihem mohli slavit.\n\nPřed startem sezony, v letní přestávce, byl Paris Saint-Germain FC, za jehož zády stál nově bohatý vlastník z Kataru, hlavním hráčem na Evropském přestupovém trhu. Předchozí sezona nesplnila očekávání, a tak přišly na řadu posily. Z AC Milan přestoupily megahvězdy Zlatan Ibrahimovic a Thiago Silva, za které italský klub inkasoval 63 milionů €. Dalších 44 milionů € spolkly přestupy Ezequiela Lavezziho, Marca Verrattiho a Gregoryho van der Wiela.\n\nI přes tyto nákupy nevstoupilo Paris Saint-Germain do nového ročníku dobře. První tři utkání skončily remízou a tým vstřelil jen dvě branky a patřila mu až 11. pozice. Naopak skvěle začal tým Olympique de Marseille, který vyhrál úvodních 6 duelů a usadil se na špici tabulky. I na něho však přišla krize a v 9. kole se do čela mohlo dostat PSG. Po 14. kole se i díky tomu, že měl k dispozici dohrávku s Marseille, dostal Olympique Lyonnais. Ale všeobecně vzato, bylo čelo tabulky po podzimní části velmi vyrovnané. PSG, Marseille i Lyon měly na kontě shodně 38 bodů.\n\nZlomouvou se tak zřejmě stala právě zimní pauza, kdy Paris Saint-Germain přivedlo ještě další posily. Nejprve za 40 milionů € brazilce Lucase Mouru ze São Paulo FC a poté jako volného hráče i Davida Backhama z Los Angeles Galaxy. Posílený tým Carla Ancelottiho nepotřeboval na sehrání mnoho času a výsledky se dostavily velmi rychle. Postupně si vybudoval v čele solidní náskok a ve 36. kole, kdy hrál proti Lyonu, už v případě výhry mohl slavit titul. To se i stalo PSG zvítězilo 1–0 a díky náskoku, o který již nemohlo přijít, získalo 3. titul v historii.\n\nOslavy titulu se pak zvrhly v nepokoje v ulicích Paříže a jejich oficiální část musela být zrušena.\n\nPostup do různých částí Evropské ligy si díky vítězství v pohárech vybojovali Girondins de Bordeaux, vítěz Coupe de France 2012/13 a AS Saint-Étienne, které si postup zasloužilo vítězstvím v Coupe de la Ligue 2012/13.\n\nSoutěže se účastní 20 týmů, z toho 17 se kvalifikovalo z minulého ročníku. Poslední tři týmy předchozího ročníku, jimiž byli SM Caen, Dijon FCO a poslední tým ročníku - AJ Auxerre, sestoupili do Ligue 2. Opačným směrem putovali SC Bastia (vítěz Ligue 2 2011/12), Stade de Reims a Troyes AC.\n\n\nNejlepším střelcem tohoto ročníku Ligue 1 se stal švédský útočník Zlatan Ibrahimović. Nová posila týmu Paris Saint-Germain zaznamenala 30 branek a před druhými francouzem Pierre-Emerickem Aubameyangem a argentincem Cvitanichem zvítězil o plných 11 zásahů. Ibrahimovićovi se povedl velmi zajímavý počin, když se stal nejlepším střelcem už ve třetím velkoklubu, hrajícím některou z TOP 5 evropských soutěží. V sezonách 2008/09 a 2011/12 byl už totiž nejlepším střelcem Serie A s týmy FC Internazionale Milano a AC Milan.\n\n"}
{"id": "828917", "url": "https://cs.wikipedia.org/wiki?curid=828917", "title": "Paddleboarding", "text": "Paddleboarding\n\nPaddleboarding je vodní sport, při kterém jezdec na prkně podobném surfovému longboardu používá k pohybu vpřed dlouhého pádla. Rovněž je někdy zkráceně nazýván SUP (Stand Up Paddle = pádlování ve stoje).\n\nPaddleboarding je sportem, při kterém člověk rovnoměrně zapojuje celé tělo, zlepší smysl pro rovnováhu a fyzickou kondici. Podle lékařských studií při pádlování dochází k zapojení velké skupiny svalů od lýtkových na nohou, přes zádové a šikmé břišní, až po všechny svaly na rukou. Navíc se jedná o aerobní sport.\n\nPaddleboardingoví nadšenci se člení do několika skupin a to: \n\nVybavení (plováky a pádla) se liší dle účelu používání. Pro začátečníka, ale i pro extrémního jezdce na divoké vodě je nejlepší volbou nafukovací nebo polyetylenový board, který je prakticky nemožné zničit a vario pádlo s nastavitelnou délkou žerdi tak, aby si mohl najít tu, která mu nejlépe vyhovuje. Vodítkem pro fitness pádlování může být doporučení délky pádla tak, aby přesahovalo výšku jezdce o 25-30 cm. Rychlostní plováky i pádla jsou delší, do vln a peřejí se naopak používají kratší.\n\nHistorie paddleboardingu začíná kolem roku 1960, kdy surfaři z Havaje pádlovali na svých longboardech s fotoaparáty na místa, kde se turisté učili surfovat a fotografovali je při jejich počínání. Pádlovat na surfovém prkně, však již napadlo domorodce z Velikonočních ostrovů o mnoho dříve. Hlavní odlišností novodobého paddleboardingu je, že jezdci už nevyhledávají jen vlny, ale prkna používají i na řekách a jezerech k prostému kondičnímu tréninku. S tímto začala nejspíše kolem r. 2000 parta lidí kolem Davea Kalama, Briana Keaulana, Ricka Thomase... kteří mají paddleboard jako alternativu, když nejsou pro surfing ideální podmínky. Po několikaleté odmlce do roku 2007 a počáteční nedůvěře v masové rozšíření tohoto sportu, se na tento sport zaměřily firmy Starboard a Naish a zavedly produkci paddleboardů do sériové výroby. Od roku 2009 zažívá paddleboarding raketový vzestup nejprve v Americe a poté i v ostatních částech světa. Věnuje se mu široká masa lidí od surferů, windsurferů a později kanoistů a kajakářů. Paddleboardingu se věnuje jako kondičnímu tréninku i mnoho cyklistů (Alberto Contador), fotbalistů (příkladem je německý fotbalový reprezentační tým, který využil paddleboard pro fyzickou přípravu před MS 2010) ale i rekreačních sportovců, kteří v něm objevili vášeň. Paddleboardu se věnuje i mnoho celebrit, jako Pierce Brosnan, Cindy Crawford, Jennifer Aniston, Kate Hudson, Lewis Hamilton, Rihanna, etc.\n\nPaddleboarding je v ČR k dostání od roku 2009 zásluhou firmy Starboard. Od roku 2010 jsou k mání i odolná nafukovací prkna RED, což vzhledem k ceně a jejich praktické nezničitelnosti umožnilo zkusit si tento sport i široké veřejnosti. Prvním centrem, kde bylo možné si paddleboard zapůjčit, byla Loděnice Lipno 2000, která již v létě 2010 pořídila první plováky na půjčování. Od sezony 2011 jsou v ČR k dostání paddleboardy i od jiných firem jako Naish, JP,etc, a Ka-servis. V sezoně 2012 se vynořila spousta dalších prodejců a vzrostl i počet míst, kde se dá paddleboard půjčit.\n\nPaddleboardisty sdružuje Česká paddleboardová asociace.\n\n"}
{"id": "828918", "url": "https://cs.wikipedia.org/wiki?curid=828918", "title": "TO-92", "text": "TO-92\n\nTO-92 je široce používané pouzdro pro polovodičové součástky. Obvykle bývá vyrobeno z  plastické hmoty. \n\nNázev JEDEC TO-92 je odvozen z plného názvu pouzdra: Transistor Outline Package, Case Style 92. \n\nČelní strana pouzdra je plochá a obsahuje označení součástky, která je v něm zapouzdřena. Průměr pouzdra musí podle normy ležet v rozsahu 4,96 mm až 5,2 mm. Výška musí být od 4,58 mm do 5,33 mm. Rozměr pouzdra od zadní části k čelní plošce musí být minimálně 3,94 mm a maximálně 4,19 mm. \n\nKovové vývody součástky vyčnívají z dolní strany pouzdra a musí být minimálně 12,7 mm dlouhé. Pouzdro se velmi často používá pro pouzdření tranzistorů malého výkonu. Při pohledu na čelo tranzistoru bývá obvykle na levé straně emitor, uprostřed báze a napravo kolektor, ale není to pravidlem. \n\nOsy sousedních vývodů, vyčnívajících z pouzdra, jsou ve vzdálenosti 1,15 mm až 1,39 mm. \n\nZavedení plastových pouzder znamenalo snížení nákladů na výrobu tranzistorů, protože původně používaná kovová pouzdra byla dražší. Plast je levnější materiál než kov a plastová pouzdra se dají lacino vyrábět ve velkém vstřikovacím lisem. \n\nHlavní nevýhodou tohoto typu pouzdra je špatný odvod tepla ze součástky, protože rozměry pouzdra jsou malé a plast má obvykle horší tepelnou vodivost než kov. Součástka zapouzdřená v tomto malém pouzdře nemůže rozptýlit tolik tepla, jako např. součástka ve větším pouzdře TO-220, které obyčejně má v zadní části i kovovou plošku.\n\n"}
{"id": "828920", "url": "https://cs.wikipedia.org/wiki?curid=828920", "title": "Obydlí zvěrokleštiče v Komni", "text": "Obydlí zvěrokleštiče v Komni\n\nObydlí zvěrokleštiče je památkově chráněný venkovský domek z roku 1850, který se nachází se v obci Komňa ve Zlínském kraji. V domku je umístěna expozice, která přibližuje dnes již zaniklé řemeslo zvěrokleštičství, a současně slouží jako ukázka bydlení ve 2. polovině 19. století. Jeho světnice je zároveň využívána ke kulturním a folklórním účelům.\n\nPůvodním majitelem domu, který dnes nese číslo popisné 6, byl drobný zemědělec František Toman, po jehož smrti hospodářství převzal jeho syn Karel Toman s manželkou Terezií. Karel Toman během 1. světové války bojoval jako rakousko-uherský voják na ruské frontě, a protože po válce hospodářství k obživě rodiny nestačilo, vyrážel do světa jako zvěrokleštič. Toto řemeslo bylo v Komni mnohem rozšířenější než jinde – v době jeho největšího rozmachu zde žilo až 220 zvěrokleštičů, označovaných také jako miškáři.\n\nKarel Toman měl se svou manželkou, rozenou Haluzovou, pět dětí, z nichž dospělosti se dožily jen dcery Emilie a Marie. Hospodářství po něm převzala Emilie, která se provdala za Martina Mlčůcha a měla dva syny, Františka a Bohumila. Marie s nimi žila ve společné domácnosti a zemřela neprovdaná ve věku 42 let. Zemědělské hospodaření zde skončilo roku 1955, kdy rodina byla nucena odevzdat dobytek do jednotného zemědělského družstva.\nDům měl obytnou a hospodářskou část. Obytnou část tvořila světnice a s ní sousedící malá kuchyň. Ve světnici byla nejprve hliněná a později dřevěná podlaha a v jednom rohu stála po strop vysoká kachlová kamna. Obyvatelé spali na režné slámě, která se přikryla hrubým prostěradlem. Hospodářská část sestávala z komory, kde se skladovalo nářadí a zásoby brambor a řepy, dále z chléva a tzv. „mlatevni“, kde se mlátilo obilí a bylo uloženo hospodářské nářadí s povozem. Pod střechou byla půda, kde se skladovalo seno pro dobytek, které současně tvořilo tepelnou izolaci. Před domem byla malá zahrádka se studnou, zeleninovými záhony, několika ovocnými stromy a s hnojištěm.\n\nPoslední majitelé žili v domě do roku 2005. V roce 2006 dům zakoupila obec Komňa a s ohledem na jeho zchátralý stav ho nechala za použití tradičních stavebních materiálů a technologií s podporou Zlínského kraje opravit. Roku 2008 pak byl rozhodnutím Ministerstva kultury České republiky prohlášen za kulturní památku. Po rozsáhlé rekonstrukci byl dům vybaven dobovým nábytkem, zčásti přemístěným z depozitářů místního Památníku J. A. Komenského a z části také z darů občanů Komni. Veřejnosti byl otevřen v červenci roku 2009 a ještě téhož roku zvítězil v soutěži Zlínského kraje Lidová stavba roku.\n\n"}
{"id": "828922", "url": "https://cs.wikipedia.org/wiki?curid=828922", "title": "LM35", "text": "LM35\n\nLM35 je integrovaný obvod, převodník teploty na napětí, s maximální nelinearitou ±0,75 °C v rozsahu teplot -55 °C až 150 °C.\n\n\nČasto používaná varianta obvodu je zapouzdřena v malém plastovém pouzdře TO-92, ale existuje i verze ve větším plastovém pouzdře TO-220 a verze v kovovém pouzdře TO-46. Převodník se vyrábí i v provedení SMD pro montáž přímo na povrch plošného spoje (SMT). \n\nTeplotní rozsah převodníku vyplývá z označení na pouzdře a je zřejmý z následující tabulky. \n\nIntegrovaný obvod LM35 vyvinula americká společnost National Semiconductor. Je určen pro měření teploty ve stupních Celsia. Obvod má malý odběr proudu; napájecí proud je menší než 60 μA. Vzhledem k nízkému příkonu převodníku dochází jen k malému vlastnímu ohřevu součástky, což je důležité z hlediska přesnosti měření. Výstupní impedance je typicky 0,1 Ω a nelinearita typicky ±0,25 °C. \n\nProtože převodní koeficient činí 10 mV/°C, objeví se např. při teplotě 150 °C na výstupu napětí převodníku napětí 1500 mV. Bude-li měřená teplota záporná, např. −40 °C, bude i výstupní napětí záporné (−400 mV). \n\nNapájecí napětí převodníku – pokud se pohybuje v rozsahu 4 V až 20 V – nemusí být stabilizované a převodník lze tudíž napájet přímo z baterie. V základním zapojení pro měření teploty je převodník připojen ke zdroji napětí, což může být např. 9V destičková baterie, a na výstupu převodníku je voltmetr. \n\nPokud se mají měřit kladné i záporné teploty, tak zapojení vychází o něco složitější. Z hlediska rozlišovací schopnosti je vhodné připojit na výstup převodníku nikoliv analogový, ale digitální voltmetr, popř. digitální multimetr. LM35 se používá i jako převodník teplota/napětí pro Arduino.\n"}
{"id": "828923", "url": "https://cs.wikipedia.org/wiki?curid=828923", "title": "Dopravní podnik měst Liberce a Jablonce nad Nisou", "text": "Dopravní podnik měst Liberce a Jablonce nad Nisou\n\nDopravní podnik měst Liberce a Jablonce nad Nisou a. s. (zkratka DPMLJ, do října 2010 Dopravní podnik města Liberce a. s., zkratka DPML) je provozovatelem městské hromadné dopravy v Liberci včetně přilehlých obcí a tramvajové linky do Jablonce nad Nisou. Patří k pěti největším dopravním podnikům v ČR a v roce 2018 přepravil přes 41 milionů cestujících. Předsedou představenstva DPMLJ je od května 2018 Michal Zdeněk.\n\nProvoz tramvají v Liberci byl zahájen roku 1897, v Jablonci nad Nisou roku 1900, příměstská autobusová doprava byla provozovateli městské dopravy zahájena v Liberci roku 1927 a v Jablonci nad Nisou roku 1930. Původně mělo každé město vlastní dopravní podnik. V Liberci byla roku 1895 založena \"Společnost liberecké pouliční dráhy\", v Jablonci působila od roku 1899 \"Gablonzer Strassenbahn und Elektrizitäts Gesellschaft\". Od 1. června 1943 do 19. června 1945 provozovala \"Společnost liberecké pouliční dráhy\" i lanovou dráhu na Ještěd, která předtím i poté patřila železničnímu dopravci.\n\n1. února 1948 vznikl společný \"Dopravní komunální podnik měst Liberce a Jablonce nad Nisou\" se sídlem v Liberci, který byl roku 1960 opět rozdělen na dva městské podniky.\n\nMeziměstská tramvajová trať Liberec – Jablonec byla v roce 1960 rozdělena mezi oba městské podniky, po zrušení jablonecké tramvajové sítě v roce 1965 usiloval jablonecký dopravní podnik o zrušení celé trati, avšak od 1. ledna 1970 převzal jabloneckou část trati i jablonecký podíl na vypravení vozů liberecký dopravní podnik.\n\nS koncem roku 1980 byl jablonecký městský dopravní podnik zrušen a městskou autobusovou dopravu v Jablonci nad Nisou převzal k 1. lednu 1981 tehdejší severočeský krajský národní podnik \"ČSAD KNV Ústí nad Labem n. p.\" Roku 1992 přešlo provozování na nově vzniklý podnik \"ČSAD Jablonec nad Nisou a. s.\" Dopravní středisko MHD v Jablonci bylo organizačně oddělené od dopravního střediska pro ostatní pravidelnou autobusovou dopravu.\n\nJako akciová společnost byl \"Dopravní podnik města Liberce, a.s.\" zapsán od 1. dubna 1993. Od dubna 2000 do ledna 2010 bylo v obchodním rejstříku jako jediný akcionář zapsáno město Liberec.\n\nV září 2008 koupil Dopravní podnik města Liberce asi za 30 milionů Kč od ČSAD Liberec a. s. celou divizi MHD, která se do té doby podílela na MHD v Liberci asi 20 % výkonů jako subdodavatel. Podle ředitele DMPL Jiřího Veselky DPML koupil tuto divizi jednak z obavy, aby ji nekoupil někdo jiný, a jednak v souladu se svou strategií, že si podnik bude maximum služeb zajišťovat sám. Touto akvizicí mimo jiné získal 23 autobusů a přes 50 stálých či příležitostných řidičů.\n\n14. května 2009 město Liberec v působnosti valné hromady na základě rozhodnutí rady města zvýšilo základní kapitál společnosti o 18,9 milionu Kč a 16. června 2009 o další 3 miliony Kč, všechny nové akcie byly upsány městu Jablonec nad Nisou, a to nepeněžitým vkladem nemovitostí na území města Jablonce nad Nisou. K 21. říjnu 2010 byla zapsána změna názvu na Dopravní podnik měst Liberec a Jablonec nad Nisou, a.s., k 10. listopadu téhož roku byl opraven na Dopravní podnik měst Liberce a Jablonce nad Nisou, a.s. Sídlo má v Liberci v Mrštíkově ulici nedaleko vozovny.\n\nTěsně před 3. prosincem 2009, kdy vstoupilo v platnost nařízení Evropského parlamentu a Rady ES č. 1370/2007, které nařizuje výběrová řízení pro přidělování zakázek ve veřejné dopravě, uzavřelo město Jablonec nad Nisou bez výběrového řízení na deset let smlouvu o provozování MHD s Dopravním podnikem města Liberce. Nový dopravce měl do roku 2012 rozsah jablonecké MHD oproti roku 2009 zdvojnásobit. DPML převzal dopravu od 1. ledna 2010, zpočátku jezdil s vozidly pronajatými od ČSAD Jablonec nad Nisou, na jízdních řádech a jízdenkách již byl uveden nový provozovatel, avšak po určitou dobu platily i jízdenky původního dopravce a adresa ČSAD Jablonec nad Nisou byla v jízdních řádech uváděna pod názvem nového provozovatele jako jeho korespondenční adresa.\n\n2. prosince 2009 uzavřel DPML bez výběrového řízení smlouvu se společností ČSAD Jablonec nad Nisou a. s. (jejímž právním nástupcem je BusLine a. s.) platnou do roku 2020 o celkovém objemu kolem 1,5 miliardy korun, podle níž má DPMLJ povinnost nakoupit od roku 2012 od BusLine a. s. minimálně 3,2 milionu vozokilometrů ročně. Proto na více než polovině městských linek provozovaných DPMLJ zajišťuje dopravu jako subdodavatel společnost BusLine a. s. Podíl BusLine a. s. na autobusové městské dopravě v Jablonci je stoprocentní, v Liberci asi třetinový. Smlouva údajně nahrazuje dřívější závazek Dopravního svazku obcí Jablonecka vůči ČSAD Jablonec. Společnosti BusLine pronajímá DPMLJ i 13 vlastních plynových autobusů. DPMLJ přitom sám od měst získal zakázku bez výběrového řízení jako tzv. vnitřní dopravce, který ji může dostat bez soutěže. Člen dozorčí rady podniku a opoziční liberecký zastupitel Josef Šedlbauer považuje smlouvu za nevýhodnou pro DPMLJ a protizákonnou a údajně podal k ÚOHS podnět k prošetření smlouvy. Podezřelé jsou podle něj ceny i rozsah výkonů a DPMLJ podle jeho odhadu ročně tratí touto smlouvou asi 30 milionů Kč. Několik zaměstnanců DPMLJ obviňuje svého zaměstnavatele ze snahy o likvidaci podniku.\n\nPodle zprávy z počátku září 2018 neproplatil DPMLJ tři faktury, protože BusLine si svévolně navýšil výši zálohové platby u ceny za dopravní výkon, aniž by to předem s někým konzultoval, a proto byly faktury vráceny k doplnění. V souvislosti s neproplacenými fakturami údajně městu Jablonci BusLine hrozí, že by mohl skončit okamžitě ze dne na den. DMPLJ rovněž odmítá vyplácet společnosti BusLine přiměřený zisk, což činí ročně zhruba 30 milionů korun, protože by to představovalo nedovolenou veřejnou podporu. BusLine smlouvu o dopravní obslužnosti, která původně měla končit prosincem 2019, vypověděl, přičemž výpovědní lhůta vypršela na konci ledna 2019. Důvod výpovědi byl údajně sdělen v textu výpovědi, ale BusLine ho zatím nechce medializovat. DPMLJ chce výpadek řešit pořízením autobusů v Německu. Na polovinu září svolal Jablonec nad Nisou kvůli řešení situace mimořádně zasedání zastupitelstva. Primátor Jablonce uvedl, že představitelé Jablonce chtějí vidět, že smlouva je potvrzená a že pořízené autobusy splňují nadefinovaný standard. Jablonec spolu s Dopravním spolkem obcí Jablonecka se připravuje i na variantu, že s BusLine uzavře přímou smlouvu, zatímco Liberec se chce spolupráce s BusLine už dlouho zbavit.\n\nRámcová smlouva mezi Dopravním sdružení obcí Jablonecka (DSOJ) a DPMLJ na zajištění provozu MHD v Jablonci nad Nisou měla platit až do konce roku 2019, subdodavatelská společnost BusLine však v létě 2018 vypověděla smlouvu společnosti DPMLJ, přičemž výpovědní lhůta vypršela v pátek 25. ledna 2019. DPMLJ se pokusil za BusLine sehnat náhradu, do soutěže se přihlásila společnost Autobusová doprava Podbořany, avšak soutěž skončila u antimonopolního úřadu. Zástupci obou měst, DSOJ a DPMLJ se 22. ledna 2019 dohodli, že smlouva na zajištění MHD v Jablonci k pátku skončí, písemně měli tuto dohodu zpracovat právní zástupci během následujících dní. DPMLJ požadoval garance, že DSOJ nebude nárokovat žádné možné škody v souvislosti s ukončením smlouvy.\n\nNa konci roku 2011 vyšlo najevo, že DPMLJ vydal několik speciálních časových kuponů, které byly za velmi nízkou cenu určeny romským obyvatelům jablonecké lokality Zelené Údolí. Dvě desítky kuponů sloužily k bezplatné přepravě tramvají po Jablonci nad Nisou. Projekt měl zajistit vyšší školní docházku tamějších dětí, sklidil však výraznou kritiku a proto byl po zhruba dvou měsících zrušen.\n\nV srpnu 2012 upozornil audit ministerstva financí na to, že dopravní podnik rozdělil zakázku na rekonstrukci části tratě z Liberce do Jablonce na dvě, čímž možná porušil dotační podmínky.\n\nOd 16. března 2009 zavedl Dopravní podnik města Liberce v partnerské spolupráci s GTS Travel s.r.o. přímou komerční dálkovou linku 540851 z Liberce z centrálního terminálu MHD Fügnerova do Prahy na Černý Most, jako konkurenci linky firmy Student Agency. Na této lince byl k 31. prosinci 2012 zrušen pravidelný provoz, pro zachování licence byl v jízdním řádu ponechán jen jeden pár spojů jedoucí dne 7. prosince 2013.\n\nOd 16. ledna 2013 jezdí autobusy DPMLJ na vybraných spojích linky Student Agency, a to s odjezdy v 7.45 a 17.45 z Liberce AN a z Prahy v 10.00 a v 19.30, od 2. do 15 ledna 2013 na spojích s odjezdy v 7.15 z Liberce a v 18.15 z Prahy, s vozem umožňujícím přepravu vozíčkářů.\n\nDPMLJ je významným poskytovatelem reklamních ploch, k pronájmu nabízí venkovní plochy autobusů i tramvají, pásy, držadla a televizní obrazovky uvnitř dopravních prostředků, poutače na terminálu Fügnerova, lavičky na mnoha zastávkách, poutače na sloupech trakčního vedení, ale i zadní strany lístků.\n\nKromě linek objednávaných městem provozuje DPMLJ v rámci MHD též komerčně objednávané linky k obchodním centrům Nisa a Géčko.\n\nV rámci Dopravního podniku funguje i Boveraclub, klub nadšenců tramvajové historie, který se snaží o obnovu historických tramvají. Obnovené tramvaje, \"Bovera\" a \"6MT\", pak můžeme spatřit v pravidelném provozu, zejména ve svátky. Lze si je však i pronajmout. Dopravní podnik zřizuje i Kroužek mladých dopraváků, zájmovou činnost pro děti, zajímající se o dopravu.\n\nDo srpna 2012 podnik provozoval také cestovní agenturu, která zajišťovala pravidelné, hlavně jednodenní, zájezdy po České republice i do zahraničí. Agentura však údajně byla ve ztrátě a proto byla prodána společnosti BusLine, který ji nadále provozuje pod názvem \"CA Europa\". Od července 2008 provozuje dopravní podnik i vlastní autoškolu se školícím střediskem, která je určena jak pro řidiče dopravního podniku, tak pro veřejnost.\n\nPodle výroční zprávy za rok 2018 má podnik roční obrat přes 624 milionů Kč, přepraví ročně více jak 41 milionů cestujících a hospodaření za rok 2018 skončilo ziskem 1,28 milionu korun před zdaněním.\n\n\n"}
{"id": "828930", "url": "https://cs.wikipedia.org/wiki?curid=828930", "title": "86 (číslo)", "text": "86 (číslo)\n\nOsmdesát šest je přirozené číslo. Následuje po číslu osmdesát pět a předchází číslu osmdesát sedm. Řadová číslovka je \"osmdesátý šestý\" nebo \"šestaosmdesátý\". Římskými číslicemi se zapisuje LXXXVI.\n\nOsmdesát šest je\n\n"}
{"id": "828931", "url": "https://cs.wikipedia.org/wiki?curid=828931", "title": "87 (číslo)", "text": "87 (číslo)\n\nOsmdesát sedm je přirozené číslo. Následuje po číslu osmdesát šest a předchází číslu osmdesát osm. Řadová číslovka je \"osmdesátý sedmý\" nebo \"sedmaosmdesátý\". Římskými číslicemi se zapisuje LXXXVII.\n\nOsmdesát sedm je\n\n"}
{"id": "828945", "url": "https://cs.wikipedia.org/wiki?curid=828945", "title": "Nevada County", "text": "Nevada County\n\nNevada County je název dvou okresů ve Spojených státech amerických:\n"}
{"id": "828947", "url": "https://cs.wikipedia.org/wiki?curid=828947", "title": "Dominik Kaľata", "text": "Dominik Kaľata\n\nDominik Kaľata (19. května 1925, Nowa Biała, Polsko – 24. srpna 2018) byl slovenský římskokatolický kněz, který se stal biskupem skryté církve a po své emigraci z Československa působil jako pomocný biskup v Rakousku.\n\nZákladní školu navštěvoval ve své rodné obci, která od roku 1920 patřila do Polska, i když její obyvatelé byli slovenské národnosti. V roce 1939 byla obec připojena ke Slovensku. Kaľata vystudoval gymnázium v Levoči. Po maturitě, 31. července 1943 vstoupil do Tovaryšstva Ježíšova. Noviciát absolvoval v Ružomberku v letech 1943–1945. Ke studiu filozofie byl představenými jezuitů poslán do Děčína, kde pobýval v letech 1947–1950. Zde ho zastihla osudná noc z 13. na 14. dubna 1950, známá pod názvem Akce K, kdy komunistická moc zlikvidovala mužské kláštery v Československu. Kaľata byl s ostatními řeholníky odvlečen do internačního tábora v Bohosudově. Jako \"politicky nespolehlivý\" (z pohledu komunistického režimu) sloužil následně tři a půl roku v armádě u tzv. pomocných technických praporů (PTP). Během tohoto období tajně dokončil teologické studium a 12. srpna 1951 byl tajně vysvěcený na kněze.\n\nNa biskupa byl, opět tajně, vysvěcen 9. září 1955, biskupem Jánem Chryzostomem Korcem. V lednu 1960 byl zatčen a odsouzen na 4 roky vězení. Po několika měsících mu však byl zbytek trestu prominut v rámci tehdejší všeobecné amnestie. Po propuštění na svobodu pracoval jako elektrikář, ale přitom pokračoval ve svém prvotním poslání – tajné pastoraci. Světil kněze a tajně vysvětil na biskupa Petera Dubovského. V roce 1963 byl opět zatčen a odsouzen na čtyři roky vězení. Trest měl být zvýšený i o amnestované roky z předcházejícího rozsudku. Na svobodu byl propuštěn v květnu 1968. Státní souhlas k výkonu duchovenské činnosti nedostal a musel tedy nadále pracoval v dělnické profesi ve slévárně.\n\nV březnu 1969 emigroval do Rakouska, kde si doplnil studia na teologické fakultě v Innsbrucku. Tam pokračoval i v postgraduálním studiu a v roce 1974 získal doktorát teologie. Určitý čas vykonával funkci představeného v domě slovenských jezuitů v Staufene-Grunerne v Německu.\n\nV roce 1976 se stal pomocným biskupem v arcidiecézi Freiburg im Breisgau. V letech 1991–1992 přednášel teologii v Kněžském semináři biskupa Jána Vojtaššáka ve Spišském Podhradí a do roku 2005 na Teologické fakultě Trnavské univerzity v Bratislavě. Jako emeritní freiburský pomocný biskup žil v seniorátě jezuitské komunity v Ivanke pri Dunaji.\n\n\n"}
{"id": "828954", "url": "https://cs.wikipedia.org/wiki?curid=828954", "title": "Kovařovicova zahrada", "text": "Kovařovicova zahrada\n\nKovařovicova zahrada se nachází na nároží Rašínova nábřeží a Vnislavovy ulice v historické zástavbě Vyšehradu. Společně s přilehlou Kovařovicovou vilou v Libušině ulici, která byla postavena v letech 1912–1913 architektem Josefem Chocholem v kubistickém slohu pro stavitele Bedřicha Kovařovice, je od roku 1964 chráněna jako kulturní památka. Zahrada leží ve výšce 194 m n. m.\n\nZahrada je umístěna na půdorysně zvláštní, nepravidelné parcele pětiúhelníkového tvaru. Netradiční kompoziční řešení otevírá interiér vily do průčelí a spojuje jej s rozčleněnou zahradou. Opticky tak zvětšuje prostorové dispozice zahrady, která má výměru jen 0,03 hektaru. Architektonický návrh domu i zahrady zpracoval český architekt Josef Chochol a dům zasadil do kubisticky projektované zahrady.\n\nPůlkruhovou terasu před zadním průčelím spojuje s nižší úrovní zahrady celkem pět vyrovnávacích schodišť, každé o pěti stupních. Umělecky komponovaná zahrada je dobře viditelná přesmřížové oplocení, nebo rovněž z nadhledu z pěší lávky nedalekého železničního mostu přes Vltavu. \n\nPlná revitalizace zahrady se uskutečnila v roce 1995 spolu s rekonstrukcí a adaptací vily. Výchozí studie se zrodila v ateliéru architekta Lukáše Matějovského. Následnou projektovou dokumentaci zpracoval architekt Rudolf Martínek ve spolupráci s dalšími odborníky. Rekonstrukce zahrady se uskutečnila za pomoci původních plánů a fotodokumentace, neboť rozvržení vegetačních polí zmizelo při úpravách domu i zahrady pro účely mateřské školky v roce 1960.\n\n\n"}
{"id": "828962", "url": "https://cs.wikipedia.org/wiki?curid=828962", "title": "1948 v dopravě", "text": "1948 v dopravě\n\nTento článek obsahuje seznam událostí souvisejících s dopravou, které proběhly roku 1948.\n\n"}
{"id": "828963", "url": "https://cs.wikipedia.org/wiki?curid=828963", "title": "Dead Silence", "text": "Dead Silence\n\nDead Silence je čtvrté studiové album kanadské rockové skupiny Billy Talent. Album vyšlo 11. září 2012.\n\n"}
{"id": "828964", "url": "https://cs.wikipedia.org/wiki?curid=828964", "title": "Georges St-Pierre", "text": "Georges St-Pierre\n\nGeorges St-Pierre (francouzská výslovnost [ʒɔʁʒ sɛ̃ pjɛʁ]; přezdívka \"Rush\" nebo \"GSP\"; narozen 19. května 1981) je franko-kanadský bojovník ve smíšených bojových uměních (MMA) a bývalý šampion welterové váhy v prestižní organizaci UFC. Podle serveru Sherdog a dalších vlivných magazínů byl nejlepším bojovníkem ve své váhové kategorii. Zároveň je považován za 2. nejlepšího zápasníka v MMA bez rozdílu vah. V UFC si v listopadu 2012 vybojoval zpět titul, jehož dočasným držitelem byl Carlos Condit a St-Pierre o něj vinou zranění přišel. V letech 2008, 2009 a 2010 byl sportovním kanálem Sportsnet jmenován Kanadským atletem roku.\n\nSt-Pierre je komplexním bojovníkem bez slabin. Má skvělý box, kickbox, zápas i boj na zemi. Jeho silnou stránkou je vynikající fyzička, taktická příprava a \"chytrý\" styl boje. Začínal s karate, v němž je držitelem 3. danu. Dále má černý pásek v brazilském jiu jitsu a gaidojutsu. St-Pierre dokázal porazit všechny špičkové bojovníky své váhové kategorie (Carlos Condit, Jake Shields, Josh Koscheck, Dan Hardy, Thiago Alves, B.J. Penn, Matt Hughes, Matt Serra a Jon Fitch). Porazili ho pouze Matt Hughes a Matt Serra, nicméně oběma dokázal oplatit stejnou mincí.\n\nPo těsném vítězství nad Johnym Hendricksem a zároveň devátou titulovou obhajobou a dvanáctou výhrou v řadě se kanaďan rozhodl ukončit kariéru. O 4 roky později se ale vrátil do klece a to rovnou se šampionem střední váhy Michaelem Bispingem. V prvním a druhém kole měl lehce navrch GSP. Ve třetím kole se Georgesovi podařilo dobře trefit a Bisping šel k zemi. Pomocí Ground and pound donutil Bispinga aby mu nabídl dominantní pozici ze které ho GSP ukončil a zároveň i uspal na rear naked choke. Střední váha tedy získala nového šampiona který se ale titulu vzdal protože měl střevní potíže. Titul tedy získal vyzyvatel číslo 1. v žebříčcích této váhy Robert Whittaker který potvrdil že je aktuálně nejlepším bojovníkem střední divize vítězstvím nad Yoelem Romerem, a to rovnou dvakrát.\n\nJeho zápasová bilance je 26 výher (z toho 8 knockoutem a 6 vzdáním) a 2 porážky (1 knockoutem a 1 vzdáním).\n\nGeorges St-Pierre měří 178 cm, váží 77 kg a rozpětí paží má 193 cm.\n\n21.2.2019 Georges St-Pierre oficiálně ohlašuje svůj odchod do důchodu.\n"}
{"id": "828965", "url": "https://cs.wikipedia.org/wiki?curid=828965", "title": "Bujar Nishani", "text": "Bujar Nishani\n\nBujar Faik Nishani (* 29. září 1966 Durrës) byl v letech 2012 až 2017 albánský prezident.\n\nV roce 1988 dokončil Vojenskou akademii \"Skënderbej\" . V roce 1996 vystudoval jako magistr v San Antoniu (Texas) a v Kalifornii. V roce 2004 promoval na Právnické fakultě Univerzity v Tiraně, a to v oboru evropská studia.\n\nJe ženatý s Odetou Nishani a má 2 děti. Je zdravotně indisponován, s obtížemi hýbe levou rukou i nohou.\n\nNishani vstoupil do demokratické strany Albánie v roce 1991, po pádu komunismu. Pracoval jako vedoucí zahraničních vztahů na ministerstvu obrany a poté jako vedoucí vztahů při úřadu NATO na ministerstvu zahraničních věcí. V roce 1996 se vrátil jako člen vlády na ministerstvo obrany. Členem vlády se opět stal jako ministr vnitra od 20. března 2007 do 17. září 2009, od 17. září 2009 do 25. dubna 2011 pak působil ve funkci ministra spravedlnosti a od 25. dubna 2011 do 12. června 2012 byl opět ministrem vnitra.\n\nDne 12. června 2012, poté, co vyhrál prezidentské volby (73 hlasů ze 140 poslanců parlamentu), Nishani odstoupil z funkce ministra vnitra. Od 24. července 2012 se složením přísahy stal 6. prezidentem Albánie. Po uplynutí pětiletého období, 24. července 2017, byl ve funkci nahrazen dosavadním předsedou parlamentu Ilirem Metou.\n\n\n\n"}
{"id": "828966", "url": "https://cs.wikipedia.org/wiki?curid=828966", "title": "Achim", "text": "Achim\n\nAchim může být:\n\n\njedna z osob s jménem Achim:\n\n"}
{"id": "828967", "url": "https://cs.wikipedia.org/wiki?curid=828967", "title": "Sumter County", "text": "Sumter County\n\nSumter County je název čtyř okresů ve Spojených státech amerických:\n"}
{"id": "828969", "url": "https://cs.wikipedia.org/wiki?curid=828969", "title": "Pickens County", "text": "Pickens County\n\nPickens County je název tří okresů ve Spojených státech amerických:\n"}
{"id": "828971", "url": "https://cs.wikipedia.org/wiki?curid=828971", "title": "Oconee County", "text": "Oconee County\n\nOconee County je název dvou okresů ve Spojených státech amerických:\n"}
{"id": "828973", "url": "https://cs.wikipedia.org/wiki?curid=828973", "title": "Laurens County", "text": "Laurens County\n\nLaurens County je název dvou okresů ve Spojených státech amerických:\n"}
{"id": "828978", "url": "https://cs.wikipedia.org/wiki?curid=828978", "title": "Achim (okres Verden)", "text": "Achim (okres Verden)\n\nAchim je město v německém spolkovém státě Dolní Sasko. Leží na pravém břehu Vezery zhruba 17 kilometrů na severozápad od Verdenu a 16 kilometrů na jihovýchod od Brém a patří do okresu Verden.\n\nOd roku 1847 je zde nádraží na železniční trati Hannover — Brémy.\n\n\n"}
{"id": "828979", "url": "https://cs.wikipedia.org/wiki?curid=828979", "title": "Vladimír Alexandrovič Romanov", "text": "Vladimír Alexandrovič Romanov\n\nVladimír Alexandrovič Romanov (; 22. dubna 1847, Carské Selo – 17. února 1909) byl ruský velkokníže, třetí syn cara Alexandra II. z dynastie Holstein‑Gottorp‑Romanov.\n\nBěhem svého života zastával velkokníže Vladimír řadu vysokých vojenských, státních i čestných funkcí. Jak bylo v carské rodině zvykem, nastoupil v mládí vojenskou kariéru. Ještě za života Alexandra II. byl povýšen do hodnosti generál-adjutanta a jmenován členem Senátu a členem Státní rady. V době vlády svého bratra Alexandra III. byl jmenován velitelem petrohradského vojenského okruhu a velitelem všech imperátorských osobních gard. K jeho zájmům patřilo také umění a věda. Působil jako prezident ruské Akademie krásných umění a jako sponsor baletu.\n\nVladimír se narodil jako třetí syn budoucího ruského cara Alexandra II. a jeho manželky Marie Alexandrovny (Marie Hesensko-Darmstadtské). Po smrti nejstaršího bratra Nikolaje, se stal druhým v pořadí následnictví. Jako všichni mužští členové dynastie byl Vladimír předurčen pro vojenskou kariéru, ale vedle toho se mu dostalo dobrého vzdělání.\n\nV roce 1874 se oženil s vévodkyní Marií Alexandrinou Meklenbursko-Zvěřínskou, které jeho otec Alexandra II. udělil možnost nekonvertovat na pravoslaví. Po sňatku přijala jméno Marie Pavlovna a nakonec, po smrti svého manžela, k pravoslaví konvertovala. Oba manželé byli vzdělaní a abmiciózní a jejich petrohradský palác se záhy stal významným společenským místem.\nZ manželství vzešlo celkem pět potomků:\n\nV letech 1877-1878 se Vladimír účastnil vojenského tažení rusko-turecké války jako velící důstojník. Přes poměrně dobrý vojenský postup Vladimíra daleko více než vojenská kariéra zajímalo umění a literatura. V roce 1880 ho jeho otec jmenoval prezidentem Akademie krásných umění. Velkokníže se také věnoval podpoře baletu, malování a proslul svým bonvivánstvím. Působil také jako člen Akademie věd a po smrti svého otce zdědil otcovu rozsáhlou knihovnu. Za vlády svého bratra Alexandra III. byl velkokníže jmenován vojenským velitelem petrohradského vojenského okruhu. Tuto funkci zastával i v roce 1905 za vlády svého synovce Mikuláše II. Jeho reputaci velmi poškodily tehdejší události kolem masakru tzv. Krvavé neděle v době revoluce v roce 1905, i přestože velkokníže přímou odpovědnost odmítal. Jeho pozici také nepřidalo uzavření nepovoleného manželství jeho nejstaršího syna Kirilla Vladimiroviče v roce 1905, což vedlo ke Kirillově dočasnému vyloučení z romanovského domu a roztržce Vladimíra s carem Mikulášem II. V říjnu 1905 byl ve funkci velitele petrohradského vojenského okruhu nahrazen velkoknížetem Nikolajem Nikolajevičem.\n"}
{"id": "828980", "url": "https://cs.wikipedia.org/wiki?curid=828980", "title": "Fjodor Jemeljaněnko", "text": "Fjodor Jemeljaněnko\n\nFjodor Vladimirovič Jemeljaněnko ( , v anglickém přepisu do latinky \"Fedor Emelianenko\", přezdívka „\"Last Emperor\"“ – „Poslední císař“; * 28. září 1976 v Rubižne, Ukrajina) je ruský MMA bojovník a sambista od roku 2010 aktivní v politice za stranu Jednotné Rusko. Žije v ruském městě Staryj Oskol, kam se odstěhoval s rodinou ve svých dvou letech. V letech 1995 – 1997 sloužil v ruské armádě jako vojenský hasič.\n\nDlouhou dobu byl považován za světové číslo 1 v těžké váze. Vyhrál mnoho turnajů a byl držitelem některých prestižních titulů. Dokázal několikrát obhájit titul šampiona organizace PRIDE. Je mnohonásobný vítěz Mistrovství světa v sambu. Po dobu devíti a půl let (3483 dní mezi lety 2001 a 2010) nenašel v MMA přemožitele, což se doposud v těžké váze nikomu nepodařilo. Mnohými je považován za nejlepšího MMA bojovníka všech dob.\n\nSvé bojovnické základy získal F. Jemeljaněnko v komplexním bojovém umění sambo. Jeho styl se vyznačoval rychlými a tvrdými údery v postoji a velmi dobrou technikou na zemi. Většinu zápasů vyhrál vzdáním soupeře (\"submission\"). Jeho specialitou byly páky na ruku „armbar“ a „kimura“. Dokázal porazit mnoho vynikajících borců jako byli například Antônio Rodrigo Nogueira (2x), Mark Coleman, Kevin Randleman, Mirko Filipović, Andrej Arlovski, Mark Hunt, Renato Sobral nebo Jeff Monson. V roce 2010 utrpěl první skutečnou porážku (do té doby \"prohrál\" jen jednou, musel odstoupit díky tržné ráně způsobené nechtěným úderem hlavy) od Fabricio Werduma. Následně prohrál dvakrát za sebou a poté byl donucen opustit organizaci Strikeforce. Přesto se dokázal vrátit na vítěznou vlnu a vyhrál poslední tři zápasy, ačkoli jeho soupeři už nebyli borci skutečné světové extratřídy. V červnu 2012 po zápase s Pedrem Rizzem oznámil Fedor konec své kariéry.\n\nCelkově má Fedor na kontě 38 výher (12 KO, 16 submission, zbytek na body), 4 prohry a 1 zápas skončil bez výsledku.\n\nFjodor má 2 bratry, z nichž mladší Aleksandr je rovněž výborným MMA bojovníkem.\n\nFjodor Jemeljaněnko měří 183 cm, váží 107 kg a jeho rozpětí paží je 188 cm.\n\nSvůj první profesionální zápas v MMA absolvoval Fjodor 21. května 2000. Tato výhra začala jeho cestu za slávou. Debut v tehdejší největší MMA soutěži PRIDE zažil o dva roky později, kde zvítězil na body nad Nizozemcem Semmy Schiltem.\n\n16. března 2003 v organizaci PRIDE Fjodor porazil dosavadního šampiona Antônia Rodriga Nogueiru na body, čím získal titul světového šampiona v MMA.\n\nV roce 2007 se PRIDE rozpadla a Fjodor i s bojovníky jako Andrej Arlovski nebo Tim Sylvia, podepsali smlouvu se společností na podporu MMA Affliction.\n\nPoslední zápas před přerušením kariéry měl Fjodor 21. června 2012 proti Brazilci Pedro Rizzovi na turnaji M-1 Global. Fjodor vyhrál v prvním kole na KO. Tato třetí výhra v řadě od porážky od Fabricio Werduma vyvolala diskuze o tom, zda by měl Fedor nastoupit do UFC. Jenže na tiskové konferenci po zápase oznámil, že odchází do sportovního důchodu. V roce 2015 oznámil Fjodor Jemeljaněnko návrat do soutěží MMA a na turnaji v Japonsku porazil Inda Singha Jaideepa po sérii úderů na zemi (tzv. \"ground and pound\").\n\nNavzdory tomu, že patřil k největším bojovníkům smíšených bojových umění, nikdy se nedostal do UFC,nejvýznamnější organizace MMA. Udělal si totiž z prezidenta UFC Dana Whitea mocného nepřítele.\n\nFjodor se rozhodl bojovat v soutěži Bellator Heavyweight Grand Prix. V této pyramidě se proti sobě postaví 8 bojovníků.\n\nJako první se utkali Rampage Jackson a Chael Sonnen. Sonnen Jacksona porazil na body a stal se tak prvním semifinalistou.\n\nPoté přišla řada na Fjodora. Ten se utkal proti veteránu Franku Mirovi, který se po 2 letech vrátil do klece. Fjodor ho s naprostou lehkostí knockoutoval hned v prvním kole a postavil se tak Chaelu Sonnenovi, který proti němu taktéž neměl šanci. Fjodor ho před koncem prvního kola porazil technickým KO a stal se tak finalistou této pyramidy.\n\nJeho soupeřem byl Ryan Bader, který za 15 sekund porazil Muhammeada Lawala a na body Matta Mitriona. Bader Fjodora za půl minuty knockoutoval a stal se vítězem soutěže Bellator Heavyweight Grand Prix.\n"}
{"id": "828986", "url": "https://cs.wikipedia.org/wiki?curid=828986", "title": "Kvalifikace na Mistrovství světa ve florbale 2012", "text": "Kvalifikace na Mistrovství světa ve florbale 2012\n\nV Kvalifikaci na Mistrovství světa ve florbale 2012 se bojovalo o zbylých 11 míst v základních skupinách.\n\nPět nejlepších týmů z Mistrovství světa 2010 se kvalifikovalo automaticky:\n\nBrazílie z finančních důvodů vzdala kvalifikaci. Zbývající týmy USA a Kanady tak postoupily automaticky.\n\n"}
{"id": "828988", "url": "https://cs.wikipedia.org/wiki?curid=828988", "title": "Zjevení Panny Marie v Suchém Dole", "text": "Zjevení Panny Marie v Suchém Dole\n\nKe zjevení Panny Marie v Suchém Dole mělo docházet v letech 1892 – 1895 Kristině Ringlové (6. června 1878 Suchý Důl – 27. října 1957 Hořice) na Náchodsku, nedaleko obce Suchý Důl, na místě zvaném Ticháčkův les (též Šolcův les). První, ze série 23 zjevení, zde měla prožít tehdy čtrnáctiletá dívka dne 10. srpna 1892. Po příchodu dalších nadpřirozených vizí se Ticháčkův les stal vyhledávaným cílem poutníků a věřících z Čech, Kladska i Slezka. Tehdejší královéhradecký biskup Eduard Brynych byl však k těmto událostem velmi skeptický, a proto vše nechal zevrubně prošetřit. Na základě dosažených výsledků prohlásil, že údajná zjevení jsou smyšlená. I dnes si od nich drží katolická církev jistý odstup. Určitě také proto, že celý tento příběh uzavírá vražda Anežky Špačkové, kterou měla údajně spáchat Kristína Ringlová v roce 1902, ale ke které se nikdy nepřiznala. Přesto si odseděla 15 let ve vězení.\n\nPanna Marie se poprvé Kristině Ringlové měla zjevit ve svátek sv. Vavřince dne 10. srpna 1892 odpoledne. Toho dne spatřila v Ticháčkově lese u Suchého Dolu temnou a vysokou postavu ženy, která byla v černém rouchu sahajícím až k zemi. Měla hnědé (rozpuštěné) vlasy a bledý obličej s modrýma očima, které upřeně hleděly na dívku. Tajemná žena ji třikráte oslovila „Pozdrav Pán Bůh“, a přitom (jako již od začátku zjevení) budila dojmem, že se nadnáší nad zemí. Po tomto pozdravení se dívka lekla a utekla domů.\nNásledovaly prý další a další zjevení. Dokonce i zázračné uzdravení lidí, kteří použili hlíny z tohoto místa na léčení svých nemocí. Díky těmto událostem se zprávy o Suchodole rychle rozšířily i do vzdálených koutů Rakouska-Uherska. V lednu 1893 se s Kristinou Ringlovou vydalo do Ticháčkova lesa, kde zjevování probíhalo, celé procesí (včetně některých církevních hodnostářů). Nikdo z účastníků ale nic neviděl ani neslyšel. Jen světlo procházelo mezi nebem a zemí a nebylo možno určit, zda z protržených oblak, či jámy, kterou zde vykopali poutníci, odebírající údajně léčivou zem. Dívka se pouze upřeně dívala na místo zjevení a přitom se modlila. Všechny informace, které dostávala od záhadné paní, prý nemohla nikomu prozradit. \n\nAnnu Klimšovou ze Suchodola jako první napadlo použít lesní hlínu z onoho místa jako léčivého prostředku pro svou nemocnou dcerku - ta se po čase skutečně uzdravila. Stovky a tisíce lidí počalo přicházet k záhadnému místu. Po lednu 1893 příliv poutníků natolik vzrostl, že se dokonce musely posilovat vlakové spoje mířící do Police nad Metují nejen ze severu, ale i Hronova, Náchoda a už i z Václavic. Někdy jich totiž přijelo až 15 000 denně. Obchodníci této situace využívali v plné míře, poněvadž jejich stánky lemovaly cestu od Police nad Metují až k Suchému Dolu.\n\nV první polovině roku 1893 byla postavena v Suchodole socha Panny Marie a křížová cesta. Tehdy nově ustanovený královéhradecký biskup Eduard Brynych je odmítl posvětit a naopak 15. října 1893 vydal pastýřský list, kde upozornil věřící, že na místo nemají vykonávat poutě, dokud nebudou tyto události církevně prověřeny. Posléze bylo z místodržitelství zakázáno chodit do míst údajného zjevování (Ticháčkův les poté začali hlídat četníci), taktéž bylo zakázáno biskupem Brynychem vystavět plánovanou kapli a pořádat sbírky. V této době začaly příslušné orgány Kristinu Ringlovou vyslýchat, zda není slabomyslná. Poté biskup Brynych vydal 10. července 1894 další pastýřský list, ve kterém oficiálně oznámil, že po provedených vyšetřeních dospěl k názoru, že mariánské události v Suchém Dole se nezakládají na pravdě a jsou založeny na ziskuchtivosti některých zainteresovaných lidí. Proto znova a důrazně zakázal chodit poutníkům do těchto míst za účelem uctívání Panny Marie Suchodolské a nařídil doposud vybrané peníze (na stavbu kaple) použít na jiné dobré úmysly. Putování následně ochablo, ale nevymizelo.\n\nLesk místa ale posléze silně poškodila tragédie. Kristina Ringlová byla totiž obviněna z vraždy své kamarádky Anežky Špačkové z Olomouce, během jejich cesty do Rakouska. Před soudem, který se konal ve dnech 2.–4. července 1903 v Olomouci, prohlašovala, že je nevinná, a nespolupracovala. Pistole, kterou si dívky předtím koupily, se nenašla. Pro odsouzení nebyly žádné přímé důkazy. Nakonec byla odsouzena k trestu smrti oběšením. Později (po několika odvoláních) byl trest zmírněn na 15 let žaláře. Po propuštění v roce 1916 se až do roku 1955, kdy odešla do domova důchodců (do Hořic v Podkrkonoší), starala o dřevěnou kapličku, která byla bez církevního schválení postavena v roce 1897 na místě zjevení v Suchém dole, v lese poblíž Čertovy skály. Psala dokonce po válce na památkový úřad žádost o rekonstrukci či stavbu kaple nové, což prý bylo přislíbeno, když II. světová válka „dobře dopadne“. Oficiálně byla posvěcena až 8. září 1990 katolickým knězem Jiřím Prokůpkem. V roce 2010 však vyhořela. \nNa novou bylo vybráno ve veřejné sbírce. Posléze byla rekonstruována a v roce 2012 ji posvětil kardinál Dominik Duka. Socha Panny Marie na hlavním oltáři kaple má podobu blízkou Kristině. Kristina Ringlová zemřela dne 27. října 1957 (23. října 1957 píše v Hořicích závěť), prý na den výročí dvacátého třetího zjevení. Pochována je na hřbitově v Hořicích na sv. Gothardu.\n\nO Kristíně Ringlové, jejích zjeveních i vraždě zpívá písničkách Petr Linhart v písni Kristýno! na svém albu Rozhledna. \n\n\n\n\n"}
{"id": "828991", "url": "https://cs.wikipedia.org/wiki?curid=828991", "title": "Maňásek", "text": "Maňásek\n\nMaňásek může být:\n\n"}
{"id": "828993", "url": "https://cs.wikipedia.org/wiki?curid=828993", "title": "Achímelek", "text": "Achímelek\n\nAchímelek ( – \"„bratr (můj je) král“\", v kralickém překladu Achimelech) je postava z hebrejské bible, kde se o něm píše především v 21. a 22. kapitole 1. knihy Samuelovy. Jeho otcem byl Achítub a on sám byl knězem v Nóbu.\n\nNavštívil jej David se svými společníky, když byli na útěku před Saulem. Achímelek jim dal posvěcený předkladný chléb, protože jiný neměl, a také meč zabitého Goliáše. Svědkem Achímelekovi pohostinnosti byl ovšem Saulův voják Dóeg Edómský, který Achímeleka Saulovi udal. Saul pak rozhodl, že Achímelek i jeho rodina a jeho kněží musí být zabiti, přičemž o provedení rozsudku se postaral sám Dóeg. Byli zabiti všichni kromě Achímelekova syna Ebjátara.\n\nPříběh s jedením předkladných chlebů později používá v Novém Zákoně Ježíš Kristus při vysvětlování smyslu šabatu.\n\n"}
{"id": "828999", "url": "https://cs.wikipedia.org/wiki?curid=828999", "title": "Bazilika svatého Vavřince a svaté Zdislavy", "text": "Bazilika svatého Vavřince a svaté Zdislavy\n\nBazilika svatého Vavřince a svaté Zdislavy je barokní kostel (bazilika minor) v areálu dominikánského kláštera v Jablonném v Podještědí. Od 28. dubna 2008 je chráněna jako národní kulturní památka České republiky.\n\nBudova nového dominikánského konventu byla postavena v letech 1690-1696 a hned následovala i výstavba nového kostela podle projektu vídeňského architekta Jana Lukáše Hildebrandta. Stavbu osobně vedl do roku 1706 stavitel Pietro Bianchi. V roce 1706 po smrti mecenáše Františka Antonína hraběte Berky z Dubé usilovala o dokončení stavby do roku 1713 jeho sestra a dědička Rozálie, provdaná Kinská. Nechala dokonce v Kremnici k tomuto datu razit pamětní medaile. Tento záměr na dokončení stavby se však nezdařil a ona sama v šílenství nakonec zemřela 1. ledna 1714.\n\nJiž v roce 1706 se projevil nedostatek financí a stavba se začala protahovat a původní projekt nebyl realizován v celém rozsahu, pročež Hildebrandt odmítl na stavbu nadále dohlížet. V letech 1708-1711 ve stavbě pokračoval stavitel Domenico Perini, který vybudoval horní patra včetně kupole, přičemž původní plán upravil po svém. Monumentální chrám byl nakonec vysvěcen až 4. srpna 1729. Roku 1788 požár zničil část zařízení.\n\nSvou dispozicí kostel navazuje na Guariniho stavbu kostela San Lorenzo v Turíně i na jeho vídeňskou variantu, kostel sv. Petra realizovaný rovněž Hildebrandtem. Kostel v Jablonném je založen na průniku křivek a lze jej tedy považovat za významný raný doklad pronikání dynamických prvků do české barokní architektury a za předchůdce pozdějších staveb českého radikálního (dynamického) baroka.\n\nJedná se o barokní centrální stavbu zevně obdélnou. Uvnitř stojí na půdoryse protáhlého kříže vykonstruovaného na systému elipsoidů pronikajících do střední části. Na ní je umístěna vznosná kupole se zelenou střechou, která je viditelná ze širokého okolí. Trojdílné průčelí je bohatě architektonicky vyvinuté. Je z tesaných kvádrů, se třemi portály, jednopatrové se dvěma bočními hranolovými věžemi, které jsou dvoupatrové, ve vrchních částech (stejně jako hlavní portál) nedokončené. Stěny věží dole jsou členěny nárožními pilastry. Ve druhém patře jsou kromě toho členěny polosloupy. Okna jsou obdélná, do polokruhu. Střední konkávní rizalit je členěný pilastry a nikami s polokruhovým oknem z roku 1713. Rizalit je zakončený balustrádou. Průčelí je bohatě pokryto sochami řádových dominikánských patronů od J. F. Bienerta z roku 1711. Nacházejí se zde na průčelí sochy sv. Zdislavy, sv. Vavřince, sv. Dominika a sv. Tomáše Akvinského. Na atice jsou pak sochy Madony a dále sochy sv. Jana Nepomuckého, sv. Vojtěcha a sv. Jana Křtitele. Boční stěny jsou hladké s mírnými středními rizality a vysokými okny do půlkruhu. V závěru se nachází apsida.\n\nVnitřek sestává z osmibokého středu, do něhož na západě a východě pronikají příčně eliptické prostory kruchty a presbytáře, které jsou sklenuté křížovými klenbami. Na prostor presbytáře navazuje apsida, která je sklenutá konchou a prolomená dvěma okny. Na severu a jihu pronikají do středu dvě valeně sklenuté eliptické kaple. Mohutné pilíře mezi těmito čtyřmi prostorami jsou prolomeny obdélnými kaplemi s rovnými překlady, které jsou podepřeny dvěma volnými sloupy. Nad překlady jsou tribuny. Nároží pilířů jsou pokryta pilastry, které nesou kladí, na něž nasedají pendentivy kruhového tamburu kopule. Tambur je prolomen osmi okny. Na kupoli se nacházejí chiaroscurové malby \"blažené Zdislavy\" a \"Čtyř evangelistů\" z roku 1852 od K. Krattnera. Všechny prostory okolo střední části chrámu jsou spojeny křížově sklenutými chodbami. Barokní zvlněná kruchta spočívá na dvou sloupech. Běžně přístupný vstup do baziliky je bočním portálem pod severní věží.\n\nV první levé kapli se nachází oltář Panny Marie. Je zde rokoková kartuše, z období kolem roku 1770, s nikou v níž je pozdně gotická socha Madony z období kolem roku 1510. Obraz sv. Terezie v levé kapli pochází z roku 1853. Z období výstavby chrámu je zde socha sv. Kateřiny Sienské a sv. Susy. V pseudobarokní zasklené skříni z roku 1908 se zde nacházejí ostatky sv. Zdislavy, jejíž hrob se nachází v kryptě pod oltářem. Otvor krypty je ohrazen barokní kovanou mříží z roku 1732. V kryptě se nachází 24 obrázků z legendy o sv. Zdislavě na mědi, které byly namalovány roku 1660 podle starších rytých předloh.\n\nVe střední levé kapli je pseudobarokní oltář Nejsvětějšího Srdce Páně. Je portálový, sloupový a pochází z roku 1911. Je doplněn barokními sochami sv. Petra a sv. Pavla pocházejícími z období výstavby baziliky a novějším obrazem Krista. Vedle klasicistní zpovědnice z konce 18. století se nachází rokoková křtitelnice z roku 1764 s cínovými andílky. Nad ní je stará kopie zbraslavské Madony z 18. století.\n\nV menší levé kapli je oltář sv. Anny. Je zde rokoková kartuše se sochami z roku 1886 a v nástavci oltáře s obrazem sv. Vincence Ferrerského z roku 1764. Klasicistní kazatelna pochází z roku 1789 a je dílem J. Neumanna z Jablonného s poprsím sv. Petra. V přilehlé chodbě do sakristie se nachází obraz \"Umučení sv. Vavřince\". Jedná se o barokní dílo z první poloviny 18. století, které bylo zřejmě původně hlavním oltářním obrazem.\n\nHlavní oltář je pseudobarokní baldachýnový z roku 1898 od V. Angsta s obrazem sv. Vavřince od K. Krattnera. Oltář byl doplněn obrazem sv. Zdislavy pocházející z 20. století. Chórové lavice jsou rokokové intarzované ze druhé poloviny 18. století. Nad vchody do sakristie a depozitáře je mramorová busta Františka Antonína Berky z Dubé. Jedná se o benátskou práci z období kolem roku 1700. V protilehlé straně je poprsí jeho sestry Rozálie provdané Kinské od J. F. Bienerta z roku 1711.\n\nNa pravé straně od hlavního oltáře v malé kapli se nachází barokní oltář sv. Kříže z roku 1718. Je portálový, sloupový a mramorový. Je dílem M. Gugela a vybaven novějšími sochami, Pietou z roku 1881 a obrazem Madony v rokokovém rámu.\n\nVe střední kapli na pravé straně je barokní oltář zasvěcený tajemství \"svatého růžence\" z roku 1732. Je portálový, sloupový s bohatou plastickou stafáží Panny Marie a sv. Dominika, sv. Tomáše Akvinského a sv. Alberta Velikého a Boha Otce a andělů. Nástěnný obraz sv. Aloise je v klasicistním rámu z období po roce 1789.\n\nDalší dvě zpovědnice pocházejí z konce 18. století. V poslední malé kapli na pravé straně je barokní oltář sv. Josefa. Je kartušovitý s obrazem sv. Jana Nepomuckého z období výstavby kostela a novějšími sochami sv. Josefa a krále Davida vytvořené v období mezi lety 1885-1889. Křížová cesta je dílem Johanna Birnbauma (1793–1872)a pochází z roku 1854. Varhany jsou pseudorokokové z roku 1859.\n\nKostel sv. Vavřince navštíví hrdinové v knize \"Miloše Zapletala\" \"Soví jeskyně\", ve které se mezi ilustracemi \"Marka Čermáka\" nachází i pohled na průčelí kostela.\n\n\n"}
{"id": "829009", "url": "https://cs.wikipedia.org/wiki?curid=829009", "title": "Jorge Leitão Ramos", "text": "Jorge Leitão Ramos\n\nJorge Henrique Leitão Ramos (* 1952, Odivelas) je portugalský filmový kritik a historik.\n\nPo studiu elektrotechniky na Instituto Superior Técnico vyučoval na Escola Secundária Marquês de Pombal v Lisabonu. Jako filmový kritik začal působit v roce 1975 v časopise \"Expresso\". Přispíval i do \"Jornal Novo\" (1975 až 1976) a \"Diário de Lisboa\" (1976 až 1988). Pracoval také pro RTP.\n\nJe autorem lexikonu o portugalském filmu. Angažuje se v Sociedade Portuguesa de Autores.\n\n\n"}
{"id": "829010", "url": "https://cs.wikipedia.org/wiki?curid=829010", "title": "Metalizer", "text": "Metalizer\n\nMetalizer je třetí studiové album švédské power metalové skupiny Sabaton vydané 16. března 2007 ve vydavatelství Black Lodge Records. Album přišlo na scénu tři čtvrtě roku po předchozím \"Attero Dominatus\". V roce 2010 vyšla Re-Armed edice alba, ve které se objevilo několik bonusů a druhý bonusový disk, na kterém bylo kompilační demo kapely, Fist for Fight.\n\n\nRe-Armed edice – Bonus\n\nRe-Armed edice – Disk 2\n\n\n"}
{"id": "829014", "url": "https://cs.wikipedia.org/wiki?curid=829014", "title": "Ferdinandka", "text": "Ferdinandka\n\nFerdinandka (oficiální, avšak vyjma statistických účelů prakticky neužívané, označení zní \"Cvrčovice-u dolu\") je osada, základní sídelní jednotka obce Cvrčovice v okrese Kladno. Nachází se asi ¾  km zjz. od Cvrčovic, na planině, která se prostírá mezi touto vesnicí a lesem \"Na Vysokém\". Je zde evidováno 14 adres (vše v jediné ulici jménem \"Lesní\"). Trvale zde žije 18 obyvatel.\n\nFerdinandka leží v katastrálním území Cvrčovice o rozloze 2,48 km.\n\nOsada vznikla při někdejším kamenouhelném dole Ferdinand (nazvaném po císaří Ferdinandu V.). Těžba zde probíhala v posledních třech desetiletích 19. století a prvních dvou desetiletích století 20.\n\n\n"}
{"id": "829017", "url": "https://cs.wikipedia.org/wiki?curid=829017", "title": "Markétská zahrada", "text": "Markétská zahrada\n\nZahrada břevnovského kláštera aneb Markétská zahrada v Břevnově je společně s klášterem od roku 1991 chráněna jako národní kulturní památka České republiky. Dělí se na horní část, označovanou také jako břevnovský sad, a spodní, klauzurní část, která je na rozdíl od horní části přístupná jen během dne.\n\nMěstská část: Praha 6, kat. území: Břevnov čp. 1, ulice: Markétská 28 a Markétská 19/25.\n\nRozlehlá kaskádovitě uspořádaná zahrada o výměře 12,4 hektaru leží v Markétské ulici a je součástí klášterního komplexu benediktinského arciopatství sv. Vojtěcha a sv. Markéty v Břevnově na Praze 6. Zahrada se nachází v nadmořské výšce od 325 do 368 m n. m. Ze severní strany sousedí s vysokoškolskou kolejí Na Větrníku.\n\nNa místě původního prvního mužského kláštera v Čechách (založen 14. ledna 993 sv. Vojtěchem a knížetem Boleslavem II.) stojí klášter z 1. poloviny 18. století. Roku 2008 oslavil již 1015. výročí svého založení. Od roku 1990 postupně dostává díky četným rekonstrukcím a opravám čistší ráz. O jeho zachování a úpravy se snaží jak Řád svatého Benedikta, tak také úřad Prahy 6, který se na některých opravách finančně podílí. Rehabilitace této národní kulturní památky v jeho původních hranicích včetně hospodářské části a barokní zahrady byla záměrem městské části Praha 6. Roku 1991 byl klášter i se zahradou vyhlášen národní kulturní památkou.\n\nV první polovině 18. století vzniklo také dochované členění a koncept barokní zahrady. Už tehdy byl upravován terén a založeny terasy. Na ně navazovalo postavení hlavních terasových zdí a byla dokončena výstavba pavilonu Vojtěška a také oranžérie. Tehdy měla barokní zahrada část veřejnou, klausurní a hospodářskou. Klausurní zahrada přiléhala k budovám ze severu, v její těsné blízkosti byly zahrady užitkové a okrasné jako Šudovka, Kuchyňská, Provizorská, Správcovská, Převorská a Farská. Na třetím nádvoří na západ byl Rajský dvůr. Opakované zábory a plenění kláštera v letech 1743, 1848 a 1870 a hlavně požáry se postaraly o nedochování dokladů o výsadbách v těchto zahradách. V místech pod ohradní zdí kláštera u Markétské ulice bývala vestavěná Zahrádkářská kolonie z 60. let 20. století a kvalitní výsadba barokní zahrady a hospodářského zázemí kláštera byla zčásti nahrazena tendenční výsadbou z bříz a náletů. Tento prostor je stejně jako převážná část území nedílnou součástí historického areálu národní kulturní památky Břevnovského kláštera sv. Markéty.\n\nVznikla komplexní studie zpracovaná ing. arch. D. Tůmovou „Úpravy předpolí břevnovského kláštera sv. Markéty“. Řešily zejména sjednocení různorodých ploch zeleně v jeden organický celek včetně zapojení rušené zahrádkářské kolonie do zahradního komplexu, obnovení barokní urbanistické osy ve vazbě na objekt prelatury, úprava provizorního parkoviště a revitalizace biologické složky zahradních ploch s důrazem na řešení problémového stavu břehových porostů. Návrh obnovy vycházel z náznaku historického stavu z období vrcholného baroka a navrhoval zjednodušenou formou rehabilitaci původní zničené podoby klášterního předpolí. Celý prostor byl rozdělen do třech územních částí a s obnovou bylo započato roku 2003. Původní uzavření východní části kláštera je připomenuto v půdorysné stopě parapetní zídkou a mezi ní a hranicí kláštera se nalézá původní barokní užitková zahrada. Malá Markéta – dříve méně udržovaná a zpustlá část vodních ploch i okolní zeleně procházela razantnější úpravou spolu s realizací stromořadí podél barokní cesty. Protékající potok Brusnice vytváří osu celé údolní nivy. V návrhu byla uplatněna úprava s otevřením propustků, které vedou trubkami pod cestami. V krajinářské úpravě se uplatnily dřevěné mostky a lávky. Byla dořešena revitalizace s přirozenější modelací břehů, průběžně byla osazována nová břehová vegetace. Přístupné jsou nejen zahrady, ale i terasy a lesnatá část. Nahlédnout lze i do hřbitova. Vstoupit lze opravenou vstupní branou z Markétské ulice, kterou postavil Kilián Ignác Dientzenhofer roku 1740 a ozdobenou andílky, jejíchž autorem byl Karel Josef Hiernle.\n\nV zahradě stojí opatský letohrádek Vojtěška s pramenem potoka Brusnice. Nad pramenem se nachází gotická křížová klenba, jediný pozůstatek gotického kláštera. V zahradě se dále nalézá soustava barokních štol, jimiž se do kláštera přiváděla voda, dále terasy a zbytky skleníků. Sochy sv. Benedikta nad vstupní branou a sv. Jana Nepomuckého v severozápadním rohu nádvoří jsou od Karla Josefa Hiernleho, ostatní sochy na fasádě vytvořil Matěj Václav Jäckel.\n\nTerasovitě uspořádaná zahrada má v severní části rozsáhlý ovocný sad, kde jsou ovocné stromy staré i 120 let. Součástí areálu jsou klášterní zahrady rozdělené na část přístupnou bez omezení a část klauzurní, která se pro veřejnost otevírá pouze o víkendech a pro přístup k bohoslužbám. V polovině bývalé oranžerie (skleníku) sídlí v současnosti (leden 2014) galerie umění \"Entrance\", v druhé polovině architektonický ateliér.\n\nPrvní etapa rekonstrukce zahrad a oranžerie byla dokončena v květnu 2012. Opraveny byly tyto části zahrad:\n\n"}
{"id": "829028", "url": "https://cs.wikipedia.org/wiki?curid=829028", "title": "Vojtěch Babenberský", "text": "Vojtěch Babenberský\n\nVojtěch Babenberský zvaný \"Vítězný\" ( \"Adalbert der Siegreiche\", 985 – 26. května 1055, Melk) byl hrabě ze Schweinachgau a z Künziggau a posléze rakouský markrabě. Pro svůj diplomatický um získal pověst velkého politického stratéga, Ota z Freisingu jeho osobou začíná svou \"Babenberskou kroniku\".\n\nNarodil se jako poslední syn markraběte Leopolda I. a Richardis ze Sualafeldgau. Roku 1018 po smrti staršího bezdětného bratra Jindřicha získal markraběcí titul. Jeho druhou chotí se stala Frozza, dcera benátského dóžete Oty Orseola. Frowizin bratr Petr Orseolo se roku 1038 stal králem Uherska a v následujících letech svou politikou proti sobě poštval císaře, místní magnáty a královnu vdovu. Roku 1041 jej ze země vyhnali a Petr našel azyl na Vojtěchově dvoře.\n\nNa podzim 1041 se konal říšský sněm, kde se Petr Orseolo podal císaři stejně jako český kníže Břetislav I., jeho dosavadní spojenec, kterému Vojtěchův syn Leopold obsadil blíže nespecifikovanou pevnost v pomezí. Všichni zúčastnění se společně pak rozhodli k úderu proti novému uherskému králi Samuelovi, který v tutéž dobu nečekaně zaútočil na Vojtěchovu Východní marku. Vojtěch společně se synem Leopoldem útok odrazil. Boje o Uhry pokračovaly s přestávkami až do roku 1044, kdy se Petr Orseolo se vrátil na čas zpět na uherský trůn.\n\nMarkrabě Vojtěch v prosinci roku 1043 přišel o syna Leopolda, velkého hrdinu uherských válek. Roku 1050 se podílel na výstavbě opevnění rozbořeného Hainburgu a když roku 1055 umíral, patřili Babenberkové k nejmocnějším rodům v tehdejším Bavorsku. Jeho nástupcem se stal druhorozený syn Arnošt, který pokračoval v tradičním spojenectví s císařským dvorem.\n\n"}
{"id": "829029", "url": "https://cs.wikipedia.org/wiki?curid=829029", "title": "Zbyněk Vostřák", "text": "Zbyněk Vostřák\n\nZbyněk Vostřák (10. června 1920 Praha – 4. srpna 1985 Strakonice) byl český dirigent a hudební skladatel.\n\nByl synem známého pražského architekta. Skladbu studoval soukromě u hudebního skladatele a profesora pražské konzervatoře Rudolfa Karla. Po absolvování gymnázia vstoupil na konzervatoř a studoval dirigování u Pavla Dědečka. Za německé okupace mu v roce 1943 zemřel otec a jeho učitele zatklo gestapo. Stal se členem orchestru Českého rozhlasu jako hráč na bicí nástroje. \n\nPo válce vyučoval korepetici na pražské konzervatoři a hru z partitur na Akademii múzických umění v Praze. V letech 1959–1960 byl dirigentem opery v Ústí nad Labem a později i v Národním divadle v Praze. Od šedesátých let působil převážně jako nezávislý skladatel. Spolupracoval se souborem Musica viva Pragensis, zaměřeným na soudobou hudbu. V období normalizace po roce 1969 jeho hudba prakticky z českých koncertních sálů zcela zmizela a byla uváděna pouze v zahraničí.\n\nAž do šedesátých let komponoval v duchu pozdního romantismu. Když se seznámil s novými kompozičními technikami západní hudby 20. století radikálně změnil svůj kompoziční styl. Např. ve skladbě \"Afekty pro 7 nástrojů\" z roku 1963 využívá aleatoriku. Skladba je notována bez taktových čar. Partitura kompozice \"Tao pro devět nástrojů\" (1967) je psána na volných listech a hudebníci si sami volí pořadí, ve kterém budou svůj part hrát. Ve skladbě \"Krásná zahradnice pro pět žesťových nástrojů\" (1973) je předepsáno 9 tónů a hráči si volí, který z tónů budou hrát. V sedmdesátých letech se rovněž věnoval hudbě elektroakustické.\n\n\n\n\n\n\n\n\n"}
{"id": "829031", "url": "https://cs.wikipedia.org/wiki?curid=829031", "title": "Václav Mergl", "text": "Václav Mergl\n\nVáclav Mergl (* 24. srpna 1935 Olomouc) je režisér, výtvarník, scenárista a bonsaista, jedna z nejvýznamnějších osobností českého animovaného filmu.\n\nVŠUP - Vysoká škola uměleckoprůmyslová, Praha, obor filmová a televizní grafika, absolvoval 1964 (prof. Adolf Hoffmeister).\n\nVálečná léta v Olomouci a moderní postupy v umění inspirovaly Václava Mergla k tvorbě prvního českého čistě abstraktního ﬁlmu Proměny, jenž realizoval ještě jako svou diplomovou práci na vysoké škole. K animaci reliéfu hlíny a perforovaného papíru vedené dle precizně logického scénáře připojil jazzovou hudbu, konkrétně session tria Jana Hammera Jr.. Ke snímku byl v titulcích uveden rovněž citát Bruna Schulze z jeho Traktátu o manekýnech. Samo použití všech těchto materiálů a podkladů znamenalo v tehdejším ﬁlmu převrat, proto ještě v roce 1966 Mergl natočil experimentální rozšíření Proměn - v minutovém, již barevném animovaném opusu s názvem Studie doteku. Projekt byl ﬁnancován stipendiem Filmového a televizního svazu FITES. Merglovu práci vysoce hodnotily i v tisku významné osobnosti tehdejšího kulturního života zejména Vratislav Effenberger a Jiří Šetlík, z kolegů například Karel Vachek a Miroslav Štěpánek.\n\nVe spolupráci s Vladislavem Holadou pak přijal Mergl možnost vypracovat dvou minutové reklamních šoty pro rakouskou ﬁrmu Inex a České aerolinie. Širší profesní uplatnění však byla přerušena Srpnovými událostmi 68. roku.\nPo ukončení školy se Václav Mergl již věnoval výtvarné tvorbě, zejména malířské a graﬁcké. Inklinoval v nich k puritě kubismu a speciﬁckému druhu „automatického“ surrealismu.\n\nJeho první studiový snímku Laokoon (1970) vypráví o vraždících amébách vnikajících „přestrojené za drahé kameny“ na palubu vesmírné lodi pozemšťanů, aby pak zneužily nevědomou a naivní chamtivost a dobyvačnost lidi, a následně ovládly a zničily Zemi.\nPodle kolegy Miroslava Štěpánka dosáhla Merlova stylizace v papírkovém ﬁlmu Laokoon jednoho z vrcholů tzv. českého papírkového ﬁlmu vůbec.\n\nMergl v normalizačním klientelismu musel studio jako autor často opouštět, pracoval tak jako externista. Podílel se autorsky pak na animovaných dětských pohádkách, konkrétně na seriálu Štvornohé rozprávky pro slovenské televizní studio v Košicích. Zde mu velice pomáhala autorská spolupráce s manželkou Pavlou, spoluscenáristkou některých Merglových prací pro děti.\nPo nedlouho trvajícím pracovním návratu do Krátkého ﬁlmu Praha Václav Mergl uspěl s projektem Kraby dle povídky Anatoly Dneprova (snímek byl oceněn v Oberhausenu). Mezitím se svou ženou Pavlou pracoval na dalším seriálu pro Slovenskou televizi s názvy Vihuela a Kuklík, Sádlík a Hryz. U některých pohádek pro děti Mergl pracoval jen coby výtvarník a scenárista. Režijní křeslo předal například Ivanu Renčovi a některé jeho či manželčiny projekty realizovali rovněž i jiní režiséři.\n\nDalší návrat do Krátkého filmu Praha znamenal pro studio Merglův úspěch s filmem Homunkulus na MFF v Chicagu, kde se v té době udělovala v profesi, mimo ocenění Oscarem, nejprestižnější Golden Hugo Award. Snímek tuto prestižní cenu získal, avšak bez vědomí jeho autora. Mergl se o svém ocenění dozvěděl až po politických změnách v Československu v roce 1989.\n\nS Jiřím Šalamounem na postu výtvarníka Mergl realizoval svůj další krátký film - groteskní horror Sestřeničky. Jako výtvarník i režisér poté zpracovává pod normalizačním terorem vedení studia a v dramaturgickém vedení postupně Jan Poše a Jiřího Kubíčka snímek Mikrob a sci-fi Haló Alberte.\n\nPůvodně k (i ve světě) prvnímu „loutkovému ﬁlmu o upírech“ Poslední lup Mergl napsal scénář pro výtvarníka Miroslava Štěpánka. Po zdlouhavém vyjednávání se Štěpánkem a nakonec i po vzájemné dohodě Mergl cestu vlastní režie opustil a scénář Posledního lupu podstoupil festivalovými cenami věnčenému Jiřímu Bartovi. Ten scénář použil k vlastní, neloutkové, ale herecké a trikové inscenaci.\n\nVedle zájmu o film, výtvarné umění a literaturu zejména filosofickou a vědecko-fantastickou se Václav Mergl věnoval umění pěstování bonsají. V době 1993 - 1994 byl šéfredaktorem českého klubového časopisu Bonsai.\nJe autorem článků v časopisech Um, Domov, Můj dům aj.\nV 60. letech se seznámil s knihami R. Bradburyho, zájem o alchymii, krátké animované filmy díky různým zákazům u nás téměř neznámé, 88 P. Kumpán a M. Hlaváč zorganizovali projekci s besedou na MFF UK a CHTF UK.\nJe obdivovatelem kultury staré Číny a Japonska, mj. také díla francouzského režiséra a výtvarníka animovaných filmů Piotra Kamlera, Kanaďana Normana McLarena a Argentince Jorgeho Luise Borgese.\n\nV roce 1996 Václav Mergl zanechal činnosti v oboru animovaný film a dle svých slov toto své dílo uzavřel soubornou výstavou výtvarné a filmové tvorby v Českém muzeu výtvarných umění v Praze a shrnutím své tvorby ve sborníku Animace a Doba editovaném pedagogem pražské FAMU a šéfredaktorem časopisu Film a Doba Stanislavem Ulverem.\n\n\n\n\n\n\n\n\n"}
{"id": "829033", "url": "https://cs.wikipedia.org/wiki?curid=829033", "title": "Romana Rotterová", "text": "Romana Rotterová\n\nRomana Rotterová (* 17. října 1931 v Praze), je česká grafička, sochařka, textilní výtvarnice a ilustrátorka.\n\nRomana Rotterová se narodila v rodině sochaře Leonarda Rottera, kde získala základy výtvarného vzdělání. Později studovala soukromě v ateliéru sochařky Mary Duras-Kopf (žákyně J. Štursy).\nVýznamné bylo setkání s malířem a grafikem Vratislavem Janem Žižkou (1963), u něhož se seznámila s grafickými technikami a vytiskla své první grafické listy.\nV 60. letech, kdy její originální grafika upoutala pozornost doma i v zahraničí, tvořila jako solitér, jen volně řazený do kontextu s výtvarníky Nové citlivosti. Po autorské výstavě na Expo 1967 v Montrealu byla její díla zastoupena pravidelně a opakovaně na prezentacích české grafiky v Evropě, Kanadě a USA a byla vybrána i pro Expo 1970 v Ósace.\nOkupace v roce 1968 a následná normalizace znamená zásadní zlom, autorka se ocitá v izolaci a až do konce 80. let vystavuje jen sporadicky. Romana Rotterová se uzavírá do soukromí a také její tvorba po roce 1989 má příznačně introvertní charakter.\nRomana Rotterová žije a pracuje v Praze\n\nNa počátku své tvorby se Romana Rotterová věnovala kresbě, menším sochařským formátům (terakotová plaketa), užité grafice, ilustracím prózy a sbírek poezie a vědecké ilustraci.\n\nPo roce 1963 se soustřeďuje na volnou grafiku technikou černobílého leptu, suché jehly a kombinaci se strukturální grafikou. Podobně jako v sochařské práci, předchází grafickému listu často přípravná kresba. Postupným vytíráním barvy z matrice během tisku je dosahováno plasticity a kontrastu podobně jako odebíráním hlíny při modelování sochy. Větší formáty a náročná technika umožňují zhotovení jen několika otisků, které mají charakter monotypu. Barva je používána jen střídmě k vytvoření barevných akcentů.\n\nGrafické dílo z poloviny 60. let ještě reflektuje výtvarné podněty informelu v důrazu na struktury ploch a interpretuje reálné krajiny nebo jejich hmotné prvky formou zjednodušených symbolů (Modrý oblak 1966). Figurální motivy zůstávají obvykle jen naznačeny (Uzavření 1966), častou inspirací je hudba (Zvuk flétny 1965, Harfa 1987) a antické Řecko (Karyatida 1972, Sen o Řecku-Olymp 1972).\nPostupně je více zdůrazněn prvek individuálního prožitku, existenciální úzkost (Uzavření 1966) a mezní situace v mezilidských vztazích (Vztahy III 1970), z plochy mizí vše nadbytečné. Realita je nahrazena výtvarnými znaky, účinku je dosaženo vytvářením napětí mezi redukovanými tvary, hloubkou a hustotou linií a kontrasty světlých ploch a stínů. Tomu odpovídají i názvy grafických listů – od prvotních reflexí reálného světa s využitím barevných akcentů (Staré slunce, 1965, Červená bedýnka 1968)\nk abstraktním pocitům vyjádřeným jen kontrasty černé a bílé\n(Váhání 1968, Soustředění 1968).\nV 90. letech je míra abstrakce dovršena, maximálního účinku je dosaženo pomocí meditativních symbolů a jemných valérů\n(Cesty světla 1990, Malé ticho 1991), předmětem zobrazení se stává krajina vnitřních prožitků\n(Krajina četba 1993, Krajina koncert 1993).\n\n\n\n\n\n"}
{"id": "829034", "url": "https://cs.wikipedia.org/wiki?curid=829034", "title": "Sverd i fjell", "text": "Sverd i fjell\n\nSverd i fjell (česky Meče ve skále) je památník na okraji Stavangeru na Hafrsfjordu na jihozápadním pobřeží Norska.\n\nPamátník má podobu tří obřích bronzových mečů, které zde připomínají bitvu u Hafrsfjordu z roku 872, ve které zvítězil Harald I. Krásnovlasý, první sjednotitel norského území pod jednotnou vládu. Největší z mečů připomíná vítěze bitvy, menší meče jeho dva protivníky.\n\nAutorem památníku je sochař Fritz Røed. Památník byl odhalen v roce 1983 tehdejším norským králem Olafem V.\n"}
{"id": "829037", "url": "https://cs.wikipedia.org/wiki?curid=829037", "title": "Anton Yelchin", "text": "Anton Yelchin\n\nAnton Viktorovich Yelchin ( , českým přepisem \"Anton Viktorovič Jelčin\"; 11. března 1989 Leningrad, Ruská SFSR – 19. června 2016 Los Angeles, Kalifornie) byl americký herec ruského původu, známý ztvárněním Kylea Reese, jedné z hlavních rolí sci-fi filmu \"Terminator Salvation\" (2009), a také postavou navigátora Pavla Čechova ve filmové sérii \"Star Trek\".\n\nNarodil se v ruském Leningradě (dnešním Petrohradě) manželskému páru známých profesionálních krasobruslařů Irině a Viktorovi Jelčinovým. V září 1989 s ním rodiče emigrovali do Spojených států amerických. Vyrůstal v Los Angeles, kde pak také navštěvoval Univerzitu Jižní Kalifornie.\n\nHrát začal na konci 90. let 20. století, v televizi i ve filmu se poprvé objevil v roce 2000, jako devítiletý ve filmu \"A Man Is Mostly Water\" nebo v 13. dílu šesté řady seriálu \"Pohotovost\".\n\nO rok později účinkoval v kriminálním thrilleru \"Jako pavouk\" po boku Morgana Freemana nebo s Anthonym Hopkinsem v dramatu \"Srdce v Atlantidě\" podle předlohy Stephena Kinga. V roce 2002 se objevil ve dvou dílech minisérie \"Uneseni\" z produkce Stevena Spielberga. V letech 2004–2006 působil v seriálu \"Huff\". V následujících letech hrál ve filmech, jako jsou \"Nezapomenutelné dětství\" Davida Duchovnyho (2005), kriminální thriller \"Alpha Dog\" (2006) nebo \"Charlie Bartlett\" (2007), v němž ztvárnil titulní roli nezvladatelného chlapce z bohaté rodiny.\n\nStudio Paramount s režisérem J. J. Abramsem ho posléze obsadilo do role mladého navigátora Pavla Čechova v nové filmové verzi sci-fi \"Star Trek\" (2009). Téhož roku si zahrál také v další obnovené sci-fi, \"Terminator Salvation\" (2009).\n\nV roce 2011 se objevil i v nezávislém filmu \"Pan Bobr\" po boku Mela Gibsona a Jodie Fosterové, která jej i režírovala. Milostný pár vytvořil s Felicity Jonesovou v romanci \"Zamilovaní\" (2011), který vyhrál Cenu velké poroty na festivalu Sundance. Společnost DreamWorks ho uvedla v remaku upírského hororu \"Noc hrůzy\" (2011) a Sony využila jeho hlasu pro postavu Nešiky v animovaných rodinných komediálních příbězích \"Šmoulové\" (2011) i \"Šmoulové 2\" (2013).\n\nObjevil se po boku Tildy Swintonové a Toma Hiddlestona v upírském dramatu Jima Jarmushe \"Přežijí jen milenci\" (2013), téhož roku následovalo i pokračování sci-fi \"\" (2013; Pavel Čechov). Roku 2014 v roli Quentina založil spolu s Billym Crudupem písničkářské duo Rudderless v nezávislém snímku \"Bez kormidla\", zatímco o rok později hrál v punk-rockové kapele v thrilleru \"Green Room\" (2015).\n\nJednu z posledních rolí si Yelchin zahrál ve filmu \"\", který byl připraven k uvedení do kin až po jeho smrti. Obsazen byl také do chystané adaptace Stephena Kinga, desetidílné minisérie \"Mr. Mercedes\".\n\nV neděli 19. června 2016 zemřel při autonehodě ve věku 27 let. Přirazilo ho vlastní auto na prudké příjezdové cestě jeho domu v losangeleské čtvrti Studio City.\n\n"}
{"id": "829043", "url": "https://cs.wikipedia.org/wiki?curid=829043", "title": "¡Dos!", "text": "¡Dos!\n\n¡Dos! je desáté studiové album americké skupiny Green Day. Album vyšlo 13. listopadu 2012 ve Spojeném království a následující den v USA u vydavatelství Reprise Records jako druhá část trilogie \"¡Uno!\", \"¡Dos!\" a \"¡Tré!\". Na albu je cítit vliv garage rocku. Skladba „Amy“ je věnována Amy Winehouse.\n\nAutory veškeré hudby jsou členové skupiny Green Day a texty napsal Billie Joe Armstrong.\n\n\n"}
{"id": "829045", "url": "https://cs.wikipedia.org/wiki?curid=829045", "title": "Beast (jihokorejská hudební skupina)", "text": "Beast (jihokorejská hudební skupina)\n\nBeast (Korean: 비스트, stylizované jako BEAST nebo ∀ΔΣ) je šestičlenná chlapecká hudební skupina z Jižní Koreje, vytvořena v roce 2009 společností Cube Entertainment. Členy skupiny jsou Yoon Doo-joon, Jang Hyun-seung, Yong Jun-hyung, Yang Yo-seob, Lee Gi-kwang a Son Dong-woon. Své první studiové album s názvem \"Fiction and The Fact\" skupina vydala v květnu 2011; další pojmenované \"So Beast\" vyšlo v srpnu téhož roku.\n"}
{"id": "829046", "url": "https://cs.wikipedia.org/wiki?curid=829046", "title": "Bruce Greenwood", "text": "Bruce Greenwood\n\nStuart Bruce Greenwood (* 12. srpna 1956 Rouyn-Noranda, Québec) je kanadský herec.\n\nObjevil se v různých televizních seriálech, ve filmu debutoval v roce 1982 a hrál např. ve snímcích \"Dvojí obvinění\" (1999), \"Třináct dní\" (2000), \"Detektivové z Hollywoodu\" (2003), \"Já, robot\" (2004), \"Capote\" (2005), \"Déjà Vu\" (2006), \"\" (2007), \"Blbec k večeři\" (2010) a \"Super 8\" (2011). Ve sci-fi filmu \"Star Trek\" (2009) ztvárnil postavu kapitána Christophera Pikea, v jehož roli se objevil i v následujícím snímku \"\" (2013).\n\n"}
{"id": "829050", "url": "https://cs.wikipedia.org/wiki?curid=829050", "title": "Seznam československých a českých vyslanců a velvyslanců v Albánii", "text": "Seznam československých a českých vyslanců a velvyslanců v Albánii\n\nSeznam československých a českých vyslanců a velvyslanců v Albánii obsahuje diplomatické zastupitele Československa a České republiky v Albánii.\n\n\n\n"}
{"id": "829055", "url": "https://cs.wikipedia.org/wiki?curid=829055", "title": "Geneviève Pageová", "text": "Geneviève Pageová\n\nGeneviève Pageová, nepřechýleně Geneviève Page, rodným příjmením Bonjean (* 13. prosince 1927 Paříž) je francouzská herečka a dcera sběratele umění Jacquese Paula Bonjeana (1899–1990).\n\nPo absolutoriu oboru herectví na Národní konzervatoři dramatických umění vystřídala několik divadelních scén. V roce 1959 se jejím manželem stal Jean-Claude Bujard, s nímž má dvě děti.\n\nNa filmovém plátně debutovala v roce 1951 snímkem \"Žádné slitování se ženami\". Následovala role madame de Pompadour v dobrodružném dramatu \"Fanfán Tulipán\", kde se objevila po boku Gérarda Philipa a Giny Lollobrigidy.\n\nVedle francouzských filmů natáčela v italských, britských a amerických produkcích. Společně s Robertem Mitchumem a Ingrid Thulinovou si v roce 1956 zahrála v thrilleru \"Cizí zásah\". V biografickém snímku \"Song Without End\" z roku 1960 byli jejími partnery Dirk Bogarde a Capucine. Následující rok se objevila v historickém \"Cidovi\", v němž také účinkovali Charlton Heston a Sofia Lorenová. Roku 1964 zasedla v porotě filmového festivalu v Cannes.\n\nV roce 1967 ztvárnila majitelku malého luxusního nevěstince madam Anaïs v surrealistickém příběhu \"Kráska dne\", kde hlavní postavu hrála Catherine Deneuve. O rok později se obě herečky opět potkaly v historickém dramatu \"Arcivévodská tragédie v Mayerlingu\". Roki 1970 ji Billy Wilder obsadil do záporné role mystické Gabrielly v detektivce \"Soukromý život Sherlocka Holmese\", za níž obdržela kladné kritiky.\n\nPoslední film natočila v roce 2003.\n\n\n"}
{"id": "829061", "url": "https://cs.wikipedia.org/wiki?curid=829061", "title": "Karl Urban", "text": "Karl Urban\n\nKarl-Heinz Urban (* 7. června 1972, Wellington) je novozélandský herec.\n\nV televizi debutoval v roce 1990, v průběhu 90. let 20. století hrál např. v seriálech \"Herkules\" a \"Xena\", kde mimo jiné ztvárnil Julia Caesara. V prvním hollywoodském snímku se objevil v roce 2002 (horor \"Loď duchů\"). V letech 2002 a 2003 hrál ve filmech \"\" a \"\" postavu Éomera. V následujících letech hrál např. ve snímcích \"\" (2004), \"Bournův mýtus\" (2004), \"Doom\" (2005), \"Cesta bojovníka\" (2007), \"Red\" (2010), \"Kazatel\" (2011) či \"Dredd\" (2012). Ve filmech \"Star Trek\" (2009), \"\" (2013) a \"\" (2016) ztvárnil doktora Leonarda McCoye.\n\n"}
{"id": "829063", "url": "https://cs.wikipedia.org/wiki?curid=829063", "title": "Konstantinos Mitsotakis", "text": "Konstantinos Mitsotakis\n\nKonstantinos Mitsotakis, řecky \"Κωνσταντίνος Μητσοτάκης\" (18. října 1918 – 29. května 2017) byl řecký politik, představitel středopravicové strany Nová demokracie, v jejímž čele stál v letech 1984–1993. V letech 1990–1993 byl premiérem Řecka, v letech 1991–1993 ministrem pro Egejské ostrovy, v letech 1980–1981 a krátce v roce 1992 ministrem zahraničních věcí, v letech 1965–1966 ministrem financí. V éře vojenské junty byl pronásledován, roku 1967 byl zatčen, krátce nato však odeslán do tureckého exilu, kde zůstal do roku 1974.\n\n"}
{"id": "829064", "url": "https://cs.wikipedia.org/wiki?curid=829064", "title": "Vladimír Beneš (1937)", "text": "Vladimír Beneš (1937)\n\nVladimír Beneš (5. dubna 1937, Hrušky – 1. listopadu 2009, Lynnwood, Washington, USA) se do historie zapsal ojedinělým kutilským počinem – pro potřeby emigrace celé rodiny ze socialistického Československa sestrojil ve své dílně v Hruškách u Břeclavi opancéřované vozidlo (tančík) s cílem proniknout přes hraniční zátarasy a odvézt manželku a 4 děti do Rakouska. Byl jedním z těch, kteří se snažili opustit ČSSR za pomoci doma vyrobených technických prostředků.\n\nVladimír Beneš žádal v roce 1968 o možnost legálně opustit republiku a odstěhovat se za bratrem Františkem, který žil v Kanadě. Československé orgány však jeho žádost zamítly. Proto se pustil do stavby obrněnce, kterého z různých součástek stavěl v letech 1969 a 1970 v místě svého bydliště v Hruškách č. p. 415. K výrobě použil rám osobního vozu Wartburg 311, díly z vozů Aero 30 a Tatra 54. Vozidlo mělo dva motory. Pancéřování bylo vyrobeno ze vzájemně se překrývajících se plechů o tloušťce 1,5 mm, což mělo poskytnout obranu proti lehkým ručním zbraním. Konstruktér se taktéž snažil, aby plechy měly takový sklon, který by napomáhal k odrážení střel. Obrněnec nebyl však pancéřován zespodu, případná exploze granátu by měla smrtící účinky na posádku. Věž je tvořena ocelovým diskem a vyplněna betonem, z ní ční „hlaveň“, která ovšem nebyl zamýšlena k palbě, ale k nadzvedávání drátů při průchodu hraničním pásmem. Před rodinou a dalšími zvědavci konstrukci obrněnce Vladimír Beneš maskoval legendou o stavbě půdní frézy.\n\nTank kvůli utajení nemohl nikdy podniknout žádnou zkušební jízdu, protože by v malé vesnici takový motoristický počin neušel nežádoucí pozornosti - to mělo nakonec vliv na selhání motorové jednotky. Po naložení manželky a všech dětí se Vladimír Beneš v ranních hodinách dne 27. května 1970 vydal k hranicím. Maskován tmou vyjel z obce a pokračoval směrem na Břeclav. V části Stará Břeclav však došlo k poruše, která neumožňovala další pokračování v cestě a vozidlo zůstalo stát pod železničním mostem. Celá rodina se vrátila domů. Beneš se rozhodl emigrovat sám a v noci z 27. na 28. května 1970 překročil státní hranici u obce Úvaly, když svázal dráty na signální stěně, a následně překonal i tuto poslední překážku na cestě do svobodného světa. \n\nZ uprchlického tábor Traiskirchen nakonec dorazil do USA.\n\nZa nedovolené opuštění republiky byl v nepřítomnosti odsouzen ke dvěma letům nepodmíněně, jeho manželka byla odsouzena na 8 měsíců podmíněně s odkladem na 2 roky. Za manželem se jí podařilo dostat až po 7 letech. \n\nVladimír má staršího bratra Františka (roč. 1928), který též zvolil emigraci do svobodného světa. V noci 17. září 1950 za pomoci lanžhotského převaděče Františka Gajdy překročil v 10 členné skupině čs.- rakouskou hranici, dostal se do francouzské okupační zóny a působil ve francouzském strážním oddílu. V roce 1951 vycestoval do Kanady. Zpět do vlasti se vrátil v roce 1991 a žije v Hulíně. \n\nTank byl nějakou dobu deponován na dvoře Okresního oddělení Veřejné bezpečnosti v Břeclavi a v červenci 1970 předán Ministerstvu Národní obrany do muzea Pohraniční stráže v Praze. V současné době je tank vystaven v dvorním traktu v Muzeu Policie ČR. Tank je opatřen smyšleným nátěrem, který sice zabraňuje korozi vozidla, ale není autentický. Původně byl tank natřen na zeleno a doplněn nepravidelnými fleky. Je nepojízdný, část vnitřního vybavení byla odstraněna, část je zkorodována a celý tank je podepřen betonovými bloky. \n\nTank se objevil v různých dokumentech vztahujících se k emigraci československých občanů, v roce 2009 byl součástí akce \"Nezapomeň na stěnu smrti\", která měla v Mikulově připomenout dvacáté výročí pádu železné opony.\n\n\n"}
{"id": "829065", "url": "https://cs.wikipedia.org/wiki?curid=829065", "title": "Georgios Rallis", "text": "Georgios Rallis\n\nGeorgios Rallis, řecky \" Γεώργιος Ράλλης\" (26. prosince 1918 – 15. března 2006) byl řecký politik, představitel středopravicové strany Nová demokracie, v jejímž čele stál v letech 1980–1981. V letech 1980–1981 byl též premiérem Řecka. Do funkce se dostal poté, co jeho předchůdce a otec zakladatel strany Konstantinos Karamanlis odstoupil, aby se stal prezidentem. V jeho vládě byl ministrem zahraničních věcí (1978-1980). \n\n"}
{"id": "829069", "url": "https://cs.wikipedia.org/wiki?curid=829069", "title": "Kanoistika na Letních olympijských hrách 2004", "text": "Kanoistika na Letních olympijských hrách 2004\n\nZávody v kanoistice se na Letních olympijských her 2004 v Athénách uskutečnily ve dnech 17.–20. srpna 2004 na kanále Helliniko Olympic Canoe/Kayak Slalom Centre (vodní slalom) a 23.–28. srpna 2004 na kanále Schinias Olympic Rowing and Canoeing Centre (rychlostní kanoistika). Celkem 333 závodníků startovalo v 16 disciplínách (12 pro muže, 4 pro ženy).\n\nČeskou výpravu tvořilo 7 mužů a 3 ženy:\n\n\n"}
{"id": "829072", "url": "https://cs.wikipedia.org/wiki?curid=829072", "title": "Ditrichštejnská hrobka", "text": "Ditrichštejnská hrobka\n\nDitrichštejnská hrobka je rodinnou hrobkou Ditrichštejnů nacházející se v Mikulově, okres Břeclav. Původně na jejím místě stála loretánská kaple, postavená ve 20. letech 17. století. Nad ní byl během let 1638–1656 vybudován kostel svaté Anny, který dostal na počátku 18. století nové dvojvěžové průčelí. Během požáru města roku 1784 byl kostel silně zdevastován, zřítila se klenba lodi a loretánská kaple. Torzo kostela bylo v letech 1845–1852 upraveno na pohřební kapli Ditrichštejnů. V dnešní podobě hrobku tvoří otevřené nádvoří, hrobní kaple, dvě boční lodě s rakvemi a severozápadní dvojvěžové průčelí. Je chráněna jako kulturní památka.\n\nRoku 1611 převzal mikulovské panství nový majitel, kardinál František z Ditrichštejna. Ještě v témž roce povolal do Mikulova kapucínské mnichy. Pro ně dal zbudovat v severovýchodní části náměstí klášter s kostelem svatého Františka Serafínského, postaveným v letech 1612–1613. Vedle klášterního komplexu pak roku 1623 zahájil stavbu loretánské kaple. Ta měla být kopií Bramantovy kaple v Loretu, kterou kardinál zřejmě osobně navštívil. Základní kámen lorety byl založen v roce 1625. Po svém dokončení se stala vyhledávaným cílem poutníků.\n\nDo loretánské kaple byla umístěna soška milostné černé Madony, opředená mnoha legendami; údajně měla uzdravovat a léčit. A právě z toho důvodu se do Mikulova sjížděli poutníci, kteří Madoně zanechávali své dary. Z darů později vznikl loretánský poklad, ten však byl prodán na aukci.\n\nNa kardinálovu práci navázal jeho synovec a nástupce Maxmilián z Ditrichštejna, který nad loretou nechal postavit kostel, zasvěcený svaté Anně. Jeho stavba započala pravděpodobně před rokem 1638, k vysvěcení došlo roku 1656. Autorem celkového návrhu lorety a kostela byl italský stavitel Giovanni Giacomo Tencalla, který v té době pracoval pro Lichtenštejny na novostavbách jejich zámků ve Valticích a v Lednici. Štukovou výzdobu celého kostela vyhotovil jeho příbuzný Giovanni Tencalla.\n\nKostel svaté Anny byl postaven jako jednolodní, s podélnou lodí a odsazeným kněžištěm. Loď kostela, klenoucí se nad loretánskou kaplí, překrývala stanová střecha. K severozápadnímu průčelí přiléhala kostelní věž, krytá bání. Současně s kostelem byla budována pohřební kaple Březnických z Náchoda, situovaná k severovýchodní zdi kněžiště. Její stavba se však protáhla, nebyla hotova ještě rok po vysvěcení samotného kostela. Dále pak došlo k výstavbě sakristie, umístěné při jihozápadní straně kostela. Vznikla údajně roku 1652, později však byla stržena a nahrazena honosnější, vybudovanou v letech 1678–1682. Tato sakristie v současnosti tvoří přízemní patro domu čp. 194, navazujícího k západnímu rohu hrobky. Na jihozápadní straně kostela se nacházela místnost sloužící jako pohřební kaple Ditrichštejnů (po přestavbě v polovině 19. století upravena na sakristii).\n\nVýznamnou proměnu vzhledu prodělal kostel na počátku 18. století, za vlády knížete Leopolda Ignáce z Ditrichštejna. Původní severovýchodní fasáda včetně věže byla odstraněna a na jejím místě vzniklo nové monumentální dvojvěžové průčelí ve stylu římského baroka, s věžemi zakončenými báněmi. Jeho projekt vypracoval roku 1700 pravděpodobně vídeňský architekt Johann Bernhard Fischer z Erlachu.Základní kámen byl položen roku 1701, dokončeno bylo o pět let později. Po vybudování průčelí měla pravděpodobně následovat celková přestavba chrámu v témž stylu. Kníže Leopold však roku 1708 zemřel a v přestavbě chrámu se dále nepokračovalo.\n\nDne 14. září 1784 vypukl v blízkosti mikulovského náměstí obrovský požár, který zničil celou severní část města. Shořelo údajně 350 domů, včetně kláštera kapucínů. Nevyhnul se ani kostelu svaté Anny, který těžce utrpěl. Následkem požáru se zřítila střecha hlavní lodi na loretánskou kapli. Z kostela po požáru zbyly obvodové zdi lodi s bočními kaplemi, kněžiště s Náchodskou kaplí a zděná část dvojvěžového průčelí. Podařilo se zachránit sošku černé Madony s loretánským pokladem a rakve s ostatky Ditrichštejnů. Vše bylo převezeno do kostela svatého Václava, který stojí nad náměstím. Rakve byly provizorně uloženy do krypty pod kněžištěm.\n\nPo tomto požáru přesídlil dvůr Ditrichštejnů do Vídně a jejich zájem o město upadl. Loretánský kostel zůstal na dlouhá desetiletí jen ruinou. Koncem 18. století bylo dokonce uvažováno o rozebrání hlavního průčelí kostela na stavební materiál.\n\nVyhořelý kostel chátral až do roku 1845, kdy kníže František Josef z Ditrichštejna rozhodl o jeho přestavbě na rodinnou hrobku. Adaptaci kostela navrhl architekt Heinrich Koch, probíhala během let 1845–1852. Zřícená klenba nebyla obnovena; prostor hlavní lodi kostela nechal Koch upravit jako parkové nádvoří. Arkády bočních kaplí kolem lodi nechal zazdít, do vzniklých uzavřených prostor byly roku 1852 slavnostně přemístěny rakve Ditrichštejnů. Kněžiště bylo z vnitřní strany uzavřeno zdí a doplněno kruchtou. Jeho fasáda byla upravena v empírovém stylu. Úprav se dočkalo také severozápadní průčelí. Zničené báně obou věží nebyly obnoveny, nahradily je nízké zděné nástavce. Balustrádu mezi věžemi doplnily sochy Krista a dvou andělů, vytvořené sochařem Josefem Käsmannem.\n\nV pozdější době byla na nádvoří hrobky přemístěna socha knížete Františka Josefa z Ditrichštejna, vytvořená roku 1859 a původně umístěná v Sále předků mikulovského zámku.\n\nHrobka se prvních zásadních oprav dočkala až na počátku 90. let 20. století. Rekonstrukce zajištěná městem Mikulov zahrnula opravy exteriéru a interiéru, včetně nádvoří se sochou Františka Josefa z Ditrichštejna.\nV souvislosti s rekonstrukcí proběhl od roku 2000 také archeologický a antropologický průzkum hrobky, včetně obsahu některých rakví.\n\nProjektantem všech staveb na mikulovské loretě byl Giovanni Giacomo Tencalla, italský architekt, který v té době pracoval pro Lichtenštejny na novostavbách jejich zámků ve Valticích a v Lednici. Štukaturami vyzdobil celý kostel jeho bratr Giovanni Tencalla.\n\nNa nádvoří se nachází socha Františka Josefa z Ditrichštejna. Socha je vytesána z mramoru a jejím autorem je pražský sochař Emanuel Max. Zhotovil ji až pět let po smrti Františka Josefa, takže se předlohou stal pravděpodobně jeden z portrétů knížete.\n\nCelý interiér hrobní kaple byl zařízen v polovině 19. stol. při přestavbách na hrobku a to včetně lavic, lustru i varhan. Ty pochází z dílny vídeňského mistra Deutschmanna. Lustr je vyroben z mosazi a je prací Theofila Hanbeny, ten je také autorem některých rakví.\n\nKaple patřila rodu Březnických z Náchoda, kteří měli nedaleko Mikulova panství. Kaple na oválném půdorysu je zaklenuta kupolí se štukovanou výzdobou, která se v roce 1784 při požáru nezřítila.\n\nV bočních lodích se nacházejí rakve s ostatky Ditrichštejnů.\n\nNejstarší rakev patří Maxmiliánovi z Dietrichštejna. Mezi dalšími patří pozoruhodná rakev jeho manželky Anny Marie z Ditrichštejna (1597-1640), rozené z Lichtenštejna. Posledním pochovaným byl kníže Hugo z Ditrichštejna, který zemřel roku 1920. Jeho rakev se nezachovala, vzhledem ke špatně provedené konzervaci těla při pohřbívání byla v roce 1945 převezena na jeden z vídeňských hřbitovů.\n\nCelkem se v hrobce nachází 45 rakví; 44 z toho patří příslušníkům rodu Ditrichštejnů a jedna patří příteli Františka Josefa.\n\nOstatky jsou uloženy ve vnitřních rakvích ze dřeva nebo kovu s vnějšími měděnými nebo mosaznými víky. Rakve jsou instalovány na dřevěných katafalcích z 19. století. Několik těl se dochovalo v dobrém stavu, a proto byly podrobeny antropologickému průzkumu.\n\nVětší hrobka - jižní\n\nMenší hrobka\n\n\n"}
{"id": "829076", "url": "https://cs.wikipedia.org/wiki?curid=829076", "title": "Seznam dílů seriálu Bleach", "text": "Seznam dílů seriálu Bleach\n\nToto je seznam dílů anime seriálu \"Bleach\" vyrobeném Studiem Pierrot, které od 5. října 2004 do 27. března 2012 vysílala stanice TV Tokyo.\n\n\n"}
{"id": "829078", "url": "https://cs.wikipedia.org/wiki?curid=829078", "title": "Hemolytická anémie", "text": "Hemolytická anémie\n\nHemolytická anémie je anémie způsobená rychlejším rozkladem červených krvinek v důsledku jejich nesprávné struktury nebo vnějších faktorů. Rozpad erytrocytů (hemolýza – intra- nebo extravaskulární),\n\nObecné znaky hemolýzy:\n\n\n"}
{"id": "829090", "url": "https://cs.wikipedia.org/wiki?curid=829090", "title": "BMP 7", "text": "BMP 7\n\nBMP 7 neboli bone morphogenetic protein 7 (obchodní název OP-1) je protein patřící do TGF-β superfamily tzn. skupiny signálních molekul – parakrinních faktorů uplatňujících se během embryonálního vývoje. Je členem BMP rodiny, jejíž uplatnění nastává zejména během transformace mezenchymálních buněk do chrupavky a kosti. BMP 7 se také podílí na vývoji neurální lišty, zubů, očí a ledvin. Mezi hlavní inhibitory patří Chordin, Noggin a Folistatin.\n\nBMP 7 po navázání na příslušný receptor aktivuje (fosforyluje) SMAD 1 a SMAD 5 v cytoplazmě, ty se následně váží na SMAD 4 a vytváří tak komplex transkripčních faktorů přecházejících do jádra, kde ovlivňují transkripci cílových genů.\n\nBMP všeobecně indukují osteogenickou transformaci buněk tzn. že způsobují změny, které vedou k přetváření původní pluripotentní buňky v osteocyt. Působí jak na pluripotentní, tak na mezenchymální (progenitorové) buňky i na osteoblast. Z pozorovatelných změn dochází ke zvýšení aktivity alkalické fosfatázy, tvorby osteocalcinu a mineralizované matrix.\n\nBěhem vývoje se na končetině nachází několik nekrotických zón: interdigitální, která rozděluje prsty, interiorní rozdělující radius a ulnu a anteriorní a posteriorní dále formující končetinu. Navzdory názvu zde probíhá apoptóza buněk. Slovo nekrotické je pouze historický artefakt. Apoptóza buněk je způsobena zejména působením BMP 2,4 a 7, které jsou exprimovány v interdigitálním mezenchymu. Vlivem Nogginu vytvářeném ve vyvíjejících se prstech a v perichondrálních buňkách, které je obklopují, dochází v těchto místech k blokování účinku BMP signalizace, což vede k prevenci apoptózy. Dále má BMP 7 a 2 důležitou úlohu při formování kloubních spojení.\n\nNa rozdíl od ostatních členů BMP rodiny, kteří se podílejí na diferenciaci bílých adipocytů se BMP 7 uplatňuje ve hnědé vývojové řadě. Hnědá tuková tkáň se liší od bílé zvýšeným množstvím mitochonrií, menší aktivitou ATP syntáz, což vede k tomu, že vznikající energie se z buňky uvolňuje ve formě tepla (termogeneze) na rozdíl od bílé tukové tkáně, kde se většina energie uskladňuje ve formě ATP. Experimentálně uskutečněná exprese BMP7 zprostředkovaná adenovirem vedla k nárůstu hnědé tukové tkáně na úkor bílé, čímž došlo k nárůstu energetického výdeje a snížení hmotnosti. Tato studie dává příslib novému terapeutického přístupu v léčbě obezity.\n\nPři knock out experimentu u myší došlo k vývoji embrya, které postrádalo oči a mělo velmi nepatrně vyvinuté ledviny. BMP 7 v těchto místech brání předčasné apoptóze buněk v oční plakodě a nefrogennímu mezenchymu.\n\nV dnešní době se BMP 7 (stejně jako i jiní členové BMP rodiny) používá v klinických studiích k léčbě komplikovaných zlomenin, které nereagují na předchozí léčbu. U lidí dochází k používání rekombinantního lidského BMP7 například v kolagenové pastě, která se aplikuje na poškozené místo. Úspěšnost v některých studiích dosahuje přes 90 %.\n\n"}
{"id": "829094", "url": "https://cs.wikipedia.org/wiki?curid=829094", "title": "Zářivý tok", "text": "Zářivý tok\n\nRozlišujeme zářivý tok a spektrální zářivý tok.\nZářivý tok je zářivá energie (Q) o všech přípustných vlnových délkách procházející určitou plochou za jednotku času.\n\nZnačí se Φ.\n\nSpektrální zářivý tok je zářivá energie (Q) o jedné specifické vlnové délce λ procházející určitou plochou za jednotku času.\n\nZnačí se Φ.\n\nJednotkou zářivého toku je watt (W), jednotkou spektrálního zářivého toku je watt na metr (W·m).\n\nAbychom z celkového (tedy integrálního) zářivého toku zjistili jeho spektrální protějšek, využijeme limitního přechodu. To vychází z představy, že pravděpodobnost, že existuje foton, který má právě požadovanou vlnovou délku, je nulová. V limitním přechodu budeme proto muset dělit stále se zmenšujícím intervalem.\n\nOznačme pro účely následujícího výpočtu Φ(<λ,λ>) zářivý tok o vlnových délkách v intervalu <λ,λ>. Pak pro danou vlnovou délku λ platí následující vztah: \n\nNaopak máme-li spektrální zářivý tok a chceme-li z něho získat integrální (celkový) zářivý tok (tedy pro všechny možné vlnové délky), pak musíme využít určitého integrálu. Tato představa odpovídá neformálně řečeno tomu, že posčítáme hodnoty spektrálních zářivých toků přes všechny možné vlnové délky:\n\nVeličina tedy vyjadřuje absolutní energetický obsah záření. Radiometrický zdroj však může vysílat svou energii\ndo okolního prostorového úhlu s různou charakteristikou a v různých místech různě intenzivně. Z tohoto důvodu rozlišujeme další Radiometrické veličiny\n"}
{"id": "829095", "url": "https://cs.wikipedia.org/wiki?curid=829095", "title": "Zářivost", "text": "Zářivost\n\nZářivost je radiometrická veličina, definovaná jako měrná veličina zářivého toku v prostorovém úhlu.\n\nZnačí se formula_1.\n\nJejí jednotkou je watt na steradián (W.sr).\n\nformula_2\n\nkde\n\n"}
{"id": "829103", "url": "https://cs.wikipedia.org/wiki?curid=829103", "title": "Kostel Saint-Nicolas-des-Champs", "text": "Kostel Saint-Nicolas-des-Champs\n\nKostel Saint-Nicolas-des-Champs (doslovně \"svatého Mikuláše v Polích\") je katolický farní kostel ve 3. obvodu v Paříži, v ulici \"Rue Saint-Martin\".\n\nKe konci 11. století zřídilo převorství Saint-Martin-des-Champs kapli zasvěcenou sv. Mikuláši pro řemeslníky a sedláky, kteří sídlili v okolí. Kaple je zmiňována v bule papeže Kalixta II. z roku 1119. Na přelomu 12. a 13. století byla přestavěna na větší kostel, ze kterého se však dnes nic nedochovalo. V roce 1184 se stal Saint-Nicolas-des-Champs farním kostelem. Dnešní kostel byl postaven mezi lety 1420 a 1480 a v 16. a počátkem 17. století byl rozšířen. V roce 1615 byly stavební práce dokončeny. V roce 1668 byla věž zvýšena o jedno patro. V polovině 18. století byly podle soudobého vkusu pilíře chóru upraveny na kanelurové dórské sloupy a původní barevné vitráže nahrazeny bílými tabulemi.\n\nBěhem Velké francouzské revoluce byl kostel uzavřen a posléze přeměněn na \"Chrám Hymnu a Věrnosti\". V roce 1802 byl po uzavření konkordátu opět předán katolické církvi.\n\nV roce 1887 byl kostel zanesen na seznam historických památek.\nNad jižní boční lodí za pravým štítem se zdvihá zvonice, jejíž spodní patro pochází z 15. století. Je na všech třech patrech a na všech čtyřech stranách opatřená zašpičatělými spojenými arkádami. Na její západní straně je připojena úzká šestiboká věž se schodištěm. Štít na západní fasádě kostela je opatřen rozetou. Pod ní se nachází velké okno s kružbou ve stylu flamboyatntní gotiky.\n\nZápadní portál je opatřený kraby a bájnými postavami a obklopen archivoltou. Na vnitřních obloucích jsou postavy andělů sedící pod baldachýnem a držící nástroje Kristova umučení. Vnější oblouky jsou zdobeny vinnými listy a hrozny. Sochy po obou stranách portálu vytvořil kolem roku 1843 Louis Desprez a nahradily původní, které byly zničeny během Francouzské revoluce. Představují apoštoly Petra a Pavla, svatou Cecílii, patronku církevní hudby, svatou Jenovéfu, patronku města Paříže, svatého Mikuláše a Jana Křtitele.\n\nJižní portál vznikl kolem roku 1580 podle plánů Philiberta Delorma (1510–1570). Je členěný čtyřmi žlábkovanými pilastry s korintskými hlavicemi. Mezi nimi se nacházejí medailony z černého mramoru, ze kterých vycházejí girlandy. Nad nimi běží vlys s arabeskami, kymami a dalšími ozdobnými tvary. Je zakončený trojúhelníkovým frontonem se dvěma anděli hrajícími na hudební nástroje. Štít nad vchodem je zdoben reliéfem s anděly.\n\nInteriér je rozdělen do pěti lodí. Část hlavní lodě a jižní část boční lodě pocházejí ještě z gotické výstavby. Svými špičatými arkádami se odlišují od východní části hlavní lodi a severní části bočních lodí, které mají obloukové arkády ze 16. století. Chór s chórovým ochozem a kaplemi vznikl v letech 1613–1615. Dvoupodlažní střední loď je zakončená křížovou klenbou a ústí do okrouhlého chóru přestavěného v 18. století. Kostel je bez transeptu.\n\nMramorový hlavní oltář vyrobil v roce 1629 sochař Jacques Sarazin (1592–1670). Oltářní obraz \"Les Apôtres au tombeau de la Vierge\" (Apoštolové u Mariina hrobu) a \"L'Assomption de la Vierge\" (Nanebevzetí Panny Marie) vytvořil Simon Vouet (1590–1649).\nDalší malby v kostele jsou:\n\nVarhany jsou v kostele zmiňovány již v roce 1418. Současný nástroj vytvořil v roce 1777 varhanář François-Henri Clicquot. V roce 1834 se zdejším varhaníkem stal Louis Braille. Varhany v roce 1930 renovoval Victor Gonzales. Jsou zakončeny sochou sv. Mikuláše obklopenou hrajícími anděly.\n\n"}
{"id": "829105", "url": "https://cs.wikipedia.org/wiki?curid=829105", "title": "Kostel Notre-Dame-de-Bonne-Nouvelle", "text": "Kostel Notre-Dame-de-Bonne-Nouvelle\n\nKostel Notre-Dame-de-Bonne-Nouvelle (doslovně \"Panny Marie Dobré Zprávy\") je katolický farní kostel ve 2. obvodu v Paříži, v ulici \"Rue de la Lune\". Kostel je zasvěcen Panně Marii a svým názvem odkazuje na Zvěstování Panny Marie.\n\nSoučasný kostel je již v pořadí třetím svatostánkem na tomto místě. V roce 1551 zde byl postaven kostel, který byl zničen roku 1591 během obléhání Paříže Jindřichem IV. V dubnu 1628 královna Anna Rakouská položila základní kámen nového kostela, který byl v roce 1673 povýšen na farní. Z tohoto kostela se dodnes dochovala pouze zvonice. Za Velké francouzské revoluce byl v roce 1791 kostel znárodněn a roku 1797 prodán třem měšťanům. V roce 1803 koupilo stavbu město Paříž. Kostel byl natolik poškozený, že musel být stržen. Současný kostel postavil v letech 1823–1830 architekt Étienne-Hippolyte Godde (1781−1869), stavební mistr města Paříže, který navrhl rovněž plány ke kostelům Saint-Denys-du-Saint-Sacrement a Saint-Pierre-du-Gros-Caillou.\n\nStavba je od roku 1983 chráněná jako historická památka.\n\nKostel postavil architekt Étienne-Hippolyte Godde v novoklasicistním stylu. Stavba má severo-jižní orientaci namísto obvyklé západo-východní z důvodu zastavěného prostoru a vedení tehdejších ulic. V jihovýchodní části kostela se nachází zvonice předchozího kostela ze 17. století. Fasáda je velmi jednoduchá s peristylem. Dva dórské sloupy a dva boční pilastry nesou architráv s triglyfem a trojúhelníkovým frontonem.\n\nKostel svým architektonickým pojetím odpovídá raně křesťanské bazilice bez transeptu a chórového ochozu s centrální lodí ukončenou půlkruhovou apsidou s polokupolí a dvěma bočními loděmi. Hlavní loď má valenou klenbu a obloukové arkády na dórských sloupech ji oddělují od bočních lodí, na které je napojeno dvanáct kaplí. Malby v kostele vytvořil Alexandre-Denis Abel de Pujol (1787−1861).\n\nUprostřed kostela se nachází osmiboká křtitelnice, ke které vede sedm schodů představující sedm hlavních hříchů podle tradice rané církve.\n\nVarhany vytvořil na konci 19. století John Abbey a v letech 1950 (Joseph Gutschenritter) a 1988 (Jean-Marc Cicchero) byly restaurovány.\n\n"}
{"id": "829106", "url": "https://cs.wikipedia.org/wiki?curid=829106", "title": "Cerro de Punta", "text": "Cerro de Punta\n\nCerro de Punta (1 338 m n. m.) je hora v pohoří Cordillera Central na ostrově Portoriko. Leží na hranici mezi obcemi Jayuya a Ponce. Jedná se o nejvyšší horu Portorika. Nachází se na území rezervace Toro Negro Forest Reserve.\n\n"}
{"id": "829107", "url": "https://cs.wikipedia.org/wiki?curid=829107", "title": "Oleofin", "text": "Oleofin\n\nOleofin, a.s. je česká obchodní společnost, která si v letech 2004-2009 nechávala ve společnosti Setuza formou práce ve mzdě zpracovávat suroviny na výsledné produkty, zejména rostlinné oleje, šroty, metylester řepkového oleje a prací prášky. 24. září 2010 byl na majetek společnosti prohlášen konkurs.\n\n8. srpna 2007 se jediným akcionářem stala společnost CAMPASPOL, která za akcie zaplatila 81 milionů korun. 5. června 2008 byla za 2 miliony korun zakoupena nově založená společnost Oleochem, která byla 1. července téhož roku prodána za 200 milionů korun Spolku pro chemickou a hutní výrobu. 29. srpna 2008 převedl CAMPASPOL svůj 100 % podíl v Oleofinu na společnost Via Chem Group, která následně navýšila vlastní kapitál Oleofinu kapitalizací pohledávky v hodnotě 200 milionů korun, odkoupené od maltské společnosti Pembroke Trading Limited. Hospodaření za rok 2008 skončilo ztrátou 234 milionů korun. Krátkodobé závazky z obchodních vztahů dosáhly výše 883 milionů korun, více než polovina byla po splatnosti.\n\n20. ledna 2009 společnost emitovala na Slovensku dluhopisy v nominální hodnotě 300 milionů korun. Ministr zemědělství Petr Gandalovič (ODS) prosadil, aby tyto dluhopisy nakoupila státem vlastněná akciová společnost Podpůrný a garanční rolnický a lesnický fond. Ještě před vypořádáním transakce však nový ministr zemědělství Jakub Šebesta přesvědčil představenstvo PGRLF, aby od transakce ustoupilo. Hospodaření společnosti za rok 2009 skončilo ztrátou 146 milionů korun.\n\n14. ledna 2010 Via Chem převedl všechny akcie Oleofinu na akciovou společnost Setuza. 25. března 2010 podala společnost Penny Market insolvenční návrh z důvodu předlužení společnosti Oleofin. Insolvenční soud vyhověl návrhu Oleofinu na vyhlášení moratoria, po jehož skončení však 27. července 2010 rozhodl o vyhlášení úpadku.\n"}
{"id": "829113", "url": "https://cs.wikipedia.org/wiki?curid=829113", "title": "Ray Johnson", "text": "Ray Johnson\n\nRay Johnson, rodným jménem Raymond Edward Johnson (16. října 1927 Detroit, Michigan, USA − 13. ledna 1995 Sag Harbor, New York, USA) byl americký výtvarník a autor koláží.\n\nV letech 1945-1948 studoval umění na Black Mountain College v Severní Karolíně. V roce 1948 se přestěhoval do New Yorku, kde žil až do své smrti. Dne 13. ledna 1995 skočil z mostu v Sag Harbor. Velšský hudebník John Cale o něm napsal skladbu „Hey Ray“ ze svého alba \"Extra Playful\".\n\n"}
{"id": "829120", "url": "https://cs.wikipedia.org/wiki?curid=829120", "title": "Pöttinger", "text": "Pöttinger\n\nPöttinger je od roku 1871 v průmyslu zemědělské techniky rodinná společnost sídlící v Grieskirchenu v horním Rakousku. Společnost v roce 2010/2011 zaměstnávala 1270 pracovníků a měla celkový roční obrat 236 milionů eur.\n\n\n\n\n\n\n\n\n\n\n\n\n\n\n\n\n"}
{"id": "829122", "url": "https://cs.wikipedia.org/wiki?curid=829122", "title": "Náhorní plošina", "text": "Náhorní plošina\n\nNáhorní plošina (řidčeji tabule nebo cizojazyčně plateau) je v geologii a vědních disciplínách o Zemi oblast zemského povrchu charakteristická relativně rovným povrchem situovaným do vyšších nadmořských výšek.\n\n\n\n"}
{"id": "829126", "url": "https://cs.wikipedia.org/wiki?curid=829126", "title": "Malcolm Ranjith", "text": "Malcolm Ranjith\n\nMalcolm kardinál Ranjith, plným jménem Albert Malcolm Ranjith kardinál Patabendige Don (* 15. listopadu 1947, Polgahavela), je srílanský římskokatolický kněz, arcibiskup kolombské arcidiecéze a od roku 2010 také kardinál.\n\nZačal studovat v semináři v Kandy. Kardinál Thomas Benjamin Cooray ho vyslal na studia do Říma, kde získal doktorát na Papežské univerzitě Urbaniana. Kněžské svěcení přijal 29. června 1975 z rukou papeže Pavla VI. O tři roky později se vrátil do vlasti.\n\nDne 17. června 1991 byl jmenován pomocným biskupem diecéze Kolombo, 2. listopadu 1995 biskupem v Ratnapuře. Do Říma se vrátil 1. října 2001, kdy začal působit v Kongregaci pro evangelizaci národů. 29. dubna 1994 byl povýšen na arcibiskupa a zároveň ho papež Jan Pavel II. jmenoval apoštolským nunciem v Indonésii a Východním Timoru. Podruhé se vrátil do Vatikánu 10. prosince 2005, kdy se stal sekretářem Kongregace pro bohoslužbu a svátosti. Dne 16. června 2009 ho papež Benedikt XVI. jmenoval arcibiskupem kolombské arcidiecéze. Od roku 2010 je také předsedou srílanské biskupské konference.\n\nJeho kardinálská nominace byla oznámena 20. října 2010, kardinálské insignie převzal na konsistoři 20. listopadu téhož roku. Jeho titulárním kostelem je římská bazilika San Lorenzo in Lucina.\n\nMalcolm kardinál Ranjith patří k předním kritikům liturgických reforem po druhém vatikánském koncilu. Vnímá je jako sekularizaci západního křesťanství. Velmi podporuje tridentskou mši. Ignorování a omezování encykliky \"Summorum Pontificum\" (která tuto formu slavení mše rozšiřuje) biskupy v některých diecézích považuje za projev \"neposlušnosti, ba dokonce vzpoury proti papeži\". Ve své arcidiecézi zakázal přijímání na ruku a ve stoje, které se po druhém vatikánském koncilu rozšířilo, ač dle Ranjithova názoru „nebylo požadováno ani Sacrosanctum Concilium, ani koncilními otci, ale schváleno poté, co se v některých zemích neoprávněně rozšířilo.“\n\n\n"}
{"id": "829127", "url": "https://cs.wikipedia.org/wiki?curid=829127", "title": "Basilea Schlinková", "text": "Basilea Schlinková\n\nMatka Basilea, rodným jménem Klára Schlinková (21. října 1904, Darmstadt, Německo – 21. března 2001, Darmstadt), byla německá náboženská vůdkyně a spisovatelka. V letech 1947 až 2001 vedla Evangelické Mariino sesterstvo, které spoluzaložila.\n\nBasilea Schlinková byla sestrou Edmunda Schlinka, profesora teologie. Její otec Wilhelm Schlink byl profesorem mechaniky. Po ukončení střední školy v Braunschweigu a Darmstadtu nastoupila do Fröbelova semináře v Kasselu (v roce 1923) a v roce 1924 do Sociální dívčí školy pro vnitřní misii v Berlíně. Roku 1929 se stala učitelkou v biblickém domově Malche v Bad Freienwaldu v Německu, kde přednášela psychologii a církevní dějiny. Od roku 1930 studovala psychologii, filosofii a dějiny umění v Berlíně a Hamburku. Toto studium zakončila prací, která pojednávala o nábožensko-psychologickém problému: „Význam uvědomění si hříchu v náboženských bojích dospívajících dívek“.\n\nO několik let později žila Schlinková v těžce bombardovaném Německu z nepatrných zdrojů, ale bylo pro ni důležité kát se za krutosti, které Němci způsobili jiným národům během války, zejména Židům. Toužila se vdát stejně jako jiné mladé ženy. Místo toho ale upřednostnila misii a stala se Mariinou sestrou.\n\n30. března 1947 založila v Darmstadtu společně s Erikou Madaussovou Evangelické Mariino sesterstvo. V roce 1948 se obě zakladatelky a prvních sedm sester stalo řeholnicemi. Od té doby se dr. Klára Schlinková nazývala Matka Basilea a Erika Madausová byla nazvána Matka Martyria. Dnes má Evangelické Mariino sesterstvo 11 divizí po celém světě a celkem 209 sester, z nichž asi 130 žije v Darmstadtu.\n\n\n"}
{"id": "829133", "url": "https://cs.wikipedia.org/wiki?curid=829133", "title": "New Haven Open at Yale 2012", "text": "New Haven Open at Yale 2012\n\nTenisový turnaj na okruhu WTA New Haven Open at Yale 2012 se konal ve dnech 17. až 25. srpna v americkém New Havenu na otevřených dvorcích s tvrdým povrchem. Hrálo se v areálu Cullman-Heyman Tennis Center. Událost byla řazena do kategorie WTA Premier Tournaments jako poslední součást US Open Series. Do roku 2010 turnaj nesl název Pilot Pen Tennis. Odměny činily 600 000 USD.\n\nObhájkyní singlového titulu byla Dánka Caroline Wozniacká, která turnaj vyhrála čtyřikrát. V semifinále proti ruské tenistce Marii Kirilenkové skrečovala zápas v úvodní sadě. Vítězkou se stala Petra Kvitová, která ve finále zdolala Kirilenkovou ve dvou setech. Potvrdila tím celkový triumf v US Open Series 2012. Ženskou čtyřhru opanovaly deblové světové jedničky Liezel Huberová a Lisa Raymondová.\n\nDvě nejvýše nasazené hráčky měly v prvním kole volný los.\n\nNásledující hráčky získaly divokou kartu do hlavní soutěže dvouhry:\n\nNásledující hráčky si zajistily účast v hlavní soutěži z kvalifikace:\n\n\n\n\n"}
{"id": "829134", "url": "https://cs.wikipedia.org/wiki?curid=829134", "title": "Kostel Notre-Dame-des-Blancs-Manteaux", "text": "Kostel Notre-Dame-des-Blancs-Manteaux\n\nKostel Notre-Dame-des-Blancs-Manteaux (doslovně \"Panny Marie od Bílých Plášťů\", ) je katolický farní kostel ve 4. obvodu v Paříži, v ulici \"Rue des Blancs-Manteaux\", původně kostel kláštera Notre-Dame-des-Blancs-Manteaux.\n\nV roce 1258 založili servité s podporou francouzského krále Ludvíka IX. v Paříži pobočku svého řádu. Členové žebravého řádu nosili na znamení svého odříkání nebarvené sutany, takže se jim začalo lidově říkat „\"Blancs-Manteaux\"“ (bílé pláště). Když v roce 1274 Druhý lyonský koncil zrušil většinu žebravých řádů a mezi nimi i servity, obdrželi jejich klášter vilemité. I když ti nosili černé kutny, klášteru zůstalo označení \"Blancs-Manteaux\". V roce 1618 se vilemité spojili s benediktiny, kteří zde zřídili svůj noviciát.\n\nBenediktini nechali v letech 1685–1690 postavit nové klášterní budovy podle plánů architekta Charlese Duvala, což jsou jediné části, které se z bývalého kláštera dochovaly. Vitráž v chórovém ochozu představuje položení základního kamene dnešního kostela v roce 1685.\n\nBěhem Velké francouzské revoluce byl klášter zrušen a budovy prodány. Po konkordátu z roku 1801 byl klášterní kostel opět otevřen pro bohoslužby. V roce 1807 kostel získalo město Paříž a Notre-Dame-des-Blancs-Manteaux se stal farním kostelem.\n\nV 19. století zbývající klášterní budovy získala sousedící zastavárna \"Mont de Piété\".\n\nV roce 1863 architekt Victor Baltard (1805-1874) prodloužil kostel a na jižní fasádě připojil klasicistní portál. Fasáda pochází z kostela Saint-Éloi-des-Barnabites, zbořeného při stavbě \"Boulevardu du Palais\" na ostrově Cité během přestavby Paříže. Portál vytvořil v roce 1705 Jean-Sylvain Cartaud (1675–1758).\n\nKostel s kryptou a pozůstatky kláštera jsou od roku 1983 chráněny jako historické památky.\n\nHlavní portál kostela se nachází na jižní straně. Hlavní loď má valená valenou klenbu a ústí na severu do půlkruhového chóru. Po obou stranách hlavní lodě jsou obloukové arkády oddělující úzké postranní lodě. Spočívají na mohutných pilířích se žlábkovými pilastry s korintskými hlavicemi. Nad arkádami, které vedou také kolem chóru, jsou reliéfy s výjevy ze Starého a Nového zákona a medailony s bustami apoštolů a světců.\n\nVarhany sestavil Louis Callinet (1786–1846). Restaurování provedl v roce 1867 Joseph Merklin a 1964 Alfred Kern. Varhanní skříň navrhl v roce 1864 Marcellin Varcollier. Varhanní empora pochází ze 17. století. Spočívá na šesti iónských sloupech.\n\nZe 14. století pochází kamenná plastika Madony s dítětem.\nMalba \"Nanebevzetí Panny Marie\" se připisuje Françoisovi Perrierovi (1590–1650). Ve křtící kapli se nachází malba \"Smrt svaté Anny\" z roku 1640 německého malíře Joachima von Sandrarta (1606−1688) a \"Zázračné rozmnožení chleba\" z roku 1683 Clauda Audrana ml. (1639–1684). V roce 1970 byly objeveny další malby z počátku 17. století, jichž náměty pocházejí ze Starého zákona, např. Setkání Abraháma a Melchisedecha, Mojžíš udeřil do skály, Sbírání many, David a Achímelek.\n\nRokoková kazatelna pochází z roku 1749 a sem byla přenesena v 19. století. Na deskách s inkrustacemi ze dřeva, cínu a slonoviny jsou znázorněny biblické scény. Střecha nad kazatelnou je zakončena postavou archanděla Michaela vítězícího nad Luciferem. U jeho nohou sedí čtyři evangelisté.\n\nVitrážová okna ve východním chórovém ochozu vytvořil v roce 1946 Raphaël Lardeur. Představují scény z dějin kláštera: založení kláštera Ludvíkem Svatým, převzetí kláštera vilemity, položení základního kamene současného kláštera v roce 1685 a založení pobočky karmelitánek v Paříži.\n\n"}
{"id": "829141", "url": "https://cs.wikipedia.org/wiki?curid=829141", "title": "Texas Tennis Open 2012", "text": "Texas Tennis Open 2012\n\nTenisový turnaj WTA Texas Tennis Open 2012 se konal ve dnech 17. až 24. srpna v areálu Hilton Lakes Tennis & Sports Club v Grapevine u amerického Dallasu. Událost se hrála na otevřených dvorcích s tvrdým povrchem jako součást kategorie WTA International Tournaments. Odměny činily 220 000 USD.\n\n\nNásledující hráčky získaly divokou kartu do hlavní soutěže dvouhry:\n\nNásledující hráčky si zajistily účast v hlavní soutěži z kvalifikace:\n\n\n\n\n"}
{"id": "829144", "url": "https://cs.wikipedia.org/wiki?curid=829144", "title": "Milady Horákové", "text": "Milady Horákové\n\nUlice Milady Horákové se nachází ve více českých městech:\n\n\n"}
{"id": "829145", "url": "https://cs.wikipedia.org/wiki?curid=829145", "title": "Na Špejcharu", "text": "Na Špejcharu\n\nNa Špejcharu je krátká ulice v Praze na západním okraji Letné, patřící ke čtvrti Holešovice (původně Bubny). Vede z ulice Badeniho k východu na okraj Letenských sadů, obtáčí prostor, kde stávala dřevěná studentská ubytovna Kolonka a nyní je v něm tramvajová smyčka Špejchar, a krátkou severojižní silnicí je spojena s ulicí Milady Horákové. V paralelní větvi této silnice je prostor pro odstavování městských autobusů, využívaný při výlukách, a zázemí pro dopravní personál, společné s tramvajovou smyčkou.\nUlice vznikla po zahuštění zástavby kolem roku 1920, pojmenována však byla až v roce 1947. Jméno je odvozeno od někdejšího panského a později městského špejcharu, který stál na místě dnešního nároží ulic Badeniho a Milady Horákové. Až do úpravy křižovatky související s výstavbou stanice metra Hradčanská kolem roku 1980 zde stávala proslulá nárožní hospoda \"Na špejchaře\" s předzahrádkou, cloněnou vzrostlými kaštany, a před ní stejnojmenná zastávka tramvají. Předzahrádku zlikvidovala církev mormonů po roce 1991, když zakoupila nárožní dům č. 3, přistavěla k němu nový zděný objekt a ohradní zeď.\n\nV ulici je jediná adresa, Na Špejcharu 3 (č. p. 291), tzv. Modrý dům. Budova izraelského velvyslanectví, nacházející se na nároží ulic Na Špejcharu a Badeniho, která původně nesla orientační číslo 1, má nyní číslo 2 ulice Badeniho, budova velvyslanectví Španělska má adresu Badeniho 4. Budova velvyslanectví Indie je zase číslována Milady Horákové 60/93.\n\n\n"}
{"id": "829151", "url": "https://cs.wikipedia.org/wiki?curid=829151", "title": "Library class", "text": "Library class\n\nLibrary class (česky \"knihovní třída\", v anglické literatuře k nalezení také pod \"Utility\") je název pro návrhový vzor, používaný při programování. Vzor využijeme jako schránku pro množinu statických metod.\n\nÚčelem je zpřehlednění zdrojových kódů. Statické metody s určitým zaměřením seskupíme do jedné třídy. Tím je logicky vyčleníme na jedno společné místo, k němuž mohou programátoři přistupovat, aniž by metody hledali roztroušeny po několika třídách.\n\nTato třída nepotřebuje vytvářet vlastní instance (všechny její metody jsou statické). Tudíž tvorbu instancí zakážeme pomocí privátního konstruktoru a rovněž můžeme třídu definovat jako finální. Poté definujeme potřebné statické metody.\n\nTypickým příkladem implementace vzoru je třída Math (např. java.lang.Math), kde se seskupují metody pro základní matematické operace.\n\n"}
{"id": "829183", "url": "https://cs.wikipedia.org/wiki?curid=829183", "title": "Čtveráci", "text": "Čtveráci\n\nČtveráci je historický román z období počátku třicetileté války. Václav Kaplický jej napsal v letech 1950 až 1951.\n\nRomán popisuje příčiny a vznik povstání sedláků, jejich snahu o zrušení poddanství a uznání sedláků jako čtvrtého stavu - odtud pochází také název díla. Časový rámec děje začíná v roce 1618 pražskou defenestrací a končí v roce 1621 dobytím města Tábor. Na pozadí hlavních historických událostí je zobrazen život nájemného vojáka Vaňka Bezoucha, který je naverbován do stavovského vojska a nakonec se přidává na stranu sedláků.\n"}
{"id": "829184", "url": "https://cs.wikipedia.org/wiki?curid=829184", "title": "Nosticova zahrada", "text": "Nosticova zahrada\n\nNosticova zahrada je malá zahrada u Maltézského náměstí, v sousedství Kampy na Praze 1. Společně s Nostickým palácem je chráněna jako kulturní památka České republiky.\n\nTuto zahradu založil hrabě František Antonín Nostic. Pozemky koupil jeho otec František Václav už roku 1765. Ví se, že rod Nosticů vlastnil zahradu téměř dvě stě let. Zahradní domek (původně koželužna) čp. 501 a kousek zahrady propůjčil Jan Bedřich Nostic svému učiteli Josefu Dobrovskému, který zde žil v letech 1798 až 1803. Spoluautorem návrhu zahrady je Camillo Schneider, spoluautor zámeckého parku v Průhonicích.\nZahrada byla založena původně na obou březích Čertovky. Obě části zahrady byly spolu spojeny dřevěným můstkem. V současné době je zahrada jen na západním břehu potoka na 0,5 ha velkém obdélném území, východní část byla přičleněna k parku na Kampě. Zahrada je tvořena upraveným trávníkem s jednotlivě vysázenými stromy. Po obvodu rostou keře a skupiny stromů.\n\nNosticova zahrada je s parkem na Kampě spojena můstkem přes Čertovku. Stejně jako Kampa se nachází v nadmořské výšce 190 m n. m. Zahrada je volně přístupná a je využívána především jako průchozí mezi náměstím Na Kampě a Karmelitskou ulicí. Dá se tudy dojít až na zahrady Petřína. Po jejím obvodu je rozmístěno několik laviček určených k relaxaci. Z můstku přes Čertovku je vidět mlýnský náhon Čertovka i dřevěné kolo známé z Pražských pohlednic. Na zahradě je umístěna socha Akt ženy. Zobrazuje postavu štíhlé ženy, která sedí na kameni a na rameni drží amforu. Socha je zhotovena z mramoru. Autorem je J. Hošic, 1960. \nZa můstkem, v části Kampy, která dříve patřila k Nosticově zahradě, stojí zmíněný Dobrovského domek. Pamětní desky a busty kolem domu sdělují, že tu také žil historik Zdeněk Wirth, Jan Werich a Vladimír Holan.\n\nPraha 1 představila investiční záměr revitalizace Kampy a Nosticovy zahrady. Vedle parku Kampa by se měla týkat i Nosticovy zahrady, jež by tak získala zpět svou barokní podobu. Dispozice Nosticovy zahrady by zůstala v podstatě beze změny, pouze na břehu Čertovky je navrženo vybudování intimního zákoutí s lavičkami, které by měl oddělovat od zbytku zahrady živý plot. Ve středu zahrady by měla být umístěna fontána. Přístupové cesty na křížové dispozici budou z kamenných šlapáků v trávě. Ostatní cesty v zahradě budou vydlážděny kammenou dlažbou.\n\nVzrostlý javor z první republiky, který byl 10.3.2010 nečekaně pokácen v Nosticově zahradě na Malé Kampě, uvnitř hnil. Malostranským novinám to potvrdili odborníci, kteří prozkoumali pařez.\n\nV Nosticově zahradě se každoročne koná pravidelné setkání Sdružení přátel Jaroslava Foglara.\n"}
{"id": "829189", "url": "https://cs.wikipedia.org/wiki?curid=829189", "title": "Středisko krátkých textových zpráv", "text": "Středisko krátkých textových zpráv\n\nStředisko krátkých textových zpráv ( ), též ústředna krátkých textových zpráv nebo SMS centrum, je prvek v síti mobilních telefonů, který zajišťuje dopravu SMS (krátkých textových zpráv). Jeho nejlépe viditelnou funkcí pro uživatele mobilního telefonu je ukládání zpráv pro příjemce, který má vypnutý mobilní telefon, je mimo dosah sítě nebo jehož telefon má plnou paměť pro SMS zprávy. SMS centrum také umožňuje připojení dalších služeb, které rozesílají, přijímají nebo archivují SMS, jako je posílání informací o zmeškaných příchozích hovorech, rozesílání jednorázových kódů pro přihlašování do elektronického bankovnictví, příjem zpráv sloužících pro hlasování v soutěžích nebo dárcovských SMS. Protokoly pro přenos SMS jsou však navrženy tak, že se bez SMS centra neobejdou.\n\nPrvní SMS centra byla nasazena v sítích GSM v roce 1993 a díky komerčnímu úspěchu služby SMS byla implementována v naprosté většině sítí mobilních telefonů včetně analogových sítí NMT, což přineslo rozkolísanost názvosloví i v angličtině; 3GPP/GSM standardy nejčastěji používají název , standardy 3GPP2/ANSI používané v sítích s technologií CDMA2000 dávají přednost názvu .\n\nPokud telefonní účastník pošle SMS jinému účastníkovi, zpráva je doručena do SMS centra v domovské síti odesilatele (adresa SMS centra je uložena na SIM kartě, případně v konfiguraci telefonu). SMS centrum zprávu uloží, a pošle potvrzení o jejím převzetí („zpráva byla odeslána“). Následně je zpráva poslána buď přímo (standardní postup v GSM) nebo přes SMS centrum příjemce (časté v severoamerických sítích, nebo pokud má příjemce zapnuto archivování zpráv či jinou podobnou službu – tak zvaný SMS home routing) na mobilní telefon příjemce. Této metodě dopravy zpráv se říká store and forward. Pokud je mobilní telefon příjemce nedostupný (vypnutý nebo mimo signál), bude zpráva určitou dobu uchována v SMS centru a bude doručena okamžitě po přihlášení příjemcova mobilu do sítě. Příliš staré zprávy se ovšem mažou. Pokud má mobilní telefon příjemce plnou paměť, může mu SMS centrum odeslat zprávu, která se pouze zobrazí na displeji, že je potřeba uvolnit paměť smazáním nějaké zprávy.\n\nPodrobněji se po napsání textu SMS a stisknutí tlačítka Send provedou následující činnosti:\n\n\n\nSMS-IWMSC a SMS-GMSC bývá často realizováno jenom procesem běžícím na stroji s SMS centrem. V ANSI sítích se tyto komponenty vůbec považují za jeden celek SMS centrem.\n\nPokud je mobilní telefon příjemce nedostupný nebo má plnou paměť, bude zpráva uložena v SMS centru. Odesilatel může určit, po jaké době má být zpráva smazána. Pokud se tak nestane, uplatní se implicitní doba platnosti, která je nastavena v SMS centru pro všechny zprávy. Tato doba bývá zpravidla několik málo dní.\n\nDíky použití metody store and forward nemá odesilatel bezprostřední kontrolu, že zpráva byla příjemci doručena. Odesilatel si proto může vyžádat doručenku, která jej bude informovat, že původní zpráva byla doručena příjemci, nebo že nemohla být doručena a byla smazána. Mnoho mobilních telefonů však vyžádání doručenky neumožňuje; i v takovém případě bývá možné si doručenku vyžádat vložením určité posloupnosti znaků na začátek textu zprávy. Tuto vlastnost však musí podporovat SMS centrum operátora odesilatele zprávy. Vlastní doručenka může mít speciální formát (status report) nebo může mít podobu normální textové zprávy a ve většině sítí je bezplatná.\n\n"}
{"id": "829190", "url": "https://cs.wikipedia.org/wiki?curid=829190", "title": "Cesarevič", "text": "Cesarevič\n\nCesarevič ( ) byl titul ruského následníka trůnu zavedený v roce 1797 carem Pavlem I. Titul se používal až do zániku monarchie v roce 1917. Celý titul pro ruského následníka trůnu zněl „jeho imperátorská Výsost pán následník cesarevič a velkokníže“ (rusky \"Его Императорское Высочество Государь Наследник Цесаревич и Великий Князь\").\n\nTitul byl zaveden nařízením cara Pavla I. z 5. dubna 1797 v rámci jeho právní úpravy týkající se carské dynastie a následnictví ruského trůnu. Pavlovo \"Nařízení o carské rodině\" definovalo titul cesareviče v § 30 jako tu osobu mužského rodu, která je následníkem ruského trůnu. Jeho nástupem na trůn přecházel titul na dalšího následníka v pořadí. Manželka cesareviče měla titul \"cesarevna\" ( ). \n\nTitul cesarevič nelze zaměňovat s titulem carevič, což bylo označení pro všechny syny vládnoucího cara.\n\n\n"}
{"id": "829197", "url": "https://cs.wikipedia.org/wiki?curid=829197", "title": "Turner County", "text": "Turner County\n\nTurner County je název dvou okresů ve Spojených státech amerických:\n"}
{"id": "829208", "url": "https://cs.wikipedia.org/wiki?curid=829208", "title": "Sima Marković", "text": "Sima Marković\n\nSima Marković (v srbské cyrilici Сима Марковић, 8. listopadu 1888 Kragujevac - 19. dubna 1939 Moskva) byl jugoslávský meziválečný srbský politik z Komunistické strany. Vzděláním byl matematik.\n\nMarković vstoupil do KSJ v roce 1920 a již na 2. kongresu strany byl zvolen za jejího ústředního tajemníka. Roku 1921 se stal jedním z členů Ústředního výboru Kominterny. V komunistické straně se zabýval řešením národnostní otázky jugoslávského království. Kvůli kritizce ze strany podstatné části členstva jugoslávské komunistické strany, podporované Stalinem však jeho moc postupně slábla a v roce 1928 byl nakonec vyloučen z KSJ. Přestěhoval se do Sovětského svazu, avšak tam byl nakonec zatčen, obviněn z přípravy trockistického povstání a spolupráce s britskou výzvědnou službou a nakonec popraven. V roce 1958 byl rehabilitován.\n\n"}
{"id": "829209", "url": "https://cs.wikipedia.org/wiki?curid=829209", "title": "Anderson Silva", "text": "Anderson Silva\n\nAnderson da Silva (portugalská výslovnost: [ˈɐ̃deʁsõ ˈsiwvɐ]; přezdívka \"The Spider\" - \"Pavouk\"; * 14. dubna 1975) je brazilský bojovník smíšených bojových umění (MMA). Silva byl nejdéle vládnoucím šampionem za celou dobu existence organizace a zároveň nejvíckrát úspěšně obhájil titul (10x). V UFC držel nejdelší zápasovou šňůru neporazitelnosti - celkem 16 soubojů. Je považován za číslo 1 ve své váze všemi vlivnými časopisy, servery a odborníky. Podle mnoha z nich je nejlepším současným bojovníkem ve smíšených bojových uměních bez rozdílu vah na světě. Prezident UFC Dana White ho dokonce označil za nejlepšího bojovníka MMA všech dob. Silva je také důstojníkem speciální brazilské vojenské policie ve státě Rio de Janeiro. Některé pohyby se naučil od svého přítele mistra bojových umění Stevena Seagala.\n\nSilva je komplexním bojovníkem. Po ringu se pohybuje jako jeho velký vzor Bruce Lee, podle jehož citátu si pojmenoval autobiografický dokument \"Like Water\". Při boji v postoji je znám svou obrovskou rychlostí jak v úderech, tak v pohybu a nepředvídatelnou pestrou technikou. Na zemi má dokonale zvládnuté brazilské jiu jitsu. Jeho jedinou nevýraznou slabinou je zřejmě wrestling (prvky řecko-římského zápasu uplatňované v MMA). Silva dokázal během své kariéry porazit téměř všechny špičkové bojovníky ve své váze a některé i ve váze polotěžké. Byli to např.: Chael Sonnen (2x), Vitor Belfort, Forrest Griffin, Dan Henderson, Rich Franklin (2x), Nate Marquardt nebo Yushin Okami. Poslední skutečnou porážku (nepočítaje 1 diskvalifikaci) zažil v prosinci 2004, kdy mu Japonec Ryo Chonan nasadil málo vídanou techniku zvanou \"flying scissor heel hook\" (páka na nohu) a Silva se musel vzdát. V současné době je poněkud obtížné nalézt Silvovi adekvátního soupeře. Jeho zápasová bilance činí 34 vítězství (z toho 20 knockoutem a 6 vzdáním) a 4 porážky (z toho 2 vzdáním)\n\nSe svou ženou Dayane má tři syny a dvě dcery.\n\nAnderson Silva měří 188 cm, váží 83 kg a rozpětí paží má 197 cm.\n\nSvůj zřejmě nejtěžší zápas svedl Silva 7. srpna 2010 v prvním vzájemném duelu s Američanem Chaelem Sonnenem. Sonnen měl výraznou převahu téměř všech pět kol. Dařilo se mu dostávat Silvu na zem a tam ho zasypával množstvím úderů. Na konci posledního pátého kola se nicméně Silvovi podařilo nasadit techniku zvanou \"triangle armbar\" (kombinace škrcení \"triangle choke\" a páky \"armbar\") a Sonnen musel vzdát. Kvalita dnes již legendárního zápasu však utrpěla určitou ránu kvůli následným Sonnenovým pozitivním dopingovým testům.\n\n6. července 2013 měl Silva zápas s dosud neporaženým Chrisem Weidmanem, který zvítězil knockoutem. Silva ho hodně podcenil a doplatil na to. Byla to první porážka od ledna 2006, která znamenala konec Silvových 17 výher v řadě. Odvetný zápas 28. prosince stejného roku se mu stal tragickým. Silva si zlomil levou nohu pár centimetrů nad kotníkem. Po zápase se objevily spekulace o tom, že 38letý Silva skončí se zápasením. Silva se však již brzy po operaci ptal, kdy může znovu trénovat.\n\nNa jednom z největších zápasů v historii UFC budou slavit návrat dvě hvězdy. Jenomže toto vítězství Silvy nad Nickem Diazem z 31. ledna 2015 podle ředitele Atletické komise státu Nevada Boba Benetta je neplatné. Oba zápasníci byli pozitivně testováni na dopingové látky. U Silvy našli anabolické steroidy drostanolon a androsteron, zatímco u Nicka byla objevena marihuana. Bylo to již potřetí, co u Diaze byla nalezena tato látka. Silva byl naopak poprvé za celou svou kariéru nařčen z pojídání drog, které zvyšují výkon. Toto obvinění však Silva rázně popřel.\n\n20. únor 2016 pro Silvu také nebyl nejlepší. V zápase s Michaelem Bispingem prohrál na body. Oba si nicméně odnesli 50 000 dolarů protože zápas byl vyhlášen jako zápas večera.\n\nNa očekávaném turnaji UFC 200 se měli představit Jon Jones a Daniel Cormier. Zápas byl ale zrušen protože Jon Jones byl na dopingu. Jako náhradník proti Cormierovi byl právě Anderson Silva. Cormier měl ale jasnou převahu po celých pět kol a jednoznačně vyhrál na body.\n\nDne 11. února se Anderson Silva vrátil do oktagonu proti nebezpečnému Dereku Brunsonovi. Silva měl po celé tři kola lehce navrch a proto nakonec vyhrál.\n\n9. února 2019 se Silva postavil proti neporaženému a talentovanému Israelovi Adesanyovi který má stejný styl boje jako Silva. V den turnaje se šampion střední váhy Robert Whittaker zranil a zápas byl zrušen. Plánovaný předzápas Adesanya vs Silva se tak změnil na hlavní zápas ale na 3 kola. Adesanya Silvu nakonec porazil na body v zápase večera. Adesanya Silvovi prokázal velký respekt.\n\nNa turnaji UFC 237 se Silva utkal s Jaredem Cannonierem. Cannonier mu při jednom z kopů na nohu zranil koleno, které si Silva zranil už před zápasem, a rozhodčí zápas ukončil.\n"}
{"id": "829210", "url": "https://cs.wikipedia.org/wiki?curid=829210", "title": "Rotunda svatého Petra a Pavla (Starý Plzenec)", "text": "Rotunda svatého Petra a Pavla (Starý Plzenec)\n\nRotunda svatého Petra a Pavla ve Starém Plzenci je jednou z nejstarších dochovaných církevních památek v České republice. Společně s areálem hradiště Hůrka je od roku 1978 chráněna jako národní kulturní památka České republiky.\n\nRotunda byla postavena v západním předhradí raně středověkého hradiště poprvé zmiňovaného již v roce 976, které bylo hlavním opěrným bodem českých knížat v západních Čechách a až do konce 13. století neslo název \"Plzeň.\" Období výstavby rotundy bývá obvykle kladeno na konec 10. století, ale novější výzkumy ukazují, že mohla být postavena později. Po přenesení centra z hradiště do nové Plzně ztratila lokalita význam a stavba začala časem chátrat, až se dokonce v 15. století zřítila. V následujícím století byla sice obnovena, ale opravdové rekonstrukce se dočkala až ve 20. století. Uvnitř rotundy jsou vystaveny kopie archeologických nálezů.\n\nRotundu tvoří válcová loď s plochým stropem, ke které je připojena apsida zaklenutá konchou.\n\n"}
{"id": "829211", "url": "https://cs.wikipedia.org/wiki?curid=829211", "title": "Xenofón Zolotas", "text": "Xenofón Zolotas\n\nXenophon Zolotas, řecky \"Ξενοφών Ζολώτας\" (26. března 1904 – 10. června 2004) byl řecký ekonom a politik. V letech 1989–1990 byl premiérem Řecka. \n\nDo funkce premiéra nastoupil jakožto nestraník, poté co volby roku 1989 skončily patem a ani Papandreouův PASOK, ani Mitsotakisova Nová demokracie nezískaly většinu. Vládl do předčasných voleb roku 1990, v nichž zvítězila Nová demokracie. Předtím byl dlouholetým prezidentem řecké národní banky, a to v letech 1944–1945, 1955–1967 a 1974–1981. Roku 1967 rezignoval na post prezidenta centrální banky na protest proti nástupu vlády vojenské junty, funkce se opět ujal po vzniku tzv. třetí republiky roku 1974. Ekonomickým zaměřením byl keynesián. \n\n"}
{"id": "829212", "url": "https://cs.wikipedia.org/wiki?curid=829212", "title": "Based on a T.R.U. Story", "text": "Based on a T.R.U. Story\n\nBased on a T.R.U. Story je debutové studiové album amerického rappera 2 Chainz, vydané 14. srpna 2012 u nahrávací společnosti Def Jam Recordings.\n\nJde o první sólo debutové album rappera 2 Chainz, který dříve pod jménem Tity Boi vystupoval v duu Plazay Circle, s kterým vydal dvě alba. O vydání alba bylo rozhodnuto po úspěchu nezávislého sólo mixtapu s názvem \"T.R.U. REALigon\", který byl vydán roku 2011 a následně díky úspěchu písní \"Mercy\" od Kanye West & GOOD Music a \"Beez In the Trap\" od Nicki Minaj.\n\nPůvodně mělo album nést název \"T.R.U. 2 My REALigion\", ale nakonec byl změněn na \"Based on a T.R.U. Story\".\n\nPrvním singlem byla píseň \"No Lie\" (ft. Drake). Ten se umístil na 24. příčce US žebříčku Billboard Hot 100 a na prvních pozicích Hot R&B/Hip-Hop Songs a Hot Rap Songs. Singl získal zlatou certifikaci od společnosti RIAA za 500 tisíc prodaných kusů v USA.\n\nDruhým singlem byla píseň \"Birthday Song\" (ft. Kanye West). Ta se dostala na 47. místo žebříčku Billboard Hot 100.\n\nTřetím singlem se stala píseň \"I'm Different\", která se vyšplhala na 27. příčku.\n\nPo vydání se do žebříčku Hot 100 dostala i píseň \"Yuck!\" (ft. Lil Wayne). Umístila se na 80. příčce, o singl však nejde.\n\nAlbum předčasně uniklo na internet 8. srpna 2012, i přesto se v první týden prodeje v USA prodalo 147 000 kusů, a tím se umístilo na prvních příčkách žebříčků Billboard 200, Top R&B/Hip-Hop Albums a Rap Albums. V prosince 2012 americká asociace RIAA udělila albu certifikaci zlatá deska za 500 000 prodaných kusů. Celkem se v USA prodalo 588 000 kusů.\n"}
{"id": "829213", "url": "https://cs.wikipedia.org/wiki?curid=829213", "title": "Petr Javorek", "text": "Petr Javorek\n\nPetr Javorek (* 9. února 1986, Praha) je český fotbalový střední záložník, od července 2010 působící v FC MAS Táborsko\n\nPetr Javorek s fotbalem začínal v šesti letech v Sokolu Nový Knín a jako devítiletý přestoupil do tehdejší Marily Příbram. Tam prošel všemi mládežnickými kategoriemi a 19. března 2005 si v jejím dresu na hřišti Baníku Ostrava odbyl svůj prvoligový debut. Když se nedohodl v Příbrami na smlouvě, přestoupil na jaře 2006 do druholigového Xaverova. Po zániku klubu z finančních důvodů si jej trenér Klusáček vzal sebou do Slovácka, kde hrál jen za rezervní tým. Ze Slovácka přestoupil do Kolína, který v té době hrál ČFL. V téže sezóně mužstvo sestoupilo a Javorkův manažer Stejskal, který se dobře znal s tehdejším sportovním ředitelem Slavie Šrámkem, mu v létě 2008 dohodl angažmá v juniorce Slavie. Za juniorku Slavie na podzim 2008 nechyběl v mistrovských zápasech ani minutu a vypadalo to, že by mohl nastoupit do zimní přípravy s A-týmem. Ale poranil si koleno a musel na operaci, která jeho kariéru přibrzdila. Sezonu 2009/10 odehrál na druholigové farmě Slavie v Hlučíně.\n\nV létě 2010 přestoupil do Táborska. V září 2011 si jej odtud na hostování vytáhlo Dynamo České Budějovice. Hned od prvních zápasů na sebe upoutal svým velkým nasazením a bojovností a kromě trestu za čtyři žluté karty odehrál od svého příchodu všechny zápasy sezony v základní sestavě. Značnou měrou se tak podílel na záchraně Dynama v nejvyšší soutěži − díky jeho dvěma gólům Dynamo remízovalo v Ostravě 1:1 a následně doma porazilo pražskou Slavii 1:0. Kvůli operaci po zranění na Spartě nemohl nastoupit v úvodních pěti kolech sezony 2012/13 a trenér Cipro uvedl, že svou rolí v týmu fotbalista hodně chybí. Následně opět pravidelně nastupoval v základní sestavě, avšak v průběhu jarní části sezony o své místo v zahajovací jedenáctce přišel a do utkání naskakoval nejčastěji jako střídající hráč. Dvě kola před koncem sezóny mu pak Dynamo ukončilo hostování a on se vrátil do svého mateřského týmu.\n\nAktuální k 28. březen 2015\n"}
{"id": "829214", "url": "https://cs.wikipedia.org/wiki?curid=829214", "title": "Polarizátor", "text": "Polarizátor\n\nPolarizátor je optický element sloužící k vytvoření nebo modifikaci polarizačního stavu vlny.\n\nDůležitými technickými parametry polarizátoru jsou: extinkční poměr žádoucí a nežádoucí polarizace\nv polarizovaném svazku (tj. míra „čistoty“ může být až 10), ztráty (nebo transmitance) v propustném\nsměru, oblast použitelných vlnových délek (často celé viditelné pásmo), v neposlední řadě i zorné pole,\nudávající rozsah úhlů, pro které polarizátor vykazuje svou funkci. V laserové technice je dále důležitý\ndovolený výkon ve světelném svazku (eventuálně energie laserového impulzu), při kterém ještě\nnenastává destrukce (je destruována především tmelená vrstva).\n\nZákladní funkci tohoto typu polarizátoru si můžeme ozřejmit tím, že odlišné ztráty vzhledem k polarizaci si\npředstavíme vodivostí stejně orientovaných hustých lineárních vodičů (o vzdálenosti menší než vlnová\ndélka): aplikujme-li pole s polarizaci E ve směru vodičů, pak pole bude silně absorbováno ohmickými\nztrátami, zatímco polarizace kolmá na vodiče nezpůsobí významné ztráty.\n\nReálná konstrukce se pak řeší anizotropní stavbou dielektrického materiálu, ve kterém je odlišná vazba na přenos náboje. Vytváří se uměle –\npomocí anizotropně tažených dielektrických fólií, které vytvářejí větší ztráty (absorpci) pro jednu orientaci polarizace, pro druhou\njsou tyto ztráty pronikavě menší). V dnešní době mají význam zejména polarizační fólie – nejznámější jsou tzv. polaroidové fólie\nH-typu (objevené E.H. Landem), kdy procesem tažení za tepla dostává polyvinilalkohol anizotropní charakter s dlouhými\nmakromolekulami. Tento materiál je poté impregnován v kapalině obsahující jód; tím dochází k rozdílné absorpci molekul (podél\nmolekul jsou ztráty vyšší, než napříč).\n\nJevu se hojně využívá pro stavbu fóliových polarizačních filtrů. Výhodou (zejména oproti hranolům) je\npronikavě nižší cena a podstatně větší plocha. Nejlepší polaroidové polarizátory vykazují dnes extinkční\npoměr i 10. Foliové polarizátory se využívají např. u fotografických filtrů. Nevýhodou jsou ztráty\nv materiálu: u propustné polarizace nebývají zcela zanedbatelné (50-90%, proto se tyto polarizátory\nnehodí např. na výkonové lasery), u nepropustné polarizace jsou o extinční poměr vyšší\n\nJsou to polarizační zařízení založená na dvojlomu, které způsobují, že pro\nšíření kolmo na destičku existují pro světlo dva definované navzájem kolmé směry polarizace s jinou\nrychlostí šíření, tedy jiný index lomu. Relativní zpoždění (retardace při šíření) mezi těmito\ndefinovanými směry je dáno tloušťkou prostředí (mluvíme též o tzv. rychlé a pomalé ose). Směry\npolarizace, v nichž nastávají odlišné indexy lomu, jsou tedy na destičku jednoznačně vázány. Ostatní\nsměry polarizace se musí řešit rozkladem daného polarizačního směru do dovolených orientací.\nMimo obecně nastavitelnou retardaci (u tzv. Babinetova kompenzátoru) se často používají fázová zpoždění\ndefinovaná (pro danou vlnovou délku), a to fázové zpoždění π ( tzv. půlvlnné destičky), nebo π/2 (tzv.\ndestičky čtvrtvlnné). Jsou vytvořeny z dvojlomných materiálů definované tloušťky.\nFunkci a použití si nejlépe ujasníme u lineární vstupní polarizace, přičemž provedeme na vstupu rozklad\ntéto lineární polarizace do dvou ortogonálních složek spojených s destičkou, např. x ́ a y ́. Po průchodu\nprostředím získá světlo definované zpoždění (retardace) mezi složkami x ́ a y ́, přičemž na výstupu ze\nzařízení se světlo opět skládá. Dle natočení fázové destičky se tedy mění velikost rozkladu pole do obou\nsložek destičky (v případě eliptické vstupní polarizace jsou tyto rozklady vždy dva).\n\nVytváří fázové zpoždění obou polarizačních složek π. Po průchodu touto destičkou se jedna složka polarizace dostává do relativní protifáze oproti druhé. Toto znamená, že půlvlnná retardace způsobila u lineární polarizace natočení lineárního směru, neboli má funkci rotátoru polarizace. Speciálně důležitý je pak případ stočení polarizace o 90° ke kterému dochází při rozkladu vstupního svazku do os destičky skloněné o 45° oproti ose polarizace vstupního svazku. \n\nPo průchodu světla destičkou se jedna složka polarizace dostává do relativního zpoždění δ = π/2 oproti druhé. Získáváme obecně eliptickou polarizaci (pravotočivou nebo levotočivou). V případě rozkladu do stejných velikostí složek (rozklad do os skloněných 45°) zajistíme obě podmínky (fázovou i amplitudovou) pro vznik kruhové polarizace. A takto vzniká na výstupu z polarizace lineární polarizace kruhová. Spojením dvou čtvrtvlnných destiček stejně navzájem orientovaných (rychlé osy jsou za sebou) vzniká destička půlvlnná se zmíněnou funkcí rotátoru (bez ohledu na dílčí eliptickou polarizaci mezi nimi).\n"}
{"id": "829216", "url": "https://cs.wikipedia.org/wiki?curid=829216", "title": "TVEL", "text": "TVEL\n\nTVEL ( ) je ruská státní firma, která se zabývá výrobou paliva pro jaderné elektrárny. Sídlí v Moskvě, závody firmy stojí ve 12 ruských městech od Petrohradu po Angarsk. Patří do holdingu Atomenergoprom.\n\nTVEL je dodavatelem paliva pro 76 komerčních reaktorů a 30 výzkůmných reaktorů. Mimo jiné dodává palivo pro české jaderné elektrárny (JE Temelín a JE Dukovany) i slovenské (JE Bohunice a JE Mochovce).\n"}
{"id": "829217", "url": "https://cs.wikipedia.org/wiki?curid=829217", "title": "Westinghouse Electric Company", "text": "Westinghouse Electric Company\n\nWestinghouse Electric Company je americká firma působící v jaderné energetice. Vznikla roku 1998 odštěpením jaderné divize původního koncernu Westinghouse Electric Corporation. Zabývá se konstrukcí a stavbou Jaderných elektráren a dodávkami Jaderného paliva. Firma vystřídala několik vlastníků. Roku 2017, kdy ji vlastnila Toshiba, Westinghouse Electric Company zbankrotovala a dnes je jejím největším akcionářem společnost Brookfield Business Partners. \n\nWestinghouse byl do roku 2010 dodavatelem paliva pro JE Temelín, kdy ho nahradila ruská firma TVEL.\n"}
{"id": "829227", "url": "https://cs.wikipedia.org/wiki?curid=829227", "title": "Fournier", "text": "Fournier\n\nFournier [\"furnié\"] je francouzské příjmení a může znamenat:\n\n\n"}
{"id": "829230", "url": "https://cs.wikipedia.org/wiki?curid=829230", "title": "Opatská zahrada (Strahovský klášter)", "text": "Opatská zahrada (Strahovský klášter)\n\nOpatská zahrada je jedna ze zahrad Strahovského kláštera.\n\nMěstská část: Praha 6, kat. území: Hradčany čp. 132, ulice: Strahovské nádvoří 1, výměra: 0,2 hektaru, nadmořská výška: 285 m n. m.. Zahrada společně se Strahovským premonstrátským klášterem je od roku 1989 chráněna jako národní kulturní památka České republiky.\n\nO tom, že strahovský opat Kašpar z Questenberka, působící od roku 1612 udělal mnohé stavební počiny, se všeobecně ví. Pokud se zahrad a vinic týče, pak proslul zejména založením Opatské zahrady v roce 1613 a jejími úpravami. Podílel se na nich také podpřevor Amand Fabius, který měl nemalé zásluhy právě na venkovních úpravách, především výsadbách dřevin, mezi nimi ořešáků (Juglans sp.) a dokonce teplomilných kaštanovníků jedlých (Castanea sativa). Architektonický návrh na Opatskou zahradu vypracoval Giovanni Battista Bossi.\n\nTurecká líska na Strahově - podle pověsti byla vysazena kolem roku 1613 při založení Opatské zahrady.\nPod zahradami byly objeveny vydatné prameny, které byly využívány pro hospodářské stavení. V r. 1632 svedl Kryšpín Fuk štolou do rybníka na Pohořelci jeden z hlavních pramenů. Kryšpín Fuk se v r. 1640 stal opatem. S postupem let přibývaly další štoly k posílení vodovodu. V souvislosti se stavbou opevnění, která ovlivnila zdejší vodní režim, dochází v roce 1676 ke vzniku Šancovní štoly, vedoucí od původní Lohelovské prelatury, přes Konventní zahradu pod Letní refektář a pod klášterem dále až pod východní okraj budov do Opatské zahrady, kde klesá ve svahu k současné 'vyhlídkové cestě'. V r. 1693 byla následně postavena nová Velká odpadní štola od secesu v opatství do dolní části Opatské zahrady, kde se napojila právě na stávající Šancovní štolu. Všechny tyto poznatky byly získány při průzkumu v r.1980, kdy byly prováděny sondážní práce v Opatské zahradě.\n\nOpatská zahrada je dnes využívána komerčně, a to pro účel letní restaurace s překrásnou vyhlídkou na Prahu. Zahrada přiléhá přímo ke zdi konventu. V zahradě se nachází jedna z kašen Břevnovského kláštera a souvisí podle všech poznatků s výstavbou nového opatství v roce 1625. Zdrojem vody pro fontánu byl pramen, který byl objeven při zemních pracích. Kašnu tvoří sokl na kterém stojí tři putti., nesoucí profilovanou mísu. V 80. letech byla Opatská zahrada pro havarijní stav uzavřena.Až roku 1991 započala její obnova dle plánů architekta Karla Kuči. Zahrada, k níž patří i volně přístupná malá vinice, byla obnovena do roku 1994.\n"}
{"id": "829233", "url": "https://cs.wikipedia.org/wiki?curid=829233", "title": "Tumbleweed Connection", "text": "Tumbleweed Connection\n\nTumbleweed Connection je třetí studiové album Eltona Johna. Jeho nahrávání probíhalo v květnu 1970 ve studiu Trident Studios v Londýně. Album pak vyšlo v říjnu stejného roku u vydavatelství DJM (UK)/Uni Records (US). Album produkoval Gus Dudgeon. V žebříčku 500 nejlepších alb všech dob časopisu Rolling Stone se album umístilo na 458. místě.\n\nAutory všech skladeb jsou Elton John a Bernie Taupin, pokud není uvedeno jinak.\n\n"}
{"id": "829238", "url": "https://cs.wikipedia.org/wiki?curid=829238", "title": "Beeskow", "text": "Beeskow\n\nBeeskow ( ) je město v Braniborsku, asi 80 kilometrů jihovýchodně od Berlína a 30 kilometrů jihozápadně od Frankfurtu nad Odrou. Protéká jím řeka Spréva, žije v něm asi 8000 obyvatel a je hlavním městem okresu Beeskow.\nPro svoji polohu v lesnaté a jezernaté oblasti i pro své historické centrum je oblíbeným turistickým cílem.\n\nBeeskow založili ve 13. století na obchodní cestě z Lipska do Frankfurtu nad Odrou Rytíři ze Strele. Pro založení města vybrali místo chráněné v té době již stojícím hradem, jehož zříceniny stále stojí. Ve středověku vydělávalo město z celních poplatků. V té době patřilo do Dolní Lužice, i církevně bylo orientováno na jih, spadalo pod míšeňské biskupství. Ve středověku Beeskow často měnil majitele.\n\nPo vymření majitelů z dynastie Biberštejnů získal město roku 1551 český král Ferdinand I. (v tu dobu spadal již pod biskupství lubušské). O pět let později město získala braniborská hrabata, kterým se dařilo jej stále více vymaňovat z vlivu Českého království (Beeskow stále lénem českého krále) i Dolní Lužice. Roku 1600 se pak oficiálně stalo součástí Braniborska. V 16. a 17. století byl Beeskow téměř úplně zničen a poté znovu vystavěno jako pevnostní město. V 19. století hospodářsky vykvetl především díky výrobě látek, provazů a piva. V roce 1888 bylo město spojeno železnicí s blízkým Grunowem, roku 1898 pak s Königs Wusterhausen u Berlína. Roku 1901 následovalo také napojení na Dolnolužickou dráhu, tak bylo město spojeno například s Lübbenem, toto spojení však už od roku 1996 nefunguje.\n\nZa druhé světové války město poškodil sovětský nálet, utrpěl i kostel na náměstí. Ještě předtím zničili nacisté místní židovský hřbitov. Opravy historického centra proběhly v 60. a 70. letech. V éře NDR sídlila ve městě sovětská posádka.\n\nCelé město je charakteristické svou typicky severoněmeckou architekturou – ve stylu severoněmecké gotiky jsou vystavěny hrad, kostel Panny Marie (v 16. století částečně přestavěn a doplněn o věž), stejně jako opevnění města. Kromě toho je ve městě k vidění typická pruská architektura (převážně vojenské stavby z doby Fridricha II. Velikého.\n\nNe všechny koleje, které do Beeskowa vedou, se stále využívají, funguje však pravidelné vlakové spojení s Königs Wusterhausen a Frankfurtem nad Odrou (linka OE 36). Z města také vedou silnice I. třídy do Frankfurtu nad Odrou, Lübbenu a Chotěbuzi, dále menší silnice do okolních obcí.\n"}
{"id": "829239", "url": "https://cs.wikipedia.org/wiki?curid=829239", "title": "Bílá rada", "text": "Bílá rada\n\nBílá rada je uskupení mocných elfů a čarodějů ve fiktivním světě Středozemi spisovatele J.R.R. Tolkiena. Byla svolána na žádost Galadriel.\nNa počátku Bílé rady byl hlavní a předsedající člen Saruman, který byl považován za nejmocnějšího čaroděje. V radě byli také další dva čarodějové, Gandalf a Radagast.\n\nElfy zastupovali tři nejvýznamnější vládci svých oblastí či království a nositelé Tří prstenů. První z nich byl Elrond, Pán Roklinky, nacházející se na západní straně Mlžných hor, druhá byla Galadriel, Paní Lothlórienu,který ležel na východně straně Mlžných hor blízko Morie a Anduiny a třetí byl Círdan, Stavitel lodí, který sídlil v Lindonu na pobřeží Moře (ten se prstenu vzdal ve prospěch Gandalfa). \n\nDalší možní členové Rady byli elfové sídlící v Roklince, například Glorfindel nebo Galdor, v Lothlóienu to mohl být Celeborn, manžel Galadriel, který byl i ní nazýván Moudrým. \n\nTolkien žádný kompletní seznam členů neposkytl, a proto je třeba vycházet z knih a poznámek.\n\nRada se sešla roku 2463 Třetího věku aby čelila zvětšující se moci Dol Gulduru. Během dalších roků Gandalf zjistil, kdo je Nekromancer (Sauron) žijící v Dol Gulduru a radil proti němu zasáhnout, což ale Saruman zamítl.\nNa Bílé radě v roce 2941 Třetího věku, když Sauron začal aktivně pátrat po Jednom prstenu v okolí Kosatcových polí, dal Saruman souhlas k vyhnání Nekromancera z jeho pevnosti, což ale vedlo pouze k jeho přesunutí do Mordoru a znovuprovolání se jako Saurona. Tento sněm se odehrává v době děje Hobita a je příčinou neúčasti Gandalfa na poslední části cesty třinácti trpaslíků a Bilba Pytlíka. \n\nPoslední rada proběhla v roce 2953 Třetího věku a Saruman na ní vznesl falešnou zprávu, že Jeden prsten byl odnesen Anduinou do Moře. Gandalf ho od této chvíle začal podezírat z touhy po Prstenu.\n\nZasedání Bílé Rady se objevilo i ve filmu Hobit od Petera Jacksona.\n\nElfové\n\nMaiar\n\nČarodějové\n\nJ.R.R. Tolkien, Pán prstenů.\n"}
{"id": "829240", "url": "https://cs.wikipedia.org/wiki?curid=829240", "title": "Lucca Sicula", "text": "Lucca Sicula\n\nLucca Sicula je italská obec na Sicílii, v provincii Agrigento.\n\nK 31. prosinci 2010 zde žilo 1 905 obyvatel.\n\nBivona, Burgio, Calamonaci, Palazzo Adriano, Villafranca Sicula\n"}
{"id": "829241", "url": "https://cs.wikipedia.org/wiki?curid=829241", "title": "Kolonka", "text": "Kolonka\n\nKolonka byla studentská ubytovna, nacházející se na místě dnešní tramvajové smyčky Špejchar v Praze na Letné. Jednalo se o soubor dřevěných budov postavených podle návrhu architekta Miloše Vaněčka v kubistickém stylu v letech 1920–1922 a zbořených v 70. letech. \n\n"}
{"id": "829246", "url": "https://cs.wikipedia.org/wiki?curid=829246", "title": "Ondřej Kocián", "text": "Ondřej Kocián\n\nOndřej Kocián (* 20. březen 1991, Praha) je bývalý český profesionální hokejista. Draftován v druhém kole NHL draftu týmem Florida Panthers jako celková 37. volba NHL draftu v roce 2010. V KHL draftu se umístil na celkovém 13. místě a byl zvolen týmem AK BARS KAZAŇ.\n\n"}
{"id": "829248", "url": "https://cs.wikipedia.org/wiki?curid=829248", "title": "Orpund", "text": "Orpund\n\nOrpund (: , místní dialekt Orpung) je samosprávná obec v okrese Biel v kantonu Bern ve státě Švýcarsko. Leží na severozápadě země nedaleko jezera Bielersee zhruba 40 km od hlavního města Bernu.\n\nNálezy na různých místech v obci ukazují na stálou přítomnost člověk již od neolitu. První písemná zmínka o Orpuntu/Orpontu/Or(t)buntu pochází z roku 1255. Název samotný vychází z latinského spojení \"(ad) aur(e)um pontem\", v překladu na zlatém mostě.\n\nOrpund leží na levém břehu vodního kanálu Nidau-Büren, který v délce dvanácti kilometrů spojuje řeku Aare a jezero Bielersee. Součástí obce jsou také osada Zihlwil a bývalý premonstrátský klášter.\nPodle údajů z roku 2009 činí rozloha katastrálních území obce 3,96 km², z čehož 1,55 km² je využíváno k zemědělství, 1,48 km² činí lesy a zbývajících 0,82 km² je zastavěno. 0,09 km² tvoří řeky a jezera, nebo neproduktivní půda.\n\nTři čtvrtiny zemědělských ploch jsou využívány k pěstování plodin, 17% tvoří pastviny a zbytek ovocné sady a vinice. Ze zastavěných ploch tvoří velkou část obytné domy, průmyslové stavby zabírají pouze 1,9% celkové rozlohy a komunikace 3%.\n\nOficiální počet obyvatel k 31. prosinci 2010 činil 2 671 obyvatel, počet cizích státních příslušníků podle údajů z roku 2007 tvořil 11,5% obyvatel (410 osob). Za posledních deset let počet obyvatel zvýšil o 3,7%, přičemž 86,7% z nich hovořilo německy, 6,6% francouzsky a 1,5% italsky. Děti a mládež tvoří 21,2% procent místní populace, dospělí v produktivním věku 62,7% a senioři 16,1%. V Orpundu má 73,3% lidí ve věku 25-64 let ukončené středoškolské nebo vyšší vzdělání. Historii vývoje počtu obyvatel ukazuje následující tabulka:\n\nMíra nezaměstnanosti činila v roce 2005 1,73%. 28 lidí pracovalo v zemědělství a navazujících oborech, 454 osob v průmyslu a 323 lidí ve službách.\n\nVe sněmovních volbách 2011 se nejúspěšnější stranou stala SVP se ziskem 35,2%, následována SPS s 23,5%, BDP 13,3%, FDP 6,5% a GPS 5,2%.\n\n\n"}
{"id": "829251", "url": "https://cs.wikipedia.org/wiki?curid=829251", "title": "Smysl života", "text": "Smysl života\n\nOtázka po smyslu života znamená problém cíle lidského snažení nebo přístupu jednotlivce. V širším kontextu můžeme tento problém formulovat jako soubor otázek jako:\nPrůzkumy mezi veřejností ukazují, že vysokou roli v odpovědi na otázku má povolání respondenta, jeho náboženské vyznání a soudobá politická situace. V rámci sociálních změn totiž lidé vždy přehodnotí svůj žebříček hodnot, což je častým klíčem, podle kterého lidé hodnotí svůj smysl života (například na prvních místech hodnot a cílů rodičů bývá ochrana potomka).\n\nOtázka smyslu života je v centru filosofických debat a je také hojně diskutovaná například z pozice diskuse ateismu a teismu. Otázka smyslu života je také někdy dodnes používanou metodou psychodiagnostiky, se kterou začal Viktor Emil Frankl. Psychologové zkoumají přímo vnitřní motivace člověka. Pro tuto metodu se také někdy užívá z řeckého \"logos\"-smysl pojem logoterapie.\n\nOtázka smyslu života je důležitá i například z pohledu lékařské etiky – pokud je cílem života například život sám, mělo by být věnované stejně velké úsilí všem lidem – ne však tak, pokud je odpověď jiná.\n\nOdpovědi na otázku smyslu života se nejčastěji zabývají jeho \"účelem\", nicméně často zahrnují i jeho původ nebo význam. Mezi nejčastější odpovědi na otázku \"jaký je smysl života\" patří například:\n\n\n\n\n\n\n\n\n"}
{"id": "829252", "url": "https://cs.wikipedia.org/wiki?curid=829252", "title": "Filip Pavlík", "text": "Filip Pavlík\n\nFilip Pavlík (* 20. července 1992, Třinec) je český hokejový obránce a bývalý mládežnický reprezentant, od května 2017 nastupující za český klub Mountfield HK.\n\nSvoji hokejovou kariéru začal v mužstvu HC Oceláři Třinec, kde prošel všemi žákovskými kategoriemi a v průběhu mládeže rovněž působil v tehdy druholigových klubech VHK Vsetín a HC Frýdek-Místek. V sezoně 2011/12 debutoval v třineckém \"áčku\" v extralize, ročník však dokončil ve druhé nejvyšší souteži na hostování v celku HC Slovan Ústečtí Lvi, kam v roce 2012 přestoupil. Sezonu 2012/13 strávil převážně v Ústí, ale připsal si i jeden start za Lev Praha v KHL. V květnu 2013 zamířil z Ústí nad Labem do Vervy Litvínov. V jejím dresu hrál v nejvyšší soutěži a zároveň v průběhu tohoto angažmá formou střídavých startů pomáhal Ústí a mužstvu HC Most. V ročníku 2014/15 se v základní části stal s 25 kanadskými body společně s Karlem Kubátem nejproduktivnějším litvínovským obráncem. S Vervou navíc ve stejné sezoně získal ligový titul, když klub porazil ve finále play-off Třinec v poměru 4:3 na zápasy. S týmem se představil v Lize mistrů 2015/2016, kde Litvínov skončil v osmifinále po výhře 2:1 a prohře 0:6 nad celkem Frölunda HC ze Švédska. V květnu 2017 se stal novou posilou Mountfieldu HK z Hradce Králové, s jehož představiteli se dohodl na podmínkách dvouletého kontraktu.\n"}
{"id": "829254", "url": "https://cs.wikipedia.org/wiki?curid=829254", "title": "Kosatcová pole", "text": "Kosatcová pole\n\nKosatcová pole jsou část území kolem Anduiny mezi Mlžnými horami a Temným hvozdem ve fiktivní Středozemi. V dřívějších časech to bylo velké jezero, ve kterém se stékala Anduina a Kosatcová řeka. Postupně začalo vysychat a vznikal velmi rozlehlý močál, kterým protékala řeka mezi ostrůvky, rákosím a plochami žlutých kosatců, které daly kraji jméno. Jak postupovalo vysychání, tak se okraje zpevňovaly a mohly být využívány jako cesty pro přesuny lidí se zbožím či vojenských jednotek.\n\nV roce 2 Třetího věku putoval Isildur, syn Elendila a král lidí ve Středozemi z Gondoru, který leží na jihu, do Roklinky poté do Arnoru na severu. Spolu s ním putovali jeho tři synové a přibližně 200 mužů. Cesta jim rychle ubíhala a u Kosatcových polí jim na cestu vysvitlo slunce po dlouhém dešti. Začali zpívat, ale při stmívání je přepadli skřeti. Isildur svěřil Ohtarovi úlomky Narsilu a dal mu za úkol vzdálit se z boje a donést úlomky do bezpečí. Chvíli poté se skřeti vrhli s zuřivostí na Isildurovi muže a přes statečnost byli lidé pobiti. Když Isildur viděl, že je vše ztraceno, nasadil si Jeden prsten a prchl k řece. Když v ní začal plavat, tak mu naneštěstí prsten sklouzl z ruky a Isildura zabili skřetí šípy. Prsten spadl na dno a byl nalezen až v roce 2463 Třetího věku Déagolem, kterého kvůli němu vzápětí zabil Glum a získal tak Prsten. \n\nJ.R.R. Tolkien, Nedokončené příběhy str. 265-277\n"}
{"id": "829258", "url": "https://cs.wikipedia.org/wiki?curid=829258", "title": "Joannis Grivas", "text": "Joannis Grivas\n\nJoannis Grivas, řecky \"Ιωάννης Γρίβας\" (23. února 1923 – 27. listopadu 2016) byl řecký právník. \n\nV roce 1989 byl krátce nestranickým premiérem Řecka v úřednické vládě, která vznikla v politické krizi po volbách roku 1989. Grivasův kabinet neuspěl, byl rychle vystřídán další úřednickou vládou Xenofóna Zolotase. Grivas do funkce premiéra nastoupil z pozice prezidenta Nejvyššího soudu, kterou zastával v letech 1989-1990.\n\n"}
{"id": "829260", "url": "https://cs.wikipedia.org/wiki?curid=829260", "title": "Tzannis Tzannetakis", "text": "Tzannis Tzannetakis\n\nTzannis Tzannetakis, řecky \"Τζαννής Τζαννετάκης\" (13. září 1927 – 1. dubna 2010) byl řecký politik, který byl v roce 1989 krátce premiérem Řecka během politické krize roku 1989. Souběžně s pozici premiéra zastával funkci ministra zahraničí. \n\nTzannetakis byl postaven před úkol sestavit vládu široké koalice s účastí nejen socialistické strany PASOK a pravicové Nové demokracie, ale i radikálně levicové strany Synaspismós. Poté, co právě radikální levice odvolala vládě podporu, Tzennetakisův kabinet padl a nastoupil čistě úřednický kabinet Joannise Grivase, který ovšem rovněž rychle padl. Déle vydržel až poloúřednický kabinet Xenofóna Zolotase, kde měly účast politici PASOK i Nové demokracie, a který dovedl zemi k předčasným volbám roku 1990. \n\nTzannetakis byl představitelem strany Nová demokracie, v jejíchž vládách zastával řadu funkcí: ministr veřejných prací (1980–1981), ministr obrany (1989–1990), ministr turismu (1989–1990), ministr kultury (1990–1991). V letech 1990-1993 byl rovněž prvním místopředsedou vlády.\n\n"}
{"id": "829266", "url": "https://cs.wikipedia.org/wiki?curid=829266", "title": "Nevídaní akademikové", "text": "Nevídaní akademikové\n\nNevídaní akademikové (v anglickém originále Unseen Academicals) je humoristický fantasy román britského spisovatele Terryho Pratchetta, celkově v pořadí 37. z cyklu Úžasná Zeměplocha.\n\nPříběh popisuje snahu arcikancléře Vzoromila Výsměška vytvořit z mágů Neviditelné univerzity tým s Knihovníkem v bráně, aby bez použití magie vyhráli zápas v místní verzi fotbalu, což je podmínka pro získání dědictví jedné bohaté rodiny. Román kromě toho uvádí některé podrobnosti ze života a práce sloužících na univerzitě (především z kuchyně) a uvádí nové postavy, včetně Haštala Nejspíše, chlapce z ulice s velkým talentem v kopání do plechovek, Gustýny Motýlokvěté, kuchařky, která umí dělat výborné koláče, Julie Stolipné, prostoduché, ale krásné mladé dívky, která touží se stát nejlepší modelkou na světě, a pana Sráže, kultivovaného, záhadného a idealistického učence.\n"}
{"id": "829268", "url": "https://cs.wikipedia.org/wiki?curid=829268", "title": "Ondřej Raab", "text": "Ondřej Raab\n\nOndřej Raab (* 20. června 1973 Jablonec nad Nisou) je bývalý český vodní slalomář, kajakář závodící v kategorii K1.\n\nNa mistrovstvích Evropy získal v letech 1998 a 2002 stříbrné medaile v závodech K1 družstev. Startoval na Letních olympijských hrách 2004 v Athénách, kde skončil v závodě K1 na 14. místě.\n"}
{"id": "829271", "url": "https://cs.wikipedia.org/wiki?curid=829271", "title": "Irena Pavelková", "text": "Irena Pavelková\n\nIrena Pavelková (* 5. září 1974 Mladá Boleslav) je česká vodní slalomářka, kajakářka závodící v kategorii K1.\n\nV letech 2003–2011 získala na mistrovstvích světa tři zlaté a čtyři stříbrné medaile, všechny v závodech K1 družstev. Z evropských šampionátů si mezi lety 1996 a 2011 přivezla ze závodů hlídek čtyři zlaté a tři stříbrné, v individuálních startech vybojovala čtyři bronzy (2000, 2004, 2005, 2008). V roce 1997 vyhrála celkové pořadí Světového poháru v závodech K1. Třikrát startovala na letní olympiádě. V Atlantě 1996 dojela šestnáctá, na LOH 2000 v Sydney byla pátá a na olympijských hrách 2004 v Athénách skončila na 15. místě.\n"}
{"id": "829272", "url": "https://cs.wikipedia.org/wiki?curid=829272", "title": "Peleta", "text": "Peleta\n\nPeleta je obvykle malý, slisovaný kousek libovolné hmoty nejčastěji válcovitého tvaru. Pelety ze dřeva se používají jako náhrada fosilních paliv. Pelety se používají také v potravinářském průmyslu. Většina velkých pivovarů tak místo klasického hlávkového chmele, používá chmel peletovaný/granulovaný, který se lépe skladuje i přepravuje. Pelety všech druhů potom poskytují velkou výhodu svou vhodností k přepravě, skladování či dávkování, čímž umožňují snazší nebo hlubší automatizaci. Typicky se manipulují pomocí šnekových či vzduchových dopravníků. \n\nDřevěné pelety se vyrábějí lisováním dřevěných pilin a hoblin jako vedlejší produkt při zpracování dřeva. Vyznačují se extrémní hustotou a nízkým obsahem vody. Používají se jako kvalitní ekologické palivo. Obsah vody je důležitým parametrem pro výhřevnost paliva i dlouhodobé opotřebení kotlů, proto by vstupní materiál měl být před vlastní peletizací vhodně dosušován v sušárnách.\n\nPelety se vyrábějí v peletárnách lisováním vstupního materiálu na tvarovacích lisech, jde o tzv peletizaci. Materiál je při peletizaci pod vysokým tlakem protlačován skrz malé kruhové otvory ocelové matrice, přičemž se zahřívá na teplotu okolo 100 °C. Celulóza, která se nachází ve dřevě, vlivem teploty měkne a stává se lepivou. To umožní lisovat dřevěné piliny do tvaru pelety bez přidávání jakýchkoliv přísad. Po vychladnutí jsou pelety pevné a zachovávají si svůj válcovitý tvar.\n\nPelety se používají jako náhrada fosilních paliv v kotlích, domácích kamnech a krbech. Protože jsou sypké, mohou se používat i v kotelnách s automatickým provozem. Pomocí dopravníku je možné přesně a plynule regulovat přísun paliva a tím regulovat tepelný výkon kotle. Vytápění tímto palivem je značně rozšířeno ve skandinávských zemích a v Itálii.\n\nPelety se z těchto důvodů dělí na pelety určené pro domácnosti a pelety určené pro průmyslové vytápění a ohřevy (například teplárny, elektrárny).\n\nPelety určené pro průmysl bývají zpravidla horší jakosti, mívají větší obsah příměsí, nižší výhřevnost a vyšší obsah popelovin resp. nespalitelných látek, pro domácí kotelny obvykle nejsou vhodné.\n\nU pelet určených pro domácnost je také výhodné, pokud jsou vyrobeny ze dřeva pocházejícího z jednoho druhu stromů (smrk, borovice, modřín apod.).\n\nV pivovarnictví při procesu chmelovaru jsou velkými pivovary používány chmelové pelety či granuláty. \n\n\nAgropelety nebo také alternativní pelety jsou vyráběny z přebytků zemědělské výroby jako je sláma, seno, odpady vznikající při čistění obilí, olejnin a luštěnin. Oproti dřevěným peletám mají obvykle vyšší obsah popela (5 %). Agropelety jsou významným zdrojem obnovitelné energie a představují značný potenciál pro ekonomický rozvoj venkova.\n\n\n"}
{"id": "829274", "url": "https://cs.wikipedia.org/wiki?curid=829274", "title": "Frozza Orseolo", "text": "Frozza Orseolo\n\nFrozza Orseolo či Frowiza přejmenovaná na \"Adelhaid\" ( 1015 - 17. února 1071) byla rakouská markraběnka z rodu Orseolů. Byla dcerou benátského dóžete Oty a jedné z dcer uherského krále Gejzy.\n\nPřed rokem 1041 se stala druhou chotí markraběte Vojtěcha, který se díky tomuto sňatku stal švagrem novopečeného uherského krále Petra a ten roku 1041 našel po svém vyhnání z Uher na švagrově dvoře azyl. Frozza přijala po sňatku jméno Adelhaid a svému choti porodila dva syny. Starší Leopold se proslavil během uherských válek a zemřel roku 1043. Adelhaid ovdověla roku 1055 a zemřela o šestnáct let později. Byla pohřbena po boku manžela v klášteře Melk.\n"}
{"id": "829279", "url": "https://cs.wikipedia.org/wiki?curid=829279", "title": "LyX", "text": "LyX\n\nLyX je multiplatformní textový procesor postavený na typografickém systému LaTeX. Na rozdíl od většiny textových procesorů navržených v duchu WYSIWYG pracuje LyX s přístupem WYSIWYM – uživatel během práce tedy nevidí, jak přesně bude vypadat výsledný tiskový výstup, ale vidí logické strukturování dokumentu. Celá síla LyXu je dána silou LaTeXu, nicméně pro práci není potřeba znát příkazy LaTeXu. Pro běžné úkony je totiž k disposici v rámci grafického uživatelského rozhraní patřičná položka v menu. Uživateli znalému LaTeXu nadále zbývá možnost ovlivnit vzhled dokumentu i přímo dodáním příkazů.\n\nLyX je napsaný v C++ s pomocí knihovny Qt a jedná se o svobodný software distribuovaný pod licencí GNU GPL. Je nabízen pro mnoho operačních systémů, například pro Microsoft Windows, Mac OS X, Linux, Unix nebo Haiku.\n\n"}
{"id": "829281", "url": "https://cs.wikipedia.org/wiki?curid=829281", "title": "Tomáš Indruch", "text": "Tomáš Indruch\n\nTomáš Indruch (* 10. května 1976 Hradec Králové) je bývalý český vodní slalomář, kanoista závodící v kategorii C1.\n\nNa mistrovstvích světa získal v letech 2003–2011 jednu stříbrnou a čtyři bronzové medaile, všechny v závodech družstev. V roce 2004 vyhrál individuální závod na Mistrovství Evropy ve Skopje, o dva roky později vybojoval bronz. Z evropských šampionátů má rovněž další dvě zlaté, jednu stříbrnou a tři bronzové medaile ze závodů hlídek. Startoval na Letních olympijských hrách 2000 v Sydney, kde dojel na 13. místě, na olympiádě v Athénách 2004 byl pátý. V roce 2012 ukončil profesionální kariéru. \n"}
{"id": "829291", "url": "https://cs.wikipedia.org/wiki?curid=829291", "title": "Seznam škol v Rožnově pod Radhoštěm", "text": "Seznam škol v Rožnově pod Radhoštěm\n\nSeznam škol v Rožnově pod Radhoštěm.\n\n\n\n\nOd akademického roku 2009/2010 nabízí Univerzita Tomáše Bati ve Zlíně ve spolupráci se Střední školou informatiky, elektrotechniky a řemesel bakalářské studium oboru \"Informační a řídící technologie\". Prozatím ale nebyl doposud nabízený obor otevřen pro malý počet zájemců.\n\n\n"}
{"id": "829295", "url": "https://cs.wikipedia.org/wiki?curid=829295", "title": "Tělo jako důkaz (seriál)", "text": "Tělo jako důkaz (seriál)\n\nTělo jako důkaz (v anglickém originále Body of Proof) je americký lékařský dramatický televizní seriál, který byl vytvořen Chrisem Murpheym a produkován ABC Studios. Seriál měl premiéru 29. března 2011 na kanále ABC a první řada byla zakončena 17. května 2011. Druhá řada měla premiéru 20. září 2011 a skončila 20. dubna 2012. 11. května 2012 získal seriál třetí řadu, premiéra byla stanovena na 19. února 2013. Poslední díl seriálu byl odvysílán 28. května 2013.\n\nDěj se točí okolo soudní znalkyně v oblasti medicíny Dr. Megan Huntové, která používá velmi neortodoxní postupy. Megan bývala neurochirurgem, ale těžká nehoda jí zabránila v této práci pokračovat. Musí se tak vyrovnat se svým novým zaměřením. Má dceru Lacey, kterou má se svým bývalým manželem.\n\nHlavní postavy seriálu a jejich herecké obsazení:\n\nPrvní řada seriálu měla 9 dílů a druhá 20 dílů. Třetí řada se začala vysílat od února 2013. České názvy jsou převzaty podle České televize. Ta však uváděla jen vybraných 13 dílů první a druhé řady, a bez zachování původního pořadí.\n\n"}
{"id": "829301", "url": "https://cs.wikipedia.org/wiki?curid=829301", "title": "Seznam dílů seriálu Tělo jako důkaz", "text": "Seznam dílů seriálu Tělo jako důkaz\n\nToto je seznam dílů seriálu \"Tělo jako důkaz\". Americký dramatický televizní seriál z lékařského prostředí \"Tělo jako důkaz\" vytvořil Chris Murphey v produkci ABC Studios. Televize ABC ho vysílala od 29. března 2011. Celkem vzniklo 42 dílů uspořádaných do tří řad.\n\n<onlyinclude></onlyinclude>\n\n"}
{"id": "829302", "url": "https://cs.wikipedia.org/wiki?curid=829302", "title": "Hřib růžovník", "text": "Hřib růžovník\n\nHřib růžovník (\"Butyriboletus fuscoroseus\" ) je velmi vzácná houba z čeledi hřibovitých. Tento růžovo-žlutě zbarvený hřib roste pouze v teplých oblastech nížin a pahorkatin. Blízce příbuzné tomuto druhu jsou hřib přívěskatý a hřib horský.\n\n\n\nRoku 1909 jej objevil a v roce 1910 popsal český mykolog František Smotlacha. Uvedené datum provázejí diskuse, které jsou důsledkem nejednoznačného datování: Smotlacha ve svém popisu uvedl letopočet „1910“ a poznámku „předloženo v sezení dne 13. ledna 1911“. Tento popis byl vydaný v rámci Věstníku Královské české společnosti nauk 8, v němž je uvedeno datum tisku 30. června 1911, zároveň jde o vydání roku 1911, ale titulní stránka věstníku uvádí rok 1912. Z toho důvodu se v literatuře můžeme setkat s různými údaji.\n\nPrvní známé nálezy tohoto druhu pocházely z osobních Smotlachových sběrů z Žernova u Holic (pod duby). U Roblína je sbíral František Fechtner, který spolupracoval s Josefem Velenovským.\n\nV literatuře je možné narazit i na vědecký název \"Boletus pseudoregius\" , ale správné jméno \"Boletus fuscoroseus\" bylo Františkem Smotlachou publikováno desítky let před tím, než byl \"Boletus pseudoregius\" přesunut na úroveň druhu. Na přednost Smotlachova názvu poukázali roku 2006 přední čeští boletologové Pavel Špinar a Josef Šutara a opakovaně v roce 2014 Josef Šutara s Václavem Jandou, Michalem Gracou a kolektivem. V roce 2014 provedli američtí mykologové David Arora a Jonathan L. Frank vydělení rodu \"Butyriboletus\" (zhruba odpovídá původnímu pojetí sekce Appendiculati) z rodu \"Boletus\" a převedení především amerických druhů do nového rodu. Zbývající evropské druhy sekce Appendiculati včetně hřibu růžovníku do nového rodu přesunuli téhož roku italští mykologové Alfredo Vizzini a Matteo Gelardi.\n\nČeský název hřib růžovník zavedený Smotlachou pochází z místního lidového názvu na Holicku „růžovník“.\n\nKlobouk 50–100 (140), (100–200) milimetrů široký, hnědorůžový nebo hnědočervený, později se může barvit do okrova. Na otlacích tmavne.\n\nRourky a póry jsou žluté, ve stáří žlutoolivové, na řezu a otlacích modrozelenající.\n\nTřeň je zbarvený žlutě, spodní část až od poloviny obvykle přechází do růžové až načervenalé. Horní část kryje světlá žlutavá síťka.\n\nDužnina je bělavá, nad rourkami a v horní části třeně nažloutlá, ve spodní části třeně narůžovělá, načervenalá až nahnědlá. Na řezu modrá především v horní části plodnice.\n\nVýtrusy dosahují (10) 11–15 × 4,5–5,5 μm (Velenovský uvádí 8–10, některé 12–15 μm, Pilát & Dermek 9–14 × 3–4,5 μm), jsou hladké, elipsoidně vřetenovité, patrná je suprahilární deprese z bočního pohledu. Povrch klobouku kryjí 3–8 μm silné trichodermální hyfy, které ve stáří kolabují.\n\nJde o velmi vzácný teplomilný druh, který je vázaný na duby, vzácně na buky. V rámci České republiky se vyskytuje jen na několika místech ve světlých listnatých lesích a na hrázích rybníků v nížinách a pahorkatinách. Roste ojediněle a nepravidelně. Fruktifikuje od července do konce září.\n\nHřib růžovník roste v Turecku (Asie) a Evropě – nálezy byly popsány v následujících zemích: Belgie, Bulharsko, Černá Hora, Česko, Chorvatsko, Francie, Itálie, Maďarsko, Rakousko, Rumunsko, Řecko, Severní Makedonie, Slovensko, Slovinsko, Spojené království, Srbsko, Španělsko, Švýcarsko.\n\nV České republice je v současnosti známý z území Bílých Karpat. Na Pardubicku, odkud je hřib růžovník popsán, nebyl po dlouhá léta nalézán, ale objevil se opět v roce 2010. Dřívější lokality z Královéhradecka byly považovány za zaniklé, v roce 2013 byl však nalezen i zde. Velenovský (1922) uváděl krom Žernova u Holic (okres Pardubice) také Roblín (okres Praha-západ).\n\n\nOproti žlutým hřibům (Fechtnerův, královský a přívěskatý) se liší mnohem intenzivnějším modráním dužiny.\n\nS hřibem růžovníkem a hřibem královským byl spojován druh popsaný v Severní Americe pod názvem \"Boletus speciosus\" . To pramení patrně ze Singerovy publikace \"Die Röhrlinge. II. Die Boletoideae und Strobilomycetaceae. In: Die Pilze Mitteleuropas 6\" vydané v roce 1967. Později bylo prokázáno, že makroskopicky podobný hřib je samostatným druhem, který od růžovníku odlišují mikroznaky (pokožka klobouku a kaulohymenia na třeni). V roce 2014 byl \"Boletus speciosus\" var. \"brunneus\", který makroskopicky připomíná evropský růžovník, povýšen na samostatný druh \"Butyriboletus brunneus\".\n\nHřib růžovník je velmi vzácný, popsaných nálezů je ještě méně než u hřibu královského. Je zařazen do Červeného seznamu hub České republiky (pod jménem \"Boletus pseudoregius\") jako kriticky ohrožený druh (CR). Je proto třeba jej chránit a nálezy hlásit a dokladovat nejbližšímu mykologickému pracovišti.\n\n"}
{"id": "829305", "url": "https://cs.wikipedia.org/wiki?curid=829305", "title": "Tramvajová smyčka Špejchar", "text": "Tramvajová smyčka Špejchar\n\nTramvajová smyčka Špejchar je obratiště v pražské kolejové síti, nacházející se v katastrálním území Holešovice na západním okraji Letenských sadů mezi ulicemi Na Špejcharu a Milady Horákové. \n\nByla vybudována na místě dožité dřevěné studentské ubytovny Kolonka v souvislosti s otevřením linky A metra a uvedena do provozu 13. srpna 1978.\n\nProjekční organizace na začátku 70. let 20. století předpokládaly, že tramvajové linky nebudou od přípojné stanice metra Hradčanská, případně již od stanice Dejvická (tehdejším názvem Leninova) pokračovat dále do centra, dokonce že bude možno příslušné tratě zrušit. Tím vznikla potřeba obratiště v blízkosti stanice Hradčanská. Záměry se naplnily jen částečně a jen zpočátku. Smyčka byla vybudována a některé linky v ní ukončeny, nebyla však zrušena žádná trať a dalším vývojem linkového vedení došlo k tomu, že zde již od roku 1991 pravidelně nekončí (platí ještě 2018) žádná linka. Smyčka se využívá pouze při výlukách a nepravidelnostech.\n\nVe vjezdu do smyčky se v roce 1982 udála tragická tramvajová nehoda.\n\nV místě smyčky měla do roku 2012 vzniknout nová budova Národní knïhovny, záměr však nebyl prozatím realizován.\n\nSmyčka je obousměrně zapojena úplným kolejovým trojúhelníkem do tramvajové trati na ulici Milady Horákové (ta tvoří hranici s k.ú. Bubeneč). Je uspořádána jako jednosměrná, vjezdové koleje z obou směrů se spojují, z jediné výstupní zastávky se rozvětvují tři koleje, z nich vnější a střední (s jedním kolejovým přejezdem z vnější do střední) mají nástupní zastávky, vnitřní kolej je jen manipulační bez možnosti nástupu cestujících.\n\nCelý povrch je asfaltový. Smyčka má společné zázemí pro personál s větví ulice Na Špejcharu, která je využívána k odstavování a obracení autobusů. \n\nPři výlukách, při kterých není možno vyjíždět z vozovny Vokovice, se využívá k deponování tramvají s maximální kapacitou 35 vozů typu T. Prohlížecí jáma zde není.\n\n"}
{"id": "829307", "url": "https://cs.wikipedia.org/wiki?curid=829307", "title": "Za to může alkohol", "text": "Za to může alkohol\n\nZa to může alkohol (v americkém originále Blame It on the Alcohol) je čtrnáctá epizoda druhé série televizního seriálu \"Glee\" a v celkovém pořadí třicátá šestá epizoda. Scénář napsal Ian Brennan, režíroval ji Eric Stoltz a poprvé se vysílala ve Spojených státech dne 22. února 2011 na televizním kanálu Fox. Tato epizoda se točí hlavně kolem otázky alkoholismu mezi mladistvými, když studenti střední školy McKinley přicházejí do školy opilí stále ve větším počtu. Ředitel Figgins (Iqbal Theba) plánuje shromáždění, které by studenty informovalo o nebezpečí alkoholismu u mladistvých a požádá vedoucího sboru Willa Schuestera (Matthew Morrison), aby jeho studenti předvedli píseň, která vysílá pozitivní zprávu při omezení alkoholu. Rachel Berry (Lea Michele) pořádá večírek pro členy sboru, kde se téměř všichni opijí; účastníci se probudí s kocovinou a musí předvádět různé písničky proti alkoholu, zatímco jsou ještě stále pod vlivem. Shromáždění se zvrtne, když poté, co zazpívají píseň oslavující alkohol, se také dvě zpěvačky přímo na pódiu pozvrací. To ale všechny účastníky vyděsí a začnou se vyhýbat alkoholu.\n\nEpizoda získala od mnoho kritiků pozitivní reakce, ačkoliv tam byl i nesouhlas ohledně zprávy, kterou seriál vysílá ohledně pití alkoholu. Večírek pořádaný Rachel byl chválen i píseň \"Don't You Want Me\", která na ní zazněla, stejně jako píseň na shromáždění, Keshina \"Tik Tok\". Epizoda obsahuje cover verze čtyř písní a všechny byly vydány jako singly a jsou dostupné ke stažení. Tři ze singlů se objevily i v hitparádě Billboard Hot 100. Poprvé se v seriálu objevila i původní píseň psaná přímo pro seriál, a to \"My Headband\" (v překladu Moje čelenka), kterou zpívala Lea Michele jako Rachel a nebyla vydána jako singl. Epizodu v den vysílání sledovalo 10,58 milionů amerických diváků.\n\nŘeditel Figgins (Iqbal Theba) je znepokojen tím, že se čím dál tím víc studentů opíjí a chodí opilí i do školy a proto se rozhodne uspořádat shromáždění, na kterém by promluvil o nebezpečnosti alkoholu a požádat sbor, aby vystoupil s písní proti alkoholu. Hlavní zpěvačka Rachel (Lea Michele) zpívá Finnovi (Cory Monteith) píseň, kterou sama napsala, o své čelence. Uvědomí si, že potřebuje inspiraci k tomu, aby napsala píseň na regionální kolo, takže zorganizuje house párty pro členy sboru, kterou také navštíví bývalý člen Kurt (Chris Colfer) a Blaine (Darren Criss), do kterého je Kurt tajně zamilovaný. Všichni účastníci party (kromě Kurta a Finna) se opijí a Rachel a Blaine spolu sdílejí dlouhý polibek a následně i společně vystupují s písní \"Don't You Want Me\" jako karaoke duet. Blaine stráví noc v Kurtově posteli, zcela oblečen. Kurtův otec Burt (Mike O'Malley) není potěšen tímto stupněm intimností pod jeho střechou a řekne Kurtovi, aby se ho pro příště nejprve zeptal. Kurt neochotně souhlasí, ale požádá Burta, aby si sám něco přečetl o homosexuálních vztazích, aby k němu mohl později přijít Kurt pro radu.\n\nV pondělí přicházejí do školy členové sboru s kocovinou a zpívají píseň \"Blame It\". Vedoucí sboru Will Schuester (Matthew Morrison) je ohromen jejich \"realistickým ztvárněním rolí\", ale myslí si, že je ta píseň nevhodná pro shromáždění, protože oslavuje pití alkoholu. Fotbalová trenérka Shannon Beiste (Dot-Marie Jones) přemluví Willa, aby se k ní připojil na večer do kovbojského baru, aby se zbavili stresu a společně zpívají píseň \"One Bourbon, One Scotch, One Beer\". Will se opije a když dojde domů, je tak opilý, že všechny testy svých studentů oznámkuje jedničkou (A+) a poté opilý zavolá školní výchovné poradkyni Emmě Pillsbury (Jayma Mays), která ale není u telefonu, a tak jí nechává sexuálně zabarvenou zprávu.\n\nRachel pozve Blaina na schůzku a ten, přes Kurtovo zděšení, přijímá. Pohádají se, když Blaine navrhuje, že je možná bisexuál, zatímco Kurt existenci bisexuality popírá. Kurt navštíví Rachel po schůzce a varuje ji, že Blaine je určitě gay, je jenom momentálně nejistý. Na školním shromáždění New Directions vystupují s Keshiným \"Tik Tok\", ale píseň se předčasně ukončí, když se Brittany (Heather Morris) a Santana (Naya Rivera) přímo na jevišti z intoxikace pozvrací. Figgins později pochválí sbor za jejich úspěšné vystoupení, které donutilo mnoho studentů k vystřízlivění, protože si myslí, že sboristé to během shromáždění hráli. Trenérka roztleskávaček Sue Sylvester (Jane Lynch) veřejně poníží Willa, když před celou školou ve školním rozhlase pustí nahrávku, kterou opilý zanechal omylem na její hlasové schránce (a ne na Emmině). Will si uvědomí, že je pokrytecké říkat studentům, aby se vyvarovali alkoholu, když to nedělá on sám a dohodne se se všemi členy sboru, aby do nadcházejícího národního kola nepili alkohol. Řekne jim, že i on bude také abstinovat a vyzývá je, aby mu zavolali, ať je odveze domů, pokud se opijí a nezáleží na tom, kde jsou nebo jak pozdě je.\n\nV kavárně Lima Bean, Rachel políbí střízlivého Blaina, což ho přiměje zjistit, že je opravdu gay. Místo zklamání je ale Rachel nadšená, řekne Kurtovi, že její vztah s mužem, který zjistí, že je gay, je \"pro skladatele to nejlepší, co ho může potkat\".\n"}
{"id": "829312", "url": "https://cs.wikipedia.org/wiki?curid=829312", "title": "Sword Art Online", "text": "Sword Art Online\n\nSword Art Online ( ソードアート・オンライン, \"Sódo Áto Onrain\") je japonská sci-fi série light novel od Reki Kawahary, spisovatele proslulého sérií \"Accel World\" s podobným námětem. Série light novel byla převedena do podoby již osmi mang, jednoho anime seriálu a na její motivy byly v Japonsku vydány v březnu 2013 a dubnu 2014 hry \"Sword Art Online: Infinity Moment\" pro PSP a \"Sword Art Online: Hollow Fragment\" pro PS Vita. Od 5. července do 20. prosince 2014 se vysílala druhá řada seriálu s názvem \"Sword Art Online II\". V srpnu 2016 získala americká společnost Skydance Media práva na zpracování \"Sword Art Online\" do podoby hraného televizního seriálu.\n\nV roce 2022 vyšla první virtuální MMORPG (dále VMMORPG) s názvem Sword Art Online (SAO), do níž se připojuje pomocí zařízení zvaného NerveGear. Jedná se o helmu, která zachycuje nervové podněty v mozku hráče, pomocí nichž ovládá postavu ve hře. 6. listopadu 2022, kdy se poprvé všichni hráči připojí do hry, se od tvůrce (Kayaba Akihiko – カヤバ・アキヒコ) Sword Art Online dozví, že se nemohou odhlásit ze hry. Podaří se jim to jen tehdy, pokud zvládnou projít všech 100 pater věže, kde na ně čeká finální boss. Taktéž jim sdělí, že pokud ve hře zemřou, tak zemřou i jejich těla na druhé straně, tedy v realitě.\n\nHlavní postavou příběhu je chlapec jménem Kirigaya Kazuto, jenž vystupuje veřejně pod přezdívkou Kirito. Jako betatester a vášnivý hráč her je odhodlaný ukončit hru pro dobro všech. Jak hra pokračuje, seznámí se s dívkou jménem Asuna Yukki, do níž se zamiluje. Poté co společně odhalí, pod jakým účtem se skrývá tvůrce SAO, rozhodnou se jej porazit, což se Kiritovi také podaří. \n\nJakmile se však Kirito vrátí do reálného světa, tak zjistí, že Asuna a část hráčů je stále uvězněna v jiném virtuálním světě; ve hře, jež se nazývá Alfheim Online (dále jen ALO), což je hra od firmy, která převzala servery SAO po zkrachovalé firmě tvůrců SAO. To má za svědomí programátor Nobujuki Sugó(スゴノブユキ), který na hráčích vykonává nelegální experimenty s jejich myslí, včetně Asuny. Chce se s ní vzít a tím převzít firmu, jelikož ji vlastní Asunin otec. Pomocí Leafy (hráčky z ALO, o které Kirito netuší, že je jeho nevlastní sestra, která s ním bydlí) se mu nakonec podaří Asunu osvobodit.\n\nPo ději ALO se Kirito rozhodne začít s jinou VRMMORPG jménem Gun Gale Online (dále jen GGO), aby zjistil, proč hráči umírají i v reálném světě poté, co je někdo zastřelí ve hře určitou pistolí. Tam se dozví, že pachatelé jsou hráči z jedné gildy ze hry SAO(Smějící se rakev), která tam vraždila ostatní hráče. Poté co odhalí pachatele vražd v GGO, je Kirito požádán, zda se nechce podílet na vývoji nejmodernější hry jménem UnderWorld (UW), jejíž rozhraní má být mnohem realističtější a komplexnější než u her, které doposud existovaly, a má zde utíkat čas tisíckrát rychleji než v reálném světě. Bohužel, Kirito spadne do pasti a probudí se ve hře bez možnosti odhlášení.\nPrvní díl série light novel \"Sword Art Online\" napsal Reki Kawahara již v roce 2002. Chtěl se s ním zúčastnit literární soutěže nakladatelství ASCII Media Works s názvem \"Dengeki Game šósecu taišó\", která je určena pro začínající autory, avšak z důvodu překročení daného rozsahu stran se soutěže nakonec neúčastnil. Začal však své dílo publikovat na internetu pod pseudonymem Fumio Kunori. Na internetu publikoval celkem čtyři díly série a několik kratších příběhů ze \"Sword Art Online\".\nV roce 2008 se opět zúčastnil stejné soutěže, tentokrát však s dílem \"Accel World\", s nímž Kawahara vyhrál hlavní cenu. Nakladatelství se rozhodlo vydávat nejen novely ze série \"Accel World\", ale navíc Kawaharu oslovilo s nabídkou vydávat i \"Sword Art Online\". Ten nabídku přijal a stáhl publikovaný materiál ze své internetové stránky.\nPrvní díl \"Sword Art Online\" s podtitulem \"Aincrad\" byl vydán 10. dubna 2009. Z původní verze však byla vydavatelem vyškrtnuta kapitola 16.5 z důvodu erotického obsahu. \nSérie \"Sword Art Online: Progressive\", která je převyprávěním prvních dvou dílů původní série, se začala vydávat 10. října 2012.\n\nSérie \"Sword Art Online\" se dočkala dvou řad animovaného seriálu, jenž produkovala společnost Aniplex a pod režijní taktovkou Tomohika Itóa vyrobilo studio A-1 Pictures. První řada, která adaptuje děj prvních čtyř dílů light novel a částečně i osmého dílu, se původně vysílala na japonských televizních stanicích od 7. července do 22. prosince 2012. 31. prosince 2013 pak byl odvysílán hodinový silvestrovský speciál s názvem \"Sword Art Online Extra Edition\", který představuje rekapitulaci děje první řady s několika přidanými scénami. Na konci tohoto speciálu se objevilo potvrzení o vzniku druhé řady, jež si na televizních obrazovkách odbyla premiéru od 5. července do 20. prosince 2014. Prvních čtrnáct dílů druhé řady adaptuje děj pátého a šestého dílu light novel, díly 15–17 adaptují děj osmého dílu a díly 18–24 děj sedmého dílu.\n\nPůvodní hudbu k oběma řadám seriálu složila Juki Kadžiura. V obou řadách seriálu se také jednou vystřídala úvodní i závěrečná znělka. Prvních čtrnáct dílů první řady je úvodní znělkou skladba \"crossing field\" od zpěvačky LiSA a závěrečnou znělkou skladba \"Jume sekai\" ( ユメセカイ, v překladu \"Svět snů\") od Haruky Tomacu, dabérky Asuny. Od patnáctého dílu je úvodní znělkou skladba \"INNOCENCE\" od zpěvačky Eir Aoi a závěrečnou znělkou skladba \"Overfly\" od Luny Haruny.\nPrvních čtrnáct dílů druhé řady je úvodní znělkou skladba \"IGNITE\" od Eir Aoi, patnáctého až třiadvacátého dílů pak \"Courage\" od Haruky Tomacu a posledního dílu pak \"Separate Ways\" ( セパレイト・ウェイズ) od téže interpretky. Závěrečnou znělkou prvních čtrnácti dílů je \"Startear\" od Luny Haruny, patnáctého až sedmnáctého dílu pak \"No More Time Machine\" od zpěvačky LiSA a pro zbylé díly pak \"Širuši\" ( シルシ) od téže interpretky.\n\n"}
{"id": "829314", "url": "https://cs.wikipedia.org/wiki?curid=829314", "title": "Rebecca Giddensová", "text": "Rebecca Giddensová\n\nRebecca Giddensová (* 19. září 1977 Green Bay, Wisconsin), rodným jménem Bennettová, je bývalá americká vodní slalomářka, kajakářka závodící v kategorii K1.\n\nPrvní medaili na mistrovství světa získala v roce 1999, kdy pomohla vybojovat americkému týmu stříbro v závodě hlídek K1. Roku 2002 se stala mistryní světa v individuálním závodě, v téže disciplíně získala i bronzovou medaili o rok později. Startovala na Letních olympijských hrách 2000 v Sydney, kde skončila sedmá. Na olympiádě v Athénách 2004 získala v závodě K1 stříbro.\n\nJejí manžel Eric je rovněž bývalým vodním slalomářem a olympionikem, startoval v Atlantě 1996.\n"}
{"id": "829321", "url": "https://cs.wikipedia.org/wiki?curid=829321", "title": "Helen Reevesová", "text": "Helen Reevesová\n\nHelen Reevesová (* 6. září 1980 Nottingham, Anglie) je bývalá britská vodní slalomářka, kajakářka závodící v kategorii K1.\n\nNa mistrovstvích světa získala v letech 2002 a 2003 bronzové medaile v závodech hlídek K1. Startovala na Letních olympijských hrách 2004 v Athénách, kde v individuálním závodě K1 vybojovala rovněž bronz.\n"}
{"id": "829323", "url": "https://cs.wikipedia.org/wiki?curid=829323", "title": "Jennifer Beals", "text": "Jennifer Beals\n\nJennifer Beals (* 19. prosince 1963, Chicago, Illinois, USA) je americká herečka a modelka. Známá je díky roli Alexandry \"Alex\" Owens ve filmu z roku 1983 \"Flashdance\" a Bette Porter, postavy z televizního seriálu \"Láska je Láska\". Byla nominována na ceny NAACP Image Award a Zlatý glóbus. Za svoji kariéru si zahrála již ve více než 50 filmech.\n\nBeals se narodila v Chicagu. Její matka Jeanne učila na základní škole a její otec Alfred Beals byl vlastníkem sítě obchodů s potravinami. Její otec byl Afroameričan a její matka je irského původu. Jennifer má dva bratry, Bobbyho a Gregoryho. Její otec zemřel, když bylo Jennifer 9 let. Matka se znovu provdala v roce 1981 za Edwarda Cohena. Ve svých 13 letech začala pracovat ve stánku se zmrzlinou, když díky své výšce přesvědčila zaměstnavatele, že je jí 16.\n\nPromovala na soukromé Francis W. Parker School. V roce 1987 získala titul B.A. na Yaleově univerzitě.\n\nV roce 1980 se zúčastnila jako komparsistka natáčení komediálního dramatu \"My Bodyguard\". Po této, zřejmě zlomové zkušenosti, začala navštěvovat kurzy herectví, režie, scenáristiky a scénografie v chicagském Goodman Theatre. Důležitým mezníkem v její kariéře bylo vítězství v konkurzu na hlavní roli ve filmu Flashdance, kterého se mj. zúčastnilo na 4000 kandidátek, a jež jí vyneslo mezinárodní popularitu a nominaci na Zlatý glóbus 1983.\n\nPo natočení filmu \"Flashdance\" se rozhodla dokončit svá studia na Yaleově univerzitě, během letních prázdnin přijala roli ve filmu \"Nevěsta\", kde hrála po boku zpěváka Stinga. Byla jí také nabídnuta role ve filmu \"St. Elmo's Fire\", ale právě kvůli studiu ji odmítla.\n\nV roce 1989 hrála spolu s Nicolasem Cagem ve filmu \"Polibek upíra\".\n\nV roce 1995 si zahrála po boku Denzela Washingtona v detektivním filmu podle novely Waltera Mosleyho \"Ďábel v modrém\". Ve stejném roce natočila film \"Čtyři pokoje\", jehož režisérem byl její manžel Alexandre Rockwell.\n\nBeals ztvárnila hlavní roli ve filmu z roku 2006 \"Smrtící nenávist 2\". V roce 2010 hrála opět po boku Denzela Wahingtona v dramatu \"Kniha přežití\", kde ztvárnila roli nevidomé matky, jejíž dceru hrála Mila Kunis. V roce 2017 si zahrála ve filmu \"Before I Fall.\" V roce 2018 získala roli Karen ve filmové adaptaci \"\".\n\nJejí první role byla v seriálu \"2000 Malibu Road\" z roku 1992, kde ztvárnila advokátku Perry Quinn.\n\nBeals získala malou roli v posledním dílu seriálu \"Frasier\". V roce 2007 účinkovala v seriálu \"My Name Is Sarah\".\n\nZnámá se stala díky roli Bette Porter, ambiciózní lesbické ředitelky Kalifornského art centra, v seriálu stanice Showtime \"Láska je Láska\". Šestá a poslední sezóna seriálu byla v USA uvedena 22. února 2009.\n\nÚčinkovala v seriálu \"\", jejíž postava Teresa Colvin byla první chicagskou superintendantkou. Po první sérii byl seriál stáhnut z vysílání.\n\nV únoru 2017 se připojila k obsazení seriálu \"Posedlý pomstou\".\n\nBeals byla vdaná za režiséra Alexandre Rockwella v letech 1986 až 1996. V roce 1998 si vzala kanadského podnikatele Kena Dixona. 18. října 2005 se jim narodila dcera. Beals je také nevlastní matkou dvou dětí z Dixonova předchozího manželství.\n\nBeals sama sebe popsala jako nábožensky založenou osobnost. Zajímá se o Bibli, katolictví a praktikuje buddhismus.\n\nJe tvrdou zastánkyní práv homosexuálů. V roce 2006 se účastnila San Francisco Pride Parade.\n\nVěnuje se fotografii. Svá díla vystavuje pod jménem Dixon. Během svého působení v seriálu \"Láska je Láska\" nafotila několik fotografií. V roce 1989 fotila průběh voleb na Haiti.\n\nBeals se dále věnuje triatlonu.\n\n"}
{"id": "829324", "url": "https://cs.wikipedia.org/wiki?curid=829324", "title": "Kastelánie", "text": "Kastelánie\n\nKastelánie byl v časech Přemyslovců hradský obvod, který patřil ke každému hradu. Těchto hradů byla celá síť, která celkově vytvářela hradskou soustavu. Hradská soustava byla hlavní oporou přemyslovských knížat. Část z hradů v tomto systému byla postavena již v 10. století. Proces vývoje byl završen za vlády knížete Břetislava. Obvod kolem kastelánie měl rozlohu v poloměru přibližně 15 kilometrů. V málo obydlených oblastech byl hranicí mezi dvěma kastelániemi střed lesů, jenž odlišné obvody rozděloval. V čele každé kastelánie byl kastelán, hradský správce (comes, prefectes, castellanus).\nOkolí těchto hradů obývalo zvláštní služebnictvo, které mělo povinnost hrad zásobovat nebo v něm sloužit. Jako výnos za služby měli tito lidé od knížete darovánu půdu, na níž mohli hospodařit. Tento systém se nazývá služebnou organizací. Daně a jiná břemena prostého lidu se taktéž vázala ke správním hradům. V podhradí se nacházely osady, kde ve dvorcích žili velmožové a provinční úředníci.\n\nZrušení systému kastelánie se datuje do poloviny 13. století, kdy se střediskem vlády stala knížecí města a hrady. \n\n\n"}
{"id": "829325", "url": "https://cs.wikipedia.org/wiki?curid=829325", "title": "Arnošt Babenberský", "text": "Arnošt Babenberský\n\nArnošt Babenberský zvaný \"Silný\" ( \"Ernst der Tapfere\", 1027 – 10. června 1075) byl markrabě Východní marky z dynastie Babenberků.\n\nNarodil se jako druhorozený syn markraběte Vojtěcha a Frowizy, dcery benátského dóžete Oty Orseola. Jeho starší bratr Leopold zemřel roku 1043 a Arnošt tak v roce 1055 usedl na otcovou smrtí uprázdněný markraběcí stolec. Navázal na jeho diplomatický um a nadále udržoval dobré vztahy s císařským dvorem. Podílel se na výpravě do Uher, jež měla zachránit nemocného říšského spojence, uherského krále Ondřeje před jeho vlastním bratrem Bélou. Ondřeje sice nezachránil, ale podařilo se mu odvést do Východní marky jeho syna Šalamouna a jeho snoubenku Juditu, sestru nezletilého císaře Jindřicha IV.\n\nMladý císař se stal zletilým roku 1065 a konečně mohl začít vládnout samostatně bez regentské rady. Následovala vzpoura říšské šlechty, jíž se pokusil omezit privilegia. Arnošt zůstal na straně císaře a 9. června 1075 se zúčastnil bitvy u Homburgu, která byla zapřičiněna vypálením hradu Harzburg.\n\nJeho ostatky byly převezeny do Melku a pohřbeny v místním klášteře. Nástupcem se stal syn Leopold.\n\n"}
{"id": "829326", "url": "https://cs.wikipedia.org/wiki?curid=829326", "title": "Corn Islands", "text": "Corn Islands\n\nCorn Islands ( \"Islas del Maíz\", \"Kukuřičné ostrovy\") je skupina dvou ostrovů v Karibském moři při pobřeží Nikaraguy. Sestává z ostrova \"Big Corn Island\" o rozloze 10 km² a Little Corn Island (2,9 km²). V současnosti ekonomika ostrovů stojí na rybolovu a turismu.\n\nV minulosti spadaly ostrovy pod britskou koloniální správu jako součást Pobřeží Moskytů a dodnes se na ostrovech mluví kreolizovanou angličtinou. Roku 1860 byly začleněny do Nikaraguy. V roce 1914 byla podepsána Bryanova-Chamorrova smlouva mezi Nikaraguou a Spojenými státy americkými a ostrovy byly pronajaty Spojeným státům. Smlouva byla zrušena v roce 1970 a ostrovy přešly zpět pod nikaragujskou suverenitu.\n"}
{"id": "829329", "url": "https://cs.wikipedia.org/wiki?curid=829329", "title": "Jose Mari", "text": "Jose Mari\n\nJosé Maria Romero Poyón (* 10. prosince 1978 Seville, Španělsko) je španělský fotbalový útočník.\n\n\n\n"}
{"id": "829331", "url": "https://cs.wikipedia.org/wiki?curid=829331", "title": "Světový pohár ve vodním slalomu", "text": "Světový pohár ve vodním slalomu\n\nSvětový pohár ve vodním slalomu je série mezinárodních slalomářských závodů organizovaných Mezinárodní kanoistickou federací (ICF) každoročně od sezóny 1988. Každé léto se na vybraných kanálech pořádají závody jednotlivých disciplín a podle umístění jsou závodníkům přidělovány body. Jejich součet na konci sezóny pak rozhoduje o vítězích poháru v jednotlivých disciplínách.\n\nPůvodně se závodilo ve čtyřech disciplínách: kánoe mužů (C1), deblkánoe mužů (C2), kajak mužů a kajak žen (K1). Od sezóny 2010 byla do programu zařazena i disciplína kánoe žen.\n\nVítězovi každého závodu se uděluje 60 bodů (dvojité body jsou udělovány ve Finále světového poháru, pro všechny závodníky, kteří postoupí alespoň do semifinále). Ti, kteří se umístí níže získávají různé body podle kategorie. Každý účastník získává alespoň 2 body za účast a 5 bodů za kvalifikaci do semifinále (10 bodů ve Finále světového poháru). Pokud dva nebo více sportovců nebo lodí mají stejný počet bodů, pořadí se určuje podle jejich umístění ve Finále světového poháru\n\n"}
{"id": "829335", "url": "https://cs.wikipedia.org/wiki?curid=829335", "title": "Élémir Bourges", "text": "Élémir Bourges\n\nÉlémir Bourges (26. březen 1852, Manosque – 13. listopad 1925, Auteuil (Yvelines)) byl francouzský spisovatel a novinář. Jeho manželkou byla Anna Braunerová, sestra malířky Zdenky Braunerové. Byl členem Académie Goncourt.\n\n"}
{"id": "829341", "url": "https://cs.wikipedia.org/wiki?curid=829341", "title": "Klotoida", "text": "Klotoida\n\nKlotoida (z řec. \"klóthó\", předu), také Cornuova nebo Eulerova spirála, je rovinná křivka, jejíž křivost se spojitě mění s proběhnutou dráhou. Při počátku v bodě [0,0] bude v tomto bodě přímá a doprava i doleva její zakřivení plynule roste, ovšem s opačným znaménkem. Používá se v dopravním stavitelství jako přechodnice, křivka spojující dva úseky trasy s odlišnou křivostí, nejčastěji na nájezdu do oblouku a na výjezdu z něho.\n\nKlotoidu lze vyjádřit rovnicí:\nkde formula_2 je poloměr křivosti, formula_3 délku oblouku od zvoleného počátku do daného bodu a formula_4 libovolnou kladnou konstantu.\n\nRovnici klotoidy poprvé napsal Jacob Bernoulli v roce 1694, ale křivku nenakreslil ani numericky nevypočítal. To udělal až roku 1734 Leonhard Euler, který na ni přišel při zkoumání spirálových pružin. 1874 ji nezávisle objevil francouzský fyzik Alfred Cornu [\"korny\"] při zkoumání a výpočtech ohybů. Od roku 1937 se používá jako přechodnice, v ČR nyní i na železnici, kde se dříve používala jednodušší kubická parabola. \n\n"}
{"id": "829345", "url": "https://cs.wikipedia.org/wiki?curid=829345", "title": "Ratufa", "text": "Ratufa\n\nRatufa (\"Ratufa\") je rod velkých veverek žijící v tropických oblastech Asie od jižní Indii až po Indonésii. Většina druhů je ohrožena především úbytkem přirozeného životního prostředí a je zařazeny mezi zranitelné druhy.\n\nŽijí v tropických pralesích a v světlých tropických lesích v korunách stromů. Zde si také ve větvích staví hnízdo nebo využívají dutiny stromů. Živí se ovocem, ořechy, kůrou stromů a hmyzem.\n\nRatufy žijí v jižní a jihovýchodní Asii od Indie přes Srí Lanku, Thajsko, Vietnam, Malajsii po indonéské ostrovy Sumatra a Jáva.\n\nŽijí v tropických deštných pralesích a v světlých tropických lesích v korunách stromů.\n\nRod \"Ratufa\" zahrnuje čtyři druhy:\n\nJde o výrazně zbarvené větší veverky. Délka těla se pohybuje od 250 do 450 mm, ocas je stejně dlouhý jako tělo nebo i delší. Váží obvykle 1,5–2 kg, ale někdy i 3 kg.\n\nBarva jejich srsti je různá. Některé jsou shora leskle černé, na břiše pak světle žlutohnědé. Jiné mají horní část těla jasně červenou, další tmavě hnědou až šedou; spodní partie jsou béžové až do bíla. Některé mají navíc světlé pruhy nebo skvrny.\n\nUši jsou krátké a kulaté, u ratufy černoprsté (\"Ratufa macroura\") navíc s chomáčky chlupů na konci. Tlapy mají širší přizpůsobené k dobrému pohybu ve větvích. Jsou vybavené mohutnými drápy. Samice mají tři páry bradavek.\n\nNěkteré ratufy žijí samostatně, jiné se sdružují do párů. Skrývají se mezi listy stromů a i celkově se chovají velmi obezřetně. Při vyplašení nebo ohrožení vydávají pronikavé krátké zvuky. V klidu občas mručí.\n\nRatufy žijí celý život v korunách stromů. Na zem sestupují jen při pronásledování jiných veverek nebo při námluvách. Ve větvích se velmi dobře pohybují; dovedou skákat až 6 m. Jako úkryt využívají dutin ve stromech. V období rozmnožování si staví velké kulovité hnízdo ve větvích. V něm také rodí a vychovávají mláďata.\n\nŽiví se ovocem, ořechy, kůrou některých stromů a hmyzem. Někdy vybírají i ptačí hnízda.\n\nPři konzumaci potravy nesedí jako ostatní menší veverky s ocasem nad tělem; místo toho balancují na zadních nohách a ocasem udržují rovnováhu. Přitom jim velmi krátký a široký palec na předních nohách pomáhá v přidržování potravy.\n\nRodí obvykle 1–3 mláďata, která váží kolem 77 g. U ratufy černoprsté (\"Ratufa macroura\") byla zjištěna doba březosti 28 dní, u ratufy uzdičkové (\"Ratufa bicolor\") 28–35 dní. Mláďata kojí 8–10 týdnů. U ratufy uzdičkové bylo pozorováno více vrhů do roka (první v dubnu až květnu, druhý v srpnu až září); u jiných se to předpokládá.\n\nNejvyšší doložený věk 20 let byla zjištěn u ratufy obrovské chované v zajetí.\n\nKromě ratufy obrovské jsou všechny druhy ohroženy především úbytkem přirozeného životního prostředí a jsou zařazeny mezi zranitelné druhy. Někde jsou také loveny pro maso.\n\n"}
{"id": "829347", "url": "https://cs.wikipedia.org/wiki?curid=829347", "title": "Východoafrický rift", "text": "Východoafrický rift\n\nVýchodoafrický rift nebo Východoafrická příkopová propadlina (anglicky \"East African Rift,\" svahilsky \"Bonde la Ufa la Afrika ya Mashariki)\" je aktivní kontinentální riftová zóna ve východní Africe na rozhraní vzdalujících se tektonických desek. Africká deska se zde rozpadá na desku Núbijskou a Somálskou. Předpokládá se, že oblast je zárodkem budoucího nového oceánu.\n\nRiftová zóna se táhne od tzv. Afarské křižovatky neboli Afarského trojúhelníku přes území Etiopie jihozápadním směrem. Na území Keni pokračuje východní větví, tzv. Gregoryho riftem přes Tanzanii až na pobřeží Mosambiku. Dále ve vnitrozemí, na pomezí Ugandy a Konga se táhne zřetelná západní větev, tzv. Albertinský rift. Pásmo propadlin je lemováno horskými pásmy, často se stopami sopečné činnosti nebo přímo s aktivními sopkami. I nejvyšší hora této oblasti a celé Afriky, Kilimandžáro, je vyhaslá sopka. K významným pásmům podél Albertinského riftu patří pohoří Ruwenzori a Mitumba.\n\nVolný prostor mezi masivy Západního a Východního zlomového pohoří byl v minulosti částečně vyplněn vodou a vznikla tak soustava východoafrických jezer (např. jezero Tanganika). Některá jezera jsou natolik ovlivněna tektonickou činností celé soustavy, že jejich salinita se postupně zvyšuje. Tento proces byl pozorován u jezera Magadi v Keni.\n\nProstor východoafrického příkopu je významný také pro antropology, neboť v jeho části se díky vhodným přírodním podmínkám dochovaly kosterní pozůstatky hominidů rodu Australopithecus, konkrétně Australopithecus afarensis, Australopithecus anamensis, Australopithecus garhi, Australopithecus aethiopicus a Australopithecus boisei. Známé jsou též nálezy nejstarších zástupců rodu Homo.\n\nPrvní podrobný průzkum riftu provedl v roce 1893 skotský geolog John Walter Gregory.\n\n\n"}
{"id": "829350", "url": "https://cs.wikipedia.org/wiki?curid=829350", "title": "Brňov", "text": "Brňov\n\nBrňov je bývalá samostatná obec, v současné době osada a katastrální území v části Podlesí města Valašské Meziříčí v okrese Vsetín. Nachází se 5,7 km jihovýchodně od centra Valašského Meziříčí.\n\nObec Brňov byla založena ve 13. století olomouckým biskupem Brunem ze Schauenburku. O založení obce poprvé hovoří listina Dětřicha z Hradce, následujícího olomouckého biskupa. Ve 14. století byl Brňov součástí rožnovského panství pánů z Kravař. V letech 1850–1960 náležela obec k politickému okresu Valašské Meziříčí. V roce 1960 se Brňov sloučil s obcí Křivé, čímž vznikla nová obec Podlesí.\n\nBrňov je v současné době název katastrálního území o výměře 595,44 ha. Základní sídelní jednotky katastrálního území mají charakter urbanistických obvodů s odloučenými obytnými plochami. Brňov tvoří součást Podlesí, místní části města Valašského Meziříčí. Nachází se zde zvonice, která je chráněná jako kulturní památka. Na katastru Brňova se nachází také význačný skalní útvar Medůvka.\n\nBrňov je také název stanice na železniční trati 280. Vede tudy silnice I/57.\n\n"}
{"id": "829353", "url": "https://cs.wikipedia.org/wiki?curid=829353", "title": "Německá fotbalová Bundesliga 2012/13", "text": "Německá fotbalová Bundesliga 2012/13\n\nSoutěžní ročník Fußball-Bundesliga 2012/13 byl 50. ročníkem nejvyšší německé fotbalové ligy zvané Fußball-Bundesliga. Soutěž odstartovala 24. srpna 2012 duelem mezi obhájcem titulu Borussii Dortmund a Werderem Brémy, když domácí vyhráli 2-1. Poslední kolo bylo na programu 18. května 2013. Soutěže se účastní celkem 18 týmů. patnáct jich postoupilo z minulého ročníku a spadnuvší týmy nahradily 3 nové ze 2. Fußball-Bundesligy.\n\nDvojnásobným obhájcem titulu ze sezon 2010/11 a 2011/12 byla BV Borussia Dortmund, která si v předchozí sezoně připsala 8. prvenství v soutěži. Za největšího konkurenta byl i tentokrát považován nejúspěšnější klub historie Bundesligy FC Bayern Mnichov.\n\nV tradičním letním Superpoháru, zvaném DFL-Supercup, který se odehrál právě mezi dvěma zmiňovanými kluby v srpnu 2012, zvítězil FC Bayern Mnichov a ziskem 4. Superpoháru potvrdil na startu sezony lepší formu.\n\nTu nakonec proměnil i v celkový zisk titulu. Dokázal to v rekordním čase již 6 kol před koncem soutěže, tedy ve 28. kole po výhře 1:0 nad domácím Frankfurtem. FC Bayern Mnichov soutěž naprosto a rekordně ovládl. Ve 34 zápasech si připsal 29 výher, 4 remízy a jedinou prohru. Vstřelil 98 branek a pouze 18 inkasoval (z toho 3 v posledním kole). Před druhým BVB Dortmund zvítězil s 91 body o 25 bodů a zaslouženě získal 23. titul.\n\nFC Bayern Mnichov se do čela dostal hned po 1. kole, kdy zvítězil 3–0 na hřišti SpVgg Greuther Fürth, a už na něm zůstal až do konce soutěže. Během prvních 8 kol osmkrát zvítězil při skóre 26–2. První a jediná porážka přišla v 9. kole, kdy Bayern podlehl jmenovci z Leverkusenu 1–2. To už měl ale v čele náskok 5 bodů na druhý Eintracht Frankfurt, který navíc v tomto kole prohrál také a druhé místo přepustil FC Schalke 04.\n\nNe tak úspěšně vkročil do sezony obhájce BV Borussia Dortmund. Borussia z prvních 8 kol zvítězila pouze třikrát a v tabulce byla až na 4. místě. Bayern pak pokračoval ve skvělých výkonech a po podzimní části, tedy po 17 kolech, měl v čele náskok 12 bodů na druhý Bayer 04 Leverkusen.\n\nJarní část pak byla přehlídkou dominance bavorského klubu. Bayern vyhrál 16 ze 17 zápasů a jedinou ztrátu si připsal s Borussií Dortmund remízou 1–1. Ve 27. kole porazil Hamburger SV 9–2 a celkově v sezoně nastřílel svému soupeři 6× alespoň 5 branek. Na druhé místo se v jarní části postupně prokousala Borusia, třetí skončil Leverkusen.\n\nDominanci německého fotbalu zdůrazňuje fakt, že se Bayern a Dortmund probojovaly do finále Ligy mistrů UEFA 2012/13.\n\nEintracht Frankfurt a SpVgg Greuther Fürth postoupili jako vítěz a druhý tým ze 2. ligy do Bundesligy. Přímo do nižší soutěže sestoupily týmy 1. FC Köln a 1. FC Kaiserslautern.\n\nHertha Berlín musela jako 16. tým minulé sezóny odehrát barážové dvojutkání se 3. týmem 2. Bundesligy - Fortuna Düsseldorf. Dvojutkání skončilo výsledky 1-2, 2-2 a do letošního ročníku postoupila Fortuna Düsseldorf.\n\nPoznámky:\n\nTSG 1899 Hoffenheim jako 16. tým soutěže sestoupil do baráže o účast v následujícím ročníku. Soupeřem se stala 1. FC Kaiserslautern, čili 3. tým tabulky 2. Fußball-Bundesligy. Baráž se odehrála na dva duely, hrané vždy na jednom z domácích stadionů obou soupeřů.\n\nTSG 1899 Hoffenheim svou pozici v bundeslize s přehledem uhájil, když v prvním, domácím, utkání zvítězil 3–1 a v odvetě 2–1. 1. FC Kaiserslautern se do první ligy po roce vrátit nedokázal.\n\nNejlepším střelcem tohoto ročníku Bundesligy se stalo německý útočník Stefan Kießling. Hráč Bayer 04 Leverkusen vstřelil 25 branek a vystřídal na trůnu Klaase Jana Huntelaare, který v ročníku vstřelil pouze 10 branek.\n\n"}
{"id": "829356", "url": "https://cs.wikipedia.org/wiki?curid=829356", "title": "David Uherský", "text": "David Uherský\n\nDavid Uherský ( \"Dávid\", 1053/55- po 1094) byl uherský princ. Narodil se jako mladší syn uherského krále Ondřeje I. a Anastázie, dcery kyjevského knížete Jaroslava I. Král Ondřej byl dlouho bez potomstva a proto uzavřel smlouvu o nástupnictví se svým mladším bratrem Bélou. Dobré vztahy se zkalily dětskou korunovací Davidova staršího bratra Šalamouna. Uražený Béla odešel z královského dvora a roku 1060 s podporou polských oddílů vtrhl do Uher s cílem získat královskou korunu. Král Ondřej byl tou dobou vážně nemocný a po neúspěšném boji a pokusu o útěk zemřel na následky zranění při pádu z koně. Šalamouna se snoubenkou a zřejmě i Davida zachránil markrabě Arnošt a odvezl je do bezpečí Východní marky. Šalamoun se do Uher roku 1063 vrátil a snažil se udržet si po Bélově smrti získaný trůn. David se bratrova boje nezúčastnil, zemřel po roce 1094 a byl pohřben po otcově boku v benediktinském klášteře Tihany.\n"}
{"id": "829358", "url": "https://cs.wikipedia.org/wiki?curid=829358", "title": "Křivé", "text": "Křivé\n\nKřivé je bývalá samostatná obec, v současné době katastrální území v okrese Vsetín. Nachází se 2,3 km jižně od Valašského Meziříčí a tvoří součást obce Podlesí. Obec Podlesí se rozkládá z velké části na katastrálním území Křivé, menší část se pak rozkládá na katastrálním území Brňov.\n\nPrvní písemná zmínka o obci pochází z roku 1376, kdy byla součástí léna Arnoltovice. Obec byla založena někdy v rozmezí let 1250–1350 během německé kolonizace. Od roku 1850 byla obec Křivé součástí politického a soudního okresu Valašské Meziříčí. V roce 1960 se Křivé sloučilo s obcí Brňov, čímž vznikla nová obec Podlesí.\n\nKřivé je v současné době název katastrálního území o výměře 539,7 ha. Základní sídelní jednotky katastrálního území mají charakter urbanistických obvodů s odloučenými obytnými plochami. Křivé tvoří součást obce Podlesí, místní části města Valašského Meziříčí. Na katastrálním území Křivé se v současnosti nachází většina rozlohy obce Podlesí, menší část se pak rozléhá na katastrálním území Brňov. Katastrem zaniklé obce Křivé protéká Křivský potok.\n\n"}
{"id": "829360", "url": "https://cs.wikipedia.org/wiki?curid=829360", "title": "Launchpad", "text": "Launchpad\n\nLaunchpad je webová aplikace a website provozovaná firmou Canonical a sloužící k vývoji zejména svobodného software. Například jsou zde repozitáře projektů (je používán systém správy verzí Bazaar) nebo podpora pro překlad rozhraní programů do různých jazyků. Od 21. července 2009 je zdrojový kód Launchpadu k disposici pod licencí Affero General Public License.\n\nMezi nejvýznamnější projekty vyvíjené pomocí Launchpadu patří Ubuntu, Inkscape, Linux Mint, MySQL a Pinta.\n\n"}
{"id": "829361", "url": "https://cs.wikipedia.org/wiki?curid=829361", "title": "Marie Michlová", "text": "Marie Michlová\n\nMarie Michlová (* 13. června 1989, Praha) je česká spisovatelka.\n\nAbsolvovala všeobecné osmileté gymnázium Nad alejí v Praze, nyní studuje historii na Filozofické fakultě Univerzity Karlovy. Věnuje se dějinám každodennosti, historické antropologii, sociálním a kulturním dějinám, dějinám medicíny a Skotska na přelomu 18. a 19. století. V roce 2011 získala titul bakalář, v roce 2014 magistr. Její románovou prvotinu označilo nakladatelství Torst za debut zásadního významu, který je založený na mimořádně zručně utkané kombinaci fikce a skutečnosti.\n\n\n"}
{"id": "829363", "url": "https://cs.wikipedia.org/wiki?curid=829363", "title": "Bohumilice (tvrz)", "text": "Bohumilice (tvrz)\n\nTvrz Bohumilice stála v severní části vesnice Bohumilice, asi 2 km na západ od Ledče nad Sázavou.\n\nKdy byla tvrz vystavěna není známo. V roce 1289 je zmiňován Albert z Bohumilic, z čehož se dá usuzovat, že již stála. Roku 1396 je uváděn Otík z Bohumilic a v majetku rodu zůstala obec pravděpodobně do poloviny 16. století. Tehdy je jako majitelka uváděna Markéta Ledecká z Říčan, který statek připojila k ledečskému panství. Roku 1558 její manžel Zdeněk Meziříčský z Lomnice postoupil statek Janu Podolskému z Lacemboku.\n\nPrvní písemná zmínka o tvrzi pochází až z roku 1656, kdy ji využívali sedláci. Již v této době byla zčásti pustá. V témže roce ji Anna Sedláková, manželka uprchlého Jana Sedláka, prodala za 43 kop grošů Janu Tesařovi. Roku 1669 ji pak odkoupil Pavel Sedlák za 40 kop grošů. Kdy tvrz zanikla není známo.\n\nPřesná podoba tvrze není známá, nicméně se dochovala podoba z 19. století, tak jak ji zaznamenal August Sedláček. Tehdy se jednalo o tvrziště oválného tvaru a jeho obranu zajišťoval příkop o hloubce 5-6 m. Do současnosti se z něj dochoval jen nepatrný pahorek a místy zbytky zbytky příkopu dosahující hloubky do jednoho metru.\n\n"}
{"id": "829364", "url": "https://cs.wikipedia.org/wiki?curid=829364", "title": "US Open 2012", "text": "US Open 2012\n\nUS Open 2012 představoval 132. ročník čtvrtého a závěrečného grandslamového turnaje tenisové sezóny. Probíhal na otevřených dvorcích s tvrdým povrchem DecoTurf v Národním tenisovém centru Billie Jean Kingové newyorského Flushing Meadow, jakožto \"Mezinárodní tenisové mistrovství USA\", a to v období od 27. srpna do pondělí 10. září 2012. V původním nedělním termínu 9. září nebyl grandslam dohrán popáté za sebou, a to pro odložení sobotních zápasů vzhledem k neregulérním povětrnostním podmínkám. V sobotu 8. září došlo k evakuaci celého areálu pro blížící se tornádo. Turnaj byl součásti profesionálních okruhů mužů ATP World Tour 2012 a žen WTA Tour 2012. Vítězové si do žebříčků připsali 2 000 bodů.\n\nZákladní rozpočet turnaje činil 24 054 000 dolarů. Vítězové dvouher obdrželi částku 1,9 miliónu dolarů a první tři singlisté v konečném pořadí US Open Series 2012 bojovali o bonus podle dosaženého kola. Vítězem mužské části série se stal Novak Djoković, který podruhé v řadě navíc inkasoval prémii půl miliónu dolarů. Ženskou polovinu vyhrála Petra Kvitová, která si připsala bonus ve výši 70 tisíc dolarů.\n\nObhájci vítězství ve dvouhrách byli Srb Novak Djoković, jenž skončil ve finále na raketě Andyho Murrayho a Australanka Samantha Stosurová, která vypadla ve čtvrtfinále.\n\nBývalá světová jednička Belgičanka Kim Clijstersová poté, co ve druhém kole prohrála s teenagerkou Laurou Robsonovou, ukončila profesionální kariéru. Porážka na newyorském grandslamu pro ni znamenala přerušení série 22 vítězných zápasu v řadě, když si z posledních tři účastí v letech 2005, 2009 a 2010 připsala triumf a poslední předchozí utkání prohrála ve finále US Open 2003 s krajankou Justine Heninovou.\n\nBezprostředně po utkání Clijstersová prohlásila: \"„Mám rozhodně pocit, že tohle je perfektní místo na konec. Jenom bych si přála, aby to nebylo dnes“\". Definitivně poslední utkání kariéry pak odehrála ve druhém kole smíšené čtyřhry, kde byl jejím spoluhráčem americký tenista Bob Bryan. V zápase podlehli rusko-brazilskému páru a pozdějším vítězům Jekatěrině Makarovové a Brunovi Soaresovi, až v supertiebreaku těsně 12–10 na míče.\n\nBývalá světová jednička a vítěz US Open 2003 Američan Andy Roddick také ukončil třináct let trvající profesionální kariéru poté, co ve čtvrtém kole podlehl Argentinci Juanu Martínovi del Potro ve čtyřech setech.\n\nBritka Laura Robsonová po vítězství nad Li Na, stejně jako Češka Andrea Hlaváčková, která zdolala Marii Kirilenkovou a Gruzínka Anna Tatišviliová, postoupily poprvé v kariéře do osmifinále dvouhry na grandslamu.\n\nPětisetový zápas třetího kola dvouhry mezi Johnem Isnerem a Philippem Kohlschreiberem skončil 3. září ve 2.26 hodin místního času, čímž vyrovnal rekord utkání z roku 1993 mezi Matsem Wilanderem a Mikaelem Pernforsem, když se jednalo o zápas hraný nejdéle do nočních hodin v historii newyorského grandslamu.\nAna Ivanovićová se poprvé od titulu na French Open 2008 probojovala do grandslamového čtvrtfinále dvouhry. Na všech předchozích sedmnácti grandslamových turnajích vypadla před touto fází turnaje.\n\nPoté, co Tomáš Berdych porazil světovou jedničku a pětinásobného vítěze Rogera Federera, zaznamenal premiérovou semifinálovou účast na tomto turnaji. Poprvé od French Open 2004 se tak mezi poslední čtyři hráče grandslamové dvouhry neprobojovali ani Federer, ani Rafael Nadal.\n\nSerena Williamsová vyhrála od stavu 4–4 v prvním setu třetího kola s Jekatěrinou Makarovovou 23 her v řadě. Série vítězných gamů skončila při poměru 3–0 v první sadě čtvrtfinále proti Aně Ivanovićové. Ziskem singlového titulu se zařadila po bok Steffi Grafové a starší sestry Venus Williamsové, jako třetí tenistka historie, která dokázala v jedné sezóně vyhrát Wimbledon, letní olympijské hry a US Open. Jednalo se o první třísetové finále žen US Open od roku 1995.\n\nMužské singlové finále mezi Andy Murraym a poraženým Novakem Djokovićem trvalo 4.54 hodin, čímž vyrovnalo nejdelší finále US Open v historii a také čas druhého nejdelšího finále na Grand Slamu v otevřené éře. Déle se hrálo pouze finále mužské dvouhry na Australian Open 2012.\n\nMužskou dvouhru ovládl třetí nasazený Brit Andy Murray, který tak získal první grandslamový titul kariéry. Stal se také prvním britským tenistou od roku 1936, jenž vyhrál dvouhru na grandslamu.\n\nŽenskou dvouhru vyhrála čtvrtá nasazené Američanka Serena Williamsová. Připsala si tak čtvrtý singlový titul z newyorského majoru a v této soutěži celkově patnáctý grandslamový.\n\nV mužské čtyřhře zvítězila druhá nasazená dvojice bratrů Bryana a Mika Bryanových. Oba sourozenci si na newyorském grandslamu připsali čtvrtý titul a celkově dvanáctý grandslamový v mužské čtyřhře.\n\nV ženské čtyřhře získala titul druhá nasazená dvojice italských hráček Sary Erraniové a Roberty Vinciové. Pro obě tenistky výhra představovala premiérové vítězství na newyorském turnaji a celkově druhý triumf v ženské grandslamové čtyřhře. Erraniová se vítězstvím poprvé posunula na pozici světové jedničky ve čtyřhře.\n\nSmíšenou čtyřhru vyhrál rusko-brazilský nenasazený pár Jekatěrina Makarovová a Bruno Soares. Pro oba titul představoval premiérovou grandslamovou výhru kariéry.\n\nV mužské dvouhře došel do semifinále šestý nasazený Tomáš Berdych, když mezi posledními osmi přehrál světovou jedničku Federera. V boji o finále za obtížných povětrnostních podmínek nestačil na vítěze turnaje Murrayho. Turnajová pětka Petra Kvitová v ženském singlu skončila v osmifinále, když podlehla Bartoliové. Do stejné fáze turnaje se poprvé probojovala i Andrea Hlaváčková, když vyřadila čtrnáctku Kirilenkovou. Překvapením 1. kola bylo vítězství kvalifikantky Kristýny Plíškové nad osmnáctou nasazenou Görgesovou. Ve druhé fázi pak skončila na raketě Minellaové.\n\nČeští tenisté měli zastoupení ve třech finále, když do boje o titul postoupil v mužské čtyřhře pár Radek Štěpánek a Leander Paes, v ženské čtyřhře pak dvojice Andrea Hlaváčková a Lucie Hradecká, která si zajistila účast na Turnaji mistryň, a konečně ve smíšené čtyřhře si třetí finále na newyorském grandslamu zahrála Květa Peschkeová po boku Marcina Matkowského. Všichni čeští tenisté však odešli poraženi a na titul nedosáhli.\n\n\nČástky jsou uváděny v amerických dolarech; v soutěžích čtyřher na pár.\n\nTenisté a tenistky, kteří se umístili na prvních třech místech dvouhry v turnajích Emirates Airline US Open Series 2012 obdrželi podle dosažaného výsledku na grandslamu finanční prémii.\n\nTabulka uvádí hráče, kteří získali prémii za US Open Series v závislosti na dosažené fázi US Open 2012.\nNásledující hráči obdrželi od pořadatelů turnaje divokou kartu (Wild Card) do hlavních soutěží.\n\n\n\n\n\nNásledující hráči postoupili do hlavních soutěží turnaje z kvalifikace.\n\n\n\n"}
{"id": "829365", "url": "https://cs.wikipedia.org/wiki?curid=829365", "title": "Winston-Salem Open 2012", "text": "Winston-Salem Open 2012\n\nTenisový turnaj na okruhu ATP Winston-Salem Open 2012 se konal ve dnech 19. až 25. srpna v severokarolínském Winston-Salemu v areálu Wake Forest University. Turnaj se uskutečnil na otevřených dvorcích s tvrdým povrchem jako součást kategorie ATP World Tour 250 series. Představoval závěrečnou událost letní US Open Series před newyorským grandslamem US Open. Odměny činily 625 000 USD.\n\nSinglový titul obhájil Američan John Isner. Ve finále porazil turnajovou dvojku Tomáše Berdycha po boji poměrem 11:9 v tiebreaku rozhodující třetí sady, když odvrátil tři mečboly. Výhru ve čtyřhře si připsal nenasazený mexicko-americký pár Santiago González a Scott Lipsky.\n\nVšichni nasazení hráči měli v 1. kole volný los.\n\nNásledující hráči získali divokou kartu do hlavní soutěže dvouhry:\n\nNásledující hráči si zajistili účast v hlavní soutěži z kvalifikace:\n\n\n\n\n"}
{"id": "829367", "url": "https://cs.wikipedia.org/wiki?curid=829367", "title": "Pingus", "text": "Pingus\n\nPingus je svobodná počítačová hra pro jednoho hráče inspirovaná starší hrou Lemmings. Vytvořil ji Ingo Ruhnke a místo lumíků jsou v ní tučňáci. Funguje na mnoha platformách, například na UN*Xech, Microsoft Windows a Mac OS X. Hra je distribuována pod licencí GNU GPL. Původně používala knihovnu ClanLib, ale v roce 2007 byla přepsána pomocí knihovny SDL.\n\n"}
{"id": "829371", "url": "https://cs.wikipedia.org/wiki?curid=829371", "title": "Veveřička nejmenší", "text": "Veveřička nejmenší\n\nVeveřička nejmenší (\"Sciurillus pusillus\") je malá veverka, jediný zástupce motopyického rodu \"Sciurillus\" z čeledi veverkovitých (\"Sciuridae\"). Žije v Jižní Americe, kde se vyskytuje na několika lokalitách v Brazílii (v centrální Amazónii), v severním Peru, jižní Kolumbii, Surinamu a ve Francouzské Guayaně.\n\nVeveřičky nejmenší jsou drobní hbití hlodavci s délkou těla 97–110 mm a ocasu 114–120 mm. Samci jsou větší než samičky. Horní část těla je šedohnědá až hnědá, spodní světleji hnědá. Jedinci z Francouzské Guyany mají načervenalou hlavu a černé špičky uší.\n\nO životě tohoto druhu není mnoho známo. Žijí v horních partiích amazonského tropického deštného lesa. Vydávají vysoké pronikavé zvuky připomínající cvrčky. Konzumují ovoce a ořechy, ale nahlodávají také kůru stromů a olizují vytékající pryskyřici.\n\nPáření probíhá od května do srpna (podle pozorování z Peru). Několik samců při něm usiluje o jednu samičku. Rodí obvykle dvě mláďata.\n\n"}
{"id": "829373", "url": "https://cs.wikipedia.org/wiki?curid=829373", "title": "US Open 2012 – kvalifikace mužské dvouhry", "text": "US Open 2012 – kvalifikace mužské dvouhry\n\nKvalifikace mužské dvouhry US Open 2012 probíhala před zahájením hlavní soutěže. Postoupilo z ní šestnáct tenistů po výhrách ve třech kvalifikačních kolech a jeden jako šťastný poražený.\n\n\n\nMen's Pavouk kvalifikace mužské dvouhry na US Open 2012\n"}
{"id": "829377", "url": "https://cs.wikipedia.org/wiki?curid=829377", "title": "US Open 2012 – mužská dvouhra", "text": "US Open 2012 – mužská dvouhra\n\nObhájcem titulu soutěže mužské dvouhry byl srbský tenista a druhý hráč světa Novak Djoković. Vítěz do žebříčku získal 2 000 bodů a inkasoval částku 1 900 000 dolarů.\n\nBývalá světová jednička a vítěz US Open 2003 Američan Andy Roddick ukončil třináctiletou profesionální kariéru poté, co ve čtvrtém kole podlehl Argentinci Juanu Martínovi del Potro ve čtyřech setech.\n\nSvětová jednička a pětinásobný šampión newyorského grandslamu Roger Federer vypadl ve čtvrtfinále s českým hráčem Tomášem Berdychem, který se poprvé probojoval do semifinále.\n\nVítězem se stal svěřenec Ivana Lendla a třetí nasazený Brit Andy Murray, který ve finále porazil srbského obhájce titulu Novaka Djokoviće po pětisetové bitvě. Připsal si tak premiérový grandslamový titul v kariéře.\n\n"}
{"id": "829378", "url": "https://cs.wikipedia.org/wiki?curid=829378", "title": "Tripolis (Libanon)", "text": "Tripolis (Libanon)\n\nTripolis ( – \"Tarábulus\", – \"Tripolis\") je druhým největším městem a druhým největším přístavem v Libanonu. Leží zhruba 85 kilometrů na sever od hlavního města Bejrútu na východním pobřeží Středozemního moře.\n\nJedná se o starobylé město, jehož dějiny sahají až do 14. století před naším letopočtem. Bylo centrem Fénické říše zahrnující Týros, Sidón a Arados. Pak patřilo Novoasyrské říši, Perské říši, Římskému impériu, Byzantské říši, Chalífátu, Seldžucké říši, Křižáckým státům, Mamlúkům a Osmanské říši. Křižáci okolo něj ve dvanáctém století založili Tripolské hrabství.\n\n"}
{"id": "829385", "url": "https://cs.wikipedia.org/wiki?curid=829385", "title": "Page County", "text": "Page County\n\nPage County je název dvou okresů ve Spojených státech amerických:\n"}
{"id": "829386", "url": "https://cs.wikipedia.org/wiki?curid=829386", "title": "Louisa County", "text": "Louisa County\n\nLouisa County je název dvou okresů ve Spojených státech amerických:\n"}
{"id": "829387", "url": "https://cs.wikipedia.org/wiki?curid=829387", "title": "Slavatovská zahrada", "text": "Slavatovská zahrada\n\nSlavatovská zahrada je dnes už neexistující zahrada na Smíchově zvaná též Krásná, Kořenského či Botanika. V současné době je z větší části překryta zástavbou a jejím pozůstatkem jsou Dienzenhoferovy sady s tzv. Medvědí kašnou.\n\nZahradu (1673) a po té letohrádek (kolem 1680) vybudoval Jan Jiří Jáchym Slavata z Chlumu a Košumberka (1638 -1689), tajný císařský rada a nejvyšší zemský soudce, vnuk defenestrovaného místodržícího, pro sebe, svou manželku Marii Magdalénu z Trautsonu (1643 - 1698) a potomstvo. Aristokrat poslední čtvrtiny 17. století, který dával přednost městským palácům, u tohoto sídla položil důraz na rovnováhu městského sídla ve venkovském prostředí, protože zde a ve Vídni trávil služební čas, což byly až tři čtvrtiny roku. Současně s tím se mělo budovat nové předměstské sídlo uprostřed veliké zahrady. První část plánu vymyslel ještě Vilém Slavata z Chlumu a Košumberka. On a později i oba jeho nejstarší vnukové systematicky vykupovali domy v okolí fideikomisního paláce. Teprve v době vladaření Jana Jáchyma však vznikl velký pozemkový komplex, místo pro reprezentativní palácovou stavbu předního českého šlechtického rodu. Městskému paláci jeho rodu na Malé Straně scházela větší a reprezentativnější zahradní plocha, která by odrážela nové požadavky nastupující barokní doby. Proto v letech 1678 a 1679 skoupil ve čtyřech transakcích velký pozemek na Smíchově za újezdskou branou poblíž kostela sv. Jakuba a Filipa a malostranských Petřelkovských mlýnů, který dosahoval až na břeh Vltavy. Různorodý soubor nechal scelit a započal s výstavbou raně barokní zahrady, z níž se však do dnešních dnů téměř nic nezachovalo. Pozemek byl rovný a vhodný pro zahradu francouzského typu. Reprezentační vstupní bránu letohrádku zdobily rodové znaky nesené dvěma štítonoši v podobě plastik medvědů, kteí jsou v heraldice obvyklé také pro rody Rožmberků či Medicejských. Následovalo několik parterů. V zahradě se prokazatelně pracovalo v letech 1678 až 1687 a kolem roku 1680 byl také dostavěn celý letohrádek (Neuegebäude), na jehož vnitřním zařízení se pracovalo ještě v roce 1687, stejně jako na kašně a dalších prvcích soudobé zahrady, jako byla grotta či sochy. Dominantní okrasou zahrady byla kamenná kašna s patrovou fontánou, nesenou sochami medvědů, na vrcholu se sochou Neptuna s trojzubcem, kterou z pískovce vytesal sochař Jeroným Kohl do roku 1689, tato jediná zahradní dekorace se dodnes zachovala. Byla přemístěna nejdříve před Justiční palác, odkud ji v r. 1945 vytlačil sovětský tank. Umístěna na nám. 14. října. (Malé dějiny Smíchova a Košíř) V areálu se nacházela i soukromá kaple a letohrádek, který byl místem schůzek fanatických katolíků, kteří zde kuli pikle proti evangelíkům. Po defenestraci byl letohrádek také Slavatovým úkrytem.\nDo areálu se vstupovalo Medvědí bránou – mohutným kamenným portálem s aliančními erby. Portál tvoří bosované pilastry, nesoucí přelůad s hlavní římsou a trojbokým štítem, Dvě znakové kartuše nesou dva štítonoši - medvědi, slavatovské erbovní figury. jde o znaky Viléma Slavaty z Chlumu a Košumberka a jeho manželky Kateřiny z Monfortu), vytesané z pískovce. Brána byla po zániku zahrady přemístěna do Kinského zahrady a roku 1905 osazena do Lapidária Národního muzea. Bránou se vstupovalo na malý dvorek, který vedl do velkého parku uprostřed něhož stál barokní letohrádek. Za letohrádkem v další zahradě pak stávaly ještě dva menší pavilonky.\n\nPo Slavatech připadla zahrada malostranské koleji jezuitů, pro které stavitel Kilián Ignác Dientzenhofer vybudoval roku 1735 krásný barokní pavilon, řádový dispenzář. Stavba sloužila jako útočiště v době morových epidemií, kdy se neprodyšně uzavíraly pražské brány.\n\nJezuité drželi zahradu do roku 1773, dva roky poté ji pod vlivem osvícenského zájmu o přírodu císařovna Marie Terezie dala přeměnit na botanickou zahradu. Roku 1835 byla rozšířena i o sousední zahradu Štefskou a zaujímala tak rozlohu 3,5 hektarů.\n\nZahradu koupil v roce 1814 jako letní sídlo židovský podnikatel Aron Beer Přibram (1780 - 1866) se svou manželkou Ester, který zde zřídil kartounku, tj. továrnu na barvení a potisk bavlněných látek. V jejím provozování pokračoval jeho syn Salomon Přibram, zanikla až při parcelaci této části Smíchova na činžovní domy a Národní dům v roce 1890. V té době ještě stál u vltavského břehu jeden ze zahradních pavilonků s plastikou fauna hrajícího nymfám na flétnu. Roku 1899 byl Slavatovský letohrádek zbořen, zahrada existovala jen o necelé tři roky déle do r.1902. Botanická zahrada Univerzity Karlovy ji nahradila.\n\nNásledně zde ještě stál Dienzenhoferův jezuitský dispenzář, ale i ten byl stržen r.1930 v souvislosti se stavbou Jiráskova mostu.\n\nDnešní Dienzenhoferovy sady vznikly roku 1929 úpravou zbytku zahrady v souvislosti s navážkami pro navigaci vltavského nábřeží a budováním předmostí Jiráskova mostu. Zahrada se podle vzácných rostlin někdy nazývala \"Botanická\" a zaujímala rozsáhlou plochu mezi dnešními ulicemi V Botanice, Kořenského, Preslovou a Matoušovou (počítáme-li k ní i roku 1835 připojenou zahradu Štefskou).\n\n"}
{"id": "829395", "url": "https://cs.wikipedia.org/wiki?curid=829395", "title": "Seznam kulturních památek ve Cvikově", "text": "Seznam kulturních památek ve Cvikově\n\n\n"}
{"id": "829396", "url": "https://cs.wikipedia.org/wiki?curid=829396", "title": "Bransouze (tvrz)", "text": "Bransouze (tvrz)\n\nTvrz Bransouze (též Bransudy či Bransouzy) stála na skále na levém břehu řeky Jihlavy u obce Bransouze, v katastrálním území Chlum nad Jihlavou.\n\nTvrz stála přibližně 20 metrů nad řekou na ostrožně nad řekou Jihlavou, dle Plačka to měl být jednodílný hrádek. Plocha pro stavbu má přibližně 25 metrů v průměru, okolo ní se nachází příkop v šířce 12–17 metrů. Na severní a západní straně je svah ostrožny prudce svažený, příkop je tomu přizpůsoben a je hluboký až 4,5 metru. Příkop je vymezen kamenitým valem. Přístup ke tvrzi byl z východu. Tvrz byla zřejmě jen kamenná, zachovaly se pouze zbytky zdiva – bližší podoba tvrze tak není známa.\n\nV roce 1224, kdy jsou Bransouze poprvé zmiňovány, tvořily součást panství Přibyslav. Zda v této době stála v obci tvrz nebo jiné panské sídlo, není známo. Na počátku 15. století jsou pak uváděni vladykové z Bransouz, takže tvrz již nejspíš stála. Roku 1412 je zmiňován Dětřich z Bransouz a v letech 1459–1469 Jan z Bransouz. K zániku tvrze došlo během česko-uherských válek. Roku 1505 došlo k připojení statku k brtnickému panství a poté již nedošlo k obnově tvrze. Do současnosti se z ní dochovaly zbytky valů.\n\n"}
{"id": "829397", "url": "https://cs.wikipedia.org/wiki?curid=829397", "title": "Vysoká škola aplikovaného práva", "text": "Vysoká škola aplikovaného práva\n\nVysoká škola aplikovaného práva, s.r.o. byla soukromá vysoká škola neuniverzitního typu s právním zaměřením.\n\nVŠAP oficiálně působila jako soukromá vysoká škola od 31. srpna 2001 se souhlasem Ministerstva školství, mládeže a tělovýchovy České republiky.\n\nVŠAP měla působiště v Praze a pobočku v Brně.\n\nSvoji činnost ukončila v roce 2016.\n\nObory lze studovat v \"prezenční\" či \"kombinované\" formě studia.\n\nAbsolvent získá titul Bakalář (Bc.)\n\n\n"}
{"id": "829398", "url": "https://cs.wikipedia.org/wiki?curid=829398", "title": "Kanoistika na Letních olympijských hrách 2004 - K1 slalom ženy", "text": "Kanoistika na Letních olympijských hrách 2004 - K1 slalom ženy\n\nZávod ve vodním slalomu K1 žen na Letních olympijských hrách 2004 se konal na kanále v areálu Helliniko Olympic Canoe/Kayak Slalom Centre ve dnech 17. a 18. srpna 2004. Z českých závodnic se jej zúčastnily Štěpánka Hilgertová (5. místo) a Irena Pavelková (15. místo), zlatou medaili získala Slovenka Elena Kaliská.\n\n"}
{"id": "829400", "url": "https://cs.wikipedia.org/wiki?curid=829400", "title": "Malé lucemburské Švýcarsko", "text": "Malé lucemburské Švýcarsko\n\nMalé lucemburské Švýcarsko je jiné pojmenování pro region Mullerthal, který se nachází ve státu Lucembursko severovýchodně od hlavního města Lucemburk. \n\nMalé lucemburské Švýcarsko má rozlohu 310,9 km² a zahrnuje celkem 15 obcí. Dominantním střediskem této oblasti je město Echternach, které je považováno za hlavní kulturní a historickou část malého lucemburského Švýcarska. \n\nRegion je navštěvován pro svou historii a přírodní panorama, divoké skalní útvary a hluboké lesy. Skály často tvoří pískovec. Erozní procesy vytváří zajímavá místa pro turistické cíle. \n\n"}
{"id": "829401", "url": "https://cs.wikipedia.org/wiki?curid=829401", "title": "Hadrburg", "text": "Hadrburg\n\nHadrburg (též Hadrpurk) je zaniklá tvrz, jejíž dnes již téměř nepatrné tvrziště se nachází na okraji lesa mezi Havlíčkovým Brodem a obcí Pohled.\n\nKdy došlo k založení tvrze, není známo. Veškeré informace o ní máme ze záznamů v Brodských knihách. Roku 1382 ji držel Jan Cvik Kutnohorský. Ten ji v letech 1385-1388 pronajímal jistému Horníku. Roku 1391 ji odkoupili Heřman Mauer z Hory a Ondřej Rábl z Močovic. Ovšem již roku 1392 mění majitele znovu. V 15. století jsou zmiňováni vladykové Hadrpurští ze Sobučic. Zda se psali po této tvrzi nebo po stejnojmenném dvorci v Brodě, není jisté.\n\n"}
{"id": "829403", "url": "https://cs.wikipedia.org/wiki?curid=829403", "title": "Rudomořský rift", "text": "Rudomořský rift\n\nRudomořský rift nebo Rudomořská příkopová propadlina je rozšiřující se příkop mezi dvěma vzdalujícími se tektonickými deskami: Arabskou a Núbijskou (Africkou). Příkop je vyplněn Rudým mořem po celé délce od Suezského zálivu až po Adenský záliv. V prostoru Akabského zálivu na něj navazuje Levantský rift. Rudomořský příkop dosahuje hloubky přes 2300 m (proláklina Suakin). Po obou stranách je lemován horskými pásmy s nadmořskou výškou přesahující 2000 m; nejvyšší horou je Nabí Šu'ajb (3666 m) na Arabském poloostrově.\n\nSoučástí riftové zóny je ostrov Tajr, tvořený stejnojmenným čedičovým stratovulkánem severozápadně od průlivu Bab-al-Mandab, zhruba uprostřed mezi Jemenem a Eritreou. Sopka vybuchla 30. září 2007 po 124 letech spánku.\n\nV Rudomořském příkopu byly objeveny první známé horké hydrotermální průduchy objevené na mořském dně. Od roku 1949 do 60. let 20. století zde průzkumníci opakovaně potvrdili solanku o teplotě 60° a bahno se stopami kovů. Horký roztok proudil z aktivního zlomu pod mořským dnem.\n\n"}
{"id": "829408", "url": "https://cs.wikipedia.org/wiki?curid=829408", "title": "Soukromá vysoká škola ekonomických studií", "text": "Soukromá vysoká škola ekonomických studií\n\nSoukromá vysoká škola ekonomických studií, s.r.o. byla soukromou vysokou školou neuniverzitního typu, zanikala v letech 2017 až 2018, následně byla proměněna na Vysokou školu regionálního rozvoje a Bankovní institut – AMBIS. \n\nStudium nelze absolvovat v žádné formě studia.\n\nAbsolvent získá titul bakalář (Bc.).\n\nAbsolvent získá titul inženýr (Ing.).\n\n"}
{"id": "829410", "url": "https://cs.wikipedia.org/wiki?curid=829410", "title": "Paweł Newerla", "text": "Paweł Newerla\n\nPaweł Newerla (* 1932, Pietrowice Wielkie), je polský právník a novinář. Získal diplom v oboru právo na Vratislavské univerzitě. Byl právním poradcem a ředitelem pobočky polské národní banky. Je autorem několika esejí a knih o historii země Racibórz. 31. května 2006 v budově Městské a okresní knihovny v Ratiboři odhalil pamětní desku věnovanou dlouhodobému řediteli zařízení, Richardu Kinclowi.\n\n\n"}
{"id": "829411", "url": "https://cs.wikipedia.org/wiki?curid=829411", "title": "Bochs", "text": "Bochs\n\nBochs je přenositelný emulátor počítačů typu X86 a X86-64 napsaný zejména v C++ a distribuovaný jako svobodný software pod licencí GNU GPL. Kromě procesoru (včetně režimu chráněné virtuální paměti) emuluje také operační paměť, pevné disky, obrazovku, ethernet, BIOS a běžné periferie.\n\nBochs běží na mnoha operačních systémech, mimo jiné na různých verzích DOSu, různých verzích Microsoft Windows, na systémech typu BSD, na Linuxu, XENIXu a Rhapsody. Mezi systémy, které na něm mohou běžet jako hostované, patří naopak Microsoft Windows, Windows Mobile, Linux, Mac OS X, IOS (Apple) a PlayStation 2.\n\nBochs je využíván například na ladění operačních systémů (neboť pád systému v emulátoru nebrání jeho dalšímu zkoumání zvenku), nebo pro zprovoznění software určeného pro jiný než hlavní operační systém počítače.\n\nBochs byl původně dostupný pod komerční licencí za cenu 25 amerických dolarů. To se změnilo 22. března 2000, kdy ho koupila společnost Mandrakesoft (dnešní Mandriva) a uvolnila ho pro Linux pod licencí GNU GPL.\n\n\n"}
{"id": "829412", "url": "https://cs.wikipedia.org/wiki?curid=829412", "title": "US Open 2012 – ženská dvouhra", "text": "US Open 2012 – ženská dvouhra\n\nObhájkyní titulu soutěže ženské dvouhry byla australská tenistka a světová sedmička Samantha Stosurová, která vypadla ve čtvrtfinále poté, co nestačila na světovou jedničku Viktorii Azarenkovou. V rozhodujícím třetím setu prohrála až v tiebreaku poměrem 5:7. Vítězka si do žebříčku připsala 2 000 bodů a získala odměnu 1 900 000 dolarů.\n\nBývalá světová jednička Belgičanka Kim Clijstersová poté, co ve druhém kole prohrála s teenagerkou Laurou Robsonovou, ukončila profesionální kariéru. Porážka na newyorském grandslamu znamenala přerušení série 22 vítězných zápasu v řadě, když z posledních tři účastí v letech 2005, 2009 a 2010 si připsala triumf. Bezprostředně po utkání prohlásila: \"„Mám rozhodně pocit, že tohle je perfektní místo na konec. Jenom bych si přála, aby to nebylo dnes“\".\n\nTřiašedesátá hráčka žebříčku Češka Iveta Benešová po vyřazení v úvodním kole předčasně ukončila sezónu. Důvodem bylo dlouhodobé zranění ramena.\n\nVítězkou se stala čtvrtá nasazené Američanka Serena Williamsová, která ve finále zdolala běloruskou světovou jedničku Viktorii Azarenkovou ve třech sadách. V rozhodujícím dějství již prohrávala 3–5 na gamy, ale sérií čtyř vítězných her utkání otočila. Připsala si tak čtvrtý singlový titul z newyorského majoru a v této soutěži celkově patnáctý grandslamový. Po Steffi Grafové a starší sestře Venus Williamsové se stala třetí tenistkou historie, která dokázala v jedné sezóně vyhrát Wimbledon, letní olympijské hry a US Open.\n\n\n"}
{"id": "829413", "url": "https://cs.wikipedia.org/wiki?curid=829413", "title": "Hřib hnědorůžový", "text": "Hřib hnědorůžový\n\nHřib hnědorůžový (\"Boletus speciosus\" ) je jedlá houba z čeledi hřibovitých spadající mezi barevné hřiby. Nalezen a popsán byl na území Severní Ameriky.\n\nPůvodně byl spojován s hřibem královským (\"Boletus regius\") a hřibem růžovníkem (\"Boletus fuscoroseus\" syn. \"Boletus pseudoregius\"), kterým je vzhledově blízký. V současnosti je na základě odlišných mikroznaků potvrzeno, že se jedná o samostatný druh.\n\nČeský název hřib hnědorůžový byl používán jako synonymum pro hřib růžovník. Nyní je však potvrzeno, že \"Boletus speciosus\" a \"Boletus fuscoroseus\" jsou dva odlišné druhy.\n"}
{"id": "829415", "url": "https://cs.wikipedia.org/wiki?curid=829415", "title": "Campbell Walsh", "text": "Campbell Walsh\n\nCampbell Walsh (* 26. listopadu 1977 Glasgow, Skotsko) je britský vodní slalomář, kajakář závodící v kategorii K1.\n\nNa mistrovstvích světa získal v individuálních závodech dva bronzy (2006, 2007) a v závodech hlídek jedno stříbro (2009). Z evropských šampionátů si přivezl dvě zlaté (K1 – 2008, K1 družstva – 2009), jednu stříbrnou (K1 družstva – 2004) a dvě bronzové medaile (K1 – 2007, K1 družstva – 2007). V roce 2004 vyhrál celkové pořadí Světového poháru v kategorii K1. Dvakrát startoval na letní olympiádě, v Athénách 2004 vybojoval stříbro, o čtyři roky později v Pekingu skončil patnáctý.\n"}
{"id": "829416", "url": "https://cs.wikipedia.org/wiki?curid=829416", "title": "Věřitelé", "text": "Věřitelé\n\nVěřitelé (Fordringsägere) je tragikomická jednoaktovka švédského dramatika Augusta Strindberga z roku 1888. Tiskem vyšla poprvé v dánském překladu v roce 1889, švédsky až o rok později v březnu. Věřitelé patří mezi trojici her ze Strindbergova raně naturalistického období konce osmdesátých let devatenáctého století, jejichž ústředním tématem je boj pohlaví - kromě Věřitelů sem spadají chronologicky předcházející Otec (Fadren; 1887) a Slečna Julie (Fröken Julie; 1888) a následující Tanec smrti I, II (Dödsdansen; 1900).\n\nBoj pohlaví (někdy uváděn jako boj mozků) označuje Strindbergovo specifické zobrazení vztahu mezi mužem a ženou jako nemilosrdný psychologický mocenský boj plný krajních podob lásky (zuřivých pudů, podezíravosti, sadismu, brutality, okouzlení, nenávisti, touhy po dominanci…) a s ním spojenou otevřenost v líčení intimních prožitků mezilidských vztahů. Morálně v těchto dramatech vítězí převážně muž, neboť žena je vyobrazena jako tvor ochromující mužskou sílu, potažmo celý patriarchální řád - tvor animální, nestálý, nerozhodný, neschopný samostatně myslet, nevěrný, který manipulací a psychologickou sugescí přivádí muže do záhuby. Těmito hrami se Strindberg stal jedním z hlavních průkopníků naturalistického dramatu.\n\nJednoaktovka Věřitelé pojednává o manželském trojúhelníku, v němž hlavní úlohu hraje žárlivost ústředních postav. Nejdůsledněji ze všech zmiňovaných her se zde objevuje postava ženy-upíra, která z mužů doslova vysává život. Na rozdíl od dramat předchozích je však vampýrský motiv rozšířen i na mužskou postavu, a tak se na zhroucení nejslabšího článku trojúhelníku podílí ženský i mužský element.\nDo Věřitelů se promítá Strindbergova osobní krize, v níž vyústilo jeho první manželství s finskou herečkou Siri von Essenovou. Tuto krizi postupně reflektoval tím, že jí adresoval své hry jako tzv. varování. Hry Manželka pana Bengta, Otec, Slečna Julie a Věřitelé měli být příkladem špatných konců, které Siri čekají, pokud ho někdy opustí.\nStrindberg sám hru označil jako \"„…naturalistickou truchlohru pro tři osoby, stůl a dvě židle…“\" Označení truchlohra však později sám změnil na tragikomedie.\n\nOsoby:\n\nDěj:\nV přímořském lázeňském hotelu se zdánlivě náhodou setkávají učitel Gustav a mladý malíř Adolf, který se v hotelu zotavuje z blíže neurčeného fyzického i psychického zhroucení. Starší Gustav se novému mladému příteli snaží pomoci znovu získat psychickou rovnováhu. Vede s ním dlouhé rozpravy o umění a od malířství přivede jeho zájem k sochařství, velmi brzy se však do jejich rozhovoru začnou vkrádat nebezpečné tóny rozebírající Adolfovo manželství. Gustav Adolfa nabádá, že do stavu absolutního vyčerpání jej dostala jeho manželka Tekla, která z něj vysála všechnu mužskou i tvůrčí sílu a která jej veřejně podvádí. Adolf se zpočátku podobné představě brání, ale pod tíhou Gustavových argumentů začne sám v dosavadním manželském soužití hledat momenty, které by příteli daly za pravdu. Adolf tak zcela propadá Gustavovým argumentům a začnou ho sžírat pochybnosti o ženině věrnosti.\nZoufalý manžel požaduje důkaz a Gustav nabídne, že ho opatří – stačí, když bude Adolf z vedlejšího pokoje přihlížet výstupu, který jeho přítel sehraje s Teklou. Tak pozná pravou povahu své ženy i hloubku citu, který k němu chová.\nGustav se pokusí Teklu svést a téměř uspěje, přitom také vyjde najevo, jakou hru domnělý přítel s Adolfem sehrál. Ve skutečnosti je Gustav Tekliným prvním mužem, kterého kdysi opustila kvůli Adolfovi. Dnes přichází, aby se oběma pomstil. Hra končí Adolfovým posledním zhroucením a Gustavovým prozřením o síle lásky, jež Teklu k Adolfovi poutala.\nKompozice hry je velmi jednoduchá, statická. Hra má pouze jedno jednání, které sestává ze dvou dialogů mezi třemi jednajícími postavami. Pozornost je proto zaměřena bezvýhradně na obsah promluv. Je dodržena jednota času, místa i děje - vše se odehrává v jedné místnosti v reálném čase během jednoho dne a večera. Hra nemá expozici, čtenář/divák zastihuje Adolfa s Gustavem uprostřed dialogu, v jehož průběhu se odhalují předcházející témata konverzace.\n\nPo jazykové stránce jsou dialogy zkratkovité a mnohdy nesouvislé, těkající od jedné myšlenky ke druhé. Častá jsou dlouhá souvětí, střídající se s krátkými, emotivními větami. Četné jsou věty zvolací, výpustky a pomlčky. Strindberg těchto jazykových prostředků využívá záměrně, jeho cílem je snaha o dosažení co největší realističnosti v napodobení lidské řeči. Scénických poznámek je v textu minimum, většinou usměrňují emotivní zabarvení promluv, nebo popisují drobné posunky či minimální jevištní akci.\n\nAdolf\n\nGustav\n\nAdolf\n\nGustav\n\nAdolf\n\nGustav\n\nAdolf\n\nGustav\n\nAdolf\n\nVěřitele napsal Strindberg bezprostředně po Slečně Julii v srpnu 1888, a proto v nich stejnou měrou uplatňuje zásady naturalistické divadelní reformy, které zformuloval právě v předmluvě ke Slečně Julii. Pravý naturalismu spatřuje Strindberg právě v psychologickém zachycení boje pohlaví. Ve snaze zobrazit na jevišti pravého moderního člověka, tak jak jej sám autor vnímal, vytváří moderní charaktery, jež v sobě mísí různé a mnohdy nesourodé názory a jsou silně determinováni svým okolím a minulostí.\n\n\"„Jako moderní charaktery, žijící v přechodné době, přinejmenším uspěchanější a hysteričtější než ta předešlá, jsem své postavy vylíčil coby rozkolísanější a rozpolcenější, utvářené ze starého a nového… Mé duše (charaktery) jsou konglomeráty kulturně vývojových stupňů minulých i současných, útržků z knih a časopisů, kousků lidí, cípků utrhaných ze svátečních šatů, které se proměnily v hadry, přesně tak, jak je poskládaná i lidská duše. Kromě toho poskytují také něco zpráv o původu a růstu: nechávám slabšího okrádat silnějšího a opakovat po něm slova, nechávám duše, aby si braly „ideje“ neboli sugesce jedna od druhé…“\"\n\nManželský trojúhelník Gustav-Tekla-Adolf demonstruje vypjatý subjektivismus Strindbergovských postav – nejdůležitější je prosadit svá práva, svou pravdu, svůj pohled na věc i za cenu vlastního sebezničení. V tomto mocenském souboji není místo na kompromis či odpuštění, křivdy si postavy vláčí s sebou po léta (Gustav) dokud nevyústí v konečnou katastrofu. Setkání dvou charakterů má vždy destruktivní povahu. Člověk jakoby neměl jinou možnost, než neustále bojovat až na dřeň o důstojné místo v partnerském soužití, nebo se bezvýhradně podřídit svému partnerovi a vzdát se vlastní identity.\n\nSvětová premiéra Věřitelů, stejně jako řady dalších Strindbergových dramat, neproběhla ve Švédsku. 9. 3. 1889 uvedlo hru kodaňské divadlo Dagmar. První švédské nastudování proběhlo až o rok později, 25. 3. 1890 ve Švédském divadle ve Stockholmu.\n\nČeskou premiéru uvedlo 4. 11. 1919 pražské Švandovo divadlo v režii Jana Bora. Bor režíroval i druhé české nastudování jednoaktovky, tentokrát ve vlastním překladu v Městském divadle na Královských Vinohradech v roce 1925. Z novodobých nastudování byla kritikou reflektována dvě- z roku 1989 v režii Jana Nebeského v Divadle E. F. Buriana (dnešní divadlo Archa) a z roku 1996 v režii Roberta Russela, jež uvedlo Divadlo v Řeznické.\n\nRozhlasová inscenace Věřitelů byla v roce 2012 uvedená v rámci pořadu Tanec života a smrti Augusta Strindberga na stanici Čro 3 – Vltava (Režie: Kateřina Dušková, Obsazení: Ivan Trojan, Jan Meduna, Dana Černá). Pořad byl vysílán u příležitostí stého výročí úmrtí Augusta Strindberga v rámci projektu Severský rok na Vltavě.\n\n\n"}
{"id": "829417", "url": "https://cs.wikipedia.org/wiki?curid=829417", "title": "Benoît Peschier", "text": "Benoît Peschier\n\nBenoît Peschier (* 21. května 1980 Guilherand-Granges, Francie) je bývalý francouzsko-řecký vodní slalomář, kajakář závodící v kategorii K1.\n\nNa mistrovstvích světa získal jako reprezentant Francie v závodech hlídek K1 zlatou (2005) a bronzovou (2002) medaili. Na Letních olympijských hrách 2004 v Athénách vyhrál individuální závod K1.\n\nV letech 2009 a 2010 reprezentoval Řecko.\n"}
{"id": "829421", "url": "https://cs.wikipedia.org/wiki?curid=829421", "title": "Jon Jones (bojovník)", "text": "Jon Jones (bojovník)\n\nJonathan Dwight Jones (ve světě MMA znám jako Jon Jones; přezdívka \"Bones\" - \"Kosti\"; narozen 19. července 1987) je americký bojovník smíšených bojových umění (MMA). Je současný šampion polotěžké váhy organizace UFC. Titul získal jako 23letý a stal se tak nejmladším šampionem v historii organizace. Většina zainteresovaných médií a odborníků ho považuje za nejtalentovanějšího bojovníka planety.\n\nSvou kariéru začal na vysoké škole jako bojovník v zápase řecko-římském. Je proto vynikající zápasník a je obtížné ho strhnout na zem. Později přešel i na thajský box a brazilské jiu jitsu. Jeho styl se vyznačuje velmi technickým a opatrným bojem v postoji s velkým využitím rychlých úderů lokty, koleny a hlavně kopy, kterými soupeři bere chuť do zápasu. Rovněž jeho zem je na vysoké úrovni. Velkou výhodou Jona Jonese je mimořádný rozsah paží (215 cm), zdaleka největší ve své váhové kategorii. Během své kariéry dokázal velmi přesvědčivě porazit celkem pět předchozích držitelů titulu v polotěžké váze. Byli to Mauricio \"Shogun\" Rua, Quinton \"Rampage\" Jackson, Lyoto Machida, Rashad Evans a Vitor Belfort.\n\nSvojí kariéru si kazí svými „úlety“ mimo klec.\n\nPřed jednou z největších událostí v historii UFC, nesoucí název UFC 200, kde měl být hlavním tahákem večera souboj Cormier vs. Jones, byl Jones ze zápasu stažen a nahrazen Andersonem Silvou. Důvodem byla pozitivní dopingová zkouška. Jon Jones se tedy nepoučil ze svého předchozího chování, kdy měl na rok zastavenou činnost.\n\nPo svém návratu, na galavečeru UFC 214, Jones knockoutoval svého největšího soupeře Daniela Cormiera a získal titul šampióna polotěžké váhy. O pár dní později se ovšem opět opakovala historie, a to pozitivní nález v těle Jona z předzápasové dopingové kontroly. Jones však popřel to, že by vědomě bral zakázané látky. Titul mu byl přesto odebrán a navrácen zpět Cormierovi. Ten zanedlouho potom obhájil titul polotěžké váhy a následně vyhrál i pás těžké váhy. Titul polotěžké váhy mu však byl odebrán.\n\nJonesův návrat do oktagonu proběhl 29. prosince 2018. Jeho soupeřem byl Alexander Gustafsson. První dvě kola si Jones \"četl\" svého soupeře, a díky kopům na nohu Gustaffsonovi znemožnil držet se jeho taktiky. Jones ho nakonec ve třetím kole strhnul k zemi a zasypal ho údery. Zvítězil tak na technické KO.\n\nNa turnaji UFC 235 se Jones utkal s Anthony Smithem. Toho jednoznačně porazil na body. V pátém kole použil ilegální kop kterým si mohl prohrát zápas. Smith ale v zápase chtěl pokračovat.\n\nNa turnaji UFC 239 se Jones utkal s Thiagem Santosem, kterého těsně porazil na body. V prvním kole si Santos poranil koleno, a zbytek zápasu bojoval se zraněním.\n\nNa turnaji UFC 247 se Jones utkal s Dominickem Reyesem, kterého těsně porazil na body. Podle spousty lidí zápas měl vyhrát Reyes.\n\nJon Jones měří 193 cm, váží 93 kg a jeho rozpětí paží je 215 cm.\n\nJeho zápasová bilance činí 26 výher (z toho 9 knockoutem a 6 na submisi), 1 prohra, která byla na základě diskvalifikace (nepovolené údery loktem seshora). a jeden zápas bez výsledku. (Pozitivní dopingový nález)\n"}
{"id": "829423", "url": "https://cs.wikipedia.org/wiki?curid=829423", "title": "Ajakaši", "text": "Ajakaši\n\nAjakaši () je japonský vizuální román z roku 2005. V roce 2006 vyšlo eroge pokračování jménem \"Ajakaši H\". V roce 2007 na motivy románu vznikl stejnojmenný dvanáctidílný anime seriál.\n\nAjakaši je parazit, který svému hostiteli dává nadpřirozenou sílu, ale na oplátku si bere jeho životní sílu.\nJú Kusaka po smrti své přítelkyně ztratil vůli k životu. Setkává se však s tajemnou dívkou, Eim Joake. Jú začne být pronásledován několika hostiteli ajakaši. Díky tomu se síla uvnitř Júa probudí a nikdy nekončící bitva může začít.\nHlavní hrdina. Dal slib svým dvěma přítelkyním, Hime a Izumi, že je ochrání. Izumi však zemřela a on tím ztratil vůli k žití. Situace se změní, když se objeví Eim. Jú je hostitelem nejsilnějšího ajakašiho Rjú.\nEim zabila Izumi, ale poté došlo k splynutí jejich myslí. Od té doby sdílí její vzpomínky a emoce. Díky tomu může používat dva ajakaši: Akuro-ó a Satori.\nJúova kamarádka. Snaží se od smrti Izumi Júovi pomoci a vždy stojí při něm.\nUživatel ajakaši, který se později přidá k Júovi a Eim. Je ještě dítětem a trpí kvůli užívání ajakaši mentální poruchou. Její ajakaši se jmenuje Tengu.\nDívka, která hledá něco, ale neví co. Jde o kočičího ajakašiho, který ztratil svého hostitele. Také se přidá k Júovi a Eim.\nHlavní záporná postava. Jeho pravé jméno je neznámé. Jeho mysl byla pozřena jeho ajakašim jménem Oroči. Od té doby se snaží se svým ajakašim o pozření co nejvíce ajakaši. Jeho hlavním cílem je Rjú.\nEimina starší sestra. Je věrná Jemu.\n"}
{"id": "829424", "url": "https://cs.wikipedia.org/wiki?curid=829424", "title": "US Open 2012 – kvalifikace ženské dvouhry", "text": "US Open 2012 – kvalifikace ženské dvouhry\n\nKvalifikace ženské dvouhry ve US Open 2012 probíhala před zahájením hlavní soutěže. Postoupilo z ní šestnáct tenistek po výhrách ve třech kvalifikačních kolech a jedna šťastná poražená.\n\n\n\n"}
{"id": "829426", "url": "https://cs.wikipedia.org/wiki?curid=829426", "title": "Kanoistika na Letních olympijských hrách 2004 - K1 slalom muži", "text": "Kanoistika na Letních olympijských hrách 2004 - K1 slalom muži\n\nZávod ve vodním slalomu K1 mužů na Letních olympijských hrách 2004 se konal na kanále v areálu Helliniko Olympic Canoe/Kayak Slalom Centre ve dnech 19. a 20. srpna 2004. Z českých závodníků se jej zúčastnil Ondřej Raab (14. místo), zlatou medaili získal Francouz Benoît Peschier.\n\n"}
{"id": "829428", "url": "https://cs.wikipedia.org/wiki?curid=829428", "title": "Seznam kulturních památek v Jáchymově", "text": "Seznam kulturních památek v Jáchymově\n\n"}
{"id": "829429", "url": "https://cs.wikipedia.org/wiki?curid=829429", "title": "Novoměstské divadlo", "text": "Novoměstské divadlo\n\nNovoměstské divadlo (\"Neustädter Theater\", také divadlo před Koňskou branou) byla velká dřevěná divadelní budova v Praze, kde se v 60. a 70. letech 19. století hrálo české i německé divadlo. Stála zhruba na místě nynější Státní opery Praha v blízkosti Hlavního nádraží.\n\nNovoměstské divadlo bylo předchůdcem budovy dnešní Státní opery Praha na pozemku někdejší zahrady usedlosti Smetanka. Bylo provozováno v letech 1859–1885. Vzniklo z iniciativy ředitele Stavovského divadla Franze Thomé (1807–1872), který zadal projekt profesoru techniky Josefu Niklasovi (1817–1877).\n\nPro stavbu nového divadla Thomé vybral pozemek za hradbami v dolní části zahrady u usedlosti Smetanka, v místech dnešní Státní opery (mezi ulicemi Vinohradská, Wilsonova a Legerova). Tento pozemek patřil rodině Bachhleiblově. Vzhledem k tomu, že Praha byla v té době pevnostním městem, muselo stavbu povolit i zemské velitelství (\"K. K. Landes-General-Commando\"). Zemské velitelství dalo 21. listopadu 1857 ke stavbě dřevěného divadla souhlas. Už 17. listopadu předložil právní zástupce Františka Thomého vinohradské obci plány, které vypracoval architekt Josef Niklas (1817–1877). Vinohradská obec stavbu 20. listopadu schválila. Jelikož Thomé se v roce 1858 ještě nestal oficiálním ředitelem zemského divadla, podepsal smlouvu s majiteli pozemků vedle něj také J. A. Stöger. Pozemek pro zbudování letního krytého divadla si pronajali na 15 let. Kromě povolení k pořádání divadelních a hudebních produkcí dostali povolení vybudovat v zahradě samostatnou restaurační budovu. Stavba začala v červnu 1858, postupovala však pomalu. Divadlo zahájilo svoji divadelní sezónu 24. března 1859.\n\nPro návrh Novoměstského divadla Niklas využil tehdy častý vzor architektů – novorenesanční Královské dvorní divadlo v Drážďanech od Gottfrieda Sempera, postavené v letech 1838–1841 (1869 vyhořelo). Novoměstské divadlo proto bylo dřevěnou replikou prvního drážďanského divadla. Sál hlediště měl půlkruhovou dispozici, se dvěma řadami lóží a galerií, zakrývala ho nízká kopule s bohatou arkaturou polokruhových oken v tamburu. Jednotlivá patra prolamovala pravoúhlá a polokruhová okna, v úrovni prvního patra obíhala hlediště terasa. Přechod u napojení na pravoúhlé jeviště byl tvořen nižšími rizality se schodišti.\n\nOponu a strop se scénami z českého i německého dramatu a opery namaloval Carlo Brioschi, spolumajitel jedné z dílen na výrobu dekorací ve Vídni. Divadlo mělo celkem 1241 sedadel, místa ke stání se nacházela v přízemí. Celkem se do divadla vešly tři, při návalu až čtyři tisícovky diváků.\n\nDivadlo bylo kryté a osvětlené plynem. Protože se ale nedalo vytopit, hrávalo se v něm převážně v létě a na podzim: Další nevýhodou, vedle zimy a hluku z nedaleké dráhy i restaurace, byl přístup k divadlu. Vedl zahradou – v době dešťů plné bláta.\n\nDivadlo sloužilo k uvádění výpravných kusů, pro které již stará budova na Ovocném trhu nedostačovala. V divadle se hrála německá i česká představení činoher a oper. V roce 1864 se zde uskutečnily oslavy 300. výročí narození Williama Shakespeara spojené s proslulými průvody kostýmovaných shakespearovských postav po Praze, které na svých obrazech zachytil malíř Karel Purkyně (1834-1867).\n\nČeská představení se hrávala většinou odpoledne od půl čtvrté, německá večer od sedmi hodin. V zimě se v Novoměstském divadle pořádaly reduty (maškarní plesy), plesy, cirkusová představení a různé atrakce. K redutám se divadlo zvlášť upravovalo, rovněž k cirkusovým představením se musela zřídit v přízemí manéž a zvenčí se přistavovaly konírny.\n\nDo dějin české opery se Novoměstské divadlo zapsalo mimo jiné premiérami oper \"Dalibor\" Bedřicha Smetany (16.5.1868 v den položení základního kamene k Národnímu divadlu), \"Břetislav\" Karla Bendla (18. 9. 1870) a \"Zakletý princ\" Vojtěcha Hřímalého (13. 5. 1872).\n\nPo smrti F. Tomého se stala dědičkou arény jeho nezletilá dcera a její poručník Isidor Schmidl. V té době divadlo postupně chátralo a vinohradská obec Schmidlovi neustále nařizovala opravy, které však většinou nebyly provedeny. Po požáru Národního divadla nařídily úřady nad stavbou přísnější dohled. V letech 1881–1882 nastaly spory o to, zda lze divadlo nadále používat. Roku 1882 se stal novým majitelem pozemku továrník Alexander Richter ze Smíchova, který jej koupil, jak se později ukázalo, pro Německý divadelní spolek \"(Deutscher Theaterverein\"). Spolek zde hodlal vystavět kamenné divadlo – což se mu nakonec podařilo. V roce 1885 se v Novoměstském divadle hrálo naposledy. Koncem února 1886 byly divadlo i restaurace zbořeny a na jejich místě vyrostla budova Nového německého divadla (1887–1888).\n\n\n"}
{"id": "829430", "url": "https://cs.wikipedia.org/wiki?curid=829430", "title": "Seznam kulturních památek v Karlových Varech", "text": "Seznam kulturních památek v Karlových Varech\n\n"}
{"id": "829445", "url": "https://cs.wikipedia.org/wiki?curid=829445", "title": "Seznam kulturních památek v Heřmanově Městci", "text": "Seznam kulturních památek v Heřmanově Městci\n\n"}
{"id": "829446", "url": "https://cs.wikipedia.org/wiki?curid=829446", "title": "Čížov (tvrz)", "text": "Čížov (tvrz)\n\nTvrz Čížov stávala jihovýchodně od zaniklé osady Čížov v místech dnešní silnice spojující Starou Říši a Vápovice.\n\nPřesná doba vzniku tvrze není známá, nicméně se předpokládá, že vznikla ve 13. století spolu s nedalekým Čížovem a sloužila jako jeho panské sídlo. Jediné zmínky o Čížově pochází z let 1358, kdy jej prodával Frenclin Schober z Hor, a 1466, kdy byl ve vlastnictví Oldřicha z Miličína. K zániku tvrze došlo pravděpodobně na konci 15. století.\n\nVeškerá zástavba tvrze byla pravděpodobně ze dřeva, takže do současnosti se z ní nedochovaly jakékoliv stopy. Vnitřní dispozice tak dnes není možné rekonstruovat. Dochovalo se vlastní asi 15 metrové jádro objektu obehnané dvojicí příkopů a valem. Vnitřní příkop dosahuje šířky 8 m a hloubky 1,5 m, ovšem v době existence dosahoval přibližně dvojnásobných hodnot. Vnější příkop je ještě asi o metr širší a hluboký kolem dvou metrů. Při stavbě silnice však došlo ke zničení severozápadní části tvrziště.\n\n"}
{"id": "829447", "url": "https://cs.wikipedia.org/wiki?curid=829447", "title": "Seznam kulturních památek v Hlinsku", "text": "Seznam kulturních památek v Hlinsku\n\n"}
{"id": "829448", "url": "https://cs.wikipedia.org/wiki?curid=829448", "title": "Seznam kulturních památek v Hrochově Týnci", "text": "Seznam kulturních památek v Hrochově Týnci\n\n"}
{"id": "829449", "url": "https://cs.wikipedia.org/wiki?curid=829449", "title": "A Rocha", "text": "A Rocha\n\nA Rocha [a roša] (znamená portugalsky \"skála\") je mezinárodní křesťanská organizace zaměřená na ochranu životního prostředí. Byla založena v Portugalsku v roce 1983 Angličany Peterem a Mirandou Harrisovými. Jedná se o mezidenominační neziskovou organizaci kontrolovanou správní radou.\n\nAktivně působící pobočky má v 19 zemích: v Brazílii, Česku, Finsku, Francii, Ghaně, Indii, Jihoafrické republice, Kanadě, Keně, Libanonu, Nigérii, Nizozemsku, Novém Zélandu, Peru, Portugalsku, Spojeném království, Spojených státech amerických, Švýcarsku a Ugandě.\n\nV České republice vznikla oficiální pobočka v roce 2002, přípravy k založení pobočky zejména pod vedením kazatele Církve bratrské Pavla Světlíka ale probíhaly tou dobou již několik let.\n\n"}
{"id": "829450", "url": "https://cs.wikipedia.org/wiki?curid=829450", "title": "Seznam kulturních památek v Chrasti", "text": "Seznam kulturních památek v Chrasti\n\n"}
{"id": "829451", "url": "https://cs.wikipedia.org/wiki?curid=829451", "title": "Seznam kulturních památek v Luži", "text": "Seznam kulturních památek v Luži\n"}
{"id": "829453", "url": "https://cs.wikipedia.org/wiki?curid=829453", "title": "Seznam kulturních památek v Proseči", "text": "Seznam kulturních památek v Proseči\n"}
{"id": "829454", "url": "https://cs.wikipedia.org/wiki?curid=829454", "title": "Seznam kulturních památek v Ronově nad Doubravou", "text": "Seznam kulturních památek v Ronově nad Doubravou\n"}
{"id": "829455", "url": "https://cs.wikipedia.org/wiki?curid=829455", "title": "Seznam kulturních památek v Seči", "text": "Seznam kulturních památek v Seči\n\n"}
{"id": "829456", "url": "https://cs.wikipedia.org/wiki?curid=829456", "title": "Seznam kulturních památek ve Skutči", "text": "Seznam kulturních památek ve Skutči\n\n"}
{"id": "829457", "url": "https://cs.wikipedia.org/wiki?curid=829457", "title": "Seznam kulturních památek ve Slatiňanech", "text": "Seznam kulturních památek ve Slatiňanech\n"}
{"id": "829458", "url": "https://cs.wikipedia.org/wiki?curid=829458", "title": "Seznam dílů seriálu One Piece", "text": "Seznam dílů seriálu One Piece\n\nToto je seznam dílů anime seriálu \"One Piece\", vyrobeného studiem Tóei Animation, které se vysílá od 20. října 1999.\n"}
{"id": "829460", "url": "https://cs.wikipedia.org/wiki?curid=829460", "title": "Kostel svatého Václava (Mutějovice)", "text": "Kostel svatého Václava (Mutějovice)\n\nKostel svatého Václava v Mutějovicích je římskokatolický filiální kostel spadající pod rakovnickou farnost. Nachází se v ulici Velká Strana ve středu obce Mutějovice. Je chráněn jako kulturní památka.\n\nJedná se o orientovanou omítnutou stavbu s patrovou hranolvou věží nad vstupem na západní straně.\n\nNa východě leží kněžiště za kterým je malá sakristie.Na rozích jsou pilastrové pásy. Hlavní římsa tvoří nad západním průčelím rovný štít v šířce věže. Střecha je kryta taškami, věže plechem.\n\nStavba má tři vchody, hlavní je v průčelí a boční vedou do kostela a sakristie na jižní straně. V lodi kostela jsou tři páry oken, v kněžišti je jeden pár. Vnitřek kostela je nezdobený s rovným rákosovým stropem. Vzhledem k zanedbanému stavu kostela je nyní podepřen v celé ploše dřevěným lešením.\n\nVelikost lodě je 20m x 10 m, 9 metrů na výšku, od kněžiště je loď oddělena půlkruhovým vítězným obloukem. Kněžiště má rozměry 7,4 x 7 metrů, výšku 8,85 metru.\n\nVýprava je v renesančním slohu z roku 1890 od J. Krejčíka. Na hlavním oltáři je malba sv. Václava v životní velikosti, umístěná mezi svatými Cyrilem a Metodějem v poloviční velikosti. Na bočních oltářích jsou obrazy sv. Jana Nepomuckého a Panny Marie od F. Sequense.\nZa hlavním oltářem ve výklencích stojí sochy sv. Vojtěcha a sv. Mikuláše, 90 cm vysoké z druhé poloviny 18. století.\nRenesanční cínová křtitelnice pochází z roku 1617\n\nJiž od roku 1356 byl farním kostelem. Za husitských bouří přestal být katolickým a stal se jím opět až v roce 1707, opět jako farní. V současné době je kostel využívám pouze k nedělním bohoslužbám a je spravován z Rakovníka.\n\n"}
{"id": "829462", "url": "https://cs.wikipedia.org/wiki?curid=829462", "title": "Volby prezidenta Republiky Slovinsko 2012", "text": "Volby prezidenta Republiky Slovinsko 2012\n\nVolby prezidenta Republiky Slovinsko se konaly ve dvou kolech: první proběhlo 11. listopadu 2012, druhé 2. prosince 2012. Ve druhém kole byl zvolen Borut Pahor. Volební účast v prvním kole byla 48,41 %, ve druhém 42,41 %.\nVe volbách kandidovali:\n\nV prvním kole volby, jež se uskutečnilo dne 11. listopadu 2012, bylo oprávněno volit 1 711 768 voličů, z nichž se voleb zúčastnilo 828 752, tedy 48,41%. Z tohoto počtu bylo 10 852 hlasů (1,30%) neplatných.\n\nVolební výsledek jednotlivých kandidátů:\n\nDo druhého kola tak postoupili kandidáti Pahor a Türk. Ve druhém kole volby, které se uskutečnilo 2. prosince 2012, bylo oprávněno volit 1 711 461 voličů, z nichž se voleb zúčastnilo 725 768, tedy 42,41%. Z tohoto počtu bylo 14 870 (2,05%) neplatných.\n\nVe druhém kole obdržel:\n\nDne 14. prosince 2012 Státní volební komise potvrdila, že prezidentem byl ve druhém kole zvolen Borut Pahor.\n\n\n"}
{"id": "829463", "url": "https://cs.wikipedia.org/wiki?curid=829463", "title": "Mansarda", "text": "Mansarda\n\nMansarda je obytný prostor nebo malý byt v podkroví, v užším významu („pravá mansarda“) jen v domě s mansardovou střechou. Naopak v širším smyslu může mansarda znamenat i celé obyvatelné podkroví vůbec.\n\nU velkých barokních paláců nebylo snadné postavit sedlovou střechu, protože trámy krokví musely být velmi dlouhé. Proto už v 16. století začali někteří architekti navrhovat lomené sedlové a valbové střechy s dvojím různým sklonem střechy. Jedním z nejstarších příkladů je palác Louvre v Paříži (kolem 1550). Tento typ pak proslavil francouzský architekt François Mansart (1598-1666), podle něhož se mansardy jmenují. Od poloviny 18. století jsou tyto střechy i v Česku běžné, například u zámků, klášterů a farních budov. V 19. století se užívaly i u činžovních domů, protože využívaly prostor pod krovem. Odtud se význam slova rozšířil i na podkrovní pokojíky a chudé byty vůbec, a protože v nich často bydleli studenti a umělci, odehrává se řada básní a povídek právě v mansardách.\n\nU mansardové střechy jsou krokve lomené s větším a menším sklonem a kleštiny i vaznice jsou posunuty výš, právě do roviny tohoto zlomu. Tím pod nimi vznikl velký volný prostor, který se dal využít a zastavět. Mansardové pokojíky měly v typickém případě mírně skosenou vnější stěnu a výrazný okenní výklenek, jehož čelní stěna stála na obvodové stěně budovy. Jinak se pravá mansardová střecha vyznačuje právě tím, že už i její spodní část ustupuje za rovinu fasády, kdežto tzv. nepravá mansardová střecha je ve skutečnosti sedlová nebo valbová střecha, na niž dole navazuje taškové obložení vrchního patra budovy. To naopak vystupuje vůči fasádě dopředu. Mansardové střechy se kryly taškami nebo prejzy, někdy i břidlicí, šindelem nebo došky.\n\n\n"}
{"id": "829478", "url": "https://cs.wikipedia.org/wiki?curid=829478", "title": "ARM Cortex-A9 MPCore", "text": "ARM Cortex-A9 MPCore\n\nARM Cortex-A9 MPCore je 32bitový procesor architektury ARM implementující instrukční sadu ARM v7. Jedná se o vícejádrový procesor, který může mít až čtyři jádra s koherentní keší. Taktovací kmitočet má 800 až 2000 MHz, velikost keše L1 je 32 kiB pro instrukce, 32 kiB pro data, velikost keše L2 je 128 kiB až 8MB.\n\nMezi technologie, které obsahuje, patří Jazelle DBX (přímé provádění bajtkódu Javy).\n\nProcesory ARM Cortex-A9 MPCore se vyskytují ve výpočetní technice mnoha značek, například Apple, Freescale Semiconductor, NVIDIA (řada Nvidia Tegra), Samsung, Sony, Texas Instruments, Xilinx. \n"}
{"id": "829481", "url": "https://cs.wikipedia.org/wiki?curid=829481", "title": "John Stepan Zamecnik", "text": "John Stepan Zamecnik\n\nJohn Stepan Zamecnik (14. května 1872 Cleveland, Ohio – 13. června 1953 Los Angeles, Kalifornie) byl americký skladatel a dirigent. Jeho rodiče pocházeli z Čech. Proslul zejména skládáním hudby pro němý film. Zamecnik používal řadu pseudonymů, jako Dorothy Lee nebo Lionel Baxter.\n\nOd roku 1887 do roku 1892 studoval Zamecnik na Pražské hudební konzervatoři jako student Antonína Dvořáka. Poté roku 1895 krátce studoval na Americké národní hudební konzervatoři, ale později se opět vrátil do Prahy.\n\nRoku 1899 se Zámecnik opět vrátil do USA. Začal pracovat jako houslista v Pittsburské filharmonii. Roku 1907 se stal Zámečník ředitelem filmového hudebního oddělení nově vzniklého Hippodrome Theater v Clevelandu. Jakmile začalo divadlo promítat němé filmy, stalo se Zamecnikovou prací skládání hudby právě pro tyto snímky. Jeho skladby byly vydávány Samuelem Foxem (1884-1971), jehož společnost byla první, která začal vydávat ve spojených státech nahrávky písní.\nV roce 2011 vynesla společnost Paramount Pictures na světlo Zamecnikovu originální partituru pro němý film Wings (1927). Nová nahrávka byla vydána spolu s novým vydáním filmu na DVD a Blue-ray.\n\n\n\n\n\n\n"}
{"id": "829486", "url": "https://cs.wikipedia.org/wiki?curid=829486", "title": "Stopy zla", "text": "Stopy zla\n\nStopy zla (ang. titul: Sasquatch Mountain, nebo také Devil On The Mountain) je americký sci-fi hororový film z roku 2006, který natočil Steven R. Monroe.\n\nZloději přepadli v Arizonském městečku banku a nyní jsou na útěku. Náskok před policií jim překazí bouračka s mladou dívkou, kterou zajmou jako rukojmí. Nemají se kam schovat a rozhodnou se tedy utéct do lesa, kam se policie za nimi vydá. Zloději však netuší, že v horách, kam utekli, se nachází hladové monstrum.\n\n"}
{"id": "829503", "url": "https://cs.wikipedia.org/wiki?curid=829503", "title": "Abeokuta", "text": "Abeokuta\n\nAbeokuta je město na jihozápadě Nigérie asi 100 km na sever od Lagosu, hlavního města státu. Zároveň je hlavním městem státu Ogun. Je významným železničním dopravním uzlem. Z průmyslu dominuje konzervárenství, pivovarnictví a textilní průmysl, dále pak výroba plastů a cementu. Obyvatelstvo je zaměstnáno převážně v zemědělství.\n\nMěsto leží v rovině, okolí tvoří savana. Je centrem oblasti, v níž se pěstuje ve velkém kakaovník.\n\nPodle tradice město založil v roce 1830 kmen Egba z ibadanské oblasti, který musel opustit své území zničené otrokáři. V Abeokutě proto od jeho založení vládl velký odpor vůči obchodu se otroky. K britské koruně se připojilo po příchodu křesťanských misionářů v roce 1842.\n\n"}
{"id": "829505", "url": "https://cs.wikipedia.org/wiki?curid=829505", "title": "Jezerní paní", "text": "Jezerní paní\n\nJezerní paní, též \"Jezerní panna\" či \"Panna z jezera\" či \"Dáma od jezera\" může být:\n"}
{"id": "829508", "url": "https://cs.wikipedia.org/wiki?curid=829508", "title": "Mayrova dieta", "text": "Mayrova dieta\n\nMayrova dieta (též Mayrkur, či Mayrova kúra) je redukční léčba nadváhy, kterou vyvinul karlovarský lékař Dr. Franz Xaver Mayr (1857–1965). Spočívá v omezení příjmu kalorií, v omezení bílkovin, tuků, ovoce a zeleniny. Jsou podávány suché a tvrdé žemle s vodou (nejprve karlovarskou, později s rozpuštěnou hořkou solí). Žvýkání housek způsobuje zvýšené slinění zlepšující trávení. Pitný režim vyvolává průjmy, které měly tělo zbavit škodlivých usazenin. Součástí kúry byla i masáž břicha dlaněmi, pumpující mízu z těla ven.\n\nV současné době, je tato metoda již překonána, neb se medicínské poznatky posunuly dále.\n"}
{"id": "829519", "url": "https://cs.wikipedia.org/wiki?curid=829519", "title": "Návrat (Glee)", "text": "Návrat (Glee)\n\nNávrat (v americkém originále Comeback) je třináctá epizoda druhé série amerického muzikálového seriálu \"Glee\" a celkově třicátá pátá epizoda. Scénář k ní napsal tvůrce seriálu, Ryan Murphy, režíroval ji Bradley Buecker a poprvé se vysílala 15. února 2011 na americkém televizním kanálu Fox. V této epizodě vedoucí sboru Will Schuester (Matthew Morrison) dovoluje trenérce roztleskávaček Sue Sylvester (Jane Lynch), aby se připojila ke sboru, protože se tak zmírní její deprese. Člen sboru Sam Evans (Chord Overstreet) vytváří kapelu vzdávající hold teenagerskému zpěvákovi Justinu Bieberovi, protože chce získat srdce Quinn Fabray (Dianna Agron). Později se k němu připojí i další mužští členové sboru, kromě hlavního zpěváka Finna (Cory Monteith), aby přezpívali Bieberovu \"Somebody to Love\" a ohromili své drahé polovičky.\n\nPřed vysíláním odmítl Ryan Murphy zvěsti, že by tento díl sloužil jako epizoda vzdávající hold Justinu Bieberovi a řekl že takové epizody jsou vyhrazeny pro umělce z rozsáhlými hudebními zkušenostmi. Epizoda získala od kritiků smíšené recenze, kteří ji nepovažovali jako špatnou ale ani jako výbornou. Kritici jako Bobby Hankinson z Houston Chronicle chválili estetiku \"Glee\". Amy Reiter z The Los Angeles Times cítila, že epizoda postrádala svou podstatu. Dějová linka Sue, která se soustředila na její deprese a pokusy o sebevraždu, byla široce kritizována za svou nevhodnost. Další dějové linky získaly smíšené až pozitivní reakce. Považovali dějovou linku s Bieberem jako jednu z nejsilnějších. James Poniewozik z magazínu Time ji porovnal příznivě vzhledem k epizodě Síla Madonny, která sloužila jako pocta zpěvačce Madonně.\n\nV epizodě se objevilo šest hudebních vystoupení, pět z nich bylo vydáno jako singly. V den vysílání epizodu sledovalo celkem 10,53 milionů amerických diváků. Na rozdíl od dějové linie byly hudební vystoupení přijaty u většiny kritiků s chválou. Podání Bieberových písní, které zpívali členové seriálu, bylo chváleno, stejně jako vokály Amber Riley a Ley Michele v duetu \"Take Me or Leave Me\" z muzikálu Rent a sebevědomí a vystoupení Ashley Fink s písní \"I Know What Boys Like\".\n\nPoté co tým roztleskávaček poprvé po sedmi letech prohraje v národní soutěži, trenérka Sue Sylvester (Jane Lynch) propadne depresím a přemýšlí o sebevraždě tím, že se \"předávkuje\" gumovými vitamíny. Její kolegyně, školní výchovná poradkyně Emma Pillsbury (Jayma Mays), navrhuje, že by se měla dočasně přidat ke školnímu sboru New Directions, aby se jí zlepšila nálada. Sue doufá, že vytvoří nesváry uvnitř skupiny a postaví proti sobě členky Mercedes Jones (Amber Riley) a Rachel Berry (Lea Michele). Její plán selže, když jejich vzájemný duet je výsledkem toho, že se ještě více spřátelí a začnou se vzájemně respektovat. Vedoucí sboru Will Schuester (Matthew Morrison) se snaží v Sue probudit dobro, a proto ji vezme do pediatrického oddělení dětí s rakovinou, kde spolu s pacienty zpívají \"This Little Light of Mine\".\n\nČlen sboru Sam Evans (Chord Overstreet) si vytvoří sám ze sebe kapelu, která vzdává poctu teenagerskému zpěvákovi Justinu Bieberovi a nazve ji \"The Justin Bieber Experience\". Doufá, že tím získá zpět svou přítelkyni Quinn Fabray (Dianna Agron), kterou podezřívá ohledně jejích citů k jejímu bývalému příteli Finnovi (Cory Monteith). Sam ve sboru zpívá Bieberovu píseň \"Baby\" a věnuje ji Quinn; jeho vystoupení uchvátí také další dívky ve sboru. Někteří z mužských členů, Puck (Mark Salling), Artie (Kevin McHale) a Mike (Harry Shum mladší) jsou uneseni efektem, jaký to má na dívky a přesvědčí Sama, aby se k němu do kapely mohli přidat. Poté čtveřice vystoupí za dívčího obdivu v posluchárně s Bieberovou písní \"Somebody to Love\". Quinn odmítne Finna a vrací se k Samovi. Santana Lopez (Naya Rivera) ale Sama přesvědčí, že ho Quinn podváděla, proto se Sam s Quinn rozejde a místo toho začne chodit se Santanou.\n\nMezitím požádá Lauren Zizes (Ashley Fink) Pucka, aby ji pomohl s jejím prvním sólovým vystoupením ve sboru. S Puckovou pomocí zpívá \"I Know What Boys Like\" od The Waitresses a využívá trik, který ji naučil a spočívá v tom, že si pro více sebevědomí představuje obecenstvo ve spodním prádle. Později Sue navrhuje, že by sbor měl zpívat \"Sing\" od My Chemical Romance a že by ji měl předvést jako hymnu na následujícím regionálním kole. Píseň zkouší a je většinou členů dobře přijatá, ale Rachel navrhuje, že by si raději na soutěž měli složit vlastní píseň. Po týdnu Sue od New Directions odchází a odhaluje, že se stala vedoucí Aural Intensity, konkurenčního sboru na regionálním kole.\n\nV lednu 2011 se začaly objevovat zvěsti, že \"Glee\" plánuje epizodu vzdávající poctu Justinu Bieberovi, stejně jako pro Madonnu v epizodě \"Síla Madonny\" nebo pro Britney Spears v epizodě Britney/Brittany. Tvůrce seriálu Ryan Murphy zvěsti označil za falešné a řekl, že tento typ epizod je pro umělce, kteří mají v hudebním průmyslu dlouholeté zkušenosti. Nicméně potvrdil, že se ve druhé sérii písně od Biebera objeví jako \"malá část zápletky\" a Sam Evans (Chord Overstreet) bude pomocí jeho písně chtít Quinn zpět. Na červeném koberci na vyhlášení Zlatých glóbů za rok 2011 členka obsazení Amber Riley potvrdila, pro MTV News, že se v jedné z nadcházejících epizod objeví Bieberovy písně \"Baby\" a \"Somebody to Love\" a že zpěvákovi se dostane podobná pocta jako Lady Gaga v epizodě Teatrálnost (pocta, ale nebude mu věnovaná celá epizoda). Bieber přes svou Facebookovou stránku napsal, že byl \"opravdu poctěn\", když si \"Glee\" vybrala pro cover verze právě jeho písničky. Před vysíláním epizody spolu ještě Overstreet a Bieber komunikovali pomocí sociální sítě Twitter.\n\nMimo písní \"Baby\" a \"Somebody to Love\" se v epizodě objevily také cover verze písní \"I Know What Boys Like\" od The Waitresses (zpívala ji Ashley Fink), \"Take Me or Leave Me\" z muzikálu Rent (zpívaly ji Lea Michele a Amber Riley), \"Sing\" od My Chemical Romance a akustické hudební číslo dětské písně \"This Little Light of Mine\". Scény na pediatrické onkologii se natáčely v losangeleském dětském léčebném centru pro rakovinu a krevní onemocnění, kde se vedle Matthewa Morrisona a Jane Lynch objevilo jedenáct skutečných pacientů. Bailey, zdravotní sestru na pediatrické klinice, ztvárnila Charlene Amoia, která v první sérii pracovala pro seriál ve zvukovém oddělení. V červnu 2011 označila objevení se v této epizodě jako její oblíbenou hostující roli v jakémkoli seriálu, kvůli práci s dětmi, které \"ji tak dojaly\". Řekla: \"Byly ty nejvíce živé, energické děti. Bylo opravdu úžasné být součástí děje. Byla jsem opravdu vším dojata.\" Ačkoliv její role ze začátku neměla zahrnovat zpěv, nakonec byla součástí hudebního čísla \"This Little Light of Mine\". Vedlejší role, které se v epizodě objevily, byli Chord Overstreet jako Sam Evans, Iqbal Theba jako ředitel Figgins, Harry Shum mladší jako Mike Chang a Ashley Fink jako Lauren Zizes.\n\n"}
{"id": "829526", "url": "https://cs.wikipedia.org/wiki?curid=829526", "title": "Obléknu si půlnoc", "text": "Obléknu si půlnoc\n\nObléknu si půlnoc (v anglickém originále I Shall Wear Midnight) je humoristický fantasy román britského spisovatele Terryho Pratchetta, celkově v pořadí 38. z cyklu Úžasná Zeměplocha.\n\nJedná se o čtvrtý román, jehož příběh se zaměřuje na mladou čarodějku Toničku Bolavou a její činy. Ta je neprávem obviněna ze smrti starého barona, vládce Křídy, o kterého se několik předchozích let starala. Aby zajistila nástupnictví, vydá se do Ankh-Morporku hledat baronova synovce Rolanda, se kterým se přátelí a který chystá svoji svatbu s Kalendárií. Na Toničku však zaútočí nebezpečná bytost zvaná Úskočný muž, kterému se musí, i s pomocí dalších čarodějek, bránit a porazit jej.\n"}
{"id": "829531", "url": "https://cs.wikipedia.org/wiki?curid=829531", "title": "Bystřička I", "text": "Bystřička I\n\nBystřička I je katastrální území v okrese Vsetín. Jeho výměra činí 470,05 hektarů. Základní sídelní jednotky katastrálního území Bystřička I mají charakter sídelních lokalit.\n\nKatastrální území Bystřička I zaujímá svou polohou východní část obce Bystřička. Leží zde největší část vodní nádrže Bystřička (další části vodní nádrže leží v katastrálních územích Velká Lhota u Valašského Meziříčí a Malá Bystřice), dále se zde nachází část přírodní rezervace Klenov a stejnojmenný skalní hrad. Prochází tudy naučná stezka Klenov a naučná stezka Jana Karafiáta.\n\n"}
{"id": "829545", "url": "https://cs.wikipedia.org/wiki?curid=829545", "title": "Nebezpečná rychlost (film, 1994)", "text": "Nebezpečná rychlost (film, 1994)\n\nNebezpečná rychlost (v anglickém originále Speed) je americký akční filmový thriller z roku 1994, který režíroval Jan de Bont. Scénář je dílem Grahama Yosta, jako poradce se na něm podílel i Joss Whedon, který napsal většinu dialogů.\n\nDo kin byl uveden 10. června 1994, v Česku byl promítán od 1. září 1994. Díky komerčnímu úspěchu (jedná se o nejúspěšnější akční film roku 1994, celosvětové tržby dosáhly částky 350 milionů dolarů) byl v roce 1997 natočen sequel \"\".\n\nV roce 1995 získal film \"Nebezpečná rychlost\" dva Oscary: za zvuk a za střih zvukových efektů. Kromě toho byl ještě nominován v kategorii Nejlepší střih.\n\nPolicista Jack Traven už jednou překazil bombový útok v mrakodrapu, kterým se snažil realizovat vyděrač Howard Payne. Ten se tedy rozhodne získat peníze jiným způsobem a nainstaluje bombu do autobusu. Jacka předem stačí informovat, na kterém autobusu se bomba nachází a pokud autobus zpomalí pod 50 mil/h (cca 80 km/h), bomba exploduje a zabije všechny cestující. Jackovi nezbývá nic jiného, než se do autobusu dostat, ovládnout situaci a překazit tak Howardův další plán.\n\n"}
{"id": "829549", "url": "https://cs.wikipedia.org/wiki?curid=829549", "title": "Marcus Becker", "text": "Marcus Becker\n\nMarcus Becker (* 11. září 1981 Halle/Saale, Východní Německo) je německý vodní slalomář, kanoista závodící v kategorii C2. Jeho partnerem v lodi je Stefan Henze.\n\nV roce 2003 vyhrál individuální závod C2 na mistrovství světa. V následujících letech získal další světové medaile, čtyři stříbra (C2 – 2006; C2 družstva – 2003, 2006, 2009) a jeden bronz (C2 – 2005). Z evropských šampionátů si přivezl cenné kovy ze závodů hlídek, jedno zlato (2008) a dvě stříbra (2005, 2011). Na Letních olympijských hrách 2004 vybojoval v závodě C2 stříbrnou medaili.\n"}
{"id": "829550", "url": "https://cs.wikipedia.org/wiki?curid=829550", "title": "Bystřička II", "text": "Bystřička II\n\nBystřička II je katastrální území v okrese Vsetín. Jeho výměra činí 480,81 hektarů. Základní sídelní jednotky katastrálního území Bystřička I mají charakter sídelních lokalit.\n\nKatastrální území Bystřička II zaujímá svou polohou západní část obce Bystřička. Prochází tudy silnice I/57. Nachází se zde také stanice Bystřička na železniční trati 280. Do Vsetínské Bečvy se zde vlévá řeka Bystřička. V katastrálním území Bystřička II leží také přírodní památka U Vaňků.\n\n"}
{"id": "829552", "url": "https://cs.wikipedia.org/wiki?curid=829552", "title": "Stefan Henze", "text": "Stefan Henze\n\nStefan Henze (3. května 1981 Halle/Saale, Východní Německo – 15. srpna 2016 Rio de Janeiro, Brazílie) byl německý vodní slalomář, kanoista závodící v kategorii C2. Jeho partnerem v lodi byl Marcus Becker.\n\nV roce 2003 vyhrál individuální závod C2 na mistrovství světa. V následujících letech získal další světové medaile, čtyři stříbra (C2 – 2006; C2 družstva – 2003, 2006, 2009) a jeden bronz (C2 – 2005). Z evropských šampionátů si přivezl cenné kovy ze závodů hlídek, jedno zlato (2008) a dvě stříbra (2005, 2011). Na Letních olympijských hrách 2004 vybojoval v závodě C2 stříbrnou medaili.\n\nPo skončení aktivní sportovní kariéry působil jako trenér německých vodních slalomářů. Na Letních olympijských hrách v Riu de Janeiru utrpěl při autonehodě dne 12. srpna 2016 těžké zranění mozku, na jehož následky o tři dny později zemřel.\n"}
{"id": "829556", "url": "https://cs.wikipedia.org/wiki?curid=829556", "title": "Lidová olympiáda", "text": "Lidová olympiáda\n\nLidová olympiáda (katalánsky \"Olimpíada Popular\", španělsky \"Olimpiada Popular\") je název neuskutečněné sportovní akce, která měla proběhnout v Barceloně v roce 1936. Tu mělo v úmyslu zorganizovat republikánské Španělsko ve spolupráci s levicovými organizacemi celého světa (např. Jack London Club v ČSR) na protest proti oficiálním letním olympijským hrám, které pořádalo nacistické Německo. Přihlášku podalo okolo šesti tisíc sportovců, přičemž Československo mělo patřit k početnějším delegacím. Pořádání protestních her ale zabránilo vyvolání občanské války generálem Francem. Řádné olympijské hry se v Barceloně uskutečnily v roce 1992.\n\n"}
{"id": "829558", "url": "https://cs.wikipedia.org/wiki?curid=829558", "title": "Nikaragujský průplav", "text": "Nikaragujský průplav\n\nNikaragujský průplav je projekt vodního transoceánského průplavu mezi Atlantikem a Pacifikem přes území Nikaraguy. Tento průplav by měl být již druhým ve středoamerickém regionu, bude se nacházet ve vzdálenosti přibližně 700 km od Panamského průplavu. Trasa vodní cesty bude částečně vést přes jezero Nikaragua. \n\nMyšlenkou na propojení Karibského moře a Pacifiku stálou vodní cestou se začali zabývat španělští kolonizátoři na počátku 16. století již krátce po svém příchodu do oblasti Střední Ameriky. Varianta spojení oceánů skrz území Nikaraguy vedla z Karibského moře přes řeku San Juan do jezera Nikaragua, jehož vodní hladina je v nadmořské výšce 32 m n. m. a následně umělým korytem skrz šíji Rivas do Pacifiku.\n\nBěhem 19. století vykrystalizovaly z mnoha nápadů a idejí dvě možnosti propojení oceánů – Panamský a Nikaragujský průplav. V době kalifornské zlaté horečky dostal Cornelius Vanderbilt nápad přepravovat obyvatele východního pobřeží USA do Kalifornie přes Nikaraguu. V roce 1849 založil Accessory Transit Company, která vozila pasažéry z karibského pobřeží na loďkách proti proudu řeky San Juan a přes jezero Nikaragua do města Rivas, pak dostavníky do pacifického přístavu San Juan del Sur a odtud do San Franciska. Společnost získala podporu nikaragujské vlády, proti tomu se však postavil britský kapitál a výsledkem byla řada vojenských převratů v zemi. Vanderbiltova společnost přepravila dva tisíce cestujících měsíčně, lístek stál 300 dolarů. Byla to nejrychlejší a nejlevnější cesta z východu na západ USA. V roce 1861 přistoupil Vanderbilt na návrh konkurenční Pacific Mail Steamship Company, že mu bude vyplácet 56 000 dolarů ročně jako odškodné, když zruší provoz své společnosti.\n\nKonečné rozhodnutí amerického Kongresu o volbě mezi nikaragujskou a panamskou trasou průplavu ovlivnila série známek vydaných nikaragujskou poštou v roce 1900. Byla na nich vyobrazena sopka Momotombo, které výtvarník pro větší efekt přimaloval chochol kouře. To posílilo obavy ze sopečné aktivity v zemi, která by mohla ohrožovat plavbu, a projekt Nikaragujského průplavu zůstal neuskutečněn. I přesto v roce 1914 sepisují Nikaragua a USA smlouvu Bryan-Chamarro, díky které získávají Spojené státy americké právo vystavět průplav na nikaragujském území. USA však neměly v zájmu průplav v Nikaragui vystavět, snažily se chránit své investice v Panamském průplavu a zabránit jakékoli jiné světové mocnosti (především Spojenému království) ve výstavbě Nikaragujského průplavu. Smlouva byla zrušena v roce 1970, aniž by k výstavbě průplavu došlo.\n\nRoku 1999 zřídila nikaragujská vláda Pracovní komisi pro Velký transoceánský kanál ( \"Comisión de Trabajo para el Gran Canal Interoceánico\"). V roce 2006 Nikaragua veřejně prezentovala svůj záměr výstavby průplavu. O projekt nového průplavu projevilo zájem např. Rusko, Spojené arabské emiráty, Čína nebo Japonsko. Nikaragujský parlament schválil projekt v červenci 2012, od stejného data zpracovávalo koncorsium nizozemských firem Royal HaskoningDHV a Ecorys studii přesného trasování průplavu, technického řešení a dopadů výstavby na životní prostředí. Průplav byl projektován o délce přibližně 278 km s trasou z Punta Gorda na karibském pobřeží přes jezero Nikaragua do Brito na tichomořském pobřeží.\n\nKoncesi na výstavbu a 50leté provozování průplavu získala v roce 2013 hongkongská společnost HKND Group, v jejímž čele stojí miliardář Wang Jing. Na konci roku 2014 bylo ohlášeno zahájení stavebních prací a započalo se s budováním několika dočasných přístupových cest. V listopadu 2015 bylo oznámeno, že hlavní stavební práce na zdymadlech začnou na konci roku 2016. Nicméně ani v roce 2017 stavební práce nebyly zahájeny. V září 2017 Agence France-Presse informovala o tom, že projekt byl \"odložen na neurčito\". V dubnu 2018 HKND Group zavřela své kanceláře v Hongkongu, aniž by zanechala informaci o nové adrese či jiný kontakt. K nezdaru projektu přispěly mimo jiné protesty ekologů a domorodého obyvatelstva, finanční problémy firmy HKND Group a ochabení zájmu Číny a její podpora rozšíření Panamského průplavu. Projekt je považován za opuštěný, zamrzlý.\n\nPracovní komise pro Velký transoceánský kanál zveřejnila v roce 2006 vlastní studii proveditelnosti projektu výstavby, jeho vlivu na ekonomiku země, zabývala se též důsledky na životní prostředí apod. Odklonilo se od řešení, které vedlo přes hraniční řeku San Juan kvůli případným sporům s Kostarikou. Jako nejpřijatelnější byla vybrána trasa využívající toků řek Rama, Oyate, Las Layas a Brito. Trasa je dlouhá 286 km, z toho 80 po jezeře Nikaragua, kde by lodě pluly jižně od ostrova Ometepe. Na pacifické straně průplavu by byly osazeny jedny zdymadla, na atlantické tři. Plavební komory budou mít šířku 64 m, délku 466 m a hloubku 34 m. Nikaragujský průplav svými rozměry (především hloubka 22 m) umožní proplout i lodím o výtlaku 250 000 tun, pro které je svými rozměry Panamský průplav nedostatečný. Odhadované náklady na stavbu průplavu byly stanoveny na 30 miliard dolarů.\n\n"}
{"id": "829559", "url": "https://cs.wikipedia.org/wiki?curid=829559", "title": "Kanoistika na Letních olympijských hrách 2004 - C2 slalom muži", "text": "Kanoistika na Letních olympijských hrách 2004 - C2 slalom muži\n\nZávod ve vodním slalomu C2 mužů na Letních olympijských hrách 2004 se konal na kanále v areálu Helliniko Olympic Canoe/Kayak Slalom Centre ve dnech 19. a 20. srpna 2004. \n\nZ českých závodníků se jej zúčastnily dvojice Marek Jiras s Tomášem Mádrem (7. místo) a Jaroslav Volf s Ondřejem Štěpánkem, kteří vybojovali bronzové medaile. \n\nOlympijské vítězství si odvezla slovenská posádka bratrů Pavola a Petera Hochschornerových. Na stříbrné příčce dojeli Němci Marcus Becker a Stefan Henze.\n\n"}
{"id": "829560", "url": "https://cs.wikipedia.org/wiki?curid=829560", "title": "Vought XF8U-3 Crusader III", "text": "Vought XF8U-3 Crusader III\n\nVought XF8U-3 Crusader III byl stíhací letoun vyvinutý společností Chance Vought jako následovník úspěšného letounu Vought F-8 Crusader a jako konkurent letounu McDonnell Douglas F-4 Phantom II. Ačkoliv byl založen na verzích letounu Crusader F8U-1 a F8U-2, a proto obdržel i „námořní“ označení F8U-3, ve skutečnosti s těmito letouny sdílel jen několik málo částí.\n\nSouběžně s letouny F8U-1 a F8U-2 vývojový tým letounů Crusader také pracoval na ještě větším letounu, který měl mít ještě lepší výkony. Tento projekt dostal interní označení V - 401. Ačkoliv se z vnějšku podobal letounu Crusader a používal i některé stejné prvky, jako například křídlo s měnitelným sklonem, byl nový letoun větší a byl poháněn motorem Pratt & Whitney J75-P-5A s tahem 131 kN při přídavném spalování. Aby se konstruktéři vypořádali s podmínkami při rychlostech překračujících dvojnásobek rychlosti zvuku, byl letoun vybaven velkými svislými plochami pod ocasem letounu, které se při přistání sklápěly do vodorovné polohy. K zajištění dostatečného výkonu Vought plánoval vybavit letoun přídavným raketovým motorem na kapalné palivo Rocketdyne XLF-40 s tahem 35,6 kN. Avionika zahrnovala počítač pro řízení palby AN/AWG-7, radar AN/APG-74 a datové spojení AN/ASQ-19. Systém umožňoval současně sledovat až šest cílů a provádět palbu na dva cíle současně.\n\nVzhledem k velkým odlišnostem oproti letounu F8U-1 a vzhledem ke skutečnosti, že letoun F8U-2 byl někdy označován jako „Crusader II“, dostal letoun XF8U-3 oficiální označení „Crusader III“.\n\nV prosinci 1955 vyhlásilo námořnictvo Spojených států (US Navy) soutěž na dodání přepadového stíhače na obranu flotily létajícího rychlostí vyšší než dvojnásobek rychlosti zvuku. Letoun XF8U-3 poprvé vzlétnul 2. června 1958. Navzdory tvrzení mnoha článků a knih, že letoun během testování překročil rychlost Mach 2,6 ve výšce 35 000 stop (10 670 m), letoun ve skutečnosti jen jednou dosáhl rychlosti Mach 2,39 a běžně nepřekračoval rychlost Mach 2,32. Tytéž zdroje uvádějí, že Vought plánoval dosažení rychlosti Mach 2,9 s použitím přídavného raketového motoru (viz výše).\n\nSrovnávací zkoušky s jeho hlavním konkurentem, kterým byl letoun McDonnell Douglas F-4 Phantom II, ukázaly, že návrh společnosti Vought má jednoznačnou převahu v ovladatelnosti. John Konrad, zkušební pilot společnosti Vought, později prohlásil, že Crusader III mohl létat v kruzích kolem letounu Phantom II. Nicméně, XF8U-3 byl jednomístný stroj a mělo se za to, že jeden pilot může být snadno přetížen pilotáží a současným ovládáním radaru. Naproti tomu Phantom II byl dvojmístný stroj s místem pro operátora zbraňových systémů.\n\nKromě toho, tehdy se uvažovalo, že věk leteckých kanónů skončil, a navíc letouny Phantom II mohly nést podstatně větší užitečné zatížení včetně zbraní vzduch-země i raket vzduch-vzduch. Crusader III byl navržen jako sice rychlá, ale jednoúčelová stíhačka. Z těchto důvodů byl nakonec vybrán Phantom II, aby nahradil letouny F-8 Crusader u US Navy, ačkoliv měl původně letouny Crusader jen doplňovat.\n\nProgram F8U-3 byl zrušen poté, co bylo postaveno 5 letounů. Tři z nich létaly během testovacího programu a poté byly spolu se dvěma dalšími trupy předány k NASA pro atmosférické zkoušky. Crusader III byl schopen létat v 95 % zemské atmosféry. Piloti NASA s nimi létali z námořní letecké základny Patuxent River.\n\nVšechny letouny Crusader III byly později sešrotovány.\n\n\"Technické údaje pocházejí z publikací „The Great Book of Fighters“, „American Fighter Aircraft“ a „MiG Master“ \".\n\n\n\n\n Spojené státy americké\n\n\n\n"}
{"id": "829562", "url": "https://cs.wikipedia.org/wiki?curid=829562", "title": "Seznam řek v Mongolsku", "text": "Seznam řek v Mongolsku\n\nNejdelší řeky v Mongolsku (mongolsky řeka nebo ). Tabulka obsahuje řeky, které mají na území Mongolska délku 400 km a více a také některé kratší.\n"}
{"id": "829567", "url": "https://cs.wikipedia.org/wiki?curid=829567", "title": "Jezerní paní (opera)", "text": "Jezerní paní (opera)\n\nJezerní paní (italsky La donna del lago, též \"Jezerní panna\" či \"Dáma z jezera\") je opera seria Gioacchina Rossiniho z roku 1819. Libreto napsal Andrea Leone Tottola na motivy stejnojmenné poémy Waltera Scotta (\"The Lady of the Lake\") z roku 1810. Byla to první opera na Scottův námět.\n\nOpera měla premiéru v divadle Teatro di San Carlo v Neapoli 24. října 1819 pod skladatelovou taktovkou. V Londýně byla uvedena v únoru 1823. Ve Spojených státech amerických byla poprvé uvedena v New Orleans v červnu 1829. Po více než jednom století zapomnění byla znovu uvedena ve Florencii v roce 1958. Od té doby byla hrána na nejpřednějších světových scénách a několikrát nahrána.\n\nV českých zemích byla poprvé hrána německy v Brně v budově dnešního Divadla Reduta dne 10. prosince 1824. Roku 1825 byla hrána také v pražském Stavovském divadle. V češtině dosud tato opera inscenována nebyla.\n\nPastýři zpívají v podvečer na břehu jezera Loch Katrine ve Skotsku. Z lesů je slyšet zpěv lovců. Přes jezero přijíždí na loďce Elena a zpívá o svém milém Malcolmovi. Na břehu se setkává se skotským králem Jakubem, který se představí jako \"Uberto\". Elena považuje Uberta za zbloudilého lovce a pozve jej k sobě domů.\n\nPo příjezdu do Elenina domova poznává Uberto v Elenině otci svého bývalého poručníka Douglase, který se přidal na stranu horalských povstalců. Elena se má podle otcovy vůle stát nevěstou vůdce povstalců Rodriga.\n\nHoralští povstalci vítají svého náčelníka - Rodriga. Ten se těší na svou nevěstu, kterou mu přivádí její otec Douglas. Oba ale zjišťují, že Elena ve skutečnosti miluje Malcolma. Přichází Serano a varuje před útokem králových vojsk. Povstalci se chystají na nadcházející bitvu.\n\nUberto/Jakub přichází před bitvou zachránit Elenu a vyznává jí lásku. Ta ale zůstává věrná Malcolmovi. Dostane od Uberta prsten, který ji má ochránit. Objeví se Rodrigo a rozhodne se ztrestat cizince v souboji.\n\nMalcolm hledá svou milou a dozvídá se od Serana, že následovala svého otce, který se vydal do královského paláce jednat o uzavření míru. Rodrigo je mezitím zabit.\n\nDouglas žádá o mír, ale král odmítá. Vzápětí přichází Elena, které darovaný prsten zaručuje volný průchod. Zaslechne hlas Ubertův a zjišťuje, že neznámý cizinec je vlastně král Jakub.\n\nKrálovský sál: král Jakub obměkčen Eleniným citem propouští v milosti Douglase i Elenina miláčka Malcolma. Je obnoven mír.\n"}
{"id": "829570", "url": "https://cs.wikipedia.org/wiki?curid=829570", "title": "Vratislav Maňák", "text": "Vratislav Maňák\n\nVratislav Maňák (* 1988, Stříbro, Československo) je český spisovatel.\n\nVratislav Maňák pochází ze Stříbra. Vystudoval žurnalistiku a mediální studia na Fakultě sociálních věd UK. Pracuje v České televizi jako redaktor zpravodajského webu ČT24.cz, na domovské fakultě přednáší žurnalistiku.\n\nPovídky publikoval v časopisech Host, Plž nebo Tvar. Sbírka \"Šaty z igelitu\" je jeho knižní prvotinou, za kterou v roce 2012 dostal Cenu Jiřího Ortena. S románem \"Rubikova kostka\" získal nominaci na Cenu Evropské unie za literaturu 2017.\nMaňák se věnuje i tvorbě pro děti. Za secesní pohádku \"Muž z hodin\" byl v roce 2015 nominován na Magnesii Literu, za příběh \"O Nebesáři\" na Zlatou stuhu a pro Hajaju Českého rozhlasu napsal pohádkové seriály \"Co se skrývá pod břečťanem \"a \"Martin a dvířka do pohlednic\" (knižně jako \"Expedice z pohlednice\").\n\n\n"}
{"id": "829574", "url": "https://cs.wikipedia.org/wiki?curid=829574", "title": "Röhrsdorf", "text": "Röhrsdorf\n\nRöhrsdorf může být:\n\n"}
{"id": "829578", "url": "https://cs.wikipedia.org/wiki?curid=829578", "title": "Seznam zaniklých tvrzí a letohrádků v Praze", "text": "Seznam zaniklých tvrzí a letohrádků v Praze\n\nJedná se o seznam zaniklých tvrzí a letohrádků na území Prahy.\n\n\n"}
{"id": "829583", "url": "https://cs.wikipedia.org/wiki?curid=829583", "title": "Hřib moravský", "text": "Hřib moravský\n\nHřib moravský (\"Aureoboletus moravicus\" ) neboli suchohřib moravský (\"Xerocomus moravicus\" ) je velmi vzácná zákonem chráněná houba z čeledi hřibovitých. Snadno rozpoznatelná je podle kombinace barvy klobouku, charakteristické vůně a loupajícího se povrchu třeně.\n\n\nHřib moravský jako nový druh popsal český mykolog Václav Vacek v roce 1946. Znal jej od počátku 30. let 20. století z teplých listnatých lesů u Žarošic na Moravě. V mykologických kruzích mimo Československo se objevovaly snahy tento druh ztotožnit s hřibem naduřelým (\"Boletus tumidus\" ) a hřibem lvím (\"Boletus leonis\" ) V roce 1964 jej Josef Herink přeřadil do rodu suchohřib (\"Xerocomus\"). Roku 2010 byl rakouským mykologem Wolfgangem Klofacem přesunutý do rodu \"Aureoboletus\".\n\nKlobouk dosahuje šířky 30–90 milimetrů, povrch je zbarvený bledě okrově, oranžovo hnědě, rezavě hnědě, skořicově. Povrch bývá plstnatý, ve stáří částečně olysalý, za sucha rozpraskaný.\n\nPóry a rourky jsou v mládí zbarvené jako světlá káva, později okrově žluté až žluté, ve stáří olivově okrové až hnědookrové.\n\nTřeň bledě okrový až bledě nahnědlý, horní část kryje jemná síťka, která směrem dolů může přecházet v nahnědlé žilky. Za suchého počasí se povrch třeně samovolně hoblinovitě odlupuje.\n\nDužnina zůstává po rozkrojení barevně neměnná, bývá bělavá až krémová, lokálně nahnědlá nebo narezlá.\n\nHřib moravský je typický svou vůní, která je mírně houbová, hřibovitá a v závislosti na stáří plodnice i na subjektivním názoru mohou být vnímané tóny po kokosu, kopru, skořici a vanilce. Za vhodných podmínek (zejména při teplém a suchém počasí) může být toto aroma patrné i na dálku.\n\nJde o velice vzácnou houbu, která se vyskytuje jen v nejteplejších polohách – nížinách. Obvykle na hrázích rybníků nebo v listnatých lesích, vázán je na duby. V České republice byl doložen výskyt do nadmořské výšky 437 m n. m., na Slovensku v rozmezí 210 až 518 m n. m. Plodnice se objevují od srpna do počátku října.\n\nRoste v Evropě, k zemím s výskytem tohoto druhu patří Belgie, Česká republika, Dánsko, Francie, Chorvatsko, Irsko, Lucembursko, Maďarsko, Německo, Rakousko, Slovinsko, Španělsko, Švédsko.\n\nPopsán byl na malém počtu lokalit v jižních Čechách, jižní Moravě (okolí Žarošic) a Polabí (Nymbursko). Počet všech známých lokalit na území České republiky v roce 1995 odpovídal 7, v roce 2012 se pohyboval kolem 13–14.\n\nV rámci chráněných území České republiky byl nalezen mimo jiné na následujících lokalitách:\n\nMůže vzdáleně připomínat hřib plstnatý, oproti kterému se liší bělavou, krémovou až nahnědlou barevně neměnnou dužninou a typickou vůní.\n\nHřib moravský je uveden v Červené knize a Červeném seznamu hub České republiky jako kriticky ohrožený (CR). Za sběr tohoto zákonem chráněného hřibu hrozí pokuta ve výši až 50 tisíc Kč za každou utrženou plodnici včetně jejich zabavení (podle vyhlášky č. 395/92 Sb. se řadí mezi zvláště chráněné druhy). V roce 2006 byla na Znojemsku udělena pokuta za sběr dvou hřibů moravských ve výši 10 tisíc Kč za každý. Evropská rada pro ochranu hub doporučila tento druh k zahrnutí do připravovaného Červeného seznamu hub Evropy. O nálezech tohoto druhu je vhodné informovat mykologická pracoviště.\n\n"}
{"id": "829589", "url": "https://cs.wikipedia.org/wiki?curid=829589", "title": "Kostel svatého Jošta", "text": "Kostel svatého Jošta\n\nKostelů zasvěcených svatému Joštovi (latinsky \"Jodocus\") je více:\n\n"}
{"id": "829590", "url": "https://cs.wikipedia.org/wiki?curid=829590", "title": "Cokin", "text": "Cokin\n\nCokin je francouzský výrobce fotografických filtrů.\n\nCokin je zejména známý pro svůj Creative Filter System. Ten byl vyvinut fotografem Jeanem Coquinem a představen v roce 1978. Systém Cokin sestává z držáku, který se z jedné strany (pomocí konverzních kroužků – adaptérů) připevní k objektivu a z druhé strany držák obsahuje drážky, do nichž se dá zasunout filtr nebo filtry (podle konstrukce maximálně 3 až 5 za sebou). Filtry Cokin jsou čtvercového nebo obdélníkového tvaru. Filtry bývají vyrobené z polymeru CR-39 přezdívaného „organické sklo“, vyznačující se lehkostí a odolností proti otřesům. Konstrukce držáku umožňuje, že mohou být částečně vysunuty na stranu, což se využívá zejména u šedého přechodového filtru.\n\nSystém Cokin zahrnuje širokou škálu fotografických filtrů (snad všechny typy kromě filtrů dioptrických): barevné, konverzní, polarizační, neutrální/šedé včetně přechodových a filtry difrakční, difuzní a speciální efektové filtry, které manipulují s paprsky světelných zdrojů v předmětu snímku.\n\nFiltry nejsou velikostně fixovány na velikost objektivu ale na velikost držáku. Ty Cokin vyrábí v několika velikostech:\n\nNejmenší je velikost \"A\", použitelná i pro kompaktní fotoaparáty a videokamery. Velikost \"P\" je o trochu větší a použitelná například pro klasický 35mm formát a DSLR a také tam, kde se držák velikosti \"A\" dostává do záběru, například u extrémně širokoúhlých objektivů. Zejména velikosti \"A\" a \"P\" jsou de facto standardy, které respektují a přizpůsobují se jim „neoriginální“ výrobci. Velikosti \"Z-Pro\" a \"X-Pro\" jsou určeny pro středoformátové fotoaparáty nebo větší, profesionální kamery.\n\n"}
{"id": "829593", "url": "https://cs.wikipedia.org/wiki?curid=829593", "title": "Kaple svatého Linharta", "text": "Kaple svatého Linharta\n\nKaplí zasvěcených svatému Linhartovi je více:\n\n\nSvatému Linhartovi se zasvěcují i kostely:\n"}
{"id": "829594", "url": "https://cs.wikipedia.org/wiki?curid=829594", "title": "Seznam zaniklých usedlostí v Praze", "text": "Seznam zaniklých usedlostí v Praze\n\nJedná se o seznam zaniklých usedlostí na území Prahy.\n\n\n"}
{"id": "829596", "url": "https://cs.wikipedia.org/wiki?curid=829596", "title": "Nova Slovenija - Krščanska ljudska stranka", "text": "Nova Slovenija - Krščanska ljudska stranka\n\nNové Slovinsko- Křesťansko lidová strana, zkratkou NSi (slovinsky: \"Nova Slovenija – krščanska ljudska stranka\") je slovinskou konzervativní a pravicovou politickou stranou. V současnosti je nejmenší stranou slovinské vlády a má jednoho poslance v Evropském parlamentu. Současnou předsedkyní je Ljudmila Nowak.\n\nStrana se řadí do pravé části politického spektra slovinských politických stran. Na rozdíl od svých pravicových spojenců klade větší důraz na dodržování konzervativních a morálních hodnot. Obhajuje silnou pozici katolické církve. Zahraničněpoliticky lze NSi označit za proevropskou stranu.\n\nNSi vznikla odtržením skupiny politiků, včetně tehdejšího premiéra Andreje Bajuka od SLS a partnerské SKD. Prvním předsedou strany se stal premiér Bajuk. Ve volbách na podzim roku 2000 získala 8,77% a 8 křesel. Ve volebním období 2000-2004 byla opoziční stranou vůči vládám Janeze Drnovšeka a Antona Ropa. Na jaře roku 2004 překvapivě vyhrála volby do Evropského parlamentu a získala dva mandáty. V podzimních volbách skončila čtvrtá se ziskem 9,09% a obdržela 9 mandátů. Po volbách vstoupila s SDS,SLS a stranou DeSuS do vládní koalice. V nadcházejících parlamentních volbách skončila až osmá se ziskem 3,4% a vypadla z parlamentu. Po volbách odešel Bajuk z čela strany. V červnu roku 2009 strana se ziskem 16% skončila třetí ve volbách do Evropského parlamentu a uhájila jedno z dosavadních dvou křesel. V předčasných volbách na podzim roku 2011 získala 4,81% a 4 křesla,čímž se vrátila do Státního shromáždění jako sedmá a nejmenší parlamentní strana. Od února 2012 je součástí vládní koalice s SDS,Hnutím Gregora Viranta,SLS a DeSuSem.\n"}
{"id": "829609", "url": "https://cs.wikipedia.org/wiki?curid=829609", "title": "Kostel svatého Prokopa (Mutějovice)", "text": "Kostel svatého Prokopa (Mutějovice)\n\nŘímskokatolický kostel svatého Prokopa v Mutějovicích leží na západním konci vesnice naproti hřbitovu. Je chráněn jako kulturní památka České republiky.\n\nJedná se o orientovanou omítnutou stavbu. Kněžiště je obdélníkové, umístěné ve východní části kostela. Na západní straně je patrová věžička. Zdi jsou dělené lizénami. Pod římsou mají obloučkový vlys. Střecha je kryta taškami a věžička plechem.\n\nVchod leží na západní straně, vroubený je polosloupy a ukončen je tympanonem. V kostelíku jsou dva páry oken, nahoře půlkruhových. Klenba je křížová, v presbytáři a nad kruchtou je valená.\nHlavní oltář je dřevěný s obrazem svatého Prokopa od j. Kroupy.\n\nKostel byl postaven nákladem osadníků v období let 1740 až 1744. Byl postaven na památku zániku moru. V 50. letech 19. století byl opravován, nyní je v havarijním stavu, obehnaný plotem a svázaný lany.\n\n"}
{"id": "829620", "url": "https://cs.wikipedia.org/wiki?curid=829620", "title": "Seznam kulturních památek v Jablonném v Podještědí", "text": "Seznam kulturních památek v Jablonném v Podještědí\n\nHistorické jádro města je městskou památkovou zónou.\n\n\n"}
{"id": "829622", "url": "https://cs.wikipedia.org/wiki?curid=829622", "title": "Moskevský strážní pes", "text": "Moskevský strážní pes\n\nMoskevský strážní pes (: московская сторожевая, anglicky: Moscow Watchdog) je psí plemeno vyšlechtěné v někdejším Sovětském svazu jako služební plemeno pro Rudou armádu.\n\nPrvní jedinci vznikli ze spojení kavkazského ovčáka a feny bernardýna a to hlavně pro potřeby Rudé armády, především hlídání objektů, výjimečně i záchranářské práce. V prosinci 1985 bylo plemeno uznáno Ruskou kynologickou federací a došlo ke stanovení pravidel jeho chovu. Později došlo k aktualizaci standardu plemene (především byla vyškrtnuta horní hranice výšky), ale až v roce 1992 byl podepsán šlechtiteli plemene v \"Krásné hviezdě\". FCI dodnes toto plemeno neuznává.\n\nK soukromým chovatelům se toto plemeno dostávalo jen velmi obtížně, většinou si ho mohl vzít např. psovod, který odcházel do civilu. Většinou se sem pak dostávali pouze jednotlivci s neurčitým původem . Do bývalého Československa se toto plemeno dostalo rovněž vojenskou cestou. Major, který sloužil v sovětské armádě si s sebou do Československa přivezl psa i fenu, kteří měli dvě štěňata. Fenka pak měla dva vrhy, které tvoří spolu s importovanými jedinci ze země původu, ale i z Polska, vytvořily základnu plemene v Československu.\n\nV Česku se momentálně (prosinec 2014) nachází asi 10 chovatelských stanic . Většina z nich je stále aktivní a proto se toto plemeno i u nás rozvíjí. Největší stanicí a zároveň nejdéle fungující v České republice, která se hlavně zasloužila o rozšíření tohoto plemene u nás je stanice Ruský medvěd. Nejpočetnější stanice jsou v Rusku, armáda ho ale již nevyužívá.\n\nCelkový vzhled: Moskevský strážní pes je velkého vzrůstu, silné kostry, masivní, s dobře vyvinutým svalstvem, vytrvalý, nenáročný na chov v různých klimatických podmínkách, nedůvěřivý k cizím, doporučuje se pro strážní a jiné druhy služeb.\n\nVýška v kohoutku: Nejcharakterističtější výška pro psy je 77 až 78 cm a pro feny 72 až 73 cm, spodní hranice u psů je nejméně 68 cm, u fen 66 cm, horní hranice výšky není dána.\n\nHlava: Hlava je velká, mohutná, široká v lebeční části, s dosti hlubokým přechodem od čela k široké mordě, zuby jsou velmi silné, velké s nůžkovým skusem, řezáky jsou v jedné linii. Uši zavěšené, trojúhelníkového tvaru, silné u kořene, pevně přiléhající předním krajem k lícním kostem.\n\nTělo: Hrudník je hluboký, široký, dlouhý s okrouhlými žebry, který se viditelně rozšiřuje k zadní části. Končetiny jsou přímé a paralelní, tlapy jsou velké a kulaté. Ocas je vysoko nasazen, u kořene silný, při vzrušení se zvedá nad linii zad.\n\nSrst: Srst je hrubá, delší, těsně přiléhající, hustá, s dobře vyvinutou podsadou. U psů jsou více vyvinuty okrasné chlupy, které jsou vidět na krku v podobě hřívy a za ušima, na nohou a na ocase.\n\nBarva: Zbarvení je rezavé s bílou - plášťové, skvrnitě bílé s rezavými nebo šedohnědými plotnami. Hruď, přední končetiny do výše lokte, zadní do bérce a konec ocasu jsou bílé. Tmavé \"brýle\" zakrývající vnitřní koutek oka. Povinné je tmavší zbarvení na hlavě než na těle.\n\nMoskevský strážní pes je ostražitý, přátelský a milý pes. Svoji rodinu dobře chrání a v případě, že je něco v nepořádku, umí zakročit. Je trochu těžkopádný, ale má rád pohyb. Lehce se cvičí protože je vnímavý a učenlivý, pokud ale svého psovoda neuznává jako \"vůdce smečky\", může se zdát tvrdohlavý a paličatý. Má dobrou paměť a cviky, které se již naučí, není nutné často procvičovat . Svoji rodinu miluje a velmi k ní přilne. Chce s ní být pořád v kontaktu a proto, třebaže zima mu nevadí, je lepší ho mít v domě. Je rád v centru dění.\n\nJe to ideální hlídač, přestože ho jen málo uslyšíte štěkat — k návštěvám je nedůvěřivý a má silný stisk. Pokud mu ale dáte najevo, že cizí člověk je vítaný, nemá problém ho přijmout do rodiny. Má velmi rád děti a dětské hry mu nevadí, leckteré jejich hry přetrpí. Kontakt s ostatními zvířaty sice nevyhledává, ale je lehké je seznámit, protože je k nim mírumilovný. Není ani přehnaně dominantní, takže je možné chovat jej ve smečce s jinými psy.\n\nPéče o moskevského strážního psa není složitá. Srst tohoto plemene není moc přiléhavá a je dlouhá a hustá. Líná 2x do roka (na jaře a na podzim), v tomto období je potřeba ji často česat. Líná extrémně, proto je vhodné mu podávat lososový nebo olivový olej. Pokud nelíná, stačí jeho srst 1x týdně vyčesat. Mytí srsti nevadí.\n\nVýcvik i výchova musí být důsledné (co mu zakážete jednou, to tak musí zůstat). Neplatí na něj bití, spíše naopak. Je to plemeno známé tím, že je od narození čistotné, ale jsou i výjimky. Hodí se i pro začátečníka.\n\nPohyb nevyžaduje, ale umí se přizpůsobit dennímu režimu svých psovodů. Do té doby, než mu bude minimálně 1 rok se ale jeho klouby nesmí přetěžovat dlouhými procházkami, protože je náchylný k dysplazii kyčelních kloubů. Stejně tak dobře pro něj nebude ani obezita, která ještě zhorší problémy s klouby. Neměl by se moc nadřít ve velkém horku, kdy je náchylný na úpal a dehydrataci. Nehodí se pro běhání při kole, krom toho je ale vhodný pro všechny typy pohybu. Nehodí se pro většinu psích sportů, protože je více těžkopádný.\n\n"}
{"id": "829624", "url": "https://cs.wikipedia.org/wiki?curid=829624", "title": "Kateřina Havlíčková", "text": "Kateřina Havlíčková\n\nKateřina Havlíčková (* 5. ledna 1985 Brno), rozená Hošková, je česká vodní slalomářka, kanoista a kajakářka závodící v kategoriích C1 a K1.\n\nJako kajakářka se v roce 2002 v Bratislavě stala mistryní Evropy do 23 let v kategorii K1. Roku 2011 vyhrála mistrovství světa v Bratislavě v kanoistické disciplíně C1. Na MS 2013 pomohla získat českému družstvu stříbrnou medaili v závodě hlídek C1. Z Mistrovství Evropy 2014 si přivezla bronzovou medaili z individuálního závodu C1; v hlídkách byl český tým rovněž třetí, cenné kovy se v něm ovšem neudělovaly. Na MS 2014 byla s českým družstvem první v závodě hlídek C1, ovšem ani zde nebyly medaile udělovány. Z evropského šampionátu 2015 si ze závodu hlídek C1 přivezla stříbro, stejné medaile získala tentýž rok na Mistrovství světa v individuálním i týmovém závodě C1. V obou disciplínách C1 vybojovala stříbrné medaile i na ME 2016.\n\n"}
{"id": "829625", "url": "https://cs.wikipedia.org/wiki?curid=829625", "title": "Hážovice", "text": "Hážovice\n\nHážovice bývaly samostatnou obcí, dnes tvoří součást města Rožnova pod Radhoštěm v okrese Vsetín. Nachází se 2,5 km jihovýchodně od Rožnova.\n\nPrvní zmínka o obci pochází z roku 1411, kdy byla zmíněna v listině Lacka z Kravař. Ačkoliv není původ názvu obce zcela jasný, je pravděpodobné, že jsou Hážovice pojmenovány podle říčky Hážovky, která tudy protéká. V roce 1960 byla obec Hážovice sloučena s obcí Tylovice a vznikla nová obec Rysová. O dvacet let později, v roce 1980, byla Rysová přičleněna k Rožnovu pod Radhoštěm.\n\nHážovice je v současné době název katastrálního území o výměře 560,96 hektarů. Základní sídelní jednotky katastrálního území mají charakter urbanistických obvodů s odloučenými obytnými plochami. \n\n\n"}
{"id": "829626", "url": "https://cs.wikipedia.org/wiki?curid=829626", "title": "Stefan Pfannmöller", "text": "Stefan Pfannmöller\n\nStefan Pfannmöller (* 4. prosince 1980 Halle/Saale, Východní Německo) je bývalý německý vodní slalomář, kanoista závodící v kategorii C1.\n\nNa mistrovstvích světa získal jednu zlatou (C1 družstva – 2006), tři stříbrné (C1 družstva – 1999, 2002, 2005) a jednu bronzovou medaili (C1 – 2003). V roce 2005 vyhrál individuální závod C1 na evropském šampionátu, další cenné kovy má ze závodů hlídek: jedno zlato (2006) a čtyři stříbra (1998, 2002, 2005, 2007). V roce 2002 vyhrál celkové pořadí Světového poháru v kategorii C1. Startoval na dvou olympijských hrách, v Sydney 2000 dojel jako pátý, v Athénách 2004 získal bronzovou medaili.\n"}
{"id": "829629", "url": "https://cs.wikipedia.org/wiki?curid=829629", "title": "Kanoistika na Letních olympijských hrách 2004 - C1 slalom muži", "text": "Kanoistika na Letních olympijských hrách 2004 - C1 slalom muži\n\nZávod ve vodním slalomu C1 mužů na Letních olympijských hrách 2004 se konal na kanále v areálu Helliniko Olympic Canoe/Kayak Slalom Centre ve dnech 17. a 18. srpna 2004. Z českých závodníků se jej zúčastnil Tomáš Indruch (5. místo), zlatou medaili získal Francouz Tony Estanguet.\n\n"}
{"id": "829631", "url": "https://cs.wikipedia.org/wiki?curid=829631", "title": "Tylovice", "text": "Tylovice\n\n__BEZOBSAHU__\n\nTylovice bývaly dříve samostatnou obcí, dnes jsou součástí Rožnova pod Radhoštěm v okrese Vsetín. Nachází se jihovýchodně od Rožnova, na který těsně navazují.\n\nPrvní zmínka o obci pochází z roku 1502, kdy byly Tylovice zmiňovány jako osada. V roce 1960 byla obec Tylovice sloučena s obcí Hážovice a vznikla nová obec Rysová. O dvacet let později, v roce 1980, byla Rysová přičleněna k Rožnovu pod Radhoštěm. Tylovice jsou pro svou polohu velmi atraktivní částí Rožnova s výhledem na centrum města, Pustevny nebo Jurkovičovu rozhlednu.\n\nTylovice je v současné době název katastrálního území o výměře 573,17 hektarů. Základní sídelní jednotky katastrálního území mají charakter urbanistických obvodů s odloučenými obytnými plochami. \n\n\n"}
{"id": "829644", "url": "https://cs.wikipedia.org/wiki?curid=829644", "title": "Kostel Nanebevzetí Panny Marie (Lišany)", "text": "Kostel Nanebevzetí Panny Marie (Lišany)\n\nKostel Nanebevzetí Panny Marie je kamenná orientovaná stavba. Stojí v Lišanech v okrese Rakovník u silnice, na hřbitově. Je chráněn jako kulturní památka České republiky.\n\nOd roku 1867 byl farním kostelem. Nyní je spravován z Rakovníka.\n\nKostel má loď o třech polích, z východu přiléhá presbytář o jednom poli a na západě je umístěna dvojpatrová věž. Na východ od kněžiště je polygonální sakristie. Venkovní zdi jsou oživeny pilastry. Nad nimi se táhne kladí se silně vyloženou římsou, která obíhá i kolem věže. Střecha je sedlová, krytá taškami. Do kostela vedou vchody na západní a severní straně. Vchod do sakristie je z východu. Okna jsou segmentová. V lodi jsou umístěny tři páry oken. Na věži jsou umístěny hodiny.\n\nStěny jsou hladké, bez ozdob. Strop je rovný. Kněžiště je odděleno vítězným obloukem. Na západní straně se rozkládá kruchta na dvou pilířích. Vybavení je ve slohu pozdního baroka.\n\nHlavní oltář je dřevěný, částečně zlacený a sahá až ke klenbě kněžiště. U oltáře je obraz Nanebevzetí Panny Marie od Josefa Huebera z roku 1763, obraz Svaté Trojice s sochy svatého Josefa a Jana Křtitele. Na bočních oltářích jsou obrazy svaté Ludmily učící svatého Václava, obraz svaté Barbory. Na jižním oltáři je obraz svatého Jana Nepomuckého modlícího se k Panně Marii Boleslavské a obraz svatého Antonína.\n\nKazatelna stojí na spirálovém sloupku. Ve výplni je svatý František Xaverský jako kazatel. Na stříšce je socha svatého archanděla Michela s mečem v pravici a vahami v levici. Varhany jsou trojdílné, zdobené řezbami pod zprohýbanou hlavní římsou.\n"}
{"id": "829651", "url": "https://cs.wikipedia.org/wiki?curid=829651", "title": "Bosra", "text": "Bosra\n\nBosra ( ) je starobylé město v dnešní jižní Sýrii. Patří do guvernorátu Dar'á a jeho vykopávky jsou zařazeny mezi\nSvětové dědictví UNESCO.\n\nPrvní zprávy o zdejším osídlení pochází už z dokumentů doby Thutmose III. a Achnatona, tedy z 14. století př. n. l. V 2. století př. n. l. byla Bosra prvním nabatejským městem.\n\nNabatejské království v roce 106 dobyl Cornelius Palma, generál císaře Trajána. Jako součást římského impéria byla Bosra přejmenována na Nova Trajana Bostra, byla sídlem Třetí Kyrenajské legie a hlavním městem římské provincie Arabia Petraea. Zároveň se stávala významnou obchodní křižovatkou (vedla přes ni mj. římská cesta k Rudému moři) a vzkvétala.\n\nV letech 246 a 247 se zde konaly dva křesťanské arabské koncily, na kterých Órigenés bojoval proti místní herezi.\n\nPočátkem 7. století dobyli město Sásánovci, pak jej krátce získala zpět Byzantská říše a konečně jej roku 634 dobyly v bitvě o Bosru síly pod vedením Chálida ibn al-Valída. Od té doby bylo v rukou muslimů.\n\n\n"}
{"id": "829665", "url": "https://cs.wikipedia.org/wiki?curid=829665", "title": "Nepolíbená (Glee)", "text": "Nepolíbená (Glee)\n\nNepolíbená (v americkém originále Never Been Kissed) je šestá epizoda druhé řady amerického muzikálového seriálu \"Glee\" a v celkovém pořadí dvacátá šestá epizoda. Napsal ji Brad Falchuk, režíroval ji Bradley Buecker a poprvé se v televizi objevila 9. listopadu 2010 ve vysílání amerického televizního kanálu Fox. V této epizodě se členové klubu rozdělí na skupiny chlapci proti dívkám kvůli pěvecké soutěži. Šikanování člena sboru Kurt Hummel (Chris Colfer) se stále stupňuje, ale on nachází nového spojence v Blainovi Andersonovi (Darren Criss), hlavním zpěvákovi konkurenčního sboru. Puck (Mark Salling) je propuštěn z nápravného zařízení pro mladistvé a začne se kamarádit s Artiem Abramsem (Kevin McHale). Fotbalová trenérka Shannon Beiste (Dot-Marie Jones) je citově raněná, když zjistí, že si ji někteří studenti představují, když chtějí potlačit své milostné fantazie.\n\nEpizoda začíná příběhový oblouk o šikanování, který je náplní většiny sezóny. Souviselo to s vzrůstajícím počtem sebevražd mladých šikanovaných lidí, kteří údajně přinesli obsazení a tvůrcům dodatečnou inspiraci, aby svou práci dělali co možná nejlépe. Vzniklo šest cover verzí (čtyři ve formě dvou mashupů), všechny byly vydány jako singly a umístily se v hitparádě Billboard Hot 100. Kritici byli méně nadšeni z mashupů než z ostatních vystoupení. Crissova cover verze písně „Teenage Dream“ byla obzvláště dobře přijata a stala se první skladbou z \"Glee\", která se umístila na prvním místě v hitparádě Billboard Digital Songs.\n\nTuto epizodu v den vysílání sledovalo celkem 10,99 milionů amerických diváků. Byla jednou z šesti epizod, které byly předloženy porotcům pro nominaci \"Glee\" na cenu Emmy v kategorii nejlepší komediální seriál na 63. ročníku udílení cen Emmy. Herečka Dot Jones získala za svou práci v seriálu nominaci v kategorii nejlepší hostující herečka. Recenzenti pochválili její výkon, ale byli kritičtí k její dějové lince a moc se jim nelíbila zápletka ze šikanováním, ačkoli v zásadě schválili děj okolo Pucka a Artieho.\n\nVedoucí sboru Will Schuester (Matthew Morrison) ohlásí v New Directions druhou pěveckou soutěž chlapci versus dívky. Později na chodbě uvidí třesoucího se Kurta Hummela Chris Colfer- školní tyran Dave Karofsky (Max Adler s ním vrazil do skříněk - a bere Kurta do své kanceláře, aby se zotavil. Kurt kritizuje nečinnost školy zakročit proti homofobní šikaně a také to, že členové sboru zlenivěli. Will se rozhodne změnit pravidla soutěže a řekne týmům, aby si vybrali písně opačného pohlaví. Kurt je novou podmínkou v soutěži nadšen, ale další chlapci nerespektují jeho nápady pro tým. Puck je obzvláště odmítavý a navrhuje, že by měl jít špehovat na Daltonovu akademii do sboru Slavíci (Warblers), jednoho z konkurenčních sborů, se kterým se utkají na regionálním kole. Dívčí tým se rozhodne pro mashup písní „Start Me Up / Livin' on a Prayer“.\n\nKurt navštěvuje Daltonovu akademii, chlapeckou soukromou školu, a sleduje Slavíky, když vystupují s písní „Teenage Dream“. Spřátelí se s hlavním zpěvákem Blainem Andersonem (Darren Criss), který je také homosexuál a povzbudí Kurta, aby se postavil sám za sebe. Později, když Kurta znovu napadne Karofsky, tak ho Kurt konfrontuje v chlapecké šatně a vyvolá hádku, na jejíž konci ho Karofsky políbí, místnost rychle opouští a zanechá tam šokovaného Kurta. Poté, když o tomto incidentu poví Kurt Blainovi, oba se snaží s Karofskym promluvit o potížích a zmatcích o homosexualitě v jeho pocitech, ale Karofsky odmítá, že se cokoliv stalo a později znovu začne ze šikanováním Kurta.\n\nPuck byl předčasně propuštěn z nápravného zařízení pro mladé pod podmínkou, že bude vykonávat veřejně prospěšnou činnost. Pro svou práci si vybere Artieho Abramse, ochrnutého na vozíčku a společně na školním dvoře si vydělávají jako pouliční muzikanti. Zpívají duet \"One Love/People Get Ready\", zatímco Puck tajně zastrašuje spolužáky, aby jim dali peníze. Později pomůže Artiemu dát se opět dohromady s Brittany Pierce (Heather Morris), když vytvoří dvojité rande pro ně a sebe se Santanou Lopez (Naya Rivera). Puckův sociální pracovník Joan Martin (Michael Hyatt) věřil, že pracoval, aby rehabilitoval členy gangu a řekne mu, že se bude muset vrátit do nápravného zařízení, dokud nenajde alternativní způsob služeb. Puck přizná Artiemu, že i přes jeho statečnost se do nápravného zažízení nechce vrátit. Artie ho přesvědčí, aby dokončil svoje veřejně prospěšné práce a nabízí mu, že ho bude ve škole doučovat.\n\nNěkteří členové sboru New Directions, kteří musí zklidnit své touhy při mazlení se zjistí, že velmi efektivní je představovat si při tom trenérku Shannon Beiste. Když to Shannon zjistí, je velmi dotčená a chce ze školy odejít. Will ji přesvědčí, aby zůstala a přátelsky ji políbí, když mu řekne, že ji ještě předtím nikdo nepolíbil. Poté Will pozve Shannon, aby sledovala vystoupení chlapců s písněmi „Stop! In the Name of Love / Free Your Mind“. Chlapci ji píseň věnují a omluví se jí a ona jim odpouští.\n\n"}
{"id": "829671", "url": "https://cs.wikipedia.org/wiki?curid=829671", "title": "Ringelai", "text": "Ringelai\n\nRingelai je obec v německé spolkové zemi Bavorsko, leží v zemském okrese Freyung-Grafenau ve vládním obvodu Dolní Bavorsko.\n\nK 31. 12. 2011 zde žilo 2 046 obyvatel.\n"}
{"id": "829672", "url": "https://cs.wikipedia.org/wiki?curid=829672", "title": "BC Žalgiris", "text": "BC Žalgiris\n\nBC Žalgiris Kaunas (Basketball Club Žalgiris) je profesionální basketbalový klub z města Kaunas v Litvě. Založen byl v roce 1944, čímž je jedním z nejstarších basketbalových klubů v Evropě. Hraje domácí ligu LKL a mezinárodní VTB United League. Je držitelem 14 litevských titulů a jednoho titulu z Euroligy. Od sezóny 2011-2012 hraje Žalgiris své domácí utkání na novém stadionu Žalgiris Arena, kde se hrálo i Mistrovství Evropy v basketbale mužů 2011.\n\nPojmenování klubu odkazuje k historické události z roku 1410, bitvě u Žalgirisu.\n"}
{"id": "829673", "url": "https://cs.wikipedia.org/wiki?curid=829673", "title": "Null Object", "text": "Null Object\n\nNull Object (česky \"prázdný objekt\") je název pro návrhový vzor, používaný při programování. Nahrazuje prázdný ukazatel NULL a tím se snaží eliminovat problémy s ním spojené.\n\nU referenčních proměnných můžeme použít výraz NULL (prázdný ukazatel). Ten se může přetypovat na jakýkoliv referenční typ. Problém může nastat v případě, že před přetypováním a přiřazením objektu se pokusíme na prázdném ukazateli zavolat nějakou metodu. Toto volání bude končit chybou (například v jazyce Java vyvoláním výjimky NullPointerException).\n\nAbychom se tohoto problému zbavili, tak můžeme použít kontroly zda je výraz roven prázdnému ukazateli. - Toto ověřování (které se může opakovat mnohokrát v celém programu) můžeme odstranit právě pomocí vzoru Null Object.\n\nPřiřazením objektu Null Object předejdeme chybě s prázdným ukazatelem (nulový objekt je plnohodnotným objektem). A ošetření stavu, že není přiřazen jiný objekt, vyřešíme právě uvnitř návrhového vzoru. Tím předejdeme chybám a odstraníme duplicitní části kódu.\n\nJedním ze způsobů implementace je rozhraní. Postup je následující:\n\n"}
{"id": "829674", "url": "https://cs.wikipedia.org/wiki?curid=829674", "title": "Boogeyman", "text": "Boogeyman\n\nSlovo Boogeyman, někdy též Bogeyman či Boogieman, má více významů:\n\n\n\n\n\n\n"}
{"id": "829678", "url": "https://cs.wikipedia.org/wiki?curid=829678", "title": "Manbidž", "text": "Manbidž\n\nManbidž ( , ), též Manbídž, je město v Sýrii. Leží v guvernorátu Aleppo na severu státu poměrně blízko od hranice s Tureckem a zhruba třicet kilometrů západně od Eufratu. Podle sčítání v roce 2004 měla bezmála sto tisíc obyvatel.\n\nNa konci roku 2018, po vydání rozkazu o stažení amerických vojáků ze Sýrie, se k Manbídži, ovládané Syrskými demokratickými silami (SDF), přemístily oddíly vládních vojsk v síle brigády elitní prezidentské gardy a dělostřeleckého praporu. Manévr byl prevencí proti útoku Turků a Damašek doufal, že dojde k dohodě s Kurdy na předání města. Turci v oblasti soustředili své síly s úmyslem město dobýt. Ankara prohlásila, že nebude tolerovat přítomnost kurdské milice YPG, ani kdyby se tato dohodla s Damaškem. Dle tureckých zdrojů se Kurdové připravují na obranu Manbídže, budujíce v perimetru města tunely pro skrytý přesun bojovníků i vozidel.\n"}
{"id": "829679", "url": "https://cs.wikipedia.org/wiki?curid=829679", "title": "Levantský rift", "text": "Levantský rift\n\nLevantský rift nebo Levantská příkopová propadlina je příkop mezi dvěma tektonickými deskami: Arabskou a Núbijskou (Africkou). Obě desky se pohybují směrem k severu až severovýchodu, ale arabská deska se pohybuje rychleji. Zlomová struktura se táhne z pomezí Sýrie a Turecka, kde se stýká s anatolským zlomem, k jihu přes území Libanonu, Izraele, Palestiny a Jordánska až do Akabského zálivu Rudého moře, kde se napojuje na Rudomořský rift. Na libanonském území je jeho součástí údolí Bikáa lemované pohořími Libanon a Antilibanon. Dále na jih je pak výrazné údolí Jordánu s Galilejským jezerem a především Mrtvým mořem, jehož břehy jsou nejhlubší proláklinou na souši (400 m pod úrovní světového oceánu). Mrtvé moře je navíc až 400 m hluboké, takže celý příkop dosahuje hloubky kolem 800 m. Na jih od Mrtvého moře pokračuje již suché údolí Arava. U Ejlatu je příkop zaplaven mořem; jako Akabský záliv pokračuje jihozápadním směrem do Rudého moře. Vedle příkopové propadliny do riftové oblasti patří i horská pásma, která příkop lemují. Nejvyššího bodu dosahují vrcholem Kurnat as-Saudá v Libanonu (3088 m).\n\n"}
{"id": "829680", "url": "https://cs.wikipedia.org/wiki?curid=829680", "title": "S.W.A.T. – Jednotka rychlého nasazení", "text": "S.W.A.T. – Jednotka rychlého nasazení\n\nS.W.A.T. - Jednotka rychlého nasazení je americký akční kriminální thriller z roku 2003, který natočil Clark Johnson.\n\nPři zásahu elitní jednotky v přepadené bance se její dva členové Jim Street a Brian Gamble rozhodnou střílet na jednoho z lupičů držícího rukojmí, ale střela zasáhne rukojmí a Jim s Brianem jsou nuceni opustit tým. To se však Gamblovi nelíbí a odchází od policie, Jim zůstává, ale práci dostal jinou. Druhou šanci dostane, když přijde velitel Dan Harrelson, který má za úkol sestavit pětičlenný tým nejlepších policistů. Po několikatýdenním náročnému výcviku dostanou první náročný úkol — přepravit drogového bosse Alexe Montela, po kterém pátrají téměř všude po světě. Ten před kamerou prohlásí, že zaplatí 100 milionů tomu, kdo jej vysvobodí. Při transportu se tak skutečně stane a začíná hra na psy honící kočky.\n"}
{"id": "829682", "url": "https://cs.wikipedia.org/wiki?curid=829682", "title": "Bažanovice", "text": "Bažanovice\n\nBažanovice( Bażanowice, \"Bazanowitz\") jsou vesnice v jižním Polsku ve Slezském vojvodství v okrese Těšín v gmině Holešov na území Těšínského Slezska. Leží v údolí Bobrůvky, pravého přítoku Olše, na úpatí Slezských Beskyd. Ke dni 30. 3. 2014 v obci žilo 1 194 obyvatel, její rozloha činí 3,81 km².\n\nPrvní písemná zmínka o Bažanovicích pochází z roku 1523. Šlo o šlechtickou obec, jež byla na konci 18. století přenechána rodem Saint-Genois d'Anneaucourt Těšínské komoře. V roce 1922 byl zdejší statek předán do rukou těšínské Státní vysoké školy zemědělské, která v něm zřídila experimentální sýrárnu a pokoušela se o výrobu místního sýra ementálského typu. Po roce 1950, kdy se SVŠZ přesunula do Olštýna, vznikl v Bažanovicích Pokusný ústav sýrařství Polské akademie věd.\n\nZ Bažanovic pocházel Paweł Stalmach, polský národní buditel a politik na Těšínsku.\n\nObcí probíhá okresní silnice z Těšína do Ustroně, a také železniční trať Český Těšín – Bílsko-Bělá, na níž je od roku 2009 provoz trvale zastaven.\n\n"}
{"id": "829683", "url": "https://cs.wikipedia.org/wiki?curid=829683", "title": "SETKÁNÍ/ENCOUNTER", "text": "SETKÁNÍ/ENCOUNTER\n\nSETKÁNÍ/ENCOUNTER je mezinárodní nesoutěžní festival divadelních škol v Brně. Hlavními organizátory jsou studenti ateliéru Divadelního manažerství a jevištní technologie Janáčkovy akademie múzických umění v Brně (JAMU). Ředitel festivalu je jmenován uměleckou radou Divadelní fakulty JAMU. Po 28 let jím byl prof. Mgr. Petr Oslzlý, od roku 2019 byl ředitelem jmenován doc. MgA. Michal Zetel, Ph.D.\n\nV roce 1991 stála u zrodu festivalu vedle JAMU i Divadelní fakulta Akademie múzických umění v Praze (DAMU) a Vysoká škola múzických umění v Bratislavě (VŠMU). Tyto školy tvoří stabilní jádro účastníků festivalu dodnes.\n\nImpulzem k uskutečnění prvního „setkání“ uměleckých škol bylo zahájení provozu divadelního Studia Marta. První setkání inspirovalo účastníky k rozvoji myšlenky a k postupnému rozšiřování festivalu za hranice československého státu. Později se připojily další evropské státy, následované zeměmi z ostatních kontinentů.\n\nFestival se již pravidelně koná v dubnu po dobu pěti dnů na čtyřech brněnských divadelních scénách (Divadlo Husa na provázku, HaDivadlo, Divadelní studio Marta a Divadlo Na Orlí). 29. ročník festivalu byl ohlášen na 2.-6. 4. 2019.\n\nVedle přibližně 20 festivalových představení v rámci hlavního programu mohou diváci navštívit představení doprovodného programu (prezentující tvorbu studentů JAMU), dále pak workshopy, přednášky, ranní diskuse, výstavy či koncerty.\n\nKaždoročně se festivalu účastní 12–15 souborů z uměleckých vysokých škol, jejichž představení jsou vybírána na základě předem zaslaných přihlášek. Dosud jej navštívily školy ze 40 zemí napříč všemi kontinenty. Festival je také otevřen návštěvníkům z řad odborné i široké veřejnosti.\n\nAčkoliv není festival soutěžní, mezinárodní porota složená ze zástupců profesionálních odborníků z oblasti divadla uděluje ocenění Marta jako výraz uznání za mimořádné umělecké výkony studentů, kteří se podíleli na vzniku inscenací zařazených do hlavní přehlídky festivalu. V roce 2014 byla zavedena studentská porota, která se také podílí na ocenění inspirativních výkonů formou Ceny studentské poroty.\n\nKterékoli z ocenění je možno udělit pouze uměleckému počinu studentů.\n\n"}
{"id": "829696", "url": "https://cs.wikipedia.org/wiki?curid=829696", "title": "Christian Ziegra", "text": "Christian Ziegra\n\nChristian Ziegra (26. února 1719, Hamburk – 22. leden 1778, Hamburk) byl luterský teolog a historik.\n\nByl synem pastora působícího v hamburském kostele svatého Jakuba. Navštěvoval Johanneum v Hamburku a od roku 1739 tamní akademické gymnázium. Od roku 1741 studoval teologii na lipské univerzitě a studium zakončil v roce 1743 magisterským titulem z filozofie.\n\nVrátil se do Hamburku, kde 5. listopadu 1745 složil složil kandidátské zkoušky z teologie a v období 1749 až 1756 pracoval jako adjunkt u Nicolause Alarduse. Po roce 1761 byl \"canonicus minor\" v hamburském dómu.\n\nZabýval se dějinami Hamburku. Mimo jiné publikoval biografie významných Haburčanů pod titulem \"Hamburger Ehrentempel\" (1770).\n\nV období 1758 až 1778 vydával časopisy \"Hamburgische Nachrichten aus dem Kreise der Gelehrsamkeit\" a \"Freiwillige Beiträge zu den Hamburgischen Nachrichten aus dem Kreise der Gelehrsamkeit\", kde publikoval Johann Melchior Goeze články proti Lessingovi.\n\nChristian Ziegra se nikdy neoženil.\n\n"}
{"id": "829701", "url": "https://cs.wikipedia.org/wiki?curid=829701", "title": "Muhammad Sulajmán", "text": "Muhammad Sulajmán\n\nMuhammad Sulajmán ( ) (* 23. listopadu 1969) je katarský běžec na střední tratě.\n\nNejvětším úspěchem jeho kariéry je bronzová medaile z běhu na 1500 m na OH 1992 v Barceloně, čímž se stal historicky prvním olympijským medailistou Kataru. K tomuto úspěchu mu tehdy pomohl český trenér Stanislav Strobl.\n\n"}
{"id": "829704", "url": "https://cs.wikipedia.org/wiki?curid=829704", "title": "Clinton", "text": "Clinton\n\nClinton [\"klintn\"] je anglické vlastní jméno:\n\n\n"}
{"id": "829707", "url": "https://cs.wikipedia.org/wiki?curid=829707", "title": "Keith O'Brien", "text": "Keith O'Brien\n\nKeith Michael Patrick kardinál O'Brien (17. března 1938, Ballycaste – 19. března 2018) byl skotský římskokatolický kněz, bývalý arcibiskup svatoondřejsko-edinburský a kardinál.\n\nStudoval na univerzitě a v kněžském semináři v Edinburghu, kde rovněž přijal 3. dubna 1965 kněžské svěcení z rukou Gordona kardinála Graye. Dvacet let působil jako duchovní ve svatoondřejsko-edinburské arcidiecézi.\n\nDne 30. května 1985 ho papež Jan Pavel II. jmenoval v této arcidiecézi arcibiskupem. V roce 1986 nakrátko převzal funkci apoštolského administrátora v diecézi Argyll. Má duchovně blízko k Maltézskému řádu. Při konzistoři 21. října 2003 byl jmenován kardinálem. Jeho titulárním kostelem se stal římský kostel sv. Jáchyma a sv. Anny.\n\nV roce 2013 O'Brien čelil obvinění ze sexuálního obtěžování jiných kněží v 80. letech. Nevhodné sexuální chování v minulosti přiznal, odstoupil z místa arcibiskupa a vzdal se možnosti volit nového papeže. \"\"Byly časy, kdy mé sexuální chování kleslo pod standardy očekávané ode mě jako kněze, arcibiskupa a kardinála. Těm, které jsem urazil, se omlouvám a žádám o odpuštění,\"\" uvedl po oznámení své rezignace. O'Brien, který byl znám jako velký odpůrce homosexuálů, žil údajně mnoho let s jiným mužem.\n\nKeith O'Brien byl zastáncem některých změn v církvi. V únoru 2013 prohlásil, že římskokatolickým kněžím by se mělo dovolit se ženit a mít děti. Celibát podle něj nemá boží původ, nebyl požadován Ježíšem.\n\nV květnu 2013 se kardinál O´Brien, který se nezúčastnil konkláve pro volbu papeže Františka, ze stejných důvodů stáhl se souhlasem papeže ze Skotska na několik měsíců modlitby, duchovní obnovy a pokání. \n\nDne 20. března 2015 se vzdal všech práv a povinností spojených se službou kardinála.\n\nDne 19. března 2018 zemřel na následky zranění způsobených pádem.\n\n\n"}
{"id": "829709", "url": "https://cs.wikipedia.org/wiki?curid=829709", "title": "Běžec", "text": "Běžec\n\nBěžec může být:\n"}
{"id": "829712", "url": "https://cs.wikipedia.org/wiki?curid=829712", "title": "Novozámecký a Břehyňský rybník", "text": "Novozámecký a Břehyňský rybník\n\nNovozámecký a Břehyňský rybník je mezinárodně významná lokalita, zaregistrovaná dle Ramsarské úmluvy v roce 1990 jako třetí v tehdejší České a Slovenské Federativní republice na ploše 923 ha. Lokalita je v jihovýchodní části okresu Česká Lípa a je tvořena dvěma národními přírodními rezervacemi při oběma jmenovaných rybnících.\n\nV jihovýchodní části Českolipska jsou rozsáhlé oblasti chráněných území. Zasahuje sem jak CHKO Kokořínsko, tak NPR Novozámecký rybník, tak NPR Břehyně – Pecopala a celá řada menších přírodních rezervací a přírodních památek. Protože velká část plochy těchto chráněných území nedaleko Máchova jezera jsou zároveň mokřady, byla lokalita zapsána do soupisu mokřadů Ramsarské úmluvy s českým názvem RS 3 – Novozámecký a Břehyňský rybník. Oblast je zároveň vedena státní Agenturou ochrany přírody a krajiny České republiky (AOPK) jako Ptačí oblast Českolipsko - Dokeské pískovce a mokřady.\n\nDruhou mokřadní lokalitou zapsanou mezi Ramsarské zasahující zčásti do okresu Česká Lípa jsou Mokřady Liběchovky a Pšovky. I ta je součástí CHKO Kokořínsko. Ostatních dvanáct (stav konec roku 2012) je v jiných částech Česka.\n\n\n"}
{"id": "829714", "url": "https://cs.wikipedia.org/wiki?curid=829714", "title": "BusLine", "text": "BusLine\n\nBusLine je český autobusový dopravce, který vznikl 12. prosince 2010 jako nástupnická společnost ze společností ČSAD Jablonec nad Nisou a.s. a ČSAD Semily, a.s. Dopravce působí převážně v Libereckém a Královéhradeckém kraji, v menší míře ve Středočeském a Ústeckem kraji. Společnost zaměstnává přibližně 1120 zaměstnanců a skupina BusLine se tak řadí mezi nejvýznamnější autobusové dopravce v České republice. \n\nSpolečnost BusLine a.s. vznikla dnem 12. prosince 2010 jako nástupnická společnost ze společností ČSAD Jablonec nad Nisou a.s. a ČSAD Semily, a.s., které tímto dnem zanikly bez likvidace. Od 1. října 2017 došlo k restrukturalizaci společnosti, která se tímto přeměnila na holdingové uspořádání v počtu devíti společností. Společnosti BusLine MAD Česka Lípa s.r.o., BusLine MHD s.r.o., BusLine LK s.r.o., BusLine KHK s.r.o., BusLine a.s., BusLine Support s.r.o., OverLine s.r.o., BusLine Technics s.r.o. a EnergoGas Invest s.r.o. byly přejmenovány podle regionu či funkce, kterou v holdingu zajišťují. Došlo tedy k rozdělení dle regionů, kde jsou linky zajišťovány a dle funkcí, které vykonávají. V červnu 2018 byla společnost BusLine a.s., působící výhradně na území Ústeckého kraje, akcionářem prodána a následně přejmenována na TD BUS a.s., a již není součástí skupiny BusLine. Součástí kontraktu byla smlouva o přejmenování společnosti, změně sídla společnosti a úplném oddělení od skupiny BusLine. Jednatelem skupiny BusLine je Jakub Vyskočil, řízením společností skupiny BusLine je pověřena Ing. Vladimíra Vyhnisová. V současné době má skupina BusLine ve vlastnictví přibližně 485 autobusů. \n\nSkupina BusLine má v současné době své provozovny v následujících oblastech České republiky (pozn.: údaje jsou platné k 1. červenci 2019):\n\nOblast Libereckého kraje:\n\n\nOblast Královéhradeckého kraje:\n\n\nDopravce provozuje více než 180 linek. Dálkové linky zajišťují převážně spojení z regionů s hlavním městem Prahou a s dalšími krajskými městy (Hradec Králové, Pardubice a Jihlava). Kromě toho obstarává i expresní linky Litoměřice – Praha a Jablonec nad Nisou – Praha, prioritně se však zaměřuje na provozování regionálních linek a městské hromadné dopravy. V letních měsících jsou zajištěny zvláštní turistické autobusy – cyklobusy, obsluhující turisticky významné lokality Českého ráje, Jizerských hor a Krkonoš. V zimních měsících jsou v lyžařských střediscích Jizerských hor, a Krkonoš provozovány skibusy. Společnosti skupiny BusLine se podílí i na zabezpečení náhradní autobusové dopravy za mimořádné i plánované vlakové výluky. a realizují smluvní i zájezdovou dopravu.\n\nRegionální autobusovou dopravu v Libereckém kraji provozuje zejména v okresech Semily a Jablonec nad Nisou, provozuje též MHD v České Lípě a v Turnově (3 linky) a jako do konce ledna 2019 subdodavatel místního dopravního podniku též značnou část autobusové MHD v Liberci a Jablonci nad Nisou (v roce 2010 2,3 milionu km ročně). V Libereckém kraji měla v letech 2004–2009 ze všech autobusových dopravců největší podíl na dopravní obslužnosti objednávané krajem v závazku veřejné služby, kolem 3,1 milionů km ročně. Provozuje asi 80 linek v rámci systému IDOL. Za rok 2010 uvádí výroční zpráva v Libereckém kraji výkony 7,1 milionů km v linkové dopravě včetně komerční.\nSezónně provozuje 4 linky cyklobusů v Českém ráji, 4 linky cyklobusů v Krkonoších a 2 linky cyklobusů v Jizerských horách, speciální linku z Horních Míseček na Zlaté návrší, 3 linky skibusů v Krkonoších a 1 linku skibusu v Jizerských horách.\n\nÚdaje jsou platné k 1. červenci 2019.\n\nExpresní dálkové linky:\n\n\nDálkové linky:\n\n\nMěstská hromadná doprava:\n\n\nÚdaje jsou platné k 1. červenci 2019.\n\nCyklobusy:\n\n\nSkibusy:\n\n\nSkupina BusLine provozuje stovky autobusů s průměrným stářím 6 let. Již několik let dbá na ekologický provoz, a proto průběžně výrazným způsobem posiluje svůj vozový park o autobusy na pohon CNG. Disponuje jedním z nejekologičtějších vozových parků v České republice, z celkové flotily autobusů jich jezdí 26 % na CNG. V současnosti Skupina BusLine přistupuje v Libereckém a Královéhradeckém kraji k výraznému obnovování vozového parku, a to autobusy typu Iveco Crossway LE a Iveco Crossway PRO, které nahrazují starší vozy, především typu Karosa a SOR.\n\nSpolečnost BusLine vlastní čtyři autobusové veterány a jeden přívěs:\n\n\nTyto historické vozy jsou především využívány k vyhlídkovým jízdám v rámci pořádání různých akcí pro veřejnost, přičemž jsou upřednostňovány dobročinné účely před komerčními. Jeden z vozů se v roce 2012 objevil i v českém seriálu „Vyprávěj“.\n\nSpolečnost BusLine se svými historickými vozy pořádá různé akce, viz jejich seznam.\n\n\n\n"}
{"id": "829715", "url": "https://cs.wikipedia.org/wiki?curid=829715", "title": "Martín Demichelis", "text": "Martín Demichelis\n\nMartín Gastón Demichelis (* 20. prosinec 1980, Justiniano Posse, Córdoba, Argentina) je argentinský fotbalista obránce a reprezentant. Nejčastěji hrál na pozici středního obránce, ale mohl nastupovat i jako defenzivní záložník. Většinu své fotbalové kariéry strávil v klubu FC Bayern Mnichov (sedm a půl roku), také hrál fotbal ve své rodné zemi za klub CA River Plate. Profesionální kariéru ukončil v květnu 2017 v dresu španělské Málagy.\n\nV klubu River Plate si odbyl premiéru v argentinské Primera División 2. září 2001 v zápase proti Estudiantes de La Plata. Odehrál celkem 52 zápasů, poprvé a naposledy za River Plate skóroval proti týmu Rosario Central.\n\nV roce 2003 přestoupil Martin Demichelis do Bayernu Mnichov za 4,5 milionu eur. Jeho první sezóna v německé Bundeslize nedopadla vůbec dobře, protože utrpěl několik drobných zranění, objevil se pouze ve 14 ligových zápasech (21 celkem). FC Bayern Mnichov skončil na druhém místě. Na začátku roku 2004 se objevil v jednom zápase rezervy proti Stuttgarter Kickers.\n\nPod novým trenérem Felixem Magathem se konečně propracoval do základní sestavy a nastoupil v 75 oficiálních zápasech. Bayern Mnichov vyhrál double (Bundesligu a DFB-Ligapokal).\n\nNový trenér Bayernu Ottmar Hitzfeld úspěšně přeškolil Martína Demichelise z defenzivního záložníka na středního obránce. V sezóně 2008/09 vstřelil své sezónní maximum gólů v Bundeslize, celkem 4 branky v 29 zápasech, titul mu ale utekl, získal ho překvapivě VfL Wolfsburg. Dne 9. října 2010 absolvoval poslední zápas za Bayern Mnichov, výhru nad SC Freiburg 4-2.\n\nV polovině Primera División 2010/11 byl poslán z Bayernu Mnichov do španělského klubu Málaga CF a dne 8. ledna 2011 si odbyl debut proti Athletic Bilbao (1-1). Od té doby se stal členem základní sestavy Málaga CF. Na svůj první gól v lize mistrů UEFA si musel počkat do 22. srpna 2012, kdy skóroval proti Panathinaikosu (2-0).\n\nV červenci 2013 přestoupil jako volný hráč do španělského Atlética Madrid, kde podepsal jednoletou smlouvu. Byl zde méně než dva měsíce a neodehrál žádný soutěžní duel.\n\nV září 2013 přestoupil za 127 miliónů korun do Manchesteru City, aniž by za Atlético odehrál jediný zápas. V Manchesteru City dostal dres s číslem 26.\n\nMartin Demichelis debutoval za Argentinu 12. listopadu 2005 proti Anglii. V tomto roce byl také nominován na Konfederační pohár FIFA, ale do hry se vůbec nedostal.\n\nDne 11. září 2007 vstřelil svůj první mezinárodní gól proti Austrálii, když jediný gól zápasu vstřelil hlavičkou. Dne 3. března 2010 utrpěl zranění obličeje v přátelském utkání proti Německu, ale přesto stihl Mistrovství světa ve fotbale 2010 v Jihoafrické republice. Na MS odehrál všechny zápasy a 22. června 2010 dal gól proti Řecku na 2-0.\n\nTrenér Alejandro Sabella jej vzal na Mistrovství světa 2014 v Brazílii. Ve finále s Německem Argentina prohrála 0:1 v prodloužení a získala stříbrné medaile.\n\n"}
{"id": "829718", "url": "https://cs.wikipedia.org/wiki?curid=829718", "title": "Boží sendvič", "text": "Boží sendvič\n\nBoží sendvič (v originále Grilled Cheesus) je třetí epizoda druhé série amerického televizního seriálu \"Glee\" a v celkovém pořadí dvacátá pátá epizoda. Scénář k ní napsal Brad Falchuk, režíroval ji Alfonso Gomez-Rejon a měla premiéru ve vysílání amerického televizního kanálu Fox dne 5. října 2010. Před vysíláním epizody prohlásil tvůrce seriálu Ryan Murphy, že tento díl bude zatím nejkontroverznějším dílem \"Glee\", protože se soustředí na náboženství a na to, co znamená Bůh pro všechny členy sboru. Když má Burt Hummel (Mike O'Malley) srdeční záchvat, sbor se shromáždí okolo jeho syna Kurta (Chris Colfer) a pokouší se Hummelovi podpořit pomocí svých různých náboženství. Mezitím hlavní zpěvák sboru Finn Hudson (Cory Monteith) věří, že našel tvář Ježíše na grilovaném sýrovém sendviči.\n\nMurphy doufal, že epizoda bude obsahovat vyvážené znázornění náboženství a on, Brad Falchuk a Ian Brennan potvrdili, že je tam rovnováha mezi pro a anti náboženskými komentáři. Tato epizoda obsahuje cover verze sedmi písní a všechny se objevily v žebříčku Billboard Hot 100, což vytvořilo jednotýdenní debut seriálu v žebříčku ve Spojených státech. Kritici si odporovali ohledně vhodnosti hudebních vystoupené, někteří si stěžovali na dotýkající se vztah mezi čísly a náboženstvím a další ocenili, že \"Glee\" verze do písní přinesly písním nový význam.\n\nEpizodu v den vysílání sledovalo 11,20 milionů amerických diváků a stala se druhým nejsledovanějším napsaným pořadem týdne ve věkové skupině dospělí od 18 do 49 let. Získala smíšené recenze. Výkony Colfera a O'Malleyho si získaly obdiv u kritiků a někteří recenzenti chválili \"Glee\" za úspěšnou rovnováhu protichůdných úhlů pohledu. Nicméně další recenzenti kritizovali epizodu za nedostatek jemnosti.\n\nKdyž hlavní zpěvák sboru Finn Hudson (Cory Monteith) věří, že našel tvář Ježíše na grilovaném sýrovém sendviči, žádá, aby se mu splnily tři přání: aby školní fotbalové družstvo vyhrálo hru, aby mu jeho přítelkyně Rachel (Lea Michele) dovolila dotknout se jejích ňader a aby se stal znovu quarterbackem. Když se mu splní první přání, požádá sbor, aby se k němu přidal ve ctění Ježíše prostřednictvím písně.\n\nČlen sboru Kurt Hummel (Chris Colfer) je zničen, když jeho otec Burt (Mike O'Malley utrpí srdeční záchvat. Jeho nejlepší kamarádka Mercedes (Amber Riley) u zpívá \"I Look to You\" od Whitney Houston a doufá, že najde sílu ve víru. Kurt ji ale řekne, že je ateista. Trenérka roztleskávaček Sue Sylvester (Jane Lynch), také ateistka, chce zakázat sboru, aby zpíval náboženské písně ve veřejném prostředí a proti Kurtovi vznese formální stížnost. Když ji konfrontuje školní výchovná poradkyně Emma Pillsbury (Jayma Mays), Sue přiznává, že se jako malé dítě modlila, aby Bůh vyléčil její sestru Jean (Robin Trocki), která má Downův syndrom. Její modlitby zůstaly nevyslyšeny, a tak došla k závěru, že Bůh prostě neexistuje.\n\nMercedes, Rachel a Quinn (Dianna Agron) se modlí za Burta a Rachel mu u jeho lůžka zpívá \"Papa, Can You Hear Me?\". Kurt je odolnější a později spolu se sborem zkouší píseň \"I Want to Hold Your Hand\" od Beatles a říká, že jeho víra je forma lásky pro jeho otce. Přijímá pozvání Mercedes, aby s ní šel do kostela, kde sbor zpívá \"Bridge over Troubled Water\". Na bohuslužbě žádá Mercedes všechny shromážděné, aby se za Hummelovy modlili.\n\nFinnovy zbývající modlitby se také splní. Jednoho večera přijde Rachel k Finnovi domů a v jeho pokoji mu řekne, že by byla radši, kdyby jejich děti vyrůstali v židovské víře, že by s ním nemohla plánovat společnou budoucnost, když budou jejich děti, stejně jako on, věřit v Ježíše. Finn souhlasí, že jejich děti budou vychováni, jak si vybrala a tak pro potvrzení její důvěry a uznání mu dovolí, dotknout se jejích ňader, když se mazlí. Později je Finn znovu quaterbackem, ale stane se to proto, že nahradí Sama Evanse (Chord Overstreet), který si během hry vykloubil rameno a nemůže hrát. Finn se cítí zodpovědně a přizná Emmě svou vinu, ta mu ale řekne, že je nepravděpodobné komunikovat s Bohem konkrétně pomocí sýrového sendviče. Sklíčený Finn pochybuje o své nově nalezené víře a zpívá \"Losing My Religion\" od R.E.M..\n\nBurt je stále v bezvědomí a Kurt mu u jeho lůžka řekne, že cítí, že by měl přijmout modlitby od jeho přátel. Když Kurt pláče, začíná Burt nabírat vědomí a je schopen zmáčkout ruku svého syna. Mezitím Sue navštěvuje svou sestru Jean v jejím domě a spolu si povídají o Bohu. Jean požádá Sue, jestli se za ní může modlit a Sue přijímá. Později celý sbor zpívá \"One of Us\" od Joan Osborne. Sue sleduje jejich vystoupení, ale řekne Willovi, že mu neumožní už další náboženskou píseň. Doma Finn sní zbytek svého grilovaného sýrového sendviče.\n\n"}
{"id": "829720", "url": "https://cs.wikipedia.org/wiki?curid=829720", "title": "Ivan Kaspar", "text": "Ivan Kaspar\n\nIvan Kaspar (* 25. září 1926 - †1. září 2019) byl český a československý politik, po sametové revoluci poslanec Sněmovny lidu Federálního shromáždění za Občanskou demokratickou stranu.\n\nVe volbách roku 1992 byl za ODS, respektive za koalici ODS-KDS, zvolen do Sněmovny lidu (volební obvod Praha). Ve Federálním shromáždění setrval do zániku Československa v prosinci 1992. V komunálních volbách roku 1998 kandidoval za ODS neúspěšně do zastupitelstva hlavního města Praha. Profesně je uváděn jako sociolog.\n\n"}
{"id": "829722", "url": "https://cs.wikipedia.org/wiki?curid=829722", "title": "Seznam nejvyšších budov v Bratislavě", "text": "Seznam nejvyšších budov v Bratislavě\n\nToto je seznam nejvyšších budov v Bratislavě.\n\nNejvyšší budovou výškou po střechu je od roku 2019 Nivy Tower s výškou 125 metrů, která tak sesadila na druhou příčku sídlo Národní banky Slovenska s výškou 111,6 metrů. Již teď se ovšem připravuje výstavba prvního slovenského mrakodrapu, Eurovea Tower který by mněl mít výšku 168 metrů. Nejvyšší stavbou v Bratislavě je v současnosti Televizní věž na Kamzíku s výškou 200 m.\n\nSoučasným největším areálem výškových budov ve výstavbě je čtvrť Sky Park po dostavbě bude zahrnovat čtyři budovy vyšší než 100 metrů.\n\n\"Stav k říjnu 2019\"\n"}
{"id": "829724", "url": "https://cs.wikipedia.org/wiki?curid=829724", "title": "Jaromír Klimecký", "text": "Jaromír Klimecký\n\nJaromír Klimecký (* 10. května 1964) byl český a československý politik, po sametové revoluci poslanec Sněmovny lidu Federálního shromáždění za Křesťanskodemokratickou stranu.\n\nVe volbách roku 1992 byl za KDS, respektive za koalici ODS-KDS, zvolen do Sněmovny lidu (volební obvod Severočeský kraj). Ve Federálním shromáždění setrval do zániku Československa v prosinci 1992. Poté, co se stal v roce 1992 generálním prokurátorem ČR Jiří Šetina, bylo v rámci generální prokuratury zřízeno \"Koordinační centrum pro dokumentaci a vyšetřování násilí proti českému národu\", které vedl Jaromír Klimecký. Centrum ale vykazovalo jen minimální činnost a počátkem roku 1994 bylo zrušeno.\n\nV komunálních volbách roku 1994 kandidoval za KDS neúspěšně do zastupitelstva města Most.\n\n"}
{"id": "829728", "url": "https://cs.wikipedia.org/wiki?curid=829728", "title": "Keizó Komura", "text": "Keizó Komura\n\n__BEZOBSAHU__\nKeizó Komura (, \"Komura Keizó\", 20. července 1896 – 7. února 1978) byl důstojníkem a admirálem japonského císařského námořnictva za druhé světové války. Během své kariéry u císařského námořnictva dosáhl hodnosti \"šóšó\" (少将 ~ kontradmirál).\n\nByl absolventem \"Kaigun heigakkó\" ( ~ císařská námořní akademie), který ukončil v roce 1917 jako 10. z 89 kadetů. Na počátku druhé světové války velel těžkému křižníku \"Čikuma\" (od Pearl Harboru až po bitvu u Santa Cruz, kde byl zraněn) a poté bitevním lodím \"Fusó\" a \"Musaši\". Zastával též různé funkce ve štábech, mimo jiné byl náčelníkem štábu Ozawovy 3. \"kantai\" ( ~ loďstvo) během bitvy ve Filipínském moři. Jako velitel 2. \"suirai sentai\" ( ~ eskadra torpédoborců) doprovázel bitevní loď \"Jamato\" na její poslední plavbě k Okinawě.\n"}
{"id": "829730", "url": "https://cs.wikipedia.org/wiki?curid=829730", "title": "Japan-chin", "text": "Japan-chin\n\nJapan-chin, zvaný též japonský chin, japončík nebo japan, je malé společenské plemeno psů.\n\nNa základě starých dokumentů se předpokládá, že předkové japan-china byli v roce 732 dovezeni k japonskému dvoru jako dar od vládců Koreje (v období dynastie Silla [377–935]). V průběhu následujících 100 let bylo do Japonska zřejmě dovezeno mnoho dalších japan-chinů. Historické záznamy také ukazují, že poslové vysílaní do Číny (za vlády dynastie Tung (618-910)) a Severní Koreje (za vlády dynastie Po H´ai (698-926) přiváželi zpět psíky tohoto plemene. Během vlády šóguna Cunajoši Tokugawy (1680-1709) bylo plemeno chováno jako palácový psík v paláci v Edu.\nV roce 1613 britský kapitán Searles přivezl japan-china do Anglie a v roce 1853 jich několik přivezl do USA kapitán Perry, a z nich byli dva darováni anglické královně Viktorii.\nOd roku 1868 byl japan-chin oblíben jako domácí psíček dámami z vyšších tříd, a v současné době je velmi rozšířen jako společenské plemeno.\n\nMalý pes se širokým obličejem, s elegantním a půvabným tělem, pokrytým bohatou srstí. Ocas je bohatě osrstěný a nesen přetočen přes záď.\n\n"}
{"id": "829731", "url": "https://cs.wikipedia.org/wiki?curid=829731", "title": "Letopisy rytířů Jedi", "text": "Letopisy rytířů Jedi\n\nLetopisy rytířů Jedi (v anglickém originále Star Wars: Tales of the Jedi - česky doslova:\" Hvězdné války: Příběhy Jediů\") je jedna z prvních komiksových sérií ze světa Star Wars a je součástí jeho rozšíření mimo události z filmů, tzv. Expanded Universe. Komiks vycházel v letech 1994 až 2001 pod hlavičkou vydavatele Dark Horse Comics. Letopisy rytířů Jedi se odehrávají tisíce let před bitvou o Yavin.\n\n\nPříběh se odehrává v roce 5 000 BBY, kdy se Republika dostala historicky vůbec poprvé do konfliktu se sithským Impériem. V soustavě Koros z Hlubokého jádra galaxie, jemuž vládla císařovna Teta, zuřila občanská válka, kterou pomohli uklidnit Jediové v rozhodující bitvě na planetě Kirrek. Rebely na světech císařovny Tety pozatýkali. \n\nNa pozadí konfliktu vystupují dva mladí prospektoři Gav a Jori Daragonovi, kteří po smrti rodičů zabředli do dluhů a v hledání nových hyperprostorových cest nejsou dvakrát úspěšní. V zoufalé situaci, kdy jim byla zabavena kvůli dluhům loď, unikli díky Jediům o fous námezdním lovcům, ukradli svou loď a uskutečnili svůj poslední pokus o objev, který byl protizákonný. Náhodně zadané souřadnice je zavedly na planetu Korriban, kde zrovna soupeřili o moc Naga Sadow a Ludo Kressh. Zatímco Kressh považoval jejich přílet za bezpečnostní hrozbu a prosadil jejich okamžitou popravu, Naga Sadow je chtěl využít, aby Sithům prozradili cestu, jak se dostat do \"jejich\" Republiky a dobýt ji.\n\nNaga Sadow tedy zinscenoval jejich osvobození a obvinil z vraždy stráží republikové agenty, aby získal u ostatních sithských pánů hlas ve volbě nového Temného Pána ze Sithu a mohl zahájit svůj vysněný „odvetný“ úder na Republiku. Konzervativní Ludo Kressh odhalil Sadowovy skutečné záměry a chtěl mu v jeho plánech zabránit, takže zaútočil na jednu z jeho pevností, ale byl poražen. Mezitím se Gav Daragon stal Sadowovým učedníkem a Jori Sadow propustil, aby se vrátila do Republiky, do \"bezpečí\". Jejich loď Starbreaker 12 však nechal sledovat.\n\nVypukla Velká hyperprostorová válka. Sadowovi massassijové se připravovali na invazi a Gav Daragon byl jakožto Sadowův učedník jmenován jedním z vrchních velitelů sithské flotily. Mezitím se na Koros vrátila jeho zoufalá sestra Jori, která se snažila varovat představitele soustavy před hrozbou Sithů, ale marně. Byla navíc okamžitě zatčena za krádež lodi, ničení majetku a další delikty, zčásti vykonstruované. Byla odsouzena k vyhnanství na nehostinnou planetu Ronika spolu se zajatci ze strany povstalců. Jori se však povedlo uprchnout v jedné z těžebních lodí a povedlo se jí dostat se k samotné císařovně Tetě, aby před hrozící invazí Sithů varovala přímo ji.\n\nJedi Odan-Urr měl už dříve vize, že se něco takového stane, tak přesvědčil císařovnu k rychlé obnově armády, pro jistotu. Na Coruscantu však podporu hledali marně a po návratu je v císařském paláci překvapila Jori s padákem. Vyslechli si její příběh a prohlédli Sadowův sithský amulet. Císařovna Teta se proto sešla s uprchlým vůdcem povstalců, aby dohodla mír a jejich podporu koroským vojákům. Nedlouho poté Sithové skutečně zaútočili na Koros a rychle postupovali. Vedl je sám Gav Daragon, jehož massassijové zabili Aarbu Hutta, ale při konfrontaci se sestrou utekl. Naga Sadow mezitím vystopoval Starbreaker 12 u rudého veleobra Primus Goluud, kde si vybudoval velící centrum a meditační stanici. Invaze dále pokračovala na Coruscant a další centrální světy, které byly naprosto nepřipravené.\n\nGav Daragon po vraždě Aarba pochopil, že byl pouze Sadowovou loutkou, a chtěl Sadowa zabít, avšak ten svou meditační kouli opustil, aby pomocí své superzbraně rudého veleobra proměnil v supernovu, čímž Gava zabil. Chtěl tak zničit i flotilu císařovny Tety, ale Gav ji stihl informovat, že je nyní celé Sithské Impérium nechráněné, a odeslal jim souřadnice Korribanu. Sadow ustoupil na Korriban, ale byl podruhé konfrontován Ludo Kresshem, který se sám prohlásil novým Temným pánem ze Sithu. Tentokrát však Sadow Kresshe zabil. Aby se vyhnul dopadnutí Republikou, zamířil po bitvě s císařovnou Tetou na Yavin, aby tam počkal na nový věk Sithů. Republika totiž celé impérium rozprášila a Sithy během kampaně v sithském prostoru téměř úplně vyhladila.\n\nOdehrává se v roce 4000 BBY a dá se rozdělit do dvou částí, jež jsou sjednoceny až v následujících komiksech. První z nich se týká planety Onderon a konce zvířecí války. Mistr Arka Jeth vyslal své tři učedníky Ulica Qel-Dromu, Caye Qel-Dromu a Totta Doneetu zajistit Onderonu na žádost královny Amanoy mír. Jejich loď je však ihned po příletu napadena jezdci na zvířatech. Při audienci u královny a její dcery Galie pak tito jezdci vtrhli do paláce a unesli královskou dceru do džungle. Královna tedy nakázala Jediům Galii najít.\n\nV divočině ji našli, jak se připravuje na svatbu se synem náčelníka jezdců Oron Kirem. Od něj se také dověděli o temné minulosti královského rodu a železné vládě sitského lorda Freedona Nadda. Ulic Qel-Droma tedy navrhl mírová jednání mezi Oron Kirem a Amanoou, avšak ta ihned, jak je uviděla všechny spolu, vyvolala Naddova ducha a rozkázala všechny zabít. Oronův otec tedy vyslal signál ostatním vůdcům jezdců ke spojení do jediné armády, a vpadli do Izizu, aby byla válka jednou a provždy ukončena. Na planetu též dorazil i mistr Arka Jeth, aby dohlédl na své učedníky. Královnu Amanou našli v mauzoleu Freedona Nadda hluboko v podzemí. Při pohledu na mistra Jetha ji opustila moc temné strany držící ji nepřirozeně dlouho naživu, a zemřela. Královna Galia a náčelník Oron Kira byli poté sezdáni a prohlášeni novými vládci Onderonu, krev královského rodu byla očištěna od temné strany Síly.\n\nDruhá část vyprávění se přesunula na svět H'ratth a k postavě jménem Nomi Sunrider. Byla čerstvě provdána za Jedie Andura Sunridera (tehdy se Jediové ženit s povolením Rady směli) a starala se o svou sotva roční dceru Vimu. Andur vezl vzácné krystaly Adegan na výrobu světelných mečů mistru Thonovi na Ambrii a chtěl s sebou vzít i svou rodinu, s níž se vídal tak málo. V místě, kde si udělali přestávku, je napadli nájemní vrazi Boggy Hutta, jenž si chtěl krystaly přivlastnit. Jednomu z vrahů se povedlo Andura otrávit a Nomi i Vima Sunrider vše viděly. Ihned se jim zjevil jeho duch a nabádal ji, aby světelným mečem přemohla jeho vrahy a nalezla na Ambrii mistra Thona a svůj osud, jedině tak zachrání život sobě i dceři. Na Ambrii se setkala s Oss Willumem, kterého si spletla s mistrem Thonem. Netušila, že Thon je ve skutečnosti velké nosorožcovité zvíře, které žilo s Willumem v jednom domě. Ten celou dobu Nomi sledoval, i její potenciál. Na Ambrii pak dorazili další Boggovi námezdní lovci, s nimiž si však Thon i Oss Willum hravě poradili.\n\nPoté Nomi podstoupila výcvik Jedie pod vedením mistra Thona. Dokázala zachránit dceru Vimu před temnými příšerami za použití vzácné techniky Bitevní meditace, ale jen velmi těžce překonávala odpor k světelnému meči, který už nikdy po zkušenosti s nájemnými vrahy nechtěla použít. Thon ji pomáhal pochopit význam světelného meče pro Jedie a překonat tuto averzi. Mezitím Bogga Hutt poslal své nové \"spolupracovníky\" z řad pirátů, kteří se mu pokoušeli ukrást loď, aby našli a zabili mistra Thona a odevzdali mu kýžené krystaly. Thona na Ambrii našli a ten připravil pro Nomi konečný test. Dal jí svůj světelný meč, který on sám nikdy nebyl schopen z anatomických důvodů používat, a nechal se zajmout. To Nomi nevydržela, zapnula ho a piráty z Ambrie vyhnala. Tím složila u Thona první část rytířských zkoušek: dokázala se postavit svému strachu.\n\nDva roky po ukončení zvířecích válek byly exhumovány ostatky Freedona Nadda a spolu s rakví královny Amanoy měly být pohřbeny do nové hrobky na měsíci Dxun ze zbytků mandalorianských bunkrů. Než došlo k přesunu, přepadla tajná organizace Naddistů pohřební průvod, ukradla ostatky a zmizela. Jednalo se o tajnou a velmi početnou sektu věrnou přímo Naddově duchu, která sídlila hluboko v podzemí Izizu a čekala na tuto příležitost. Ovládali moc temné strany Síly a Jediové proto hledali východisko, jak povstání Naddistů a temnotu potlačit.\n\nKrálovna Galie a zavedla mistra Arku Jetha i jeho tři učedníky za svým otcem Omminem, který byl temnou stranou zle postižen a na přístrojích a upoutaný na lůžko pomalu umíral. Prozradil Jethovi, co chtěl slyšet, a pak se všem zjevil duch Nadda. Z nemohoucího staříka se rázem vyklubal Sith a vrchní velitel Naddistů, který zajal mistra Jetha a zahnal tři jeho učedníky i královský pár. Oron Kira, Galie i bratři Qel-Dromovi a Tott Doneeta uprchli do starého opevnění jezdců a zavolali o pomoc na Coruscant a Ossus.\n\nMezitím v soustavě Koros (nyní soustava císařovny Tety) Satal a Aleema Ketovi z císařské rodiny tajně studovali sithské znalosti a temnou stranu. Odcestovali na Coruscant, kde byla výstava umění starého Sithského impéria. Satal ukradl jeden exponát a po zhlédnutí zpráv o naddistickém povstání na Onderonu se tam se svojí sestřenicí Aleemou vydal. Oba byli totiž zakladateli tajného kultu Krathů, uživatelů temné strany Síly. Na Coruscantu zároveň v senátu padlo rozhodnutí Naddisty potlačit republikovou flotilu o 100 lodích, podpořenou kontingentem Jediů ve složení Nomi Sunrider, Dace Diath, Shoaneb Culu, Kith Kark a Qrrrl Toq.\n\nSatala a Aleemu Keto při přistání na Onderon málem sestřelili, ale dokázali se dostat až k Omminovi, který jim dal sithský amulet ke čtení textů z ukradené knihy. Jediové se mezitím probojovali až do královského paláce, kde se spojili s královským párem, Qel-Dromovými, Tottem a Oss Wilumem. Ve velíně Naddistů se jim postavil do cesty sám král Ommin, jehož v bitvě porazil Ulic Qel-Droma. Tohoto starého Sitha navíc opustila i přízeň Freedona Nadda, který mu sdělil, že svou roli už splnil, a že si vybral nového následovníka. Nadd také udělil instrukce Satalovi a Aleemě, aby se vrátili domů studovat sithskou magii a další sithské artefakty.\n\nPo definitivní porážce Naddistů byly ostatky Nadda konečně umístěny na Dxun spolu s ostatky Amanoy a nyní i Ommina. Onderon tak byl definitivně očištěn od poskvrny temné strany Síly.\n\nV roce 3 997 BBY působil Ulic Qel-Droma s Nomi Sunrider stále na Onderonu jako jedijský dozorce (Jedi Watchman) a velmi se spolu sblížili. V soustavě císařovny Tety provedli Satal a Aleema Keto puč proti svým rodičům a usmrtili je vhozením do roztaveného karbonitu. Se svým kultem Krathů upevnili moc nad sedmi světy císařovny Tety a zavedli brutální režim.\n\nJejich činy však neunikly pozornosti mistra Arka Jetha, který správně identifikoval krathský převrat jako pokračování konfliktu na Onderonu a věděl, že Ketovi byli k tomu instruováni samotným Freedonem Naddem, takže cítil osobní odpovědnost za nastalý chaos. Vyslal tedy Ulica, Nomi a spoustu dalších Jediů v republikovém křižníku monitorovat situaci a poskytnout pomoc komukoliv, kdo se vzpírá vládě Krathů. Na orbitě planety Teta (dříve Koros Major) vypukla bitva, kterou Krathové i díky Aleemině temnostranné bitevní meditaci vyhráli. Technika bitevní meditace Nomi Sunrider zradila, neboť se s takovýmto protivníkem ještě nesetkala. Během bitvy narazil do křižníku jeden ze stíhačů, avšak nebyla to náhodná kolize, ale dobře promyšlený plán. Stíhačka obsahovala mnoho ampulí sithského jedu od Satala Keto, a jeden šrapnel zasáhl i Ulica Qel-Dromu. Jed měl jedinou funkci, a to podněcovat zlobu.\n\nMuseli se tedy ze soustavy stáhnout a Jediové svolali narychlo v této věci konkláve na planetu Deneba, kde zazněla spusta názorů. Nejvíce hlasité byly apely na relativně nedávnou vultarskou katastrofu, kde temní Jediové vyhodili do vzduchu celou soustavu. Obávali se, že v systému císařovny Tety nastane něco podobného. Nejvíce rozruchu však způsobil Ulic Qel-Droma radikálním návrhem, že se infiltruje do krathských struktur a zničí organizaci zevnitř. Návrh nikdo nepodpořil, protože by neskončil jinak než pádem na temnou stranu. V jeden moment však zaútočili na Jedie droidi, které tam nechal nastražit Satal Keto, jenž nějakým způsobem věděl, kde se bude konat. V bitvě zemřel mistr Arka Jeth, jehož smrt Ulic Qel-Droma neunesl a přísahal pomstu Krathům (čímž poprvé porušil kodex) a byl odhodlán jít za nimi, ať s tím mistři souhlasí, nebo ne. I přes naléhání Nomi a bratra Caye byl pevně rozhodnutý jít.\n\nUlic dorazil do Cinnagaru, kde \"zachránil\" císařovnu Aleemu před atentátem, aby si ji naklonil. Její bratranec Satal měl Ulica od začátku za špióna, tak ho mučil a vstříknul mu mnohem silnější dávku sithského jedu. Ten reagoval mocnou vlnou hněvu a temné strany, čímž zničil mučící droidy a podruhé porušil kodex Jediů. Aleema ho následně nechala propustit. V následujících měsících zbrojil a modernizoval armádu Krathů. Nomi Sunrider ve strachu o svého milého porušila jeho příkaz do mise nezasahovat a přiletěla na Tetu. Ulic ji proto nechal k jejímu překvapení na druhý den ráno popravit za špionáž, avšak poslal do její cely tajně nahrávku s plánem útěku. Droida se však zmocnil Satal a měl v ruce důkaz, že je Ulic vskutku špión a poslal na něj vrahy, ale Ulic si s komandem Krathů hravě poradil. Aleema, která Ulica již nějakou dobu vytrvale sváděla, mu prozradila, že je vyslal sám Satal a vyslání droidů na Denebu byl také jeho nápad. Rozzuřený Ulic se proto vydal přímo za ním, aby vykonal svůj akt pomsty. Nomi se povedlo uprchnout z vězení i bez pomoci a kontaktovala Caye a Totta. Satal proto nařídil všechny tři Jedie zabít. Našel si ho však Ulic a vypukl duel světelných mečů na císařském balkóně. Satal v Ulicovi dále podněcoval hněv posílený jedem a vyprovokoval ho k zabití z čisté pomsty za využití temné strany, čímž Ulic potřetí porušil kodex Jediů. Satal zemřel se slovy, že splnil úkol zaručit Ulicův pád na temnou stranu. Ulic ve hněvu zaútočil i na své milé a přátele, kteří pro něj do Cinnigaru přiletěli, ale odletěli bez něj.\n\nUlic se po tomto incidentu zasnoubil s Aleemou Keto a stal se vůdcem krathského řádu. Aleema od začátku věděla o Ulicově plánu, ale nyní ho měla svedeného na temnou stranu Síly a díky tělesné přitažlivosti totálně pod svou kontrolou. Ulic již zcela zapomněl, proč na Tetu vůbec přiletěl. Nomi spolu s onderonskými spojenci zorganizovala ještě jeden pokus o jeho záchranu, ale na místě pochopila, že padlého Jedie není možné přinutit k návratu ke světlé straně, když sám nechce, takže ho přenechala Aleemě a se zlomeným srdcem se vrátila na Ossus. Ulic poté připravoval vojska Krathů na válku s Republikou a Jedii.\n\nV galaxii se však objevil ještě jeden padlý Jedi jménem Exar Kun. Dychtil po znalostech temné strany, tak opustil svého mistra na Dantooine a vydal se na Onderon, kde se seznámil se dvěma Naddisty, aby se dostal na Dxun. Zde vykradl hrob Freedona Nadda a zjevil se mu jeho duch, jenž ho instruoval k návštěvě korribanského Údolí temných pánů. Kun pak samozřejmě své naddistické průvodce zabil. Na Korribanu ho duch Nadda dovedl do hrobky Marky Ragnose, kde byl zasypán kamením a vystaven prahu smrti. Exar Kun pak na naléhání Nadda přijal temnou stranu Síly, aby si mohl vyléčit tělo. Poté ho duch vyslal na měsíc Yavin 4, kam zmizel po své porážce Naga Sadow. Zde Kun objevil zmutované a zdivočelé massassije, které ovládl poražením strážce hlavního chrámu. Poté za pomocí sithského amuletu zničil i ducha Freedona Nadda, kterého již nepotřeboval a získal titul Temný pán ze Sithu. Pak se pustil do studia sithské magie a nalezl perfektně zachovalou Sadowovu loď i s funkčním vybavením. Než byl Nadd zcela zničen, varoval Krathy před zradou Exara Kuna, ale nepochodil. Exar Kun však pochopil, že má v této soustavě konkurenci a rozhodl se Krathy vyhladit.\n\nDo Cinnigaru dorazil na Sadowově lodi a pronikl až do císařského paláce. Mezi Exarem Kunem a Ulicem Qel-Dromou vypukla kolosální bitva světelných mečů, posílenými o sithské amulety. Ulic měl ten z Onderonu od Freedona Nadda a Exar Kun měl Sadowův. Oba amulety však při bitvě spojily svou moc a vyvolaly ducha Marky Ragnose. Oběma kohoutům nakázal přestat bojovat mezi sebou a držitele amuletu prohlásil za pokračovatele dědictví pravých Sithů. Exara Kuna jmenoval Temným pánem ze Sithu a Ulica Qel-Dromu jeho učedníkem. Oba Sithůvé tak před zrakem ducha Ragnose zpečetili spojení massassijů a Krathů zaťatými pěstmi a slovy, že dobudou galaxii.\n\nOba sithští pánové věděli, že na splnění cíle jsou příliš nepočetní, takže se Kun vydal na Ossus hledat další \"zájemce\" o studium zakázaných znalostí. Ulica mezitím Mandalore Nezdolný troufale vyzval na souboj cti, který Ulic vyhrál a Mandalora ušetřil pod podmínkou, že se jeho Mandaloriani připojí ke Krathům a Sithům. Kun na Ossusu ukradl sithský holokron a zavraždil starého velmistra Odan-Urra, jehož smrt svedl na pokročilý věk a venku plamenným projevem přilákal pozornost mnoha zejména mladých Jediů a padawanů. Tvrdil, že je jejich mistři drží zkrátka a bojí se ukázat jim větší moc a lepší techniky Síly.\n\nZavedl je na Yavin 4, aby taložili konkurenční řád Jedi, ale zde na ně nalíčil past. Zničil Odan-Urrův sithský holokron, aby uvolnil temnou energii, jež ovlivnila mysl ostatních, aby vlivu temné strany v kombinaci s Kunovými dalšími projevy a sliby zcela podlehli, bez výjimky. Ulic Qel-Droma pak s Mandaloriany a Krathy v zádech ohlásil Kunovi po úspěšné operaci v loděnicích Foerost, že dobyje Coruscant. Republika byla na takovýto zásah nepřipravená, takže vše šlo snadno, nicméně Ulic byl zrazen svou snoubenkou Aleemou Keto, která znenadání nařídila ústup, aby Ulica nakonec Republikoví zajali.\n\nMandalorovi byly okolnosti ústupu divné, tak letěl na Yavin, aby si u Kuna vymohl povolení k záchranné misi. Exar Kun svým učedníkům nařízoval zabít své bývalé mistry, aby dokázali oddanost sithskému odkazu, a sám se vydal spolu s Mandaloriany na Coruscant na veřejný proces s Ulicem. Svého učedníka osvobodil, oznámil příchod Nového zlatého věku Sithů a zabil svého mistra Vodo-Siaska Baase i všechny přítomné senátory. Mezitím Kunovi učedníci pozabíjeli své mistry až na Ossa Willuma a Crada, kteří neuspěli s mistrem Thona. Willum byl zajat a obrácen na světlou stranu, zatímco Crado utekl zpět na Yavin.\n\nTo už v galaxii zuřila plnohodnotná Velká sithská válka. Jediové trpěli značnými ztrátami, stejně tak Republika. Nejhorší ale mělo teprve přijít. Ulic s Mandalorem zanalyzovali jeho zajetí a došli k závěru, že to narafičila Aleema, protože ho už nepotřebovala. Půjčili jí a dalším nepohodlným Sithům (např. Cradovi) loď Nagy Sadowa i se \"superzbraní\" schopnou vyjmout jádro hvězdy a použít ho jako zbraň proti Jediům. V těsném sousedství s Ossusem totiž byla hvězdokupa Kron, odkud měla útok provést. Netušila, že tím všech deset hvězd změní v supernovy a zemře. Účel však splnila a na Ossusu vypukla panika, neboť měly supernovy planetu brzy zničit. V nastalém chaosu Sithové zaútočili, Kun ukradl další artefakty a stáhl se na Yavin 4, zatímco Ulica konfrontoval jeho bratr Cay. \n\nUlic v bitvě světelných mečů svého bratra zabil, což viděla Nomi Sunrider a mocným rituálem odstřihla Ulica od Síly. Ulic, zdrcený ze ztráty bratra i moci pak Jediům prozradil, kde Kuna majdou, aby válku ukončil a aspoň zčásti se vykoupil ze svých činů. Kun vycítil Ulicovu zradu, tak se pomocí mocného rituálu obětování massassijů proměnil v ducha, aby se stal nesmrtelným. Jedijové z oběžné dráhy jiným rituálem znemožnili dokončení jeho záměru, ale za cenu globálního požáru celého měsíce. Kun tedy zůstal uvězněn v duchovní formě ve stěnách chrámu, takže se jeho geniální plán stal na více než 4 000 let jeho vězení.\n\nDeset let po skončení Velké sithské války uspořádala velmistryně Nomi Sunrider konkláve na stanici Exis, kde po zničení Ossusu našel řád dočasné útočiště. Její 14letá dcera Vima Sunrider, oficiálně Nomiina učednice, se však nudila a těžce nesla zanedbávání jejího výcviku a nekonečné řečnění namísto činů. Nejvíce ji však znechutily výroky rytířky Sylvar, která dehonestovala Ulica Qel-Dromu, k němuž nehledě na jeho zločiny vzhlížela jako k náhradnímu otci. Vima to řešila krádeží těžební lodě, s níž málem spadla do hvězdy, a následně útěkem od matky, aby našla Ulica Qel-Dromu (jenž unikl válečnému soudu a toulal se po galaxii jako poustevník balancující mezi světlem a temnotou), kterého si zvolila za svého mistra.\n\nNalodila se tajně na loď a nechala se Silou vést až na zmrzlou planetu Rhen Var, kde v opuštěném paláci nalezla toho, koho hledala. Ten nejprve považoval Vimu za přízrak, ale pak ji v záchvatu vzteku a stále přetrvávajícímu vlivu temné strany vyhodil do mrazu. Nakonec ji ale zachránil ve sněhové bouři před smrtí. Uvolil se, že ji naučí vše, co kdysi uměl. Vima s sebou vzala i krystaly, které zdědila po svém otci Andurovi, a pod Ulicovým vedením si postavila poprvé svůj vlastní světelný meč, zdokonalila v používání Síly a s Ulicem absolvovala mnoho duelů, přestože nebyl schopen ovládat Sílu. Jednoho dne jí však sdělil, že ji více naučit už nemůže, protože technicky vzato už není Jedi. Vima oponovala a řekla mu, že jí jeho stav připomíná slepého malíře, který může svůj umělecký potenciál uplatnit v sochařství. Ulic vzal její poznámku doslova a spolu s Vimou vytesali světelnými meči do obrovských ledovců podobizny těch, na nichž jim nejvíc záleželo (Ulic svého mistra Arcu, Vima svého otce).\n\nNomi se časem dozvěděla, kam její dcera zmizela a za kým a s hrůzou se vydala na Rhen Var, kde se po mnoha letech zase viděla s dávnou láskou. Na planetu se však dostala i Sylvar, která Ulica neprávem vinila ze smrti Crada, její lásku, a chtěla ho zabít. V duelu s Ulicem však těsně podlehla pokušení propadnout temné straně a dopadnout jako on, avšak Ulic byl po bitvě zezadu zastřelen Sylvaryným slaboduchým pilotem, který si hrál na hrdinu. Zemřel v objetí Nomi a Vimy, konečně v klidu a díky času strávenému s Vimou vykoupen z vlivu temné strany. Splynul se Silou, přestože byl od ní odstřihnut. Dle názoru Vimy proto, že Síle rozuměl díky všemu, co viděl a zažil, jako nikdo jiný v galaxii.\n\n\n"}
{"id": "829738", "url": "https://cs.wikipedia.org/wiki?curid=829738", "title": "Jaroslav Klvač", "text": "Jaroslav Klvač\n\nJaroslav Klvač (* 28. října 1949) byl slovenský a československý politik, po sametové revoluci poslanec Sněmovny lidu Federálního shromáždění za SDĽ.\n\nVe volbách roku 1992 byl za SDĽ zvolen do Sněmovny lidu. Ve Federálním shromáždění setrval do zániku Československa v prosinci 1992. Profesí byl lékařem. V roce 1997 se MUDr. Jaroslav Klvač uvádí jako revizní lékař Všeobecné zdravotní pojišťovny Banská Bystrica.\n\nV krajských volbách na Slovensku roku 2005 kandidoval neúspěšně do zastupitelstva Banskobystrického kraje za Združenie robotníkov Slovenska. Profesně uváděn jako lékař, 56 let. V komunálních volbách roku 2006 kandidoval do městského zastupitelstva Banské Bystrice za koalici Združenie robotníkov Slovenska-Komunistická strana Slovenska.\n\n"}
{"id": "829740", "url": "https://cs.wikipedia.org/wiki?curid=829740", "title": "Jozef Kniebügl", "text": "Jozef Kniebügl\n\nJozef Kniebügl (* 7. června 1936) byl slovenský a československý politik, po sametové revoluci poslanec Sněmovny lidu Federálního shromáždění za HZDS.\n\nVe volbách roku 1992 kandidoval za HZDS do Sněmovny lidu (volební obvod Středoslovenský kraj). Mandát nabyl až dodatečně v září 1992 jako náhradník poté, co zemřel poslanec Pavol Mitter. Ve Federálním shromáždění setrval do zániku Československa v prosinci 1992. Na podzim 1992 byl navržen na přednostu okresního úřadu Zlaté Moravce. Jeho nominace se stala předmětem interpelace v Slovenské národní radě jako příklad personálních praktik HZDS.\n\nDo roku 1998 zasedal v dozorčí radě Restitučního investičního fondu, a. s. Bratislava. Pak byl spolu s dalšími představiteli odvolán.\n\n"}
{"id": "829751", "url": "https://cs.wikipedia.org/wiki?curid=829751", "title": "Karel Kobes", "text": "Karel Kobes\n\nKarel Kobes (* 27. ledna 1944 Praha) je český politik ČSSD, po sametové revoluci československý poslanec Sněmovny lidu Federálního shromáždění, od 90. let místopředseda ČSSD.\n\nProfesí byl lékařem a po roce 1989 sociálně demokratickým politikem. Působil v Černošicích, Praze, Rakovníku a Tachově. Ve volbách roku 1992 byl za ČSSD zvolen do Sněmovny lidu (volební obvod Středočeský kraj). Ve Federálním shromáždění setrval do zániku Československa v prosinci 1992.\n\nV senátních volbách roku 1998 kandidoval do horní komory českého parlamentu za senátní obvod č. 16 - Beroun, coby kandidát ČSSD. Získal ale jen necelých 19 % hlasů a nepostoupil do 2. kola. Koncem 90. let působil na postu místopředsedy ČSSD pro hospodaření. Angažoval se i v komunální politice. V komunálních volbách roku 1994 byl zvolen za ČSSD do zastupitelstva obce Černošice. Profesně je uváděn jako ředitel zdravotnického zařízení. Mandát se neúspěšně snažil obhájit v komunálních volbách roku 1998.\n\nV roce 2011 se v souvislosti s obnovením zájmu o okolnosti privatizace podniku Mostecká uhelná objevily informace, že milionové provize z prodeje tohoto podniku směřovaly mimo jiné do \"Nadačního fondu Zdraví pro studenty\", kterému předsedal Stanislav Gross a v jehož vedení zasedal i Karel Kobes. List Mladá fronta Dnes uvedl, že tyto peníze mohly nakonec být použity na skryté financování ČSSD.\n\n"}
{"id": "829753", "url": "https://cs.wikipedia.org/wiki?curid=829753", "title": "Oldřich Byrtus", "text": "Oldřich Byrtus\n\nOldřich Byrtus (* 4. leden 1994 v Ostravě) je český fotbalový obránce a bývalý mládežnický reprezentant.\n\nSvoji fotbalovou kariéru začal tento obránce v rodné Ostravě. Nejdříve hrál v mládežnických kategoriích za FC Baník Ostrava a poté se dostal i do A-týmu. V první lize nastoupil v jedenácti utkáních, aniž by skóroval (10.05.2014–28.11.2014).\n\nNa podzim 2015 hostoval v Karviné, na začátku března 2016 přestoupil do MFK Frýdek-Místek. V sezoně 2017/18 byl hráčem TJ Valašské Meziříčí, v březnu 2018 přestoupil do FC Viktoria Otrokovice. Od sezony 2018/19 působil v nižších rakouských soutěžích.\n\nČeskou republiku reprezentoval ve výběrech do 16 let (3/0), 17 let (3/0), 19 let (2/0) a 20 let (8/0).\n\n"}
{"id": "829759", "url": "https://cs.wikipedia.org/wiki?curid=829759", "title": "Michal Frydrych", "text": "Michal Frydrych\n\nMichal Frydrych (* 27. února 1990) je český fotbalový obránce, od září 2015 působící v SK Slavia Praha.\n\nSvoji fotbalovou kariéru začal v Sokolu Hustopeče nad Bečvou, odkud v průběhu mládeže přestoupil nejprve do SK Hranice, a poté do FC Baník Ostrava. V roce 2010 se propracoval do A-týmu. V září 2015 přestoupil za 5 miliónů korun do SK Slavia Praha, opačným směrem zamířili na půlroční hostování obránce Martin Dostál a útočník Marek Červenka. Zájem o fotbalistu měly také kluby FK Baumit Jablonec a AC Sparta Praha.\n\nV letech 2017 a 2019 získal se Slavií titul mistra nejvyšší české soutěže.\n\nFrydrych odehrál v roce 2012 čtyři zápasy za český reprezentační výběr U21.\n\n"}
{"id": "829761", "url": "https://cs.wikipedia.org/wiki?curid=829761", "title": "Elvíra Bavorská", "text": "Elvíra Bavorská\n\nElvíra Bavorská (22. listopadu 1868, Mnichov – 1. dubna 1943, Vídeň) náležela k bavorskému královskému rodu Wittelsbachů. Byla vnučkou krále Ludvíka I. Bavorského (1786-1868). V rodových dějinách Wittelsbachů proslula jako princezna, která se nerovnorodě provdala za „pouhého“ rakouského hraběte s českými kořeny - Rudolfa Kristiána Bruntálského z Vrbna. Ke kulturnímu odkazu Wittelsbachů se hlásila prostřednictvím vyznávání „kultu krásy“. Po sňatku, již jako hraběnka z Wrbna-Kounic a vzdálená sestřenice císařovny Alžběty (Sisi), žila rušným společenským životem aristokratické vrstvy Rakousko-Uherska. V soukromí se na moravských sídlech Wrbna-Kouniců v Jaroměřicích nad Rokytnou a Holešově zajímala zvláště o chov francouzských buldočků.\n\nElvíra Alexandrina Marie Cecílie Klára Evženie se narodila v královském paláci v Mnichově jako v pořadí čtvrté dítě prince Vojtěcha Bavorského (1828–1875), nejmladšího syna Ludvíka I., a jeho španělské choti, infantky Amálie (1834–1905). Zprávu o Elvířině narození přineslo komuniké vydané v souladu s ustanovením ve vnitřním statutu královské rodiny Bavorska (sepsaném 5. září 1819).\n\nPodobným způsobem přišli na svět i tři starší sourozenci Elvíry: Ludvík Ferdinand (1859–1949), Alfons (1862–1933) a Isabela Marie (1863–1924). Nově vzniklou Vojtěšskou odnož bavorského královského rodu, do jejíhož čela byl prozaicky postaven princ Vojtěch, ještě rozšířila Klára (1874–1941). Všechny Vojtěchovy děti byly vychovávány v přísném duchu katolické věrouky a alespoň jedna z dcer měla být zaslíbena Bohu.\n\nV dětství i během dospívání se Elvíra těšila velké oblibě své tety Adelgundy Modenské (1823–1914), bigotní katoličky a manželky modenského vévody Františka V. (rakouského arcivévody a vzdáleného bratrance císaře Ferdinanda I. Dobrotivého, 1793–1875). Vévodkyně modenská byla svého času považována za šedou eminenci u vídeňského i mnichovského dvora. Této výhody dospívající Elvíra dokázala využít, když se snažila prosadit nerovný sňatek s rakousko-českým říšským hrabětem Rudolfem Kristiánem Bruntálským z Vrbna. Vévodkyně modenská se nejprve domnívala, že se její schovanka vydá cestou řeholnice. Princezna Elvíra se však k takovému životu nechtěla zavázat, čímž tato očekávání přešla na její mladší sestru Kláru, která se jeptiškou skutečně stala.\n\nVyvdání princezny Elvíry z královské rodiny Bavorska upravoval článek II. § 1 a 2, výše uvedeného Statutu z 5. září 1819. Zapotřebí k tomu byl i souhlas nevěstiných bratrů – prince Ludvíka Ferdinanda a Alfonse. Dále se ke sňatku vyjadřoval ženichův otec, hrabě Rudolf z Wrbna a Freudenthalu (různými variantami též označovaný jako hrabě Bruntálský z Vrbna, z Wrbna-Freudenthalu či Wrbna-Bruntálu). Společně se svým synem Rudolfem Kristiánem se museli zavázat k plnění předmanželské smlouvy, jež byla sepsána ve výrazný prospěch královské nevěsty. Elvíře garantovala pravidelnou apanáž, zcela vyňatou z institutu společného jmění manželů. Výměnou za to se však za sebe i za své potomky podle tehdy běžného úzu vzdala nástupnických práv na královský trůn v Bavorsku. Tyto i další články obsahovala zvláštní předmanželská smlouva z 21. prosince 1891. O tři dny později byla oběma snoubenci podepsána. Své podpisy připojili oba bratři nevěsty a ženichův otec.\n\nElvíra sice pozbyla svá nástupnická práva na trůn, avšak titul Její královská Výsost (JKV) jí zůstal zachován. Od uzavření sňatku vystupovala jako JKV hraběnka Elvíra z Wrbna-Freudenthalu, rozená princezna bavorská a na královské titulatuře sama nekompromisně trvala. Této skutečnosti též přispíval příbuzenský vztah s habsbursko-lotrinským arcidomem. U c. k. dvora ve Vídni tak byla přijímána společně se svým manželem, jemuž zde přináležela dědičná čestná funkce c.k. komořího a tajného rady. Jistou prestiž přineslo i právní vítězství hrabat Wrbna-Freudenthalů ve vleklém sporu o dědictví po vymřelém rodě Kounic-Rietberg-Questenbergů. Na počátku 20. století se rozšířilo jméno Wrbna-Freudenthalů na zdlouhavou variantu Wrbna-Kounic-Rietberg-Questenberg-Freudenthal, která byla často zkracována do podoby „z Wrbna-Kounic“.\n\nOd princeznina sňatku do konce rakousko-uherské i bavorské monarchie uplynulo necelých 30 let. Ta byla vyplněna střídavým koloběhem typickým pro každodenní život středoevropské aristokracie na přelomu 19. a 20. století – loveckou sezónou na rodových statcích Wrbna-Freudenthalů v Holešově nebo v Jaroměřicích nad Rokytnou, a plesovou sezónou v císařské Vídni. Zámecké rezidence v Holešově i Jaroměřicích představovaly pohodlné zázemí v době loveckých kratochvílí, zatímco vídeňský prostorný byt na exkluzivním Mölwaldplatzu skýtal útočiště při uskutečňování rodinných strategií v čase plesových slavností.\n\nElvíra Wrbna-Kounicová se pohybovala v nejvyšších vládních kruzích střední Evropy před první světovou válkou. Dokládá to skutečnost, že do rodinného soukromí princeznina zámku v Holešově potají pronikla francouzská agentka Louise de Bettignies, známá pod pseudonymem Alice Dubois. De Bettignies, která ve prospěch Britů prováděla špionáž v německých vládních kruzích během I. světové války, se v přítomnosti hraběnky Wrbna-Kounicové vyskytovala v letech 1912-1913. Před tím působila na zámku Orlík u knížete Karla ze Schwarzenberku. Ve svém okolí ji princezna Elvíra představila svému příbuzenému Ruprechtu Bavorskému. Pod hraběnčinou záštitou se Louise také dostalo nabídky od následníka trůnu Františka Ferdinanda d´Este, aby se stala guvernantkou jeho dětí. Následníkovu nabídku ze zdravotních důvodů nepřijala a vrátila se do Francie. Díky tomu Elvíra Wrbna-Kounicová nemohla být nikdy spojována s jejími špionážními aktivitami.\n\nRozpad monarchie a vznik Československé republiky sice přinesl striktní zákaz užívání šlechtických titulů, ale JKV hraběnka z Wrbna-Kounic se odmítala podvolit takové sociální devalvaci. Po roce 1918 proto ještě bigotněji trvala na respektování jejího královského původu. Jako působivý připadal bankám, které titul považovaly za jistou záruku k poskytnutí úvěru, když velkostatky bývalé aristokracie bankrotovaly v důsledku pozemkové reformy nástupnické republiky.\n\nVysoký životní styl, náklady na provoz rozlehlých zámků a zanedbatelné příjmy z okleštěných statků vyčerpaly rodinnou pokladnu Wrbna-Kouniců natolik, že po smrti Rudolfa Kristiána Wrbna-Kounice již bylo například jaroměřické panství zadluženo do výše své nominální hodnoty. Odvrátit bankrot bylo možné jen tajným rozprodáváním zámeckého mobiliáře z Jaroměřic nad Rokytnou. K finančním těžkostem se přidaly ještě rodinné neshody s nejstarším synem Rudolfem. Proti matčině vůli se oženil s neurozenou plebejkou ze Strakonic - Bertou (Barborou) Wiedmannovou. Na důkaz nesouhlasu se Elvíra přestěhovala i s mladším synem Alfonsem do Jaroměřic. Aniž by zanechal mužského potomka, zahynul Rudolf Wrbna-Kounic po pádu z koně roku 1936.\nElvíra Wrbna-Kounicová zemřela ve Vídni 1. dubna 1943. Její ostatky spočívají v kostele sv. Michala v bavorském Mnichově. Rod Wrbna-Kouniců vymřel po meči uhořením Elvířina syna Alfonse při požáru jeho domu v Mnichově roku 1976.\n\nZ manželství s Rudolfem Wrbna-Kounicem přivedla na svět dva syny a jednu dceru:\n\n\n"}
{"id": "829764", "url": "https://cs.wikipedia.org/wiki?curid=829764", "title": "Václav Kobliha", "text": "Václav Kobliha\n\nVáclav Kobliha (* 28. září 1960) byl český politik za formaci Sdružení pro republiku - Republikánská strana Československa (republikáni), po sametové revoluci československý poslanec Sněmovny lidu Federálního shromáždění, v 1. polovině 90. let moravistický aktivista.\n\nVe volbách roku 1992 byl za SPR-RSČ zvolen do Sněmovny lidu (volební obvod Severomoravský kraj). Ve Federálním shromáždění setrval do zániku Československa v prosinci 1992.\n\nOd konce roku 1992 se podílel na projektu Moravskoslezského sněmu, do kterého se zapojili někteří politici moravistických a radikálně levicových i pravicových stran, kritizující přetrvávající neexistenci zemského uspořádání v České republice. V průběhu roku 1993 v sněmu převládli zástupci radikálních moravistů a SPR-RSČ. 16. března 1993 byla nakonec tímto sněmem ustavena neuznaná Moravskoslezská vláda, přičemž Václav Kobliha se stal jejím předsedou. V této době se ovšem na projektu moravskoslezské vlády podíleli pouze členové SPR-RSČ a Moravskoslezského hnutí. Kobliha v červenci 1993 po zasedání této vlády v Kroměříži prohlásil, že „\"asociační dohoda pro přijetí tzv. České republiky do Evropského společenství opomíjí existenci a práva Moravy a části Slezska\".“ Moravskoslezská vláda ale neměla výraznější ohlas.\n\n"}
{"id": "829775", "url": "https://cs.wikipedia.org/wiki?curid=829775", "title": "Azanulbizar", "text": "Azanulbizar\n\nAzanulbizar (elfsky Nanduhirion, obecnou řečí Rmutný dol) je místo ve fiktivní Středozemi od J.R.R. Tolkiena a je to údolí na východní straně Mlžných hor.\n\nDo údolí vedou tři známé cesty.\n\nPrvní možná cesta do údolí je z nížin okolo Anduiny. Tato cesta ale nebyla snadná zejména pro lidi, jelikož nedaleko byl Lothlórien, pro ně neznámá elfská říše, a také od hor hrozilo nebezpečí od skřetů\n\nDruhá cesta do údolí vede skrz trpasličí doly Khazad-dûm, které byly založeny během Prvního věku a byly volně průchozí do roku 1980 Třetího věku, kdy trpaslíci probudili Balroga a Morii obsadili skřeti. Tato cesta až do dob bitvy o prsten byla průchozí s velkým rizikem, které podstoupilo i Společenstvo prstenu. \n\nTřetí cesta vede přes horský průsmyk Caradhas. Byla náročná přes velké stoupání, proměnlivé počasí a po zradě Sarumana také kvůli němu a jeho schopnostem počasí ovlivnit.\n\nV údolí se nachází jezero, ze kterého vytéká řeka Stříbřenka. V tomto jezeru dochází k udivujícímu odrazu, jelikož když se do něho za jasného dne kolemdoucí poutník podívá, tak vidí noční oblohu plnou hvězd\n\nNázev Rmutný dol a od toho vzniklý název Bitvy v Rmutném dole vznikl po této bitvě, kdy i přes výhru trpaslíci měli nadpoloviční počet padlých a z toho důvodu neoslavovali a byli zamklí (rmoutili se). I skřeti na tuto bitvu vzpomínají neradi a již při vzpomínce se roztřesou.\n"}
{"id": "829776", "url": "https://cs.wikipedia.org/wiki?curid=829776", "title": "Zlatá medaile Kongresu", "text": "Zlatá medaile Kongresu\n\nZlatá medaile Kongresu ( \"Congressional Gold Medal‎\") je spolu s Prezidentskou medailí svobody nejvyšší státní vyznamenání Spojených států amerických. \n\nVyznamenání je udělováno civilistům od roku 1776, prvním jeho nostitelem byl George Washington. V době založení bylo vyznamenání udělováno účastníkům Války o nezávislost, Britsko-americké války a Mexicko-americké války. Dnes se medaile uděluje jednotlivcům nebo institucím za mimořádné zásluhy a úspěchy na poli bezpečnosti, rozvoje a propagace Spojených států. Nositeli se stávají zejména sportovci, hudebníci a astronauté.\n\nAmerické občanství není vyžadováno, mezi oceněnými jsou například Jan Pavel II. nebo Nelson Mandela.\n\nInsignie Zlaté medaile Kongresu je ražena v Mincovně Spojených států a její design připomíná oceněnou osobu nebo instituci spolu s úspěchem, pro který byla medaile udělena. K udělení je potřeba souhlas alespoň 67 kongresmanů.\n\nPrvním Čechem, který byl tímto vyznamenáním poctěn, byl polárník Dr. Václav Vojtěch. Medaili získal za práci v expedici admirála Byrda při dobytí jižního pólu v roce 1929 a současně se stal prvním Čechem, který vstoupil na antarktickou pevninu. \n\n"}
{"id": "829778", "url": "https://cs.wikipedia.org/wiki?curid=829778", "title": "František Kondelík", "text": "František Kondelík\n\nFrantišek Kondelík (* 10. prosince 1950) byl český a československý politik, po sametové revoluci poslanec Sněmovny lidu Federálního shromáždění za LSU.\n\nVe volbách roku 1992 byl za LSU zvolen do Sněmovny lidu (volební obvod Středočeský kraj). Ve Federálním shromáždění setrval do zániku Československa v prosinci 1992. V listopadu 1992 byl aktérem aféry, kdy se v parlamentním bufetu opil a pak hajloval a ohrožoval své okolí kapesním nožem.\n\nPozději byl členem ČSSD. Za sociální demokraty neúspěšně kandidoval v parlamentních volbách roku 1996 v Středočeském kraji.\n\nOd roku 1992 je zapsán v živnostenském rejstříku, bytem Poříčany.\n\n"}
{"id": "829780", "url": "https://cs.wikipedia.org/wiki?curid=829780", "title": "Zdenko Kaprálik", "text": "Zdenko Kaprálik\n\nZdenko Kaprálik (* 28. srpna 1985 v Dolným Kubíně) je slovenský fotbalový obránce, momentálně hraje v thajském týmu Army United FC.\n\nSvoji fotbalovou kariéru začal tento obránce v Interu Bratislava, odkud jeho kroky směřovaly do zahraničí. Nejprve působil v českém týmu Fotbal Fulnek a poté v nizozemských PEC Zwolle a SC Cambuur. Poté se však na půl roku vrátil zpět na Slovensko, tentokrát však do FC Spartak Trnava. V létě 2011 přestoupil do nizozemského FC Oss, ze kterého po ročním angažmá zamířil do FC Baník Ostrava. V sezóně 2012/13 nastoupil v Gambrinus lize k 25 zápasům a vstřelil 1 gól. Po sezoně klub opustil, jelikož mu Baník neprodloužil smlouvu.\n\nV srpnu 2013 se upsal nizozemskému klubu FC Oss, kde již dříve působil. Po půl roce se dohodl s nizozemským klubem na ukončení smlouvy a měl namířeno do thajského klubu Army United FC.\n\n"}
{"id": "829785", "url": "https://cs.wikipedia.org/wiki?curid=829785", "title": "Filip Kaša", "text": "Filip Kaša\n\nFilip Kaša (* 1. ledna 1994, Ostrava) je český fotbalový obránce, od léta 2016 hráč slovenského klubu MŠK Žilina.\n\nSvoji fotbalovou kariéru začal v FC Baník Ostrava. Nejdříve hrál za mládežnické kategorie a poté se dostal v létě 2012 do A-týmu. V Gambrinus lize debutoval 8. března 2014 v utkání s 1. FK Příbram (remíza 1:1). První ligovou branku vstřelil 5. května 2014 v zápase proti SK Sigma Olomouc (výhra Baníku 3:2).\n\nV červenci 2016 přestoupil na Slovensko do klubu MŠK Žilina. Baník ho pustit nechtěl, kvůli nejednotnosti fotbalových pravidel v ČR a v zahraničí by však mohl přijít o odstupné. Žilina se nakonec s ostravským klubem dohodla na odstupném. V sezóně 2016/17 Fortuna ligy získal se Žilinou titul. S týmem si zahrál ve 2. předkole Ligy mistrů UEFA 2017/18 proti dánskému FC Kodaň. V odvetě v Dánsku na půdě soupeře vstřelil vítězný gól na konečných 2:1, na postup to však nestačilo, neboť Žilina prohrála domácí utkání 1:3.\n\nV roce 2010 odehrál 3 zápasy za českou reprezentaci do 17 let. V letech 2015–2016 odehrál 5 utkání za reprezentaci U20.\n\nV roce 2014 debutoval v dresu české jedenadvacítky.\nTrenér Vítězslav Lavička jej v červnu 2017 vzal na Mistrovství Evropy hráčů do 21 let v Polsku.\n\n"}
{"id": "829786", "url": "https://cs.wikipedia.org/wiki?curid=829786", "title": "Jiří Konopáč", "text": "Jiří Konopáč\n\nJiří Konopáč (* 10. dubna 1965) byl český politik za formaci Sdružení pro republiku - Republikánská strana Československa (republikáni), po sametové revoluci československý poslanec Sněmovny lidu Federálního shromáždění.\n\nVe volbách roku 1992 byl za SPR-RSČ zvolen do Sněmovny lidu (volební obvod Severočeský kraj). V červenci 1992 navrhl jménem své strany na post prezidenta ČSFR Zdeňka Viktora Procházku, česko-kanadského podnikatele ze Zlínska. Se svou stranou se ale později rozešel a od listopadu 1992 zasedal v parlamentu coby nezařazený poslanec. Ve Federálním shromáždění setrval do zániku Československa v prosinci 1992.\n\nV komunálních volbách roku 2006 neúspěšně kandidoval do zastupitelstva Nového Boru jako bezpartijní kandidát. Profesně je uváděn jako úředník. V roce 2012 se uvádí bytem Nový Bor-Arnultovice.\n\n"}
{"id": "829793", "url": "https://cs.wikipedia.org/wiki?curid=829793", "title": "Jiří Kopsa", "text": "Jiří Kopsa\n\nJiří Kopsa (* 11. ledna 1945) je český politik KSČM, po sametové revoluci československý poslanec Sněmovny lidu Federálního shromáždění.\n\nPochází z Rakovnicka, většinu profesního a politického života strávil na Kladensku. Přes svou manželku má vazby i na Benešovsko. Pracoval na vysoké škole a také v podniku Poldi Kladno.\n\nVe volbách roku 1992 byl za KSČM, respektive za koalici Levý blok, zvolen do Sněmovny lidu (volební obvod Středočeský kraj). Ve Federálním shromáždění setrval do zániku Československa v prosinci 1992.\n\nV senátních volbách roku 1996 kandidoval do horní komory českého parlamentu za senátní obvod č. 30 - Kladno, coby kandidát KSČM. Získal ale jen necelých 18 % hlasů a nepostoupil do 2. kola. Opětovně se o průnik do senátu pokusil v senátních volbách roku 2006, nyní za senátní obvod č. 41 - Benešov. Obdržel necelých 7 % hlasů a nepostoupil do 2. kola.\n\nAngažoval se v komunální politice. V komunálních volbách roku 1994 byl za KSČM zvolen zastupitelem Kladna. Opětovně byl zvolen v komunálních volbách roku 1998 a komunálních volbách roku 2002. Profesně byl uváděn coby \"veřejný pracovník\" či \"politický pracovník\". K roku 2003 je uváděn na postu mluvčího středočeské KSČM.\n\nV komunálních volbách roku 2006 i komunálních volbách roku 2010 opětovně kandidoval do kladenského zastupitelstva, ale nebyl zvolen. Nyní je profesně již zmiňován coby asistent europoslance. Stal se totiž asistentem poslance Evropského parlamentu Miloslava Ransdorfa.\n\n"}
{"id": "829806", "url": "https://cs.wikipedia.org/wiki?curid=829806", "title": "Jan Kostrhun", "text": "Jan Kostrhun\n\nJan Kostrhun (* 3. července 1942 Podivín) je český spisovatel, scenárista a politik ČSSD, člen Rady pro rozhlasové a televizní vysílání, po sametové revoluci československý poslanec Sněmovny lidu Federálního shromáždění za Zemědělskou stranu, respektive za LSU, od poloviny 90. let poslanec Poslanecké sněmovny za ČSSD.\n\nJe ženatý, má tři děti. Jeho otec Jan Kostrhun (narozen 1921) byl novinářem a redaktorem \"Zemědělských novin\".\n\nAbsolvoval jedenáctiletou střední školu v Břeclavi, kde maturoval roku 1959. Roku 1964 vystudoval Vysokou školu zemědělskou v Brně. V letech 1965–1984 pracoval jako zootechnik. Nejprve na Státním statku Drnholec, po základní vojenské službě v Okresním plemenářském středisku v Hustopečích u Brna, zpočátku na postu plemenářského zootechnika, později odborného poradce a šlechtitele. V období let 1985–1990 pracoval coby scenárista. Ovšem již od roku 1965 byl aktivní jako literát, scenárista a publicista. Je autorem či spoluautorem 25 knih, pěti celovečerních filmů, pěti dokumentárních filmů, dvou televizních inscenací a pěti rozhlasových her. Je nositelem několika cen za literaturu a scénář a členem PEN klubu.\n\nSvé prvotiny publikoval v \"Rovnosti\" a \"Práci\", od roku 1965 pak uveřejňoval své texty v \"Zemědělských novinách\", \"Rovnosti\", \"Literárních novinách\", \"Československém vojáku\", \"Hostu do domu\" a \"Kurýru\", později v časopisech \"Květy\", \"Tvorba\", \"Universitas\", \"Literární měsíčník\", \"Kmen\", \"Mladý svět\", \"Dikobraz\", \"Vlasta\", \"Malovaný kraj\", \"Sedmička pionýrů\", \"Rudé právo\" a rovněž v listu \"Smena\" na Slovensku a v sovětském časopisu \"Chudožestvennaja literatura\". V roce 1970 vydal coby knižní prvotinu povídku \"Štika\" ve sborníku \"O rybářích pro rybáře\". Pak se v 70. letech profiloval jako autor románů se soudobou tematikou (\"Černé ovce\" a \"Pytláci\"), nichž se zabýval tematikou socializace venkova a emigrace. Dodatečně po přepracování vydal také prozy \"Svatba ve vypůjčených šatech\" a \"Strakatá kajda\". Stylisticky využíval nadsázku, ironii. Od přelomu 70. a 80. let se v jeho tvorbě objevují kritičtější postoje, méně svázané s normalizační ideologií (román \"Co by to bylo, kdyby to byla láska\"). Vývoj po roce 1989 zpracoval v próze \"Balada o panence\" s erotickými motivy. V tomto období vydal i další knižní díla (\"Pohádky o smíření\", \"Nevěsty z Moravy\"), v nichž se zaměřuje na regionální témata.\n\nVýznamně byl aktivní i v rozhlasové a televizní tvorbě, kde pro Československý rozhlas v období let 1977-1979 napsal několik dílů seriálu \"Jak se máte, Vondrovi?\" (1977–1979). Československá televize mu poskytla prostor při spolupráci na filmech \"Černé ovce\" (Bratislava 1974) a \"Páslo dívča páva\" (1993). Měl záběr i ve filmové tvorbě. Společně s režisérem Hynkem Bočanem se podílel na scénáři filmu \"Plavení hříbat\" (1975), je spoluautorem filmů \"Tvář za sklem\" (1979), \"Pytláci\" (1981) a \"Vinobraní\" (1982) a autorem námětu a scénáře k filmu \"Sedmé nebe\" (1987) a dokumentům\" Sólo pro zpěváka\" (1987) a \"Krajina révového listu\" (2004), významně oceněném ve Francii. Jako scenárista se podílel na televizním zábavném pořadu \"Každý jsme nějaký...\" a dokumentárních filmech z cyklu \"Náš venkov\". Napsal také scénář k televiznímu filmu \"Vůně peněz\" z cyklu \"Detektiv Martin Tomsa\" (1994).\n\nV roce 1968 byl členem KSČ, ale členství pak bylo na vlastní žádost zrušeno vyloučením. Do politiky se zapojil opět po sametové revoluci. V roce 1990 byl zakládajícím členem Zemědělské strany.\n\nVe volbách roku 1992 byl za Zemědělskou stranu, respektive za LSU, zvolen do Sněmovny lidu (volební obvod Jihomoravský kraj). Ve Federálním shromáždění setrval do zániku Československa v prosinci 1992. Po operaci páteře roku 1992 odešel do invalidního důchodu. V letech 1993-1996 vrcholnou politiku dočasně opustil a působil ve svobodném povolání jako spisovatel a scenárista. Od roku 1994 po zániku Zemědělské strany byl členem ČSSD. Ve volbách v roce 1996 byl za sociální demokraty zvolen do Poslanecké sněmovny Parlamentu České republiky a poslanecký mandát obhájil ve volbách roku 1998.\n\nV parlamentu se zaměřoval na mediální a kulturní otázky. Byl členem Stálé komise pro sdělovací prostředky. V letech 2003-2009 a opětovně v letech 2009-2015 byl členem Rady pro rozhlasové a televizní vysílání.\n\n"}
{"id": "829823", "url": "https://cs.wikipedia.org/wiki?curid=829823", "title": "Jan Zawada", "text": "Jan Zawada\n\nJan Zawada (* 6. červen 1988) je český fotbalový obránce hrající za Spartak Jablunkov.\n\nSvou fotbalovou kariéru začal tento obránce ve Spartaku Jablunkov, odkud ještě jako dorostenec putoval do FC Baník Ostrava. V tomto týmu se postupně propracoval až do A-mužstva, kde působil s výjimkou hostování v FK Viktoria Žižkov. Vratil se zpátky do svého začátečnického působiště, do Spartaku Jablunkov kde pusobi dodnes.\n\n"}
{"id": "829826", "url": "https://cs.wikipedia.org/wiki?curid=829826", "title": "Martin Foltýn", "text": "Martin Foltýn\n\nMartin Foltýn (* 17. srpen 1993) je český fotbalový záložník hrající za FC Hlučín.\n\nSvoji fotbalovou kariéru začal v Baníku Ostrava. Nejdříve hrál za mládežnické kategorie a poté se dostal i do A-týmu. Momentálně působí v třetiligovém FC Hlučín.\n\n"}
{"id": "829834", "url": "https://cs.wikipedia.org/wiki?curid=829834", "title": "Daniel Holzer", "text": "Daniel Holzer\n\nDaniel Holzer (* 18. srpen 1995 v Ostravě) je český fotbalový záložník a mládežnický reprezentant, od léta 2018 hráč klubu FC Baník Ostrava.\n\nSvoji fotbalovou kariéru začal v FC Baník Ostrava. Nejdříve hrál za mládežnické kategorie a poté se v roce 2012 ve svých 17 letech dostal i do A-týmu, čímž se stal nejmladším hráčem Baníku v historii české ligy (od 1993/94), kterému se to povedlo (absolutní rekord patří od sezony 1977/78 tehdy šestnáctiletému Petru Baumanovi). Výrazněji se začal prosazovat o rok později, kdy se během podzimu 2013 prosadil do základní sestavy. Vyšel mu hlavně zápas proti Liberci, který Baník i díky jeho dvěma asistencím vyhrál 3:0.\n\nV létě 2016 se o něj zajímal FC Slovan Liberec, jenž za něj měl nabídnout cca 4,5 milionu Kč. Poté se k námluvám připojila i Sparta Praha, která přišla s nabídkou 8 milionů Kč, ale Baník chtěl hráče udržet. Po navýšení nabídky na 10 milionů Kč, která se rovnala ceně ve výstupní klauzuli, již Baník Holzera udržet nemohl a hráč se stěhoval do Sparty. V dresu Sparty debutoval 7. srpna 2016 ve druhém kole ročníku 2016/17 proti domácímu týmu FK Teplice (remíza 0:0). V sezóně 2016/17 odehrál 13 ligových utkání, v nichž vstřelil jeden gól, 5 startů přidal v Evropské lize a jeden v domácím poháru.\n\nV červenci 2017 odešel hostovat do moravského týmu FC Fastav Zlín, účastníka základní skupiny Evropské ligy. Za sezónu v jeho dresu stihl 27 startů v domácí soutěži, zasáhl do všech 6 zápasů v Evropské lize a 2 starty přidal v domácím poháru.\n\nPřípravu na sezónu zahájil znovu ve Spartě, ale do kádru se mu prosadit nepodařilo. V červenci 2018 tak přestoupil do Baníku Ostrava, jeho mateřského klubu, který ho ze smlouvy vykoupil a se kterým podepsal víceletou smlouvu.\n\nHolzer nastupoval za české reprezentační výběry od kategorie U16. Trenér Vítězslav Lavička jej v červnu 2017 vzal na Mistrovství Evropy hráčů do 21 let v Polsku. Český tým obsadil nepostupové 4. místo v základní skupině C.\n\n"}
{"id": "829835", "url": "https://cs.wikipedia.org/wiki?curid=829835", "title": "Tirion", "text": "Tirion\n\nTirion neboli Velká strážní věž je elfské město ve fiktivním světě J. R. R. Tolkiena. Je umístěno na pahorku Tůna v Amanu. Ze západu na něho dopadalo světlo Dvou stromů a k východu hleděl na moře, oddělující Aman a Středozem.\n\nNa vrcholku stála Ingwëho věž Mindon Eldaliéva a okolo ní bylo postaveno město, ve kterém zpočátku žili dohromady Vanyar a Noldor. Jelikož elfové měli nejvíce ze všech oblíbený Bílý strom, tak jim Yavanna vytvořila jeho menší podobu, zvanou Galathilion. Byl zasazen pod Ingwëho věží a měl mnoho plodů a z jednoho z nich vzešel později Bílý strom, který byl jedním ze symbolů lidské říše Númenoru.\nJak plynul čas, tak začali Vanyar opouštět město a bydleli odděleně od Noldor na pláních a lesích. V Tirionu panoval Finwë, ale za Velekrále všech elfů byl považován Ingwë. Během této doby byl Melkor propuštěn z vězení a započal zasévat nenávist mezi elfská knížata, obzvláště mezi syny Finwëho. Na jedné straně sporu stál Fëanor a na druhé Finarfin spolu s Fingolfinem. Toto rozdělení bylo dáno různými matkami synů, kdy Fëanor byl prvorozený a zbylí dva měli společnou matku. Feanor byl vykázán z města a do tohoto vyhnanství s ním šel dobrovolně i Finwë. Po dobu nepřítomnosti starších členů rodu byl vládce města Fingolfin. Když byl Finwë zabit, tak byl vládcem Fëanor do té doby, než veřejně promluvil proti Valar a neodešel s velkou části Noldor. Po něm se vlády ujal Finarfin, který jako jediný ze tří synů Finwëho zůstal v Tirionu.\n\nPo vzoru Tirionu byl postaven Gondolin, Turgonovo skryté město v Beleriandu.\n\nJediný Eärendil je nečistokrevný elf, kterému bylo dovoleno dostat se do Tirionu v zapovězené říši Aman. Byl to totiž Půlelf, jelikož matka Idril byla elfího původu, zatímco otec Tuor byl člověk. V Druhém věku se k pobřeží Amanu dostala Númenorská vojska a téměř se dostala do Tirionu, ale byla zastavena hroutícími se kopci a Tirion s celým Amanem byl vzat mimo dosah lidí a jiných smrtelných ras.\n\nJ. R. R. Tolkien: Silmarillion. Přeložila Stanislava Pošustová. Mladá Fronta, Praha 2003. ISBN 80-204-0999-8\n"}
{"id": "829858", "url": "https://cs.wikipedia.org/wiki?curid=829858", "title": "Petra Chocová", "text": "Petra Chocová\n\nPetra Chocová (* 16. srpna 1986) je česká plavkyně z České Lípy, mnohonásobná česká rekordmanka, dvojnásobná mistryně Evropy, účastnice olympijských her. Specializuje se na styl prsa. V letech 2014 až 2018 byla zastupitelkou města Česká Lípa.\n\nPlavat začala v pěti a první závody absolvovala v šesti letech. Prvním trenérem jí byl na dlouhé roky otec. Od čtrnácti let se specializovala na prsařské tratě.\nNa nich na mistrovství Evropy juniorů v roce 2002 získala dvě medaile - stříbro na stometrové, bronz na poloviční trati. Byla vyhlášena nejlepší plavkyní Česka. Později ji brzdily potíže s ramenem, kvůli kterým podstoupila několik lékařských zákroků.\n\n\n\n\n\nPetra oznámila v červnu 2013, že letos začne studovat na UJEP v Ústí nad Labem obor tělesná výchova.\nV říjnu 2014 byla úspěšná v komunálních volbách, stala se novou zastupitelkou města Česká Lípa.\n\nV řijnu 2018 se provdala za několikanásobného mistra světa ve freestyle footbagu Honzu Webera. \n\npozn.: modře vyznačená pole znamenají vrcholnou sportovní akci v dané sezóně.\n\n"}
{"id": "829891", "url": "https://cs.wikipedia.org/wiki?curid=829891", "title": "Kostel svatého Jana Křtitele (Brenná)", "text": "Kostel svatého Jana Křtitele (Brenná)\n\nKostel svatého Jana Křtitele ( \"Kirche des hl. Johannes des Täufers\") v Brenné u Zákup v okrese Česká Lípa byl postaven v 18. století místo staršího dřevěného kostela. Přibližně od roku 2010 je kostel v havarijním stavu a neslouží proto svému účelu. V posledních letech je postupně pomalu opravován. Kostel je uveden na seznamu kulturních památek pod e.č. 31091/5 – 2856.\n\nV původně samostatné obci Brenná existoval od 14. století kostel dřevěný a byla u něj časem postavena i fara. Po jejím zrušení byl kostel přidán pod správu děkanské fary v 5 km vzdálených Zákupech.\n\nV období let byla vlastníkem rozsáhlého zákupského panství bohatá a zbožná velkovévodkyně Anna Marie Františka Toskánská. Nechala v Brenné postavit v letech 1723 až 1725 kostel nový, zděný. Stavbu, která je zřejmě dílem barokního architekta Václava Špačka, realizoval s pomocníky zednický mistr J. Cikán. Postupně byl kostel dovybaven zvony, oltářem, varhany a obrazy. V roce 1855 byla poblíž postavena nová fara a zřízen nový farní obvod zahrnující mimo Brenné i Vlčí Důl, Veselí a Heřmaničky. O osm let později byl kostel díky v Zákupech přebývajícímu excísaři Ferdinandovi V. zrenovován v pseugotickém slohu a vybaven i novými varhany a obrazy. V průběhu první světové války byly vídeňskou vládou zabaveny zvony.\n\nPo odsunu německého obyvatelstva v roce 1945 kostel postupně zpustl. Vylidněná obec byla roku 1961 připojena k Zákupům. V roce 1990 bylo vybavení kostela rozkradeno, vyhořela věž a v roce 2003 se propadla střecha. Do dezolátního stavu se dostal celý areál, tedy i vstupní brány a přilehlé kaple.\n\nAž v roce 2004 se podařilo sehnat z různých zdrojů peněžní prostředky a zahájit pozvolnou opravu stavby. V roce 2004 byl provizorně opraven strop a střecha. Na celkovou rekonstrukci bylo peněz málo. Do shánění peněz se zapojilo sdružení Drobné památky severních Čech, počátkem roku 2015 jej vystřídala farnost v Zákupech.\n\nBrennský barokní kostel je jednolodní stavba s věží a obdélníkovými okny.\n\n\n"}
{"id": "829896", "url": "https://cs.wikipedia.org/wiki?curid=829896", "title": "Pancam", "text": "Pancam\n\nPanCam je označení dvou elektronických stereofotoaparátů na vozítkách Mars Exploration Rover \"Spirit\" a \"Opportunity\". Fotoaparát s vysokým rozlišením je schopen zachytit obraz v různých vlnových délkách světla a spojit jej ve dvou navigačních kamerách zvaných NavCam. Je určen pro stereoskopické snímkování terénu, obě kamery jsou vybaveny kotoučky s filtry pro odhad mineralogického složení hornin a půdy v okolí. Fotografické kamery vyrábí společnost Jet Propulsion Laboratory, Passadena (USA).\n\nPodle Cornellovy univerzity mohou spolupracovat se zařízením Mini-TES a analyzovat okolí. Fotoaparáty využívají ke své kalibraci zařízení MarsDial (kalibrační terč). To v rozích obsahuje několik barevných destiček pro barevnou kalibraci a ve vnitřním kruhu je několik šedých ploch v různých stupních šedé barvy a zrcátko odrážející oblohu.\n\nKamery jsou určeny pro stereoskopické snímkování terénu, obě jsou vybaveny osmi kotoučky s různě barevnými filtry, které umožňují zobrazovat snímky v různých barvách viditelného světla i ve světle infračerveném. Tím, že fotoaparáty vnímají Mars v těchto různých barvách, mohou odborníci lépe zkoumat mineralogické složení hornin a půdy v okolí. Operátoři Pancamu mohou také snímky pořízené touto kamerou převádět do reálných barev, jak by je vnímaly na Marsu lidské oči. Fotografie jsou generovány z matematických kombinací šesti kalibrovaných expozic (obrázků) pořízených pomocí různých filtrů od 430 nanometrů do 750 nanometrů vlnové délky (viditelné světlo).\n\nKamera disponuje objektivem s ohniskovou délkou 38 mm, světelností f/20, zorné pole 16.8x16.8°, úhlové rozlišení 0.28 mrad/pixel a dosahuje expozičních časů 0 až 30 sekund. Má relativně vysoké rozlišení 1024x1024 pixelů s detekčním prvkem CCD a spektrální obor citlivosti 400 až 1100 nm.\n\nVe srovnání s Pancamem na Mars Exploration Rover (MER) má MastCam-34 na vozítku Curiosity rover 1,25 × vyšší prostorové rozlišení a MastCam-100 na témže vozítku má 3,67 × vyšší prostorové rozlišení.\n\n\n"}
{"id": "829900", "url": "https://cs.wikipedia.org/wiki?curid=829900", "title": "Hloupé písně o lásce", "text": "Hloupé písně o lásce\n\nHloupé písně o lásce (v americkém originále Silly Love Songs) je dvanáctá epizoda druhé série amerického muzikálového televizního seriálu \"Glee\" a v celkovém pořadí třicátá čtvrtá epizoda. Tuto epizodu s tématem dne sv. Valentýna napsal tvůrce seriálu Ryan Murphy, režíroval ji Tate Donovan a měla premiéru dne 8. února 2011 na americkém televizním kanálu Fox. V této epizodě vedoucí sboru Will Schuester (Matthew Morrison) dá jako úkol členům sboru, aby zpívali písně o lásce na počest svatého Valentýna. Člen sboru Finn Hudson (Cory Monteith) si pro tu příležitost zřizuje líbací stánek, aby využil své náhlé popularity a pomohl získat peníze pro sbor. V Daltonově akademii se Blaine Anderson (Darren Criss) a sbor Slavíci (Warblers) rozhodnou vystoupit s hudebním číslem mimo akademickou půdu a Kurt Hummel (Chris Colfer) přiznává svou lásku k Blainovi.\n\nEpizoda se shledala s pochvalnými reakcemi kritiků, kteří zvláště chválili dobře plynoucí vývoj postav a hudební vystoupení. Melissa Maerz z \"Los Angeles Times\", Todd VanDerWerff z The A.V. Club a Lisa de Moraes z \"The Washington Post\" považovali děj epizody jako zábavný, zatímco Joel Keller z TV Squad díl nazval \"nejlepší epizoda celé série\". Epizoda obsahuje cover verze šesti písní, včetně \"P.Y.T.\" od Michaela Jacksona a \"My Funny Valentine\" z muzikálu Babes in Arms. Mnoho cover verzí a hudebních vystoupení se setkali s pozitivními ohlasy kritiků a fanoušků a mnoho chválili \"Glee\" verze písní \"Fat Bottomed Girls\" od skupiny Queen a \"Silly Love Songs\" od Paula McCartneyho. Všechny písně s výjimkou \"My Funny Valentine\" byly vydány jako singly a jsou dostupné ke stažení.\n\nV den vysílání sledovalo epizodu téměř 11,58 milionů amerických diváků. Celková sledovanost i rating šly od předchozí epizody \"Sue v rozpacích\" rapidně dolů, protože se předchozí epizoda vysílala ihned po Super Bowlu.\n\nVedoucí sboru Will Schuester (Matthew Morrison) dá pro tento týden pro New Directions jako úkol písně o lásce. Puck (Mark Salling) je zamilovaný do nejnovější členky sboru Lauren Zizes (Ashley Fink) a proto ji jako vyznání lásky zazpívá \"Fat Bottomed Girls\" od skupiny Queen. Lauren jeho výběr písně urazí a odmítá s ním jít na schůzku na den sv. Valentýna, ale nakonec souhlasí, že spolu stráví Valentýna jako přátelé.\n\nArtie Abrams (Kevin McHale) a Mike Chang (Harry Shum, Jr.) slaví své vztahy písní \"P.Y.T. (Pretty Young Thing)\" od Michaela Jacksona, kterou zpívají pro své přítelkyně Brittany Pierce (Heather Morris) a Tinu Cohen-Chang (Jenna Ushkowitz). Tina později před sborem zazpívá Mikovi píseň \"My Funny Valentine\", ale emoce ji překonají a tak začne při zpěvu plakat.\n\nFinn Hudson (Cory Monteith) si zakládá líbací stánek, aby bral výhody ze své popularity a doufá, že políbí také svou bývalou přítelkyni Quinn Fabray (Dianna Agron). Také chce vybrané peníze za polibky věnovat sboru. Quinn si zpočátku odmítá koupit polibek od Finna, ale nakonec na to přistoupí kvůli naléhání svého přítele Sama Evanse (Chord Overstreet), který je ohledně jejich vztahu podezřívavý. Polibek podnítí city Finna a Quinn pro toho druhého a začínají spolu mít aférku. Santana Lopez (Naya Rivera), je vzteklá, že její špatné chování bylo často členy klubu vyzdvihováno a rozhodne se předat Finnovi v líbacím stánku mononukleózu, aby odhalila jeho nevěru s Quinn. Finnova poslední bývalá přítelkyně Rachel Berry (Lea Michele) je zděšena jeho obnovenými city ke Quinn, ale nakonec se soustředí na svou kariéru než na romantiku a zpívá se zpěvačkami s New Directions \"Firework\" od Katy Perry.\n\nNa Daltonově akademii, soukromé chlapecké škole, kterou navštěvuje bývalý člen New Directions, Kurt Hummel (Chris Colfer), ohlásí objekt jeho zájmu Blaine Anderson (Darren Criss), že chce zpívat píseň o lásce tomu, do koho je zamilovaný. Kurt věří, že to je on, ale je zklamaný, když zjistí, že Blainovou láskou je Jeremiah (Alexander Nifong), asistent manažera v místním obchodě Gap (Podobně jako zápletka z \"A Very Potter Musical\", kde si Ginny myslí, že Harry (kterého hraje Darren) je do ní zamilovaný, ten je ale zakoukaný do Cho Chang). Sbor Daltonovy akademie, Slavíci, doprovází Blaina, když mu vyznává lásku písní \"When I Get You Alone\" od Robina Thicke. Jeremiah je následně vyhozen z práce a Blaina odmítne. Kurt Blainovi přizná své city k němu a Blaine mu řekne, že mu na něm záleží, ale je špatný v romantice a nechce riskovat poškození jejich přátelství. Epizoda končí, když se sejdou členové New Directions v místní restauraci Breadstix, kde Slavíci v čele s Blainem zpívají \"Silly Love Songs\" od Paula McCartneyho.\n\n"}
{"id": "829901", "url": "https://cs.wikipedia.org/wiki?curid=829901", "title": "Cecil Roth", "text": "Cecil Roth\n\nCecil Roth (5. března 1899, Londýn – 21. června 1970, Jeruzalém) byl britský historik a znalec umění. \n\nV roce 1924 promoval na Oxfordu. V období 1939 až 1964 byl na této univerzitě profesorem židovských studií. Od roku 1965 do své smrti byl hlavním redaktorem \"Encyclopaedia Judaica\".\n\nVzděláním všeobecný historik se zaměřením na dějiny Itálie se postupně začal soustředit na dějiny Židů, nejprve jako novinář a lektor, později jako univerzitní profesor.\n\nPo odchodu do důchodu se přestěhoval do Izraele a působil jako hostující profesor na Columbia University, Queens College der City University of New York, Stern College (Yeshiva University) a na Univerzitě Bar-Ilan (Ramat Gan).\n\nVydal více než 600 prací, které byly přeloženy do mnoha jazyků.\n\n\nredaktor:\n\n"}
{"id": "829904", "url": "https://cs.wikipedia.org/wiki?curid=829904", "title": "Míčovna (Pražský hrad)", "text": "Míčovna (Pražský hrad)\n\nMíčovna je podlouhlá renesanční budova v Královské zahradě Pražského hradu, která původně sloužila ke hraní míčových her. Její severní stěna je architektonicky velmi bohatá a vyzdobená renesančními sgrafity. Míčovnu postavil v letech 1568–1569 stavitel Bonifác Wolmut. Společně s celým areálem hradu je od roku 1962 chráněna jako národní kulturní památka České republiky.\n\nStavba proběhla velmi rychle, byla však špatně založena na hraně Jeleního příkopu, takže se musela brzy opravovat a v roce 1617 se zřítila klenba. Míčovna v roce 1757 vyhořela a po roce 1848, kdy měla být využita jako kasárna, byla do ní velmi necitlivě vestavěna dvě poschodí. Po roce 1918 proběhly nejnutnější opravy, ale roku 1945 byla zasažena dělostřeleckým granátem a vyhořela. Za velké rekonstrukce v roce 1952 byla obnovena valená klenba, opravena vzácná sgrafita a v jednom z oblouků došlo k doplnění o znak komunistické pětiletky, kterým je uvnitř ozubeného kola číslice pět, dále pak srp a kladivo. I na tento prvek se vztahuje ochrana. \n\nVcelku prostá podlouhlá budova téměř 80 m dlouhá s valbovou střechou a točitým schodištěm s vížkou na východní čelní stěně. Podélné stěny jsou členěny na deset polí, jižní stěna opěráky, severní 11 kamennými polosloupy s iónskými hlavicemi, které nesou bohaté kladí. Severní stěna, obrácená do Královské zahrady, je bohatě vyzdobena. Dvě a dvě krajní pole fasády mají po dvou mělkých výklencích nad sebou, středních šest polí tvořilo původně velmi hmotnou loggii, dnes zasklenou. Všechny plochy jsou pokryty ornamentálními i figurálními sgrafity z konce 16. století. Nad oblouky jsou alegorie ctností a sedmi svobodných umění.\nDvě a dvě krajní pole odpovídají zázemí vlastního sálu, který je osvětlen šesti velikými okny v severní stěně a zaklenut valenou klenbou s lunetami původního tvaru, ale provedenou jako betonová skořepina.\n\nPřed budovou stojí alegorická socha \"Noc\" od Matyáše Bernarda Brauna z roku 1735.\n\n\n\n"}
{"id": "829905", "url": "https://cs.wikipedia.org/wiki?curid=829905", "title": "Notino", "text": "Notino\n\nNotino (dříve Parfums.cz) je internetová parfumerie založená roku 2004. Společnost Notino, s.r.o. patří k významným online prodejcům parfémů a kosmetiky v Evropě.\n\nRoku 2016 se Parfums.cz přejmenovalo na Notino. Primárním důvodem je sjednocení značky ve všech zemích, kde firma působí pod různými obchodními názvy. V průběhu let 2016 - 2018 by postupně všechny zahraniční pobočky měly přejít pod jednotnou značku.\n\nOd dubna 2017 mateřská společnost Internet Shop, s.r.o. změnila název na Notino, s.r.o., čímž sjednotila svůj název se svou novou obchodní značkou.\n\nNotino se specializuje na prodej parfémů a kosmetiky. Firma není výrobcem prodávaného zboží. Společnost si vybudovala postavení na trhu svou cenovou politikou a také orientací na zákazníka. Firma původně fungovala pouze jako e-shop, později však zprovoznila i výdejny zboží a akvizecemi získala i kamenné prodejny.\n\nSpolečnost Notino aktuálně působí ve 22 evropských zemích a v USA. Po prvním e-shopu v Česku postupně expandovala na Slovensko (2005), do Polska (2006), Německa (2007), Rakouska (2007), Maďarska (2008), Rumunska (2009), na Ukrajinu (2010), do Bulharska (2012), Slovinska (2013), Španělska (2013), Portugalska (2014), USA (2014) a Velké Británie (2015). Do rekordního počtu nových zemí společnost vstoupila v roce 2017, kdy spustila nové e-shopy ve Francii, Itálii, Belgii, Nizozemsku, Chorvatsku, Řecku a ve skandinávských zemích Švédsku, Finsku a Dánsku. V témže roce koupilo Notino i německého prodejce parfémů Mussler Beauty, zázemí této firmy se pak stalo po Brně druhou největší pobočkou Notina. \n\nSpolečnost Deloitte Česká republika prohlásila Internet shop, s.r.o. druhou nejrychleji rostoucí společností ve střední a východní Evropě. Ve věku do pěti let se tak stala parfumerie Parfums.cz nejúspěšnější českou firmou v této soutěži. V roce 2015 dosáhla firma obratu 4,5 miliardy Kč a v roce 2016 vyrostl obrat až na 5,9 miliardy Kč.\n\nV roce 2010, 2011 a 2012 získal český e-shop rovněž Cenu popularity v soutěži ShopRoku. V roce 2015 se v této soutěži umístil na prvním místě Ceny kvality v kategorii Krása a zdraví, tuto cenu obhájil i v roce 2016, kdy se stal i absolutním vítězem Ceny kvality napříč všemi e-shopy.\n\nNotino v soutěži ShopRoku boduje také na Slovensku. V letech 2009 až 2013 se umístilo na první příčce Ceny popularity. A v letech 2015 a 2016 se stalo absolutním vítězem Ceny kvality.\n"}
{"id": "829927", "url": "https://cs.wikipedia.org/wiki?curid=829927", "title": "US Open 2012 – mužská čtyřhra", "text": "US Open 2012 – mužská čtyřhra\n\nObhájcem titulu v soutěži mužské čtyřhry byl desátý nasazený rakousko-německý pár Jürgen Melzer a Philipp Petzschner, který vypadl ve druhém kole s britskou dvojicí Jamie Delgado a Ken Skupski, když nezvládl tiebreakové koncovky obou setů. Melzer s Petzschnerem získali divokou kartu od pořadatelů, protože se zapomněli do turnaje přihlásit.\n\nBělorusko-kanadský první pár světa Max Mirnyj a Daniel Nestor byl vyřazen v úvodním kole americkou dvojicí Steve Johnson a Jack Sock, která startovala na divokou kartu.\n\nVítězem se stal druhý nasazený americký pár bratrů Boba a Mika Bryanových, který ve finále oplatil indicko-české dvojici Leander Paes a Radek Štěpánek porážku z Australian Open, když vyhrál ve dvou setech. Oba sourozenci si tak na newyorském grandslamu připsali čtvrtý titul z této soutěže.\n\n"}
{"id": "829937", "url": "https://cs.wikipedia.org/wiki?curid=829937", "title": "Bicentenaria", "text": "Bicentenaria\n\nBicentenaria (na počest 200. výročí Květnové revoluce a vzniku první nezávislé argentinské vlády) byl menší teropodní célurosaurní dinosaurus, žijící na území dnešní Argentiny v době asi před 90 miliony let (období svrchní křídy). Jediným známým druhem rodu je \"B. argentina\", popsaný kolektivem paleontologů v roce 2012 z argentinské Patagonie (provincie Río Negro).\n\nTento menší predátor dosahoval délky asi 3 metry a hmotnosti 60 kilogramů. Celková stavba těla byla velmi štíhlá, krk proporcionálně dlouhý a trup lehce stavěný. Lebka byla relativně štíhlá a poměrně malá. Nohy byly dlouhé a silné, umožňující rychlý pohyb. Silné zahnuté zuby a drápy nasvědčují možnosti, že tento teropod aktivně lovil menší býložravé dinosaury.\n\n\n"}
{"id": "829938", "url": "https://cs.wikipedia.org/wiki?curid=829938", "title": "Shaka Ponk", "text": "Shaka Ponk\n\nShaka Ponk (někdy zkráceno jako SHKPNK) je francouzská synth rocková skupina založená v roce 2000. Do svých písní míchají různé formy populární hudby s world music. Texty jsou psány většinou ve směsi anglického, francouzského a španělského jazyka.\n\n"}
{"id": "829939", "url": "https://cs.wikipedia.org/wiki?curid=829939", "title": "Jozef Kóša", "text": "Jozef Kóša\n\nJozef Kóša (* 21. května 1942) byl slovenský a československý politik, po sametové revoluci poslanec Sněmovny lidu Federálního shromáždění za HZDS.\n\nVe volbách roku 1992 byl za HZDS zvolen do Sněmovny lidu. Ve Federálním shromáždění setrval do zániku Československa v prosinci 1992.\n\nV roce 1994 a 1995 se uvádí jako přednosta okresního úřadu Veľký Krtíš a člen HZDS. Do funkce přednosty OÚ ve Veľkém Krtíši byl jmenován již před rokem 1994. Když se na Slovensku dočasně ujala v roce 1994 moci vláda Jozefa Moravčíka, patřil mezi 26 přednostů okresních úřadů, které tento nový kabinet odvolal kvůli směšování funkce ve státní správě s politikou. Jenže, když se koncem roku 1994 k moci dostala třetí vláda Vladimíra Mečiara, sesadila všechny přednosty okresních úřadů jmenované Moravčíkovou vládou a Kóša byl do funkce přednosty OÚ opětovně dosazen.\n\n"}
{"id": "829947", "url": "https://cs.wikipedia.org/wiki?curid=829947", "title": "Bitva o Guam (1944)", "text": "Bitva o Guam (1944)\n\nDruhá bitva o Guam byla bitva mezi Spojenými státy americkými a Japonským císařstvím. Byla součásti Operace Forager a jejím cílem bylo dobytí ostrova Guam, nejjižnějšího z Mariánských ostrovů. Bitva skončila vítězstvím Američanů a vyhnáním Japonců z ostrova. Ten byl Američany přebudován na leteckou základnu, z níž mohly americké dálkové bombardéry B-29 bombardovat Japonsko. Také se jednalo o první znovudobyté území, které před válkou patřilo Spojeným státům.\n\nPůvodně mělo k vylodění dojít 18. června, ale nasazení 27. pěší divize na Saipanu, která byla určena jako záloha pro vylodění na Gumau, si vyžádalo její nahrazení v podobě 77. divize. Navíc byly všechny invazní lodě staženy kvůli hrozícímu nebezpečí ze strany japonských lodí o kterých si Američané mysleli že se v prostoru nachází. Proto bylo jako den D pro Guam stanoveno datum 21. červenec. Japonci tento čas plně využili a začali ostrov horečně opevňovat. Dne 8. července zahájil velitel Jižního útočného svazu kontradmirál Conolly systematické námořní odstřelování ostrova, které nemělo do té doby ve válce obdoby. Usoudil že 50 % všech postavení pří pobřeží bylo zničeno. Od 28. června pravidelně útočily i letouny 58. operačního svazu viceadmirála Mitschera a zasáhly i oblast, kterou námořní dělostřelba ušetřila. Američané také vycvičili indiány z kmene Navajo jako obsluhy radiostanic. Tím pádem nebylo nutno zašifrovávat zprávy a poté je zase rozšifrovávat, neboť to, že by nějaký Japonec uměl navažsky, bylo zcela vyloučeno.\n\nV 5:30 21. července zahájila děla bitevní lodi USS \"Pennsylvania\" a dalších křížníků a torpédoborců palbu na vyloďovací pláže a jejich okolí. V 6:15 přiletěly první letouny a o hodinu později provedlo 85 stíhaček a 115 palubních bombardérů nálet. V 7 hodin se první oddíly 3. divize námořní pěchoty a 1. prozatímní brigáda nalodily na obojživelné traktory a vyrazily k plážím. Před osmou hodinou se na severních plážích vylodily 3., 29. a 9. pluk 3. divize, které se setkaly s tuhým odporem. Situace se uklidnila až odpoledne, kdy už byly na plážích tanky a polní děla, s nimiž se mariňákům podařilo dobýt hřeben nad vyloďovací pláží a postoupit dále do vnitrozemí. Na jižních plážích čelila 1. prozatímní brigáda méně náročnému terénu než 3. divize na severu, o to zuřivější byl odpor Japonců. Nakonec se Američanům podařilo postoupit až 1 km do vnitrozemí a dobýt vesnici Agat. Odpoledne se vylodil 305. pluk 77. pěší divize jako podpora, avšak na jihu vázlo zásobování municí všeho druhu kvůli velkým ztrátám vyloďovacích plavidel. Po usilovné celonoční práci byl tento problém vyřešen. V noci na povel generálporučíka Takašiny zaútočil japonský 38. pluk společně s tanky a děly na americké pozice. Ti však útok čekali a po několika hodinách jej za cenu 50 padlých a 100 zraněných odrazili. To byla poslední akce 38. pluku, protože po této akci byl zcela rozprášen.\n\n22. a 23. července Američané využívající své velké palebné převahy postupně zatlačovali Japonce dále do vnitrozemí. 23. července začal generálporučík Takašina shromažďovat síly k poslednímu útoku, který byl zahájen v noci z 25. na 26. července. Tento útok byl odražen. Japonci při něm ztratili 3 200 mužů a nedosáhli žádných významnějších úspěchů. Jeden z důvodů, proč se útok nezdařil, byl, že japonské tanky zabloudily v džungli a k útoku se vůbec nedostavily. Na jihu začala 1. prozatímní brigáda obsazovat poloostrov Orote. 24. července na něm obklíčila 2 500 japonských vojáků, kteří posilnění alkoholem provedli sebevražedný útok, který skončil jejich masakrem. 29. července byla na orotském letišti vztyčena americká vlajka, stržená Japonci 10. prosince 1941. Tou dobou 77. divize rozšiřovala předmostí a 27. července se spojila s 3. divizí postupující ze severu a od té doby kladli Japonci výraznější odpor pouze v severní části ostrova. 28. července americké shermany zabily generálporučíka Takašinu a velení převzal generálporučík Obata. 31. července po krátkém oddechu vstoupil 3. pluk 3. divize do Agany, hlavního města ostrova. po celý tento den se Američané setkávali se slabým odporem, problém však byly stovky min, které Japonci nastražili po všech cestách vedoucí na sever. To vedlo ke zpomalení postupu a to se nelíbilo generálmajorovi Giegerovi, který stále pobízel velitele obou divizí k rychlejšímu postupu, protože nechtěl dát Japoncům čas opevnit se kolem hory Santa Rosa. I přes veškerou snahu byl postup pomalý. 2. srpna bylo obsazeno letiště Tijan, 8. srpna dosáhly americké síly výběžku Ritidian (nejsevernější bod ostrova) a 10. srpna prohlásil generálmajor Geiger ostrov za dobytý. \n\nProhlášení Geigrera bylo jako obvykle předčasné. Ještě 10. srpna objevila americká hlídka silné nepřátelské postavení u hory Mataguac. Bylo to velitelské stanoviště Obaty, které bylo následujícího dne 11. srpna dobyto po důkladné minometné palbě. I poté se však na ostrově nacházelo asi 10 000 japonských vojáků, kteří ze začátku vedli gerilovou válku, pak museli bojovat s hladem a nemocemi. Hodně jich padlo a v roce 1945 po kapitulaci Japonska se jich 1 130 vzdalo. Někteří ale nevěřili, že Japonsko kapitulovalo a bojovali dál. V následujících letech zbylí umřeli hlady nebo se nakonec přece jen vzdali. Bitvou o Guam skončila operace Forager a skončila také japonská nadvláda nad Marianami. \n"}
{"id": "829949", "url": "https://cs.wikipedia.org/wiki?curid=829949", "title": "Bitva o Guam", "text": "Bitva o Guam\n\nBitva o Guam může označovat:\n"}
{"id": "829952", "url": "https://cs.wikipedia.org/wiki?curid=829952", "title": "Jan Krist", "text": "Jan Krist\n\nJan Krist (* 30. září 1950 Milotice) je český etnograf, folklorista a ředitel Národního ústavu lidové kultury ve Strážnici, bývalý politik KDU-ČSL, po sametové revoluci československý poslanec Sněmovny lidu Federálního shromáždění.\n\nDlouhodobě se angažuje v oblasti folklorní hudby a tance. V 80. letech zastával post předsedy Krajského poradního sboru pro folklorní festivaly v Jihomoravském kraji a Ústředního poradního sboru pro lidový tanec. Po roce 1989 se podílel na vzniku četných pořadů v rámci folklorního festivalu Milotice, byl členem Programové rady festivalu Slovácký rok v Kyjově a koordinátorem celostátních Dnů folkloru, konaných v Praze na Žofíně k 100. výročí Národopisné výstavy českoslovanské. Zastává funkci prezidenta Mezinárodního folklorního festivalu ve Strážnici a od roku 1997 je navíc prezidentem české národní sekce Mezinárodní rady pro folklorní festivaly (CIOFF). Zasedá i v dalších uskupeních (Rada pro umění při Ministerstvu kultury, Národní rada pro tradiční lidovou kulturu, prezídium Mezinárodního výkonného výboru Dnů tradiční kultury v zemích Visegrádského seskupení) a je členem grantových a hodnotících komisí při ministerstvu kultury, vedoucím redaktorem listu \"Národopisná revue\" a členem redakcí dalších odborných časopisů. Na téma folkloru publikoval více než 300 studií, článků a recenzí.\nV letech 1990-1992 byl místostarostou Okresního úřadu v Hodoníně. Ve volbách roku 1992 byl za KDU-ČSL zvolen do Sněmovny lidu (volební obvod Jihomoravský kraj). Ve Federálním shromáždění setrval do zániku Československa v prosinci 1992.\n\nKrátce byl poradcem ministra kultury. V roce 1994 opustil vrcholnou politiku a stal se vedoucím útvaru výzkumu a dokumentace v nynějším Národním ústavu lidové kultury ve Strážnici. Roku 1997 se stal jeho ředitelem. Funkci od té doby zastává trvale.\n\nAngažoval se i v komunální politice. V komunálních volbách roku 1994 se stal členem zastupitelstva rodné obce Milotice za KDU-ČSL. Neúspěšně se za KDU-ČSL pokoušel obhájit mandát v komunálních volbách roku 1998.\n\n"}
{"id": "829953", "url": "https://cs.wikipedia.org/wiki?curid=829953", "title": "Masarykův ústav vyšších studií ČVUT", "text": "Masarykův ústav vyšších studií ČVUT\n\nMasarykův ústav vyšších studií ČVUT (MÚVS ČVUT) je vysokoškolský ústav. Je součástí Českého vysokého učení technického v Praze. Byl založen v roce 1992 jako vzdělávací instituce. Sídlí v Kolejní ulici v Praze 6.\n\nNabízí studium v bakalářských, magisterských a doktorských studijních programech. Nabízí také výukové programy v rámci tzv. Celoživotního vzdělávání a Jazykového vzdělání.\n\nAbsolvent získá titul Bakalář (Bc.)\n\nAbsolvent získá titul Inženýr (Ing.)\n\nAbsolvent získá titul Ph.D.\n\n\n"}
{"id": "829954", "url": "https://cs.wikipedia.org/wiki?curid=829954", "title": "Norfolk (Virginie)", "text": "Norfolk (Virginie)\n\nNorfolk je nezávislé město v americkém státě Virginie. S počtem obyvatel 242 803 (podle sčítání obyvatel z roku 2010), je po Virginia Beach druhým největším městem v tomto státu.\nJde o důležitý vojenský přístav, který je v provozu od roku 1917.\n\nNachází se ve středu metropolitní oblasti Hampton Roads, která byla pojmenována po stejnojmenném přírodním přístavu (kotvišti) v zálivu Chesapeake Bay. Jde o jedno z 9 měst, které vytváří celou metropolitní oblast oficiálně známou jako Virginia Beach-Norfolk-Newport News, VA-NC MSA. Na západě ji ohraničuje řeka Elizabeth River a na severu pak záliv Chesapeake Bay. Sousedí s dalším městy, na jihu s Chesapeake a na východě pak s městem Virginia Beach.\n\nNorfolk patří mezi nejstarší města v oblasti Hampton Roads, je považován za historické, urbanistické, finanční, obchodní a kulturní středisko celého zdejšího regionu.\n\nJde také o strategický dopravní a vojenský uzel. Nalézá se zde největší vojenský přístav svého druhu na světě Naval Station Norfolk i sídlo obrany NATO. Nachází se zde i velký obchodní přístav, který je znám, mimo jiné, jako jedno z největších světových překladišť pro transport uhlí, které je těženo Apalačských horách v Kentucky a v Západní Virginii, dováženo je sem po železnici a odtud pak loděmi dopravováno do Nové Anglie, Evropy i Asie. Sídlí zde také jedna z hlavních železničních společností v USA Norfolk Southern Railway a společnost Maersk Line Limited, což je americká dceřiná společnost světoznámého dánského koncernu A.P. Moller - Maersk Group, která provozuje největší soukromou flotilu plavidel ve Spojených státech amerických. Své hlavní severoamerické pobočky zde mají i další významní světoví lodní dopravci, například izraelská Zim Integrated Shipping Services nebo francouzská CMA CGM.\n\nMěsto je obklopeno z velké části vodou Atlantského oceánu a zdejší pobřeží je velmi rozlehlé a členité, kromě toho se zde nachází řada menších kanálů a průplavů.\n\nS ostatními městy v okolí je Norfolk propojen i rozsáhlou dálniční a silniční sítí, která je kvůli jeho poloostrovní poloze vedena přes množství mostů a prochází skrz řadu tunelů.\n"}
{"id": "829958", "url": "https://cs.wikipedia.org/wiki?curid=829958", "title": "Asociace pro elektronickou komerci", "text": "Asociace pro elektronickou komerci\n\nAsociace pro elektronickou komerci (APEK) je sdružení firem a podnikatelů v oboru elektronického obchodu, jejímž cílem je podpora rozvoje elektronického obchodování v České republice. Asociace představuje nejvýznamnější autoritu v Česku v oblasti elektronického obchodu.\n\nOd roku 2005 uděluje firmám certifikaci \"APEK Certifikovaný obchod\".\n\nAsociace vznikla roku 1998. V době svého vzniku měla za cíl především informovat společnost o možnosti elektronického obchodu. V dnešní době, se asociace zaměřuje především na osvětu a vzdělávání v oblasti elektronické komerce a služby pro své členy. V současné době má asociace více než 340 členů.\n\n\n\n"}
{"id": "829959", "url": "https://cs.wikipedia.org/wiki?curid=829959", "title": "Międzylesie (nádraží)", "text": "Międzylesie (nádraží)\n\nMiędzylesie\nje železniční stanice ve stejnojmenném městě (český název Mezilesí), které se nachází na řece Kladská Nisa v Dolnoslezském vojvodství, Polsku, nedaleko od státní hranice s Českem.\n\nŽelezniční stanice Międzylesie byla otevřena roku 1875, pod tehdejším názvem \"Mittelwalde\". Dnešní název \"Międzylesie\" získala železniční stanice pravděpodobně v roce 1945.\n\nMezi významné rysy této stanice patří především železniční trať 024, která vede z Ústí nad Orlicí do Štítů s odbočkou v Lichkově do Międzylesie. Právě tato trať zajišťuje významné spojení do Kladska (Kłodzko Główne), Vratislavi (Wrocław Główny) a to právě přes Międzylesie.\n\nŽelezniční stanice má 1 ostrovní nástupiště s průjezdnými kolejemi (2 nástupištní hrany) a jedno jednostranné nástupiště u výpravní budovy. Jednotlivá nástupiště jsou propojena nadchody.\n\nŽelezniční stanicí Międzylesie prochází železniční tratě:\n\nŽelezniční stanici Międzylesie obsluhují dálkové vnitrostátní, mezinárodní, regionální spoje směřující kupříkladu do měst:\n\n\n\n"}
{"id": "829960", "url": "https://cs.wikipedia.org/wiki?curid=829960", "title": "Pavol Kubičár", "text": "Pavol Kubičár\n\nPavol Kubičár (* 5. dubna 1935) je slovenský mezinárodní rozhodčí ve vodním lyžování, místní politik z Spišské Nové Vsi za Kresťanskodemokratické hnutie, po sametové revoluci československý poslanec Sněmovny lidu Federálního shromáždění.\n\nV 50. letech studoval na gymnáziu v Spišské Nové Vsi.\n\nVe volbách roku 1992 byl za KDH zvolen do Sněmovny lidu. Ve Federálním shromáždění setrval do zániku Československa v prosinci 1992.\n\nPo dobu 16 let působil jako poslanec městského zastupitelstva v Spišské Nové Vsi za KDH. V této funkci se uvádí ještě k roku 2006. Dlouhodobě byl tajemníkem \"Sdružení měst a obcí Spiše\" a podílel se na organizování \"Světového střetnutí Spišiakov\". Angažoval se také ve vodním lyžování, patřil mezi zakladatele tohoto sportu na Slovensku a na třech mistrovstvích světa a dvanácti mistrovstvích Evropy působil jako rozhodčí ve vodním lyžování. V roce 2011 mu byla udělena Cena primátora Spišské Nové Vsi.\n\nV roce 2007 se jeho syn Pavol Kubičár stal aktérem aféry, kdy jako římskokatolický kněz působící v Rakousku oznámil, že bude otcem (dítě čekal s pastorační asistentkou) a že odchází z kněžského stavu.\n\n"}
{"id": "829968", "url": "https://cs.wikipedia.org/wiki?curid=829968", "title": "Irmgarda z Buchau", "text": "Irmgarda z Buchau\n\nBlahoslavená Irmgarda z Buchau nebo také Irmengarda od Chiemsee (mezi 831 až 833, Řezno – 16. července 866, Frauenchiemsee) byla německá abatyše, dcera krále Ludvíka II. a jeho manželky Hemmy z Altdorfu.\n\nByla i se svými sestrami dána na vychování do kláštera Buchau na ostrově Buchau ve Federsee, Württembersko. Zde pravděpodobně vstoupila do benediktinského řádu.\n\nV roce 857 odešla už jako abatyše do kláštera Frauenchiemsee. Měla za úkol klášter, který zřídil Tassilo III. Bavorský, obnovit a rozšířit. Bývá proto někdy označována jako druhá zakladatelka kláštera.\n\nAbatyše byla pohřbena v jižní části klášterního chrámu. Hrob byl však v následujících staletích otevřen a lebka odvezena do Seeonu.\n\nV roce 1922 zahájil kardinál Faulhaber proces blahořečení, byl opět otevřen její hrob a vrátila se i její lebka. V roce 2003 byla analýzou DNA potvrzena příslušnost lebky ke zbytku kostry.\n\nIrmengardin kult byl oficiálně uznán v roce 1928 papežem Piem XI. a 17. července 1929 byla blahořečena.\n\nJejí svátek připadá na 16. července.\n\nBývá zobrazována v benediktinském hábitu s knihou a berlou, se srdcem v ruce. K jejím atributům patří zvonek a zvonice na Fraueninsel.\n\n\n"}
{"id": "829995", "url": "https://cs.wikipedia.org/wiki?curid=829995", "title": "Liteň (zámek)", "text": "Liteň (zámek)\n\nZámek v Litni je feudální stavba, která je chráněna jako kulturní památka České republiky.\n\nZámecký areál v Litni je situován v oblasti Českého krasu nedaleko Karlštejna, asi 40 minut od Prahy. Na rozloze 6,5 ha se nachází šest památkově chráněných objektů a stejné množství rozpadajících se hospodářských budov včetně pivovaru a sýpky.\n\nNěkolikrát do roka je pro veřejnost otevřen zámecký park a to v době konání kulturních akcí, které pořádá zde sídlící nezisková organizace Zámek Liteň, z. s.\n\nPrvní zmínka o tvrzi v Litni se objevila již v roce 1195. Ve 14. století byly v Litni již tvrze dvě, Valdek a Mladotovská tvrz.  V roce 1639 vypálili Liteň vojáci generála Johana Banéra. V roce 1648 koupil celé panství Jaroslav, hrabě Kuňata z Bubna a Litic. Ten pak nechal tehdejší tvrz přestavět na barokní zámek.\nVýznamnou érou zámku je panství Daubků. Roku 1859 se stal majitelem panství Josef František Daubek. V roce 1881 byly k panství přikoupeny další pozemky a liteňské panství se díky svým majitelům stalo jedno z nejúspěšnějších v rakousko-uherském mocnářství a také centrem společenského a kulturního života a místem setkávání významných kulturních i politických osobností. V této tradici pokračoval i poslední z Daubků – Jiří v období před druhou světovou válkou.\n\nZa 2. světové války byl zámecký areál pod německou správou a následně v rukou Rudé armády.\n\nV roce 1948 byl celý areál spolu s přilehlými pozemky vyvlastněn a pro účely středního odborného učiliště byla provedena řada znehodnocujících zásahů (v roce 1893 měl zámek 42 místností, v roce 1990 pouze 28). Za komunismu byl užíván jako státní statek a stavební učiliště. Po pádu komunismu byl v restituci navrácen ve velmi zdevastovaném stavu rodině Daubkových. Současným majitelem areálu jsou od roku 2012 manželé Leidlovi. Ti založili neziskovou organizaci Zámek Liteň z.s., která: \n\n\n\nZámek je společně se zámeckým parkem a dalšími budovami a pozemky v parku a hospodářském dvoře (zahrada, ohradní zeď vč. torza domku oranžérie, salla terrena, oranžérie, budova hosp. dvora čp. 150, úřednický dům čp. 187, budova hosp. dvora, špýchar, kovárna, studna, brána I. a II.) zapsán v Ústředním seznamu kulturních památek ČR pod rejstříkovým číslem 19638/2-341 s účinností od 3. 5. 1958.\n\nZámek\n\nZámek Liteň (čp. 1) byl založen 1195 jako tvrz. Je hodnotnou zámeckou architekturou. Jeho dispozice je čtyřkřídlá, uzavřená kolem středního dvora; vznikla barokním přebudováním původně gotické a renesanční tvrze neznámé velikosti a podoby kolem roku 1661. Na současné dispozici a vzhledu se podepsaly rozsáhlé přestavby raně barokního zámku v 19. a začátkem 20. století.\n\nZámek tvoří jednoposchoďová budova obdélníkového půdorysu se čtyřmi křídly a atriem. Stavba zámku je umístěna excentricky na střed celého zámeckého areálu při jeho jižním okraji. Budova je jednopatrová, zčásti podsklepená, s nevelkým vnitřním dvorem mírně lichoběžníkového půdorysu. Barokní sloh je zastoupen mansardovou střechou ozdobenou hodinovou věžičkou. V ose vstupního východního křídla vystupuje nad střechu štíhlá ortogonální oplechovaná vížka s lucernou, krytá dvojitou cibulí s korouhvičkou. ozdobenou věžičkou. První poschodí zámku sloužilo reprezentačním účelům a byla zde instalována sbírka obrazů významných autorů (Hynais, Brožík, Švabinský a další).\n\nExteriér zámku má bílou klasicistní fasádu s charakteristicky rytmizovanými okny. Výzdobu oken tvoří ve štuku šambrány a suprafenestry. Na zdi západního křídla jsou dvě okna iluzivní. Podobu má z doby přestavby v letech 1843–46, případně až z konce 19. století. Fasády jsou jen minimálně členěné, z architektonických prvků se uplatňuje pouze průběžná pásová římsa jednoduchého profilu a bohatěji profilovaná korunní římsa, lemovaná pilovitým ornamentem. Na jižním průčelí při JV nároží jsou malované sluneční hodiny a na hlavní fasádě je umístěn věžní hodinový stroj vyrobený firmou Hainz.\n\nInteriér zámku je značně poškozený, bez zařízení a bez původních stavebních a dřevařských prvků. V několika pokojích a v zámecké jídelně ve 2. NP se zachovala malířská výzdoba dekoračního charakteru s motivem čtyř ročních období a znaky slovanských zemí habsburské monarchie od malíře Quido Mánese a kazetové podlahy v prvním patře.\n\nZámecké hodiny\n\nHodiny jsou nedílnou součástí zámku a nacházejí se na střeše jeho hlavní fasády. Pravděpodobně někdy v roce 2002 původní věžní hodiny nenávratně zmizely. Zůstala jen prázdná krycí skříň, ručičkové strojky, cimbál s palicí a vzpomínky místních, kteří je chodili natahovat.\n\nSoučasní vlastníci zámeckého areálu, manželé Leidlovi, však chtěli, aby v místě oživlém po dlouhých letech prvním Festivalem Jarmily Novotné opět začal „jít čas“ a aby v něm odbíjely hodiny.\n\nOpravy hodin se ujala česká hodinářská firma Hainz, které byla v roce 1865, 1945, 1994 a 2005 svěřena generální oprava Staroměstského orloje v Praze, a která o jeho nepřetržitý chod stále pečuje. Velkým překvapením bylo, že rozvody, které zůstaly po hodinách ve věžičce, jsou dílem této firmy, která v roce 1906 dodala na zámek Liteň čtvrťové věžní hodiny. Byly umístěny pod věžičkou do krycí skříně, měly dva číselníky. Cimbály (malé zvonky) odbíjely každou čtvrthodinu a jejich hlas se nesl do širokého okolí. Ani jedna strana do té doby netušila, že jde o zakázku, kterou před více než sto lety téže rodinné firmě (nyní již šestá generace Hainzů) zadali Daubkové. Hodiny začaly symbolicky odbíjet novou historii Zámku Liteň dne 6. září 2013, v den zahájení druhého ročníku Festivalu Jarmily Novotné.\n\nZáchrana střechy zámku\n\nNejvětší hrozbou pro uchování této kulturní památky je havarijní stav konstrukce krovu a značná degradace střechy, která je napadena dřevokazným hmyzem.\n\nHavarijní stav nemovitosti je důsledkem zanedbané péče po roce 1948 , kdy se původně panská rezidence stala sídlem učňovské školy s internátem a domovem mládeže. Rozsah statického a materiálového poškození nedovoluje zpřístupnit památku veřejnosti a situování původních nebo nových funkcí v objektu je zcela nemožné.\n\nV rámci \"projektu Záchrana střechy zámku\" se postupně opravují nejpostiženější části střechy, aby se zabezpečila zejména stabilita krovu. Projekt se realizuje postupně od roku 2011 s finanční podporou Ministerstva kultury.\n\nČechovna a sýpka\n\nČechovna je dům čp. 150 u liteňského zámku. Je situována východně naproti budově zámku a uzavírá západní křídlo hospodářského dvora, kde navazuje na budovu bývalé sýpky. Z jihu budova uzavírá východní část zámeckého parku. Je to barokní stavba původního správcovského domu z první poloviny 18. století. Prvky vrcholného baroka patří mezi nejcennější stavby zámeckého areálu. Své jméno dostala podle spisovatele Svatopluka Čecha, který zde vyrůstal – jeho otec byl správcem panství. Básníkova dětská léta připomíná pamětní deska z roku 1925 s reliéfem jeho hlavy a nápisem „ZDE ŽIL SVATOPLUK ČECH. OD 1853 – 1856“. V budově žila Jarmila Novotná se svým manželem Jiřím Daubkem a dětmi. Budova má vrcholně barokní architektonickou úpravu, doplněnou v exteriéru pozdně barokními ornamentálními prvky. Hodnotné je zejména západní trojosé průčelí, které je završeno mohutným, bohatě zdobeným volutovým štítem a odlišuje tak budovu od okolních správcovských stavení. Dům byl v letech 2012-2013 zdařile zrekonstruován a stal se tak výraznou ozdobou areálu zámeckého parku. Jeho interiéry byly modernizovány v reprezentativní  prostory pro účely akcí Zámku Liteň, z.s. (např. Festival Jarmily Novotné, mistrovské kurzy, komunitní projekty, zázemí na správu areálu) a pro potřeby majitelů. V době konání Festivalu Jarmily Novotné a dalších společenských akcí je Čechovna přístupná veřejnosti. Na objekt Čechovny navazuje budova sýpky. Pod sýpkou, která je součástí podlouhlé stavby Čechovny, se nachází tzv. tereziánské sklepy o rozloze cca 500 m² a výšce pět metrů. Tyto sklepy navazují na objekt pivovaru a na pivovarské sklepy.\n\nV objektu jsou provedeny záchranné práce a je připraven projekt rekonstrukce s přihlédnutím na její památkovou hodnotu. Roku 2013 se v prostorách sýpky konal závěrečný galakoncert Festivalu Jarmily Novotné.\n\nZámecký park\n\nZa renesančním barokně přestavěným zámkem a dalšími hospodářskými budovami se rozkládá menší, dendrologicky bohatý francouzský park s volně řešenou dispozicí. V parku jsou stavby typické pro barokní zámky a parky. Původně byla součástí parku i plocha zeleně přilehlého učiliště, která sloužila jako ovocná zahrada. Park je zde ohraničen zdí, která jej odděluje od areálu bývalého Středního odborného učiliště. V této zdi jsou na severním a jižním konci patrné zazděné vchody do areálu, které původně obě plochy spojovaly. V období 50.–70. let 19. století byla tedy z parku funkčně a stavebně oddělena plocha areálu učiliště. Starší partie parku přiléhající k zámku si z velké části zachovala původní dispozici. Pod severní stranou zámku je ve svahu vytvořena grotta, pod kterou je upraven prostor amfiteátru využívaného při koncertech. Podobné terénní úpravy jsou pod terasou Čechovny. Další architektonicky zajímavou stavbou je oranžérie. V centrálním trávníku parku je umělé jezírko. Po obvodě parku jsou upraveny cesty stíněné vzrostlými stromy. Architektonickou ozdobou je samostatná trojdílná sala terrena při západní zdi parku, dále zde jsou pozůstatky vyhlídky na hrad Karlštějn. Ohradní zdi jsou zdobeny zvířecími figurami.Východiskem pro obnovu historického parku byl stav jeho posledních úprav z roku 1922, dokumentovaný \"Plánem parku při zámku pana J. Daubka v Litni.\" který je dnes uložený v muzejní sbírce Jarmily Novotné a rodu Daubků. V parku se nacházelo velké množství dendrologicky zajímavých dřevin, z dochovaných jedinců jsou to jalovec viržinský (Juniperus virginiana), zarav obrovský (Thuja plicata), z listnatých dřevin je pozoruhodný převislý habr (Carpinus betulus), mohutný exemplář lísky turecké (Corylus colurna), dub velkoplodý (Quercus macrocarpa), jerlín japonský (Sophora japonica) a žlutolistý jasan pensylvánský (Fraxinus pensylvanica).\n\nNa podzim roku 2012 byl zahájen \"Projekt Revitalizace zámeckého parku v Litni.\" Byl spolufinancován Evropskou unií – Evropským fondem pro regionální rozvoj a Státním fondem životního prostředí ČR v rámci Operačního programu Životní prostředí. Celkové náklady na akci činily 3 214 581 Kč. V rámci projektu se provedla stabilizace a ochrana dřevin, revitalizace stávající travnaté plochy a rekonstrukce travnatých partií. Došlo k uvolnění porostu od náletových dřevin, které narušovaly původní kompozici parku a významné průhledy. Byly zredukovány keřové skupiny, provedly se tvarovací řezy, kácení a dosadba, Některá stabilizovaná torza a rozvrácené dřeviny byly ponechány jako nezbytná potrava a úkryt pro hmyz a drobnou zvěř. Realizací projektu se zachovalo historické dědictví zámeckého areálu. Veřejnosti se zpřístupnila dendrologicky bohatá druhová skladba historického parku se zajímavými a cennými dřevinami značných rozměrů. Za zmínku stojí v České republice velmi ojedinělý dub velkokvětý, který roste v blízkosti grotty, dále pak unikátní jalovec virginský u Čechovny nebo nejstarší strom parku z doby jeho založení – tis, který stojí u bočního vstupu. Projekt byl úspěšně ukončen v červenci 2013. Historická hodnota je zachována a park je opětovně přístupný veřejnosti, avšak jen nškolikrát do roka po dobu konání kulturních akcí.\n\nZároveň park začal psát svoji novou historii: Na jaře v roce 2013 zasadil v revitalizovaném parku první památný strom americký herec John Malkovich, patronem dalšího stromu v parku se stal dirigent Jiří Bělohlávek. Novými patrony památného stromu se u příležitosti galakoncertu \"Pocta Jarmile Novotné\" (30. srpna 2014) společně stali slavní pěvci Martina Janková, Dagmar Pecková, Štefan Margita a Adam Plachetka. V roce 2017 se patronem dalšího stromu stal Jiří Suchý. V roce 2016 byl v zámeckém parku veřejnosti představen dokončený projekt naučné stezky po vzácných stromech.Sala terrena\n\nSala terrena je objekt vrcholně barokní stavby ze druhé čtvrtiny 18. století. Stojí při západním okraji zámeckého parku v linii ohradní zdi, v bezprostředním sousedství zámku a oranžerie. Zdůrazněná je obdélná střední část, ke které přiléhají menší postranní odpočívárny čtvercového půdorysu. Sloužila jako místo kulturních a společenských akcí, zejména hudebních. V 19. století byla využívána během celého roku na diskuse a tvorbu mladých umělců. Po roce 1931 zde Jarmila Novotná pořádala domácí koncerty.Sala terrena je ve stavu bezprostředního ohrožení. Některé části (krovy, schodiště a omítky) jsou v havarijním stavu. Jakékoli využití není možné hlavně z bezpečnostního hlediska, Padají střešní tašky, místo oken jsou pouze poničené okenní rámy Déšť a plíseň poznamenaly nosné zdi a omítku Vandalové poničili fasádu i vnitřní výzdobu (fresku). Povětrnostní podmínky za posledních dvacet let způsobily porušení stability schodiště. Stavba je proto veřejnosti nepřístupná.\n\nRestaurátorský průzkum malířské výzdoby exteriérů a interiérů provedl v roce 2010 akademický malíř Miroslav Slavík. Potvrdil, že původní výzdoba byla bohatá. Vlivem dlouhodobého působení počasí, nevhodné údržby do roku 2008, vandalů a odstranění původních omítek při opravě vedení elektroinstalace, se však dochovaly pouze zbytky původních omítek a nedotčená a neomítnutá malovaná iluzivní architektura s centrálně umístěnou kašnou.\n\nZáchranu slibuje \"projekt\" z\"áchrany sala terreny v zámeckém areálu v Litni,\" který se orientuje na statické zajištění celé stavby, opravu střechy, rekonstrukci vnitřních a vnějších omítek a restaurování dochovaných částí omítek a iluzivní malby. Rekonstrukce sala terreny je součástí systematických prací na zpřístupnění liteňských kulturních památek a zprostředkování kulturní paměti místa široké veřejnosti (zejména Festival Jarmily Novotné). V rámci rozličných kulturních a společenských aktivit obce se očekává návštěvnost až pět tisíc osob za rok. Pro odbornou veřejnost bude kulturní památka přístupná po dohodě celoročně.\n\nSala terrena bude díky své skromné prostorové dimenzi dalším prostorem pro organizování kulturních pořadů. Doplní tak již dříve zpřístupněné prostranství areálu.\n\nGrotta\n\nUmělá jeskyně byla historicky používána při posezení v parku a k pořádání koncertů. Stojí ve stínu vzrostlých jehličnatých stromů. Příznivé akustické vlastnosti grotty umožňují hudební produkce bez umělého ozvučení. V současnosti je přístupná veřejnosti pouze při příležitosti pořádání koncertů v rámci Festivalu Jarmily Novotné  a dalších společenských akcí.\n\nOranžérie\n\nOranžérie stojí na jižním okraji zámeckého areálu, hned vedle hlavní vstupní brány z náměstí. Přízemní stavba obdélného půdorysu z 19. století je otevřená do parku kovovým mřížovím, původně proskleným. Interiér je přepažen tenkými příčkami do tří větších prostor, otevřených do podstřeší. Představuje tradiční součást zámeckých zahrad a původně sloužila jako zámecký skleník. Nešetrné využívání a zanedbání řádné péče však postupně vedlo až k současnému havarijnímu stavu, který zcela znemožňuje její využití nebo přístup veřejnosti. Připravuje se ale rekonstrukce.\n\nKovárna\n\nJihovýchodně od zámku se nachází přízemní dvoukřídlové stavení z první poloviny 19. století na půdorysu písmene T, završené sedlovými střechami. Podélná průčelí budovy jsou rozdělena lizénovými rámy do 4 – 5 obdélných polí, rámovaných profilovanou hlavní římsou a masivním zubořezem. Do jednotlivých polí jsou vloženy široké mělké výklenky, završené obloukem ve tvaru oslího hřbetu. Některé výklenky jsou slepé, některé mají vložena okna.\n\nTato hodnotná novější budova, postavená pravděpodobně společně s úpravami zámku v letech 1843–1846, má dochované původní zdivo bez větších poruch. Omšelý vzhled ale znásobují opadané omítky a částečně zničený interiér.\n\nJe sice památkové chráněná, ale dnes slouží jako strojírna a sklad. Veřejnosti není přístupná. Součástí revitalizačních plánů je její rekonstrukce a adaptace pro účely moderního koncertního sálu. Součásti projektu revitalizace je i brána, která stojí mezi kovárnou a zbořeným domkem, jehož dochovaná stěna tvoří pokračování ohradní zdi po jižní straně přístupové cesty.\n\n\nDnes je zámek v soukromém majetku. Jeho budoucnost je spjata s neziskovou organizaci Zámek Liteň z.s. a Festival Jarmily Novotné, kterou založili vlastníci zámku, manželé Leidlovi. Snaží se jej zachránit a opravovat, aby dále nechátral. Festival Jarmily Novotné areál oživil, pravidelně jsou v něm pořádány kulturní akce.\n\n\n"}
{"id": "830006", "url": "https://cs.wikipedia.org/wiki?curid=830006", "title": "Mário Soares", "text": "Mário Soares\n\nMário Alberto Nobre Lopes Soares (7. prosince 1924, Lisabon – 7. ledna 2017, Lisabon) byl portugalský politik, představitel Socialistické strany (\"Partido Socialista\"), v jejímž čele stál v letech 1973–1986. Byl premiérem Portugalska v letech 1976–1978 a 1983–1985 a prezidentem Portugalska v letech 1986–1996.\n\nVystudoval historii a filozofii na Univerzitě v Lisabonu a posléze zde působil jako vyučující. Na studiích se zapojil do opozičního hnutí proti Salazarově diktatuře a vstoupil i do Portugalské komunistické strany. Byl několikrát zatčen a musel odejít z univerzity. Vystudoval proto práva a stal se právníkem.\nV 60. letech se vzdálil komunistickému hnutí a v roce 1964 založil sociálnědemokratické hnutí \"Acção Socialista Portuguesa\" (Portugalská socialistická akce), z níž roku 1973 vznikla portugalská Socialistická strana (v německém Bad Münstereifelu, pod patronací Willyho Brandta).\n\nPůsobil jako obhájce v politických procesech, byl např. právním zástupcem rodiny generála Humberta Delgada, kterého v roce 1965 zavraždila portugalská tajná policie PIDE. O rok dříve Soares Delgada navštívil poté, co byl generál operován a hospitalizován v Praze ve Státním sanatoriu Sanopz.\n\nZa svou politickou činnost byl Soares dvanáctkrát vězněn, např. v roce 1968 byl téměř na rok deportován na ostrov sv. Tomáše v Guinejském zálivu. Od roku 1970 působil v exilu, nejprve v Římě, poté ve Francii, kde vyučoval na univerzitách ve Vincennes, Paříži a Rennes. Do Portugalska se vrátil během takzvané Karafiátové revoluce roku 1974. Vznikla prozatímní demokratická vláda pod vedením Vasco Gonçalvese, v níž se Soares stal ministrem pro kolonie a začal přispívat k rozbití koloniálního panství – zahájil například jednání se Samorou Machelem o nezávislosti Mosambiku. Vláda však byla brzy paralyzována spory mezi socialisty a komunisty, které vzplály zejména kvůli vlivu v levicovém deníku \"República\".\n\nVe volbách roku 1976 socialisté zvítězili, sestavili vládu a Soares se stal premiérem. V kabinetu byli nejprve i komunisté, ale brzy odešli. Menšinový kabinet pak udělal řadu nepopulárních opatření ke zkrocení rozpočtových deficitů. Nebyl proto dlouho udržitelný a Soares roku 1978 rezignoval. U moci se pak střídali úřednické, středové a konzervativní vlády, až do roku 1983, kdy se Soares stal podruhé premiérem. Jeho druhá vláda prosadila vstup Portugalska do Evropského hospodářského společenství, přičemž se Soaresovi podařilo v této věci otočit portugalské veřejné mínění.\n\nRoku 1986 zvítězil v přímých prezidentských volbách o pouhá dvě procenta, při znovuzvolení roku 1991 však již jednoznačně triumfoval se ziskem 70 procent hlasů. Jeho prezidentství bylo založeno na spektakulárních cestách po Portugalsku, které byly vždy tematické (například životní prostředí apod.). Aktivně též kritizoval konzervativní vlády, s nimiž musel během svého prezidentství spolupracovat, což někteří komentátoři kritizovali jako překračování ústavní role prezidenta. Dne 27. prosince 1989 se stal první hlavou státu, která přijela do Československa v průběhu sametové revoluce, před Havlovou volbou prezidentem. Došlo také k osobnímu setkání, když přicestoval na pozvání Koordinačního centra Občanského fóra. Osobním darem Havlovi byla první prezidentská limuzína.\n\nPo skončení prezidentského mandátu se roku 1999 stal europoslancem za Socialistickou stranu, europarlament opustil roku 2004. Roku 2005 znovu kandidoval na prezidenta, získal však již jen 14 procent hlasů a skončil až třetí za konzervativcem Aníbalem Cavaco Silvou a nezávislým kandidátem Manuelem Alegrem. V anketě Naši velcí Portugalci (obdoba ankety Největší Čech či 100 Greatest Britons) z roku 2007 skončil na 12. místě.\n\nByl členem největší portugalské zednářské lóže.\n\nZemřel dne 7. ledna 2017 ve věku 92 let v nemocnici v Lisabonu.\n\nSoares získal během svého života řadu státních i nestátních vyznamenání a ocenění jak portugalských tak zahraničních. Mezi lety 1977 a 1998 získal čestné doktoráty na 36 univerzitách po celém světě. Během svého funkčního období prezidenta Portugalska byl velmistrem portugalských řádů.\n\n"}
{"id": "830016", "url": "https://cs.wikipedia.org/wiki?curid=830016", "title": "Jaromír Kuča", "text": "Jaromír Kuča\n\nJaromír Kuča (* 18. prosince 1946 Orlová) je český novinář, pedagog a politik, po sametové revoluci československý poslanec Sněmovny lidu Federálního shromáždění, v 90. letech místopředseda ČSSD, v letech 2013–2014 starosta Orlové.\n\nPochází z Orlové. V letech 1963–1970 vystudoval český jazyk a dějepis na Filozofické fakultě Univerzity Palackého. Během pražského jara v letech 1968–1969 podílel na činnosti Svazu vysokoškolského studentstva. V roce 1969 byl zástupcem šéfredaktora periodika \"Studentské listy\". V období let 1969–1970 působil ve Svazu českých spisovatelů, v letech 1970–1971 byl učitelem základní školy v Orlové. Od roku 1971 do roku 1973 pracoval v redakci \"Ostravského večerníku\". V letech 1973–1975 byl dělníkem v podniku Korona Karviná, potom v období let 1975–1979 montážním dělníkem a od roku 1979 do roku 1990 technologem v podniku Závody průmyslové automatizace Praha. Později se vrátil k pedagogické činnosti. V letech 1990–1991 působil coby učitel na gymnáziu v Orlové. V roce 1991 získal titul doktora filozofie na Univerzitě Palackého.\n\nPo sametové revoluci se zapojil do politiky. Od roku 1990 byl členem ČSSD. Ve volbách roku 1992 byl za ČSSD zvolen do Sněmovny lidu (volební obvod Severomoravský kraj). Ve Federálním shromáždění setrval do zániku Československa v prosinci 1992.\n\nV roce 1993 byl na sjezdu ČSSD zvolen jedním z místopředsedů strany. Podílel se na formulaci politického programu strany. Podle jiného zdroje byl místopředsedou strany od roku 1991 do roku 1995. Z vrcholné politiky musel odejít v roce 1996 poté, co v opilosti způsobil havárii a ujel, aniž by zraněné řidičce poskytl pomoc. V říjnu 1996 byl odsouzen k jednomu roku odnětí svobody s podmíněným odkladem a k zákazu řízení motorových vozidel na tři roky. Zůstal ale aktivní v strukturách ČSSD. V roce 2000 se uvádí jako asistent předsedy ČSSD Miloše Zemana a zároveň poradce generálního ředitele Českých drah. Kučův syn navíc tehdy pracoval pro ostravskou firmu \"Tchas\", která získávala stavební zakázky mimo jiné od Českých drah. Souběh funkci poradce polostátního podniku a asistenta předsedy vlády kritizovala média i generální inspektorka Českých drah Květoslava Kořínková. Vládě Miloše Zemana doporučil Kuča podpis kontraktu s izraelskou firmou Housing and Construction na výstavbu dálnice D47, přičemž tato smlouva musela být po několika letech zrušena. Poslaneckým asistentem Miloše Zemana pro severní Moravu byl od roku 1996 do roku 2002. V letech 2002–2004 byl členem Státního fondu dopravní infrastruktury. Ve straně se angažoval i později. V roce 2005 je uváděn jako předseda MO ČSSD Orlová-Lutyně. Působil rovněž ve vedení Českých drah v Moravskoslezském kraji.\n\nAktivní je také v komunální politice. V komunálních volbách roku 1994 byl zvolen za ČSSD do zastupitelstva Orlové. Opětovně byl do zastupitelstva zvolen v komunálních volbách roku 2006 a komunálních volbách roku 2010. Profesně se uvádí jako systémový specialista ČD. V roce 2013 došlo k odvolání orlovského starosty MUDr. Jiřího Michalíka, na jeho místo byl dosazen právě Jaromír Kuča. Ve funkci setrval jen do komunálních voleb roku 2014, po kterých ho ve vedení města vystřídal jeho syn Tomáš Kuča.\n\n"}
{"id": "830020", "url": "https://cs.wikipedia.org/wiki?curid=830020", "title": "Vysoká škola obchodní a hotelová", "text": "Vysoká škola obchodní a hotelová\n\nVysoká škola obchodní a hotelová (VŠOH) je soukromá vysoká škola neuniverzitního typu v Brně-Starém Lískovci. Státní souhlas k působení získala v roce 2006.\n\nZákladním cílem VŠOH je naplnit poslání neuniverzitní vysoké školy, která vybaví absolventa potřebnými teoretickými znalostmi i praktickými zkušenostmi pro výuku managerských funkcí v oblasti hotelnictví a cestovního ruchu.\n\nŠkola je zaměřena na bakalářské studijní programy: gastronomie, hotelnictví a turismus. V současné době má škola akreditované dva bakalářské obory Management hotelnictví a cestovního ruchu a obor Gastronomie, hotelnictví a cestovní ruch.\n\nForma studia je jako na většině vysokých škol buď prezenční (denní), anebo kombinovaná (dálková).\n\nAbsolvent oboru Management hotelnictví a cestovního ruchu je připraven pro zvládnutí široké škály řídicích, organizačních, plánovacích a kontrolních funkcí v oblasti vyššího managementu v hotelích, hotelových řetězcích a v dalších ubytovacích zařízeních, zejména v malých a středních podnicích, zařízeních cestovního ruchu, v orgánech státní správy a samosprávy i v samostatném podnikání s přihlédnutím k podmínkám Evropské unie.\n\nCílem studia oboru Gastronomie, hotelnictví a cestovní ruch je připravit absolventy pro zvládnutí řídicích, organizačních, plánovacích a kontrolních funkcí včetně získání znalostí o ekonomické podstatě fungování podniku/organizace, v podnicích poskytujících gastronomické služby - v hotelích, hotelových řetězcích a dalších ubytovacích zařízeních, ale také i neziskově orientovaných institucích cestovního ruchu. Program je a priori orientovaný na vzdělávání studentů, kteří naleznou práci, případně si zvýší dosavadní kvalifikaci pro práci zejména v malých a středních podnicích a také v samostatném podnikání.\n\nAbsolventi obou oborů Vysoké školy obchodní a hotelové v Brně mají v praxi vysoké uplatnění vzhledem k jejich specifickému profesnímu zaměření.\n\nNa Vysoké škole obchodní a hotelové funguje studentský senát, jež reprezentuje u vedení školy zájmy studentů.\n\nŠkola spolupracuje se zapojením studentů v rámci praxí, které jsou nezbytnou součástí výuky, s cestovní kanceláří VIA PETROV BRNO, s Moravským zemským muzeem v Brně a hotelem Slovan.\n\nVŠOH každoročně připravuje na květen Mezinárodní vědeckou konferenci. Také podporuje vydávání periodických a neperiodických dokumentů v tištěné i elektronické podobě, které zajišťují studijní proces, elektronické vzdělávání a prezentují dosažené výzkumné výsledky.\n\nByla založena Grantova agentura VŠOH, jejímž hlavním cílem je stimulace výzkumné a vývojové aktivity.\n\nVŠOH spolupracuje s agenturou CzechTourism - na přípravě databáze institucí, organizací, které se zabývají cestovním ruchem.\n\nŠkolou je vydáván též vědecko-odborný recenzovaný časopis Journal of Tourism, Hospitality and Commerce, jež uveřejňuje příspěvky, které mají charakter odborných a vědeckých statí a které se zabývají výsledky základního i aplikovaného výzkumu z oblasti cestovního ruchu, pohostinství, hotelnictví a obchodu domácích i zahraničních autorů v českém, slovenském a anglickém jazyce.\n\nVŠOH je školou soukromou a proto se snaží jednat s každým individuálně. Zájemci si tak školu mohou prohlédnout (mimo dny otevřených dveří) vždy každý čtvrtek (13:00 - 15:00); případně po individuální domluvě.\n\nCena u prezenčního studia činí 23 500 Kč za semestr, u kombinovaného studia pak 19 800 Kč za semestr.\n\nPři platbě za celý ročník je u studentů prezenčního i kombinovaného studia studia školné sníženo. Školné se navíc snižuje i během let strávených na VŠOH.\n\n"}
{"id": "830021", "url": "https://cs.wikipedia.org/wiki?curid=830021", "title": "Anne-Lise Bardetová", "text": "Anne-Lise Bardetová\n\nAnne-Lise Bardetová (* 18. listopadu 1969 Oyonnax) je bývalá francouzská vodní slalomářka, kajakářka závodící v kategorii K1.\n\nV roce 2002 pomohla francouzskému týmu na mistrovství světa vybojovat zlatou medaili v závodě K1 hlídek. Tentýž rok získala bronz v závodě K1 hlídek na evropském šampionátu. Z individuálního závodu K1 na Letních olympijských hrách 2000 v Sydney si přivezla bronzovou medaili.\n"}
{"id": "830027", "url": "https://cs.wikipedia.org/wiki?curid=830027", "title": "Brigitte Guibalová", "text": "Brigitte Guibalová\n\nBrigitte Guibalová (* 15. února 1971 Mende) je bývalá francouzská vodní slalomářka, kajakářka závodící v kategorii K1.\n\nV roce 1997 vyhrála mistrovství světa v individuálním závodě K1, v závodě hlídek získala stříbro. Roku 2000 vybojovala na evropském šampionátu stříbrnou medaili v individuálním závodě. V téže disciplíně získala stříbro i na Letních olympijských hrách 2000 v Sydney.\n"}
{"id": "830029", "url": "https://cs.wikipedia.org/wiki?curid=830029", "title": "Karl Julius Perleb", "text": "Karl Julius Perleb\n\nKarl Julius Perleb, nebo také Carl Julius Perleb, (20. května 1794, Kostnice – 11. června 1845, Freiburg im Breisgau) byl německý botanik a přírodovědec.\n\nStudoval v období 1809 až 1811 na Albert-Ludwigs-Universität a promoval na doktora filozofie a v roce 1815 z medicíny. Poté pobýval ve Vídni. V roce 1818 habilitoval a od roku 1821 byl mimořádným profesorem a od 1823 řádným profesorem. V roce 1826 se stal ředitelem botanické zahrady ve Freiburgu a v roce 1838 prorektorem místní univerzity.\n\nPublikoval řadu vědeckých prací a byl přítelem historika Heinricha Schreibera (1793–1872).\n\n\n"}
{"id": "830032", "url": "https://cs.wikipedia.org/wiki?curid=830032", "title": "Směsová tkanina", "text": "Směsová tkanina\n\nSměsová tkanina (angl.: \"mixed fabric\", něm.: \"Mischgewebe\") je plošná textilie ze dvou nebo více rozdílných materiálů. \n\nTkanina sestává buďto ze směsových přízí nebo z osnovy a útku s rozdílným materiálovým složením. \n\nObsah jednotlivých komponent se udává v procentech váhových podílů (65 % PES / 35 % CO a pod.). Jestliže podíl jednoho materiálu dosahuje 85 %, označuje se tkanina jen jménem dané suroviny (např. bavlněná tkanina). U materiálů s obsahem nižším než 10% se nemusí udávat procentuální podíl. \n\nDruh směsi se často vyjadřuje přívlastkem poukazujícím na technologii výroby příze, např. \"vlnařská\" tkanina \"bavlnářská\" tkanina , \"syntetická\" tkanina (tj. z filamentových přízí). \n\nTechnické tkaniny sestávající z více materiálových komponent, zejména tkané výztuže kompozitů, se zpravidla namísto \"směsové\" označují přívlastkem hybridní. U tkanin pro oděvní účely se označení \"hybridní\" používá jen zcela výjimečně. \n\nU směsových pletenin se obvykle udává procentuální složení stejně jako u tkanin, u netkaných textilií jen druhy materiálu bez výše podílu. \nHybridní vlákna\n\nSměsová příze\n"}
{"id": "830033", "url": "https://cs.wikipedia.org/wiki?curid=830033", "title": "Marek Hanousek", "text": "Marek Hanousek\n\nMarek Hanousek (* 6. srpna 1991 v Dolních Kralovicích) je český fotbalový záložník a bývalý mládežnický reprezentant. V současnosti působí v klubu FK Dukla Praha.\nJeho bývalý spoluhráč z Dukly Praha Matěj Hanousek není jeho příbuzným.\n\nNa podzim 2012 se zapsal na studia na Bankovním institutu, obor Ekonomika a management malého a středního podnikání. Ale zranění mu nedovolilo v studiu pokračovat. Je fanouškem klubu FC Barcelona, jeho oblíbeným hráčem je fenomenální francouzský fotbalista s alžírskými kořeny Zinedine Zidane.\n\nS fotbalem začínal v Dolních Kralovicích. Od druhé třídy ZŠ hrál v juniorských týmech Slavie Praha. Přál si nastoupit v jejím dresu na novém stadionu Eden Aréna. Pražský klub však nedával mnoho příležitostí odchovancům a Hanousek změnil působiště.\n\nV roce 2009 přestoupil do konkurenčního klubu FK Dukla Praha, kde začínal v B-týmu hrajícím divizi. Propracoval se do prvního týmu a byl u postupu ze druhé do první ligy. K prvnímu ligovému zápasu nastoupil za Duklu Praha 29. července 2011, kdy v zápase proti SK Sigma Olomouc nastoupil v základní sestavě. První ligový gól vstřelil 20. srpna 2011 v zápase proti Viktorii Plzeň. Ve stejném zápase přidal i druhý gól, přesto Dukla nakonec prohrála 2:4. V Dukle hostoval i v sezóně 2013/14, konkrétně od září 2013.\n\nV lednu 2012 přestoupil do týmu FC Viktoria Plzeň, ale v jarní části sezóny zůstal ještě v Dukle na hostování a k týmu Plzně se připojil teprve 1. července 2012.\n\nVe 3. předkole Evropské ligy 2012/2013 narazila Plzeň na polský klub Ruch Chorzów, který vyřadila po výhrách 2:0 venku a 5:0 doma. V domácí odvetě pronikl Hanousek v 87. minutě z levé strany do pokutového území soupeře a vstřelil poslední pátý gól zápasu.\n\nV 6. kole Gambrinus ligy 2012/2013 2. září 2012 se Marek Hanousek trefil právě proti domácí Dukle Praha v 77. minutě, když dostal přihrávku do běhu a prudkou ranou pod břevno prostřelil brankáře soupeře Filipa Radu (zvýšil na průběžných 4:0). Utkání skončilo vítězstvím Plzně 4:1. Sezónu završil ziskem ligového titulu. V říjnu 2012 si poranil koleno a do konce ročníku 2012/13 do hry nezasáhl. V září 2013 odešel na další hostování do Dukly Praha.\n\nV základní skupině B Evropské ligy 2012/2013 byla Plzeň přilosována k týmům Atlético Madrid (Španělsko), Hapoel Tel Aviv (Izrael) a Académica de Coimbra (Portugalsko). V prvním utkání Plzně 20. září 2012 na domácí půdě proti portugalskému týmu Académica de Coimbra Marek Hanousek nastoupil v základní sestavě a v 80. minutě poslal do pokutového území soupeře centr, který hlavou proměnil v branku na konečných 3:1 pro Plzeň František Rajtoral. Ve druhém zápase 4. října odehrál plný počet minut proti domácímu Atléticu Madrid, Plzeň prohrála gólem Rodrígueze v nastaveném čase 0:1. Hanousek běžel po vysunutí za obranu z pravé strany sám na bránu soupeře a trefil tyč, akci přerušil rozhodčí pro avizované postavení mimo hru. Záběry kamer prokázaly, že hráč v ofsajdu nebyl. 25. října cestovala Plzeň do Izraele k utkání proti Hapoelu Tel Aviv, střetnutí skončilo výsledkem 2:1 pro hosty, Plzeň si s 6 body upevnila druhou příčku za vedoucím Atléticem Madrid. V tomto utkání Marek Hanousek nenastoupil. Viktoria nakonec vypadla z Evropské ligy v osmifinále s tureckým Fenerbahçe SK.\n\nV červnu 2014 se vrátil na přestup do Dukly Praha, kde podepsal tříletý kontrakt. V přípravném utkání před sezónou 2015/16 zaznamenal hattrick proti skotskému Celticu Glasgow, které Dukla vyhrála 5:3.\n\nMarek Hanousek nastupoval za české mládežnické výběry. Za reprezentaci do 21 let hrál od 11. října 2011, kdy debutoval v kvalifikačním utkání proti domácímu Walesu (výhra ČR 1:0).\n\n"}
{"id": "830036", "url": "https://cs.wikipedia.org/wiki?curid=830036", "title": "Jičín - město pohádky", "text": "Jičín - město pohádky\n\nJičín - město pohádky je vícedenní festival zaměřený zejména na děti. VJičíně jej od roku 1991 každý rok v září pořádá nezisková organizace Nadační fond Jičín - město pohádky.\n\n19. - 20. října 1990 se konala víkendová akce „Kubínův Jičín“, tenkrát nazvaný „Kulturní dny pro děti a dospělé“. Při hodnocení této akce 6. listopadu se tehdejší organizátoři JUDr. Jaroslav Veselý a Jaromír Gottlieb rozhodli ustavit festival jako pohádkový. 29. 7. 1991 byla založena pohádková nadace a 30. 9. 1991 byl pořádán první ročník festivalu českých pohádek. Festival připravuje a pořádá Nadační fond Jičín – město pohádky a v některých ročnících jako spolupořadatel také město Jičín a občanské sdružení Ráj srdce.\n\nFestival se koná vždy v Jičíně v jeho historickém centru. Jak festival rostl, rozšiřoval se na další prostranství. Pravidelně se odehrává na Valdštejnově náměstí, na nádvořích jičínského zámku, v zámeckém parku, na náměstí Svobody, tzv. Rynečku, na Žižkově náměstí, v Husově ulici a u Zimního stadionu. Pro některé akce nebo v některých ročnících se program odehrával v dalších místech v Jičíně a okolí.\n\nStěžejním prvkem programu festivalu jsou tvůrčí dílny, ve kterých děti samy pracují. Od práce s papírem po práci s kamením. Dále jsou v programu divadelní představení, hudební koncerty, výstavy, soutěže a sportovní akce.\n\nPrvní den festivalu vychází průvod, do kterého se zapojují lidé v pohádkových maskách. V tento den předá starosta města klíče od města dětem, které je poslední den vrátí. Po městě se prochází Rumcajs s Mankou a další pohádkové bytosti.\n\nTvůrčí dílny – na několika místech mohou děti pracovat s různými materiály a vyrábět z nich věci. \n\nPrůvod se světýlky – průvod prochází večer s lampiony na Čerovku pod rozhlednu Milohlídku. \n\nOhňostroj probíhá v sobotu večer.\n\nOříšek, pohádkové zákony, drak, zvonec, rohožka, klíč.\n\nOříšek je symbolizován půlkou skořápky vlašského ořechu s městem Jičínem umístěným uvnitř. Jedná se o hlavní symbol festivalu užívaným jako jeho logo. Pohádkové zákony jsou vymyšlené dětmi a jsou pouze doporučeními. V roce 2010 byl na Žižkovo náměstí na stálo umístěn přes dva metry vysoký kovový drak. V předchozích letech byli využíváni dřevění a papíroví draci. Zvonky a rohožka jsou umístěny v průchodu Valdické brány, kde je mohou průchozí použít. Při zahájení festivalu je dětem předán starostou klíč od města, který vrátí na konci festivalu.\n\nNadační fond spolupracuje s jičínskými kulturními zařízeními.\nV některých ročnících získal festival záštitu Organizace OSN pro výchovu, vědu a kulturu UNESCO, Dětského fondu OSN UNICEF a Královéhradeckého kraje. V roce 2019 převzalo zášťitu Ministerstvo kultury ČR.\n\n\nArchiv Nadačního fondu Jičín - město pohádky\n"}
{"id": "830037", "url": "https://cs.wikipedia.org/wiki?curid=830037", "title": "Palác Kinských (Malá Strana)", "text": "Palác Kinských (Malá Strana)\n\nPalác Kinských (nebo též Dům u Zlaté koruny) je renesanční budova v ulici Nerudova 249/15 na Malé Straně na Praze 1. Původně gotický dům (zbytky zdiva se zachovaly v přízemí uličního traktu), dnešní podoba s hladkou fasádou a štíty je renesanční ze 2. poloviny 16. století, empírové ozdoby oken v prvním patře pocházejí z počátku 19. století. Je chráněn jako kulturní památka České republiky.\n"}
{"id": "830039", "url": "https://cs.wikipedia.org/wiki?curid=830039", "title": "Josef Toman (rozcestník)", "text": "Josef Toman (rozcestník)\n\nJosef Toman je jméno více známých osobností:\n\n"}
{"id": "830041", "url": "https://cs.wikipedia.org/wiki?curid=830041", "title": "Běry", "text": "Běry\n\nBěry ( také Bírov, Biery, \"Bierau\") jsou vesnice v jižním Polsku ve Slezském vojvodství v okrese Bílsko-Bělá v gmině Jasenice na území Těšínského Slezska. Leží na řece Jasenici na úpatí Slezských Beskyd jižně od okresní silnice Bílsko-Bělá – Skočov. Podle sčítání lidu v roce 2011 zde žilo 1  233 obyvatel, rozloha obce činí 2,164 km².\nObec založili v 16. století vlastníci nedalekého Hradce. Název se odvozuje od vlastního jména zakladatele Biero (Biernat). V počátcích ves nesla variantní název Borowy. První písemný a obrazový doklad o obci pochází z roku 1563, kdy je vyznačena v mapě knížectví Osvětimského a Zátorského od polského kartografa Stanisława Porębského vydané roku 1563 v Benátkách.\n\nDále se dochovala listina těšínského knížete Václava III. Adama vystavená v Těšíně \"v úterý po neděli Utrpení Páně roku 1610\", kterou se potvrzuje privilegium dané potomkům knížete Krzysztofa Grodzieckého z Brodů a na Hradci.\n\nRakouský místopis k roku 1900 eviduje v Běrách 47 domů na výměře 217 hektarů, v nichž bydlelo 444 osob, vedle převažujících katolíků to bylo 9,5 % evangelíků a 1,6 % židů.\n\nV letech 1939-1945 se Běry vícekrát octly na frontové linii, a proto byly historické stavby včetně kostela ze 60 % zničeny. Nový kostel byl podle předlohy starého chrámu vystavěn od roku 1990 a vysvěcen roku 1995.\n\n\n"}
{"id": "830049", "url": "https://cs.wikipedia.org/wiki?curid=830049", "title": "Brynýrování", "text": "Brynýrování\n\nBrynýrování (z něm. \"brünieren\") nebo také černění je chemická úprava ocelových povrchů pro zlepšení vzhledu i odolnosti proti korozi.\n\nMořením v kyselinách, v louhu (například NaOH) nebo roztavených solích vzniká tenká černá, hnědá nebo tmavomodrá vrstvička oxidu železnato-železitého FeO (magnetit, FeO.FeO). Brynýrování tedy není barvení předmětu lakem nebo barvou, nýbrž chemické pasivování jeho povrchu. Ochranná vrstvička oxidů je velmi tenká (řádově 1 µm), takže rozměr předmětu se téměř nemění. Přesto je poměrně odolná a dobře smáčivá pro olej, se kterým vytváří dobrou ochranu proti korozi.\n\nV ČR je dostupný přípravek s názvem Brunigal v sypké formě (dusitan sodný a hydroxid sodný).\nMechanicky očištěný (nejlépe otryskaný) ocelový předmět se odmastí v horké lázni obsahující tenzidy. Poté se ponoří do vaříciho roztoku Brunigalu, kde se nechá proběhnout černění. Následuje oplach ve vodě a bezprostředně po něm se předmět ošetří petrolejem nebo naftou. Trvalé zakonzervování se provádí konzervačními oleji (např. Konkorem). Předměty se slepými nebo závitovými otvory je třeba před zakonzervováním pročistit profouknutím stlačeným vzduchem, neboť delší působení zbytků z černící lázně vyvolává intenzivní korozi.\n\nVady černění\n\nBrynýrováním se získá nejkvalitnější černý povrch. Ostatní způsoby nemají takový estetický ani ochranný efekt a mechanickou odolnost. Problémem je ekologická likvidace vzniklých kalů a vyčerpaných lázní.\n\n\nPoužívá se ve strojírenství, při výrobě přesných nástrojů a někdy i jako podklad pro lakování. Ruční střelné zbraně se běžně brynýrují i proto, aby se neleskly.\n\nOpravy škrábanců nebo povrchové rzi na černěném povrchu jsou obecně problematické. Porušený povrch nelze spravit barvou! Barva na povrchu nedrží kvůli alkalické reakci na povrchu vyvolané černěním. Jednou z možností je použít přípravky na studené černění, které zpravidla mají menší životnost a vytváří fleky. Nebo je možné si nechat předmět znovu načernit u odborníka.\n\n"}
{"id": "830055", "url": "https://cs.wikipedia.org/wiki?curid=830055", "title": "Trojský slalomový kanál", "text": "Trojský slalomový kanál\n\nTrojský slalomový kanál, oficiálně Centrum vodních sportů Praha – Troja, je pražské vltavské sportoviště určené pro vodní slalom a rafting. Jde o bývalou vorovou propust Trojského jezu (řkm 45,70). Umělou divokou vodu provozuje oddíl USK Praha. Kanál je díky své poloze na nezamrzající řece Vltavě uprostřed českého hlavního města v celoročním provozu.\n\nKanál se nalézá při pravém břehu Vltavy v Praze 8 v Troji nedaleko od Trojského zámku a Pražské zoologické zahrady. Jde o významné pražské sportoviště, každý rok se zde pravidelně každoročně konají závody ve vodním slalomu O cenu Troského koně, které někdy bývají i součástí Světového poháru ve vodním slalomu, v roce 2006 se zde konalo Mistrovství světa ve vodním slalomu 2006, v roce 2013 se zde konalo Mistrovství světa ve vodním slalomu 2013. Kromě závodění kanál slouží pro výcvik a trénink kanoistů a raftařů, cvičí zde i vodní záchranáři, slouží i pro výuku studentů.\n\nDélka zdejší slalomové tratě činí 410 metrů, šířka 12 až 14 metrů, umělé překážky na dně kanálu jsou tvořeny betonovými panely, starými pneumatikami naplněnými betonem a dřevěnými trámy. V roce 2012 proběhla rekonstrukce překážek na některých místech v kanále a vyměnily se za nové plastové překážky, které jsou mobilní a lze je přesouvat dle potřeby. Průměrný průtok vody zde dosahuje 13 až 16 metrů kubických za sekundu, vodácká obtížnost je zde klasifikována na stupni WW III-IV. Celkové převýšení činí 3,6 metru.\n\nUmělá slalomová dráha vznikla na počátku 80. let 20. století, první závody se zde uskutečnily v roce 1981, první mezinárodní závody zde pak proběhly o rok později. Areál byl postupně dostavován během 90. let. \n\nV přilehlém areálu se nachází loděnice FTVS včetně nezbytného zázemím pro sportovce, diváky a návštěvníky (toalety, restaurace, šatny, tělocvičny apod.).\n\n\nPodle plánu by zde v budoucnu mohl vzniknout víceúčelový areál vodních sportů určený nejen pro sportovce, ale i pro nejširší veřejnost.\n\n"}
{"id": "830060", "url": "https://cs.wikipedia.org/wiki?curid=830060", "title": "Einar Gerhardsen", "text": "Einar Gerhardsen\n\nEinar Henry Gerhardsen (10. května 1897 – 19. září 1987) byl norský politik, klíčová postava norských politických dějin 20. století. Byl představitelem sociálnědemokratické Norské strany práce, v jejímž čele stál v letech 1945–1965. Celkem byl 17 let premiérem své země, což je norský rekord. Předsedou vlády byl ve třech obdobích 1945–1951, 1955–1963 a 1963–1965. Byl tvůrcem norské verze sociálního státu i konstruktérem poválečného rozkvětu norské ekonomiky. V Norsku je často nazýván Otec vlasti (\"Landsfaderen\"). V letech 1954–1955 byl předsedou norského parlamentu, Stortingu.\n\nPůvodně byl silničním dělníkem. Roku 1940 se stal starostou Osla. Za nacistické okupace se účastnil odbojového hnutí, za což byl uvězněn v koncentračních táborech Grini a Sachsenhausen. Po válce učinil ze socialistické strany hegemona norské politiky, většinu v parlamentu držela nepřetržitě od roku 1945 do roku 1961. Jeho model sociálního státu spočíval v kombinaci volného trhu a silné státní kontroly v oblasti bankovnictví a některých sektorech průmyslu, což umožnilo minimalizovat nezaměstnanost. Typickým bylo rovněž silné progresivní zdanění, jež umožnilo velkorysý systém sociální pomoci, který odstranil chudobu. V zahraniční politice kladl důraz na spolupráci se Západem a patřil k zakládajícím členům NATO. Dokumenty z roku 1958 rovněž odhalily silnou norskou spolupráci s Izraelem, byla to právě Gerhardsenova vláda, která umožnila Izraeli rozvinout jeho jaderný program.\n\n"}
{"id": "830062", "url": "https://cs.wikipedia.org/wiki?curid=830062", "title": "Socialistická dělnická strana", "text": "Socialistická dělnická strana\n\nSocialistická dělnická strana, anglicky Socialist Workers Party (SWP), je britská krajně levicová politická strana, vycházející z pozic trockismu a antistalinistického marxismu-leninismu. Kořeny strany se nacházejí původně v analytickém kroužku radikálních intelektuálů okolo Tonyho Cliffa (\"Socialist Review Group\"), který byl založen v roce 1950. Současný název nese strana od roku 1977.\n\nTony Cliff byl židovský trockistický aktivista, původem z mandátu Palestina. Odmítal jak kapitalismus, tak režimy reálného socialismu ve východním bloku, které označoval za \"státně kapitalistické\". Skupina pod jeho vedením protestovala jak proti válce ve Vietnamu, tak proti okupaci Československa vojsky Varšavské smlouvy.\n\nNa konci sedmdesátcýh let SWP vystupovala proti vzestupu krajně pravicové Britské národní fronty a sehrála klíčovou roli při zakládání Antinacistické ligy (\"Anti-Nazi League\"). Ta mimo jiné uspořádala v roce 1978 koncert \"Rock proti rasismu\", na kterém vystoupilo několik známých punkových kapel (The Clash, Buzzcocks, Tom Robinson Band a další). Koncertu se zúčastnilo na sto tisíc lidí. Mimoto do SWP vstoupili členové hudební skupiny The Redskins, okolo které se sdružovali stoupenci subkultury redskins, tj. krajně levicově orientovaných skinheadů.\n\nBěhem osmdesátých let podporovala odpor proti vládě Margaret Thatcherové, zejména hornické stávky.\n\nČleny strany byli nebo jsou některé osobnosti kulturního nebo akademického života, například spisovatelka a historička Stephanie Coontz, profesor politické ekonomie na King's College London Alex Callinicos, herec Samuel West nebo spisovatel fantasy China Miéville.\n\nNa světové úrovni je součástí Mezinárodní socialistické tendence, kde působí i česká obdoba SWP, Socialistická Solidarita. Dále je členem Evropské antikapitalistické levice, stejně jako například francouzská Nová antikapitalistická strana.\n"}
{"id": "830068", "url": "https://cs.wikipedia.org/wiki?curid=830068", "title": "Dalibor Vašenda", "text": "Dalibor Vašenda\n\nDalibor Vašenda (* 2. červen 1991) je český fotbalový záložník hrající za MFK Frýdek-Místek.\n\nSvoji fotbalovou kariéru začal tento záložník v MFK Frýdek-Místek, odkud ještě jako dorostenec putoval do FC Baník Ostrava. V tomto týmu se postupně propracoval až do A-mužstva. V srpnu 2013 Dalibor Vašenda přestoupil do druholigového celku MFK Frýdek-Místek výměnou za obránce juniorky Josefa Celbu, který byl v Baníku na hostování.\n\n"}
{"id": "830069", "url": "https://cs.wikipedia.org/wiki?curid=830069", "title": "Ladislav Křepela", "text": "Ladislav Křepela\n\nLadislav Křepela (* 14. srpna 1982, Praha) je český hráč stolního fotbálku neboli foosballu.\n\nLadislav Křepela začal s foosballem v roce 2002 a již od této doby začal sbírat své první vítězství na různých turnajích, především však na území České republiky. Svého prvního velkého vítězství se dočkal v roce 2004, když dokázal získat na Mistrovství České republiky titul mistra ČR hned v obou hlavních kategoriích Open Singles a Open Doubles. Od této doby získal více jak 15 titulů mistra ČR v kategorii jednotlivců, dvojic a týmů. Jako jediný český hráč v historii dokázal vyhrát třikrát v řadě titul v kategorii jednotlivců (Open Singles). Od roku 2006 se začal účastnit také mezinárodních turnajů po celém světě a v roce 2008 získal svůj první titul mistra světa v kategorii národních týmů (Švýcarsko). Svého prvního individuálního titulu mistra světa se dočkal v roce 2010 (Francie) v kategorii Pro Singles. V roce 2012 se jako první český hráč zúčastnil velice prestižního turnaje Hall Of Fame v americkém městě Las Vegas, kde obsadil 2. místo v kategorii Pro Doubles. V roce 2018 získal další individuální titul mistra světa v kategorii Open Singles (Itálie).\n\nV současné době hraje 1. Rosengart ligu za tým Rosengart, kam přestoupil z mateřského klubu Gumídci, kde působil 6 let a za tu dobu zde získal 4 ligové tituly. Od roku 2005 hraje také 1. Bonzini ligu, kde dokázal vždy zvítězit a získat tak dohromady 7 ligových titulů v řadě (Bonzini liga v roce 2012 zanikla).\n\nLadislav Křepela je členem české foosbalové organizace CFO.\n\n\n\n\n"}
{"id": "830072", "url": "https://cs.wikipedia.org/wiki?curid=830072", "title": "Tomáš Vrťo", "text": "Tomáš Vrťo\n\nTomáš Vrťo (* 6. září 1988 v Ostravě) je český fotbalový útočník či záložník vlastníci také slovenské občanství, od září 2014 působící v TJ OFC Gabčíkovo. V zahraničí působil v Polsku. Jeho otec Dušan je fotbalovým sportovním manažerem FK Senica.\n\nSvoji fotbalovou kariéru začal v Baníku Ostrava, kde se propracoval až do prvního týmu. V A-týmu Baníku nastupoval spíše sporadicky a hrál většinou za rezervu či hostoval. V roce 2008 ve Fulneku. V letech 2009–2010 v Senici a v roce 2011 ve Vlašimi. V zimě 2012/13 tým opustil a přestoupil do Senice. Před sezonou 2013/14 odešel na roční hostování do Frýdku-Místku. Po půl roce v mužstvu předčasně skončil a přestoupil do polského celku Energetyk ROW Rybnik. V září 2014 odešel do TJ OFC Gabčíkovo.\n\n"}
{"id": "830073", "url": "https://cs.wikipedia.org/wiki?curid=830073", "title": "Dominik Kraut", "text": "Dominik Kraut\n\nDominik Kraut (* 15. leden 1990) je český fotbalový útočník hrající za 1. FK Příbram.\n\nSvoji fotbalovou kariéru začal tento útočník v FC Baník Ostrava (do A-mužstva se dostal na konci sezony 2008/09). Na podzim 2010 hostoval v FK Ústí nad Labem. V únoru 2014 přestoupil do 1. FK Příbram.\n\nOd ročníku 2014/15 byl na ročním hostování bez opce ve druholigovém klubu FC Fastav Zlín, který v sezóně 2014/15 skončil na třetím místě tabulky, přesto postoupil po odřeknutí účasti FK Varnsdorf do 1. české ligy. Následující sezónu pak hostoval v Hlučíně, kterému dopomohl 15 góly k 5. místu v Moravskoslezské fotbalové lize.\n\n"}
{"id": "830075", "url": "https://cs.wikipedia.org/wiki?curid=830075", "title": "Ebus Onuchukwu", "text": "Ebus Onuchukwu\n\nEbus Onuchukwu (* 9. duben 1984 v Lagosu) je nigerijský fotbalový útočník v současnosti bez angažmá.\n\nSvoji fotbalovou kariéru začal tento útočník v rodném Bridge Boys F.C., kde se propracoval až do A-týmu. V roce 2005 se rozhodl okusit své první zahraniční angažmá a půl roku strávil v albánském KF Apolonia Fier, následně strávil opět půl rok v řeckém Lamia F.C., odkud zamířil na jednu sezonu do Rodos F.C., následně do Atsalenios F.C. a Ethnikos Katerini F.C. V létě 2009 přestoupil do FK Fotbal Třinec, ze kterého po dvouletém angažmá přestoupil do anglického Lowestoft Town F.C. a o rok později do FC Baník Ostrava. Od zimy 2013 je volným hráčem.\n\n"}
{"id": "830076", "url": "https://cs.wikipedia.org/wiki?curid=830076", "title": "Petr Nekuda", "text": "Petr Nekuda\n\nPetr Nekuda (* 27. duben 1990, Olomouc) je český fotbalový útočník působící v klubu 1. SK Prostějov. V lize nastoupil i jeho otec Milan Nekuda.\n\nJe odchovancem klubu SK Bělkovice-Lašťany, ze kterého ještě jako dorostenec přestoupil do 1. HFK Olomouc a poté do SK Sigma Olomouc, kde se propracoval až do A-týmu. Zde však na svoji šanci čeká. Po hostování v druholigovém Třinci hostoval i v prvoligové Zbrojovce Brno, kde si odbyl prvoligovou premiéru. Na podzim 2012 zasáhl do 2 zápasů jako střídající hráč, odehrál 10 minut. V rámci spolupráce Zbrojovky s Líšní nastoupil i do 4 divizních zápasů Líšně, v nichž třikrát skóroval. Po skončení podzimní části mu bylo ve Zbrojovce předčasně ukončeno roční hostování a po návratu do Sigmy odešel Nekuda na další hostování, tentokrát do druholigového 1. HFK Olomouc, kde působil na jaře 2013.\n\nAktuální k 27. června 2013\n\n"}
{"id": "830077", "url": "https://cs.wikipedia.org/wiki?curid=830077", "title": "Svatý Jošt", "text": "Svatý Jošt\n\nSvatý Jošt (také Judok či Jodok, francouzsky \"Josse\") byl křesťanský kněz, poustevník a světec pocházející z Bretaně, který jako poutník prochodil celou dnešní Francii a navštívil také Řím. Narodil se počátkem 7. století a zemřel v roce 668 nebo 669, popřípadě 675.\n\nJoštův životopis sepsal neznámý autor až v 9. nebo 10. století, tedy s odstupem nejméně dvou set let. Podle něj byl druhým synem Judhaëla, vládce bretaňského knížectví Domnonea. Studoval teologii a v roce 637 přijal kněžské svěcení. Když Judhaël kolem roku 605 nebo 607 zemřel, usedl na trůn Joštův starší bratr Judikael; ten se ale později vzdal vlády ve prospěch Jošta a kolem roku 640 odešel do kláštera sv. Jana, který založil svatý Meven. Jošt se rozhodl panovnickou roli nepřijmout, nýbrž opustil domov a připojil se ke skupině poutníků směřujících do Říma. S nimi došel až k řece Authii, kde se setkali s hrabětem Haymonem, vládcem hrabství Ponthieu. Tam Jošt zůstal a působil jako kněz u Haymonova dvora. Od roku 644 se souhlasem Haymona žil jako poustevník v místě zvaném Brahic (nynější Saint-Josse-au-Bois).\n\nBývá zobrazován v poutnickém rouchu, popřípadě jako opat s mitrou a pastýřskou holí nebo jako poustevník s Biblí v ruce. Od sv. Jakuba Staršího ho lze rozeznat podle koruny u nohou.\n\n"}
{"id": "830078", "url": "https://cs.wikipedia.org/wiki?curid=830078", "title": "Trať Cerdagne", "text": "Trať Cerdagne\n\nTrať Cerdagne (francouzsky \"ligne de Cerdagne\") též přezdívaná pro barvu svých vozů Žlutý vlak (\"Train Jaune\"), oficiální název trať Villefranche – Vernet-les-Bains — Latour-de-Carol, je úzkorozchodná železniční dráha ve Francii v departementu Pyrénées-Orientales v historickém území Cerdagne. Spojuje města Villefranche-de-Conflent a Latour-de-Carol v údolí řeky Têt. Majitelem trati je RFF a provozovatelem SNCF prostřednictvím TER Languedoc-Roussillon. Vlaky ročně přepraví kolem 200 000 pasažérů, většinou turistů. Od roku 2002 je železniční trať Cerdagne na seznamu lokalit a památek, aspirujících na zápis do seznamu světového dědictví UNESCO. \n\nImpuls ke stavbě trati dali v roce 1898 inženýr Jules Lax, ředitel kontroly železniční společnosti \"Compagnie des chemins de fer du Midi\" a generální radní Emmanuel Brousse.\n\nPovolení ke stavbě bylo vydáno 4. března 1903 a provozovatelem se stala společnost \"Compagnie des chemins de fer du Midi\". Otevření úseku Villefranche–Vernet-les-Bains — Mont-Louis bylo plánováno na podzim 1909, ale zpozdilo se vinou nehody 31. října 1909, kdy se vlak zřítil z visutého mostu. Při nehodě zemřelo šest osob včetně Alberta Gisclarda, který most navrhl. Trať byla proto otevřena až 2. července 1910. Otevření úseku z Mont-Louis do Bourg-Madame následovalo 28. června 1911. Dne 7. srpna 1927 byla trať prodloužena o sedm kilometrů do Latour-de-Carol–Enveitg.\n\nDo roku 1935 provozovala trať společnost \"Compagnie des chemins de fer du Midi\". Poté došlo ke sloučení se společností \"Paris-Orléans\" a vzniku \"PO-Midi\". Od 1. ledna 1938 je provozovatelem státní společnost SNCF.\n\nV polovině 70. let došlo k ukončení nákladní dopravy.\nÚzkorozchodná trať začíná ve městě Villefranche-de-Conflent, kde navazuje na běžnou trať z Perpignanu. Ve Villefranche se také nacházejí opravny a depo. Trať dlouhá 62,5 km překonává velký výškový rozdíl a má 19 tunelů, z nichž nejdelší je \"Tunnel du Pla de Llaura\" na 59,639 km s délkou 380 m. Na trati je rovněž množství mostů. Na kilometru 18,002 se klene zděný \"Pont Séjourné\" o délce 236,70 m a na 24,422 km se nachází visutý \"Pont Cassagne\" o délce 253 m. Oba mosty jsou chráněny jako historické památky.. Trať začíná v nadmořské výšce 427 m a stoupá až do 1592 m v Bolquère – Eyne, které je nejvýše položeným nádražím ve Francii. Poté klesá do výše 1143 v Bourg-Madame a konečná stanice v Latour-de-Carol se nachází ve výšce 1230 m. Na tomto nádraží se nacházejí koleje se třemi různými rozchody. Úzkorozchodná trať Cerdagne (1000 mm), běžná rozchodná trať do Toulouse (1435 mm) a širokorozchodná trať RENFE do Španělska (1668 mm). Jen několik zastávek na trati má klasickou nádražní budovu, zde také dochází ke křížení vlaků na jednokolejné trati. Ve většině stanic se zastavuje na znamení. Doba jízdy je téměř tři hodiny.\n\nHnací vozidla jsou napájena třetí kolejnicí s vrchním kontaktem; napětí je 850 Vss. Proud je získáván z vodních elektráren na řece Têt, v jejímž údolí trať vede.\nV roce 1910 začaly na trati jezdit vozy firmy \"Sprague\", která dodávala soupravy i do pařížského metra. Jednalo se o 10 osobních elektrických vozů, 10 nákladních elektrických vozů, 14 osobních přípojných vozů a větší množství nákladních přípojných vozů, které během doby prošly změnami. Po prodloužení trati bylo množství přípojných vozů přestavěno na elektrické vozy. V roce 1937 přibylo šest otevřených přípojných vozů. Přípojné vozy se ve vlaku řadí střídavě s hnacími. V 50. letech 20. století došlo k hromadné výměně vozů a dodnes je v provozu 14 osobních elektrických vozů a dva nákladní sloužící jako pracovní vozy. V 80. letech pak byly vozy nově upraveny pro bezpečný provoz.\n\nProtože tato přestavba nepředstavovala dlouhodobé řešení, byly nakoupeny dvě třídílné elektrické jednotky švýcarské firmy \"Stadler\", které jsou v provozu od roku 2004. Jednotky mají klimatizaci, toalety a jednodílná panoramatická okna, ovšem nejsou kompatibilní se starými vozy.\n\n"}
{"id": "830081", "url": "https://cs.wikipedia.org/wiki?curid=830081", "title": "Ludvík Ferdinand Bourbonský", "text": "Ludvík Ferdinand Bourbonský\n\nLudvík Ferdinand, dauphin Francie (francouzsky \"Louis Ferdinand, dauphin de France\"); 4. září 1729, Versailles – 20. prosince 1765, Fontainebleau) starší (a jediný přeživší) syn francouzského krále Ludvíka XV. a jeho manželky Marie Leszczyńské, francouzský dauphin - následník francouzského trůnu. Sám na francouzský trůn nikdy nenastoupil, byl však otcem tří francouzských králů.\n\nNarození syna Ludvíka XV. bylo očekáváno s netrpělivostí, neboť po tragické šňůře úmrtí v královské rodině roku 1710 počet jejích členů povážlivě klesl a pokud by mladý následník trůnu zůstal bezdětný, mohlo by to vést k boji o trůn mezi jeho strýcem, španělským králem Filipem V. a orléanskými vévody. Když po třech dcerách Marie Leszczyńská porodila syna, byla tato radostná událost přijata s velkým nadšením a následnými oslavami nejen ve všech větších francouzských městech, ale i na většině evropských panovnických dvorů; budoucnost dynastie se po patnácti letech zdála být zajištěna a narození dauphina zbavilo jeho strýce Filipa V. Španělského pozice dědice francouzského trůnu.\n\n23. února roku 1745 se šestnáctiletý Ludvík Ferdinand ve Versailles oženil s devatenáctiletou španělskou infantkou Marií Terezou, osmou dcerou španělského krále Filipa V. a sestřenicí svého otce. Sňatek posílil protihabsburský svazek Bourbonů ve válce o rakouské dědictví. Tři dny po porodu své první a jediné dcery v roce 1746 však Marie Tereza zemřela; dcerka, jež dostala jméno po matce, zemřela v necelých dvou letech v roce 1748.\n\nDauphin se záhy oženil znovu - 9. února roku 1747 si vzal Marii Josefu Saskou, mladší dceru saského kurfiřta a polského krále Fridricha Augusta II. a jeho manželky Marie Josefy Habsburské. Plán na tento sňatek vzešel od strýce nevěsty, Mořice Saského a podpořila ho milenka ženichova otce, francouzského krále Ludvíka XV., Madame de Pompadour. I Ludvík XV. s návrhem souhlasil - považoval ho za výhodný pro Francii. Francie a Sasko totiž byly nepřátelskými zeměmi v nedávné válce o rakouské dědictví, takže sňatek mezi následníkem francouzského trůnu a saské princezny by mohl vést ke vzniku spojenectví mezi oběma státy. Problém však spočíval v tom, že děd Marie Josefy August II. Silný zbavil polského trůnu Stanislava I. Leszczyńského, otce královny Marie Leszczyńské a sňatek následníka trůnu, jejího syna, s Augustovou vnučkou mohl znamenat hlubokou urážku lidem milované královny. Bez ohledu na tyto konsekvence však ke sňatku nakonec došlo; ženichovi bylo 18 a nevěstě 15 let. Třebaže se znovu oženil, oplakával Ludvík Ferdinand stále svou první ženu. Marie Josefa, obdařená citlivou duší, trpělivostí i bystrým intelektem, dokázala postupně získat srdce svého manžela. Stejně jako on byla hluboce nábožensky založená, vysoce morální, což ji sblížilo s její tchyní; manželé se neradi účastnili společenských událostí a zábav, pořádaných prostopášným královským dvorem, ale dávali přednost tichým večerům, besedám, četbě, modlitbám nebo návštěvám oranžérie.\n\nSňatek přivedl Marii Josefu na dvůr ovládaný Madame Pompadour, královou favoritkou. Nová dauphine musela udržovat dobré vztahy s Madame Pompadour i s králem, zároveň však musela brát v úvahu nenávist, kterou choval Ludvík Ferdinand k milence svého otce. Přišla tedy do rodiny rozpolcené animozitami a napjatými vztahy: král a jeho manželka již žili odděleně; zbožná Marie Leszczyńská žila v ústraní; její dcery nepřipouštěly kritiku svého otce a Dauphin, lnoucí z celého srdce ke své matce i sestrám, si s otcem nerozuměl. Přesto nakonec dokázala vytvořit se svým manželem pevný vztah a přispěla k jeho sblížení s otcem. Ludvík XV. svou snachu obdivoval a měl k ní velkou důvěru.\n\nZe šťastného manželství Ludvíka Ferdinanda a Marie Josefy vzešlo osm potomků. Tři starší děti, dvě dcery a syn, zemřeli stejně jako jejich nevlastní sestřička rovněž v útlém dětství. Po nich se narodili tři synové - všichni budoucí králové Francie a dvě dcery (kromě nich se další čtyři děti narodily mrtvé a jedno Mariino těhotenství skončilo potratem):\n\n\nNarození první dcery znamenalo pro rodiče velkou radost, třebaže král byl rozladěn, že se nenarodil chlapec. O rok později přišel na svět dlouho očekávaný syn, Ludvík Xavier. V devíti letech však malý princ spadl s koně a zlomil si nohu; zranění se sice vyhojilo, ale chlapec od té doby kulhal. V předjaří roku 1761 se na noze objevil otok či nádor, který se rozšířil po celé končetině; prince operovali, přesto však v březnu roku 1761 zemřel.\n\nDauphinovi Ludvíku Ferdinandovi se dostalo výborného vzdělání a výchovy. Miloval hudbu, před lovem a plesy dával přednost vážným disputacím, měl hluboký smysl pro morálku.\n\nVztahy mezi králem a dauphinem nikdy nebyly dobré. Ludvík XV. vedl život ve stylu, jenž jeho syna odpuzoval a který je dlouhou dobu vzdaloval. Přesto dauphin doprovázel svého otce v bitvě u Fontenoy (1745), kde prokázal svou statečnost. Od roku 1757 (po atentátu na jeho otce) Ludvík Ferdinand byl přizván k účasti na sezeních Královské rady, kde vzbuzoval pozornost svými konzervativními pozicemi. Ludvík Ferdinand byl silná osobnost, zbožný, hluboce nábožensky založený, na rozdíl od otce bezúhonný v osobním životě. Byl příznivcem jezuitů a nesouhlasil s jejich vyhnáním v roce 1764. Jeho otec ho vzdálil vlády a kolem Ludvíka Ferdinanda se následně seskupila klerikální opozice (Dévots) vůči králi, která doufala získat moc po jeho nástupu na trůn; v tom se podobal svému dědovi Ludvíku Francouzskému (kterému rovněž nebylo souzeno nastoupit na francouzský trůn).\n\nLudvík Ferdinand zemřel 20. prosince roku 1765 ve Fontainebleau na tuberkulózu. Bylo mu pouhých 36 let a přežili ho nejen jeho otec Ludvík XV. (o osm let) i matka (o tři roky), ale i jeho děd z matčiny strany Stanislav I. Leszczyński. Dauphinem se stal jeho nejstarší syn Ludvík August, který se po smrti svého děda Ludvíka XV. v květnu roku 1774 stal králem Ludvíkem XVI.\n\nVdova po Ludvíku Ferdinandovi Marie Josefa Saská zemřela rovněž na souchotě za dva roky po svém manželovi, v roce 1767.\n\nDauphin nebyl pohřben v opatství Saint-Denis jako jeho předkové, ale v kostele v Sens; v Saint-Denis spočívá pouze jeho srdce. Když byl v lednu roku 1793 popraven jeho syn Ludvík XVI., měl být pochován po boku svého otce. V březnu roku 1794 jakobíni dauphinovy ostatky ze senského kostela vyhodili a pohřbili do hromadného hrobu, po restauraci v roce 1814 však byly podle údajů od očitých svědků této události nalezeny a navráceny do původní hrobky.\n\n"}
{"id": "830082", "url": "https://cs.wikipedia.org/wiki?curid=830082", "title": "Cabin Pressure (rozhlasový seriál)", "text": "Cabin Pressure (rozhlasový seriál)\n\nCabin Pressure je rozhlasová situační komedie, kterou napsal John Finnemore. První série byla vysílána stanicí BBC Radio 4 v roce 2008. Příběh sleduje osudy posádky jediného dopravního letadla malé společnosti MJN Air. Hlavními hrdiny jsou kapitán Martin Crieff (Benedict Cumberbatch, mimo třetí díl třetí série, ve kterém ho hrál Tom Goodman-Hill), první důstojník Douglas Richardson (Roger Allam), majitelka společnosti Carolyn Knapp-Shappey (Stephanie Cole) a steward Arthur Shappey (John Finnemore). Název se dá volně přeložit jako \"Tlak v kabině\". Technický význam je \"přetlaková kabina\" (míněno letadla).\n\nCarolyn Knapp-Shappey dostane po rozvodu dopravní letadlo a pokusí se provozovat společnost MJN Air (my jet now – teď je to můj tryskáč), která přepravuje pasažéry i náklad. Snaží se tak nejen pomstít bývalému manželovi, ale i dokázat, že není jen obyčejnou starou dámou. Občas na palubě vypomáhá jako stewardka.\n\nKapitánem je malý, zrzavý a velmi mladý Martin Crieff, kterému neustále nikdo nevěří, že je kapitán. Pilot, který pro svou nervozitu a tendenci k panikaření musel několikrát skládat zkoušky, aby vůbec získal licenci. Carolyn ho zaměstná jako kapitána jen proto, že pracuje bez nároku na mzdu. Aby se uživil, jezdí zároveň s dodávkou jako stěhovák. Protože si nemůže dovolit nic lepšího, žije na půdě domu, pronajímaném vysokoškolskými studenty.\n\nPrvní důstojník Douglas Richardson sloužil léta jako kapitán u Air England, odkud ho vyhodili proto, že byl pašerák. Z dvojice pilotů je ten zkušenější, šikovnější a mnohem jistější. Každý navíc předpokládá, že on je kapitán. Jeho největší zábavou je dobírat si Martina a vymýšlet slovní hry na zabití času při letu. Díky svým zkušenostem vždy ví, jak co zařídit, má známé a je velmi oblíbený. Během druhé série ale posluchači zjistí, že Douglas tají svoji pozici prvního důstojníka před vlastní manželkou Helenou. Douglas měl problémy s pitím, proto již devět let abstinuje. Byl třikrát ženatý, přičemž se během druhé série znovu rozvádí. Má dceru, o kterou se stará jedna z jeho ex-manželek.\n\nArthur Shappey je syn Carolyn, který s ní stále bydlí. Arthur je neustálý optimista, ovšem jinak je velmi natvrdlý a nešikovný.\n\nDopravní letoun G-ERTI (golf, echo, romeo, tango, india – viz mezinárodní NATO hláskovací tabulka, G je označení Velké Británie) je přezdívaný \"Gertie\". Podle scénáře se jedná o typ Lockheed McDonnell 312, který ale ve skutečnosti neexistuje. Z pochopitelných důvodů si scenárista nemohl dovolit použít skutečný typ letadla, proto vymyslel slovní hříčku, kdy firma Lockheed existuje pod celým jménem Lockheed Martin a McDonnell je ve skutečnosti McDonnell Douglas.\n\nAčkoliv to nebylo přímo řečeno, tak epizody jsou pojmenovány v abecedním pořádku.\n\nPrvní série\n\nDruhá série\n\nSpeciální Vánoční díl\n\nTřetí série\n\nČtvrtá série\nSpeciální závěrný dvojdíl\n"}
{"id": "830084", "url": "https://cs.wikipedia.org/wiki?curid=830084", "title": "Apollo Korzeniowski", "text": "Apollo Korzeniowski\n\nApollo Korzeniowski rodem z Nałęcze (21. února 1820 v Honoratce u Jampolu – 23. května 1869 v Krakově) byl polský spisovatel, básník a dramatik, vlastenec. Byl otcem Józefa Konrada Korzeniowského, anglického spisovatele známého pod jménem Josepha Conrada.\n\nStudoval na univerzitě v Petrohradě. Za krymské války připravoval povstání v týlu ruských bojujících vojsk. V roce 1859 se usadil s rodinou v Žytomyru. Básnické dílo počíná cyklem nábožensko-vlasteneckých básní \"Dílčí básně\" (\"Czyśćcowe Pieśni\" (1849–1854). Roku 1854 publikoval skandalizující drama \"Komedie\" (\"Komedia\"), kritické vůči polské šlechtě na Ukrajině. V roce 1858 vydal hru \"Pro milý groš\" (\"Dla miłego grosza\"). Do polštiny přeložil díla Shakespeara, Alfreda de Vigny, Charlese Dickense a Viktora Huga. \n\nV roce 1861 se účastnil příprav lednového povstání. Ve Varšavě se sblížil s tzv. táborem rudých (\"obóz czerwonych\"), navázal spojení s Ignácem Chmieleňským. Korzeniowski byl hlavním organizátor vlasteneckých manifestací v hlavním městě. Připravoval mj. oslavy výročí lublinské unie a manifestace po pohřbu prymase Antonína Fijałkowského. 23. září 1861 řídil akci bojkotu voleb samospráv v tzv. Kongresovce (Kongresové Polsko, ruský zábor Polska). Byl autorem výzvy \"Bratřím Polákům, Rusínům a Litevcům\" (\"Do Braci Polaków, Rusinów i Litwinów\"), vyhlášené na manifestaci jednoty Republiky obou národů v Horodlu v r. 1861, tzv. Sjezdu v Horodlu. Po vyhlášení válečného stavu v Polsku byl 17. října iniciátorem ustavení Městského výboru. V noci na 21. října jej Rusové zatkli i uvěznili ve varšavské Citadele. V květnu 1862 byl odsouzen do vyhnanství do Vologdy, po roce přemístěn do Černihiva. R. 1864 vydal práci \"Polsko a Moskva\" (\"Polska i Moskwa\") a esej \"Studie o dramatismu v shakespearových dílech\" (\"Studia nad dramatycznością w utworach Szekspira\"). Kvůli spatnému zdraví byl propuštěn r. 1868 i odjel se synem do Lvova a po roce do Krakova. Pochovaný je na Rakovickém hřbitově v Krakově.\n\n"}
{"id": "830085", "url": "https://cs.wikipedia.org/wiki?curid=830085", "title": "Friedrich Emanuel von Hurter", "text": "Friedrich Emanuel von Hurter\n\nFriedrich Emanuel von Hurter-Ammann (19. března 1787, Schaffhausen – 27. srpna 1865, Štýrský Hradec) byl švýcarsko-rakouský historik, který se věnoval zejména ranému novověku, známý konvertita od reformované církve ke katolicismu.\n\n\n\n"}
{"id": "830086", "url": "https://cs.wikipedia.org/wiki?curid=830086", "title": "One Night Only (hudební skupina)", "text": "One Night Only (hudební skupina)\n\nOne Night Only je britská indie rocková skupina, která pochází z Helmsley. Kapela funguje od roku 2003.\n\nOne Night Only vznikla v létě 2003. Původně se skládala z Marka Haytona (kytara), Daniela „Pob” Parkina (baskytara) , Sam „Gunner” Ford (bicí) a Kai „Kai“ Smith (kytara). Kapela byla bez vokalisty, dokud nepřišel George Craig, přítel Fordova bratra. Po Georgově příchodu odešel z kapely Kai Shith. Ze začátku zpívali písně kapel jako jsou Blink-182, New Found Glory a The Beatles, ale soustředili se i na vlastní hudbu.\n\nSvůj první koncert odehráli 12. prosince 2003 v Kirkbymoorsidu v Memorial Hall, v té době velmi známém. V roce 2005 se ke kapele připojil klávesista Jack „Fish“ Sails. Kapela se zúčastnila \"The Friday Night Project\". Vystupovali se svým třetím singlem “It's About Time”. George Craig se také objevil v seriálu \"Hollyoaks\", kde zazpíval akustickou verzi této písně.\n\nV roce 2007 byla kapela na turné s Milburn a The Pigeon Detectives. Oni také hráli na mnoha festivalech jako jsou Isle of Wight, Oxegen and Glastonbury. Následně kapela předskakovala irskému rockovému triu General Fiasco, Onlookers and other bands.\n\nVlastní turné zahájili 16. dubna 2008 v Liverpoolu.\n\n\n"}
{"id": "830099", "url": "https://cs.wikipedia.org/wiki?curid=830099", "title": "Ingrid Michaelson", "text": "Ingrid Michaelson\n\nIngrid Ellen Egbert Michaelson (* 8. prosince 1979, Staten Island, New York, USA) je Indie popová zpěvačka-skladatelka pocházející z New Yorku. Její hudba se pravidelně objevuje v několika televizních seriálech, například \"The Vampire Diaries\", \"\", \"Sběratelé kostí\", \"Chirurgové\" \"The Big C,\" \"In Plain Sight,\" a \"One Tree Hill\".\n\nMichaelson se narodila do umělecké rodiny - její otec, Carl Michaelson, je hudební skladatel (\"The Praise of Christmas\") a její matka, Elizabeth Egbert, je sochařka. Její matka je nizozemského původu. Ingrid Michaelson začala hrát na klavír ve svých 4 letech a docházela do svých 7 let na manhattanskou Third Street Music School. V dalších letech navštěvovala \"Dorothy Delson Kuhn Music Institute\" v židovském komunitním centru na Staten Islandu. Zde se seznámila s učitelkou zpěvu Elizabeth McCullough, která ji učila během studia střední školy. Je absolventkou Staten Island Technical High School a Binghamton University. V době studia na Binghamton University byla členkou tamější hudební kapely a také herecké komediální skupiny pod vedením Sue Peters. Své vzpomínky na toto období jejího života zmínila v písni \"The Hat\". Jako dítě byla členkou dětské herecké skupiny s názvem \"Kids On Stage\". Později se stala její režisérkou.\n\nMichaelson začala nahrávat svou vlastní hudbu v roce 2002, kterou propagovala pomocí Myspace a dalších podobných internetových stránek. Svá první vystoupení měla v kavárnách a na menších veřejných prostranstvích New Yorku. Své první album \"Slow The Rain\" vydala prostřednictvím vlastního labelu Cabin 24 Records. Album začala prodávat na svých koncertech a krátký čas bylo album dostupné i na amazon.com.\n\nV roce 2006 vydala Michaelson nezávisle na vydavatelství své v pořadí druhé album s názvem \"Girls and Boys \". Toto album měla stejně jako předchozí dostupné na Myspace. Zde si ho všiml producent televizního seriálu \"Chirurgové\". Ten ji poté kontaktoval a společně se domluvili na spolupráci. S úmyslem udržet si všechny výhody nezávislého umělce podepsala smlouvu se společností Original Signal Recordings, která jí zajistila marketing a distribuci jejího nového alba. S pomocí Original Signal velkoplošně vydala reedici tohoto alba. Díky tomu se umístilo v hitparádě Billboard charts na 63. místě a obdrželo kladné recenze.\n\nV roce 2008 vyšlo její v pořadí 3. album a zároveň první kompilační album Be OK. Toto album startovalo jako číslo 35 v hitparádě Billboard Charts a od kritiků sklidilo pozitivní reakce. Stejnojmenný singl Be OK se objevil v několika reklamách a seriálech. V roce 2009 vydala Ingrid Michaelson další, v pořadí již čtvrté album \"Everybody\". \"Everybody\" stejně jako její předchozí album sklidilo i Everybody pozitivní reakce a umístilo se na 18. místě hitparády Billboard. Píseň s názvem Maybe zazněla v několika televizních pořadech.\n\nV roce 2010 digitálně vydala píseň \"Parachute\", který později převzala Cheryl Cole a vydala ho na svém albu s názvem \"3 Words\". Své zatím poslední, v pořadí páté, album vydala Michaelson v roce pod názvem \"Human Again\". Album \"Human Again\" zahájilo své působení v hitparádě Billboard na pátém místě. Od kritiků sklidila tato deska velmi pozitivní reakce, kritici velmi chválili unikátní zvuk tohoto alba. Následující šňůra koncertů k tomuto albu, The Human Again Tour, byla skoro každý večer naprosto vyprodaná.\n\nV roce 2006 spolupracovala s William Fitzsimmonsem na jeho albu \"Goodnight\", které bylo vydáno tentýž rok.\n\nMichaelson je velkou přítelkyní zpěvačky Sary Bareilles, se kterou napsala a nazpívala píseň \"Winter Song\", který se objevil na albu \"The Hotel Café Presents Winter Songs\", kompilaci originálních i klasických vánočních písní. V prosinci roku 2010 zpívala píseň \"Winter Song\" spolu s Bareilles na slavnostním rozsvícení vánočního stromu, kterého se zúčastnil mimo jiné i prezident Barack Obama s rodinou. \"Winter Song\" dosáhl v roce 2011 druhé příčky v irské hitparádě Irish Singles Chart.\n\nMichaelson nazpívala doprovodné vokály na albu \"Take A Bow\" zpěváka Grega Laswella, které vyšlo 4. května 2010. Spolupracovala s ním na písních \"Take Everything,\" \"My Fight (For You),\" and \"Come Clean.\"\n\nV roce 2010 napsala spolu s Marshallem Altmanem píseň s názvem \"Parachute\", kterou později nazpívala zpěvačka Cheryl Cole a vydala ji na svém debutovém albu \"3 Words\". Michaelson tento song nevydala sama, protože jí nezněl moc dobře. Po přepracování na zajímavější, funky verzi ho vydala na albu \"Everybody\".\n\nV srpnu roku 2011 se vdala za muzikanta Grega Laswella. Společně obývají byt v Brooklynu s Border teriérem, Shep Proudfoot.\n\n"}
{"id": "830102", "url": "https://cs.wikipedia.org/wiki?curid=830102", "title": "Kostel Saint-Antoine-des-Quinze-Vingts", "text": "Kostel Saint-Antoine-des-Quinze-Vingts\n\nKostel Saint-Antoine-des-Quinze-Vingts (doslovně \"svatého Antonína od Tří set\") je katolický farní kostel ve 12. obvodu v Paříži na \"Avenue Ledru-Rollin\". Kostel je zasvěcený svatému Antonínovi Paduánskému a pojmenován podle nedaleké nemocnice Quinze-Vingts.\n\nV roce 1204 zde pařížský biskup Eudes de Sully založil klášter Saint-Antoine-des-Champs, který se v roce 1206 přidal k cisterciáckému hnutí. Opatství získalo v roce 1215 od Ludvíka VIII. okolní pozemky a roku 1227 mu Ludvík IX. potvrdil privilegia, která jej stanovila královským opatstvím. Dne 2. června 1233 byl vysvěcen klášterní kostel Panny Marie a sv. Antonína za přítomnosti krále Ludvíka IX., jeho matky Blanky Kastilské a jeho manželky Markéty Provensálské.\n\nV roce 1791 vznikla v opatství farnost Saint-Antoine-des-Quinze-Vingts, ale už v roce 1793 byla kaple pronajata jako obchod s uhlím a v roce 1795 vznikla z kláštera nemocnice Saint-Antoine. V roce 1796 byly zbývající klášterní budovy zbořeny. V roce 1800 byla vysvěcena nová kaple v nemocnici Quinze-Vingts, kterou od roku 1802 využívala farnost.\n\nV letech 1898-1901 bylo shromážděno 400 000 franků k zakoupení pozemku na stavbu nového kostela a 17. června 1902 byl položen jeho základní kámen. Architektem kostela byl jmenován Joseph-Auguste-Émile Vaudremer (1929-1914), který navrhl též kostel Saint-Pierre-de-Montrouge. Vaudremer vytvořil hlavní fasádu, loď a zvonici a poté pokračoval jeho žák Lucien Roy. Kostel byl vysvěcen 28. prosince 1903.\n\nV roce 1961 byl upraven chór.\n\n"}
{"id": "830108", "url": "https://cs.wikipedia.org/wiki?curid=830108", "title": "Druhá občanská válka v Pobřeží slonoviny", "text": "Druhá občanská válka v Pobřeží slonoviny\n\nDruhá občanská válka v Pobřeží slonoviny byl ozbrojený konflikt, který se odehrával ve dnech 28. listopadu 2010 – 11. dubna 2011. Jednalo se o střet mezi silami Laurenta Gbagba, který vládl Pobřeží slonoviny z pozice prezidenta v letech 2000–2010, a jeho nástupce Alassane Ouattary.\n\nLaurent Gbagbo se stal prezidentem v roce 2000 po revoluci, která svrhla krátce působícího Roberta Guéïe, a byl prohlášen za vítěze voleb, které Robert Guéï údajně zfalšoval. Krátce nato se rozhořely boje mezi ním a povstaleckými skupinami na severu země, které probíhaly pod jménem První občanská válka v Pobřeží slonoviny mezi lety 2002 a 2007. Příčiny těchto střetů lze hledat především v náboženství. Jih země, ze kterého pochází Laurent Gbagbo, je převážně křesťanský, zatímco sever převážně muslimský. V roce 2005 kvůli špatné bezpečnostní situaci Laurent Gbagbo odvolal plánované volby, které postupně šestkrát odložil, takže proběhly až v roce 2010, což mu umožnilo zůstat u moci prakticky o celý mandát déle a vyneslo mezi politology přezdívku „Starý lišák“.\n\nBezprostřední příčinou konfliktu byly volby z 28. listopadu 2010. První kolo vyhrál Gbagbo poměrem 38,1 % ku Ouattarovým 33,1 %, na třetím místě skončil Henri Konan Bédié, prezident z let 1993–1999 s počtem 25 % hlasů. Ve druhém kole celkem nečekaně vyhrál Alassane Ouattara poměrem 54,1 % ku 45,9 %. Hlasy pro Gbagbu pocházely především od lidí křesťanského vyznání z jižní části země, hlasy pro Ouattaru především od muslimů ze severu země. Laurent Gbagbo odmítl výsledky voleb uznat, za pravdu mu dal také ústavní soud, který změnil výsledky voleb na Gbagbovo vítězství v poměru 51,5 % ku 48,5 % a své rozhodnutí odůvodnil údajnými volebními podvody ze strany Ouattarových stoupenců. Mezinárodní společenství uznalo za vítěze Ouattaru a rozhodnutí soudu zpochybnilo.\n\nPrvní střety mezi příznivci jednotlivých kandidátů propukly už během voleb, během nichž zahynulo 20 lidí, což je považováno za africký průměr. Poté, co Laurent Gbagbo odmítl opustit prezidentský úřad, začalo docházet k drobným střetům mezi větší částí armády podporující Laurenta Gbagbu a Ouattarovými milicemi, postupně se přidávaly další milice na stranu obou prezidentů, z nichž se nejvíce proslavila mládežnická polovojenská extremistická organizace Mladí Patrioti z Abidžanu, která se účastnila už první války a během druhé proslula šikanou, obtěžováním a zastrašováním civilistů. Laurent Gbagbo úmyslně střety zdržoval a snažil se v co nejkratším čase naverbovat žoldáky z Libérie, na straně Ouattary bojovalo mimo jiné mnoho nelegálních přistěhovalců. K nejtvrdším bojům začalo docházet v březnu 2011, během tohoto měsíce počet obětí výrazně stoupl na 800. V této době také začalo docházet k masovým dezertacím z armády na stranu Ouattary. Do 31. března jednotky OSN a Francie oficiálně pouze chránily civilisty, přestože stoupenci Laurenta Gbagby tvrdí, že stály již tehdy na straně Alessane Ouattary. Dne 31. března schválila OSN rezoluci proti Gbagbovi a její jednotky v čele s francouzskými vrtulníky začaly bombardovat vojenské cíle. Gbagbo se do poslední chvíle odmítal vzdát. Zabarikádoval se ve svém paláci, který začaly dobývat jednotky Ouattary za vydatné podpory francouzské armády 4. dubna. První útok byl neúspěšný. Gbagbo útok opětoval 10. dubna vysláním raket na hotel, ve kterém měl být ubytován Alessane Ouattara. Druhý útok na prezidentský palác se odehrál 11. dubna pomocí obrněných vozů a vrtulníků za účasti jak francouzských jednotek, tak jednotek OSN. Dne 11. dubna byl Laurent Gbagbo zadržen i s manželkou Simone, o které se spekuluje, že na jeho rozhodování měla nemalý vliv. V prezidentském paláci bylo nalezeno velké množství těžkých zbraní, které by údajně stačily ještě na několik měsíců tvrdé války.\n\nPo oficiálním datu konce války se stále objevují ojedinělé útoky páchané jednak stoupenci Laurenta Gbagby a jednak militantními skupinami z Libérie.\n\nPo více než čtyřech měsících za intenzivního přispění mezinárodního společenství (zejména OSN a Francie) zvítězily Ouattarovy jednotky a Ouattara se reálně ujal moci.\n\nPotvrzený počet mrtvých je v řádu stovek osob. Nejčastější odhady jsou však 1500 až 4000 mrtvých.\n\nV souvislosti s probíhající válkou se od počátku mluvilo o možné genocidě, která by měla být spáchána na příslušnících kmenů, které podporovaly poraženého prezidenta, něco takového se ovšem nestalo.\n\nLaurent Gbagbo byl na konci listopadu 2011 zatčen a předveden před Mezinárodní trestní soud v Haagu (jako první bývalá hlava státu v historii), obviněn byl ze zločinů proti lidskosti, konkrétně z vražd, znásilňování, perzekuce osob a jiných nelidských činů. Lidskoprávní organizace Human Rights Watch upozornila, že se Gbagbo dopustil také najímání dětských vojáků.. Lidskoprávní organizace chystaný soud přivítaly, ale zároveň zdůraznily, že vina je na obou stranách a další obvinění by měla následovat co nejdříve. Gbagbo se hájí tím, že se jedná o neokolonialistický konstrukt (viz Kontroverze), rozsudek nad ním ještě nebyl vynesen.\n\nManželka Laurenta Gbagby, Simone Gbagbo, byla obviněna 22. listopadu 2012, tedy necelý rok po zadržení svého manžela. Byla obviněna ze zločinů proti lidskosti, konkrétně vražd, znásilňování a jiných forem sexuálního útlaku a jiných krutých a nelidských činů. Obecně se počítá s jejím vydáním do Haagu, přestože k tomu ještě nedošlo.\n\nU obou válčících stran byly v malé míře zaznamenány případy znásilňování a zabíjení civilního obyvatelstva. Ve velké míře potom případy cíleného vyhánění předpokládaných podporovatelů opačného kandidáta, nejčastěji na základě náboženského vyznání a etnické příslušnusti. Cílené vraždy civilistů jsou spíše činem jednotlivých nižších velitelů, nežli příkazů shora. Výjimku tvoří palba do civilistů ze dnů 16.–21. prosince 2010 provedená ozbrojenými složkami ovládanými Gbagbou, při které zahynulo 173 lidí, a Gbagbovo využívání civilistů jako živých štítů ke konci bojů během obléhání jeho paláce.\n\nPolovojenská organizace Mladí Patrioti z Abidžanu ovládala Abidžan z pozice stoupenců Laurenta Gbagby několik měsíců. Během té doby cíleně obtěžovala a šikanovala civilisty a snažila se na nich obohatit. Bití civilistů tato organizace používala běžně, o vraždách z její strany nejsou žádné záznamy. Když Ouattarovy jednotky vstoupily do Abidžanu, Gbagbo Mladé Patrioty vyhnal a povolal do ulic skutečné ozbrojené složky.\n\nPo skončení bojů nová Ouattarova vláda prohlásila, že si je vědoma, že se válečných zločinů dopouštěli velitelé na obou stranách, žádá mezinárodní trestní soud o jejich nestranné vyšetření a sama zřídila za účelem jejich vyšetření komisi. Lidskoprávní organizace nevěří v to, že tato komise bude měřit stejným metrem.\n\nMasakr v Duékoué je nejzávažnější odhalený zločin této války. Na místě bylo za účasti pozorovatelů OSN 2. dubna jednorázově nalezeno 229 spálených mrtvol v masovém hrobě, 7. dubna bylo tamtéž odhaleno dalších 15 těl. OSN tedy dokumentuje 244 mrtvých, Červený kříž hovoří minimálně o 800 potvrzených obětech a některé odhady přesahují i číslo 1000 obětí. Masakr je připisován Ouattarovým jednotkám, protože vypukl krátce po tom, co Duékoué dobyly. Co se na místě přesně stalo se neví. Ouattarův zástupce uvedl, že jeho muži na místě napočítali „pouze“ 152 osob a rezolutně popřel, že by se mezi nimi mohli nacházet civilisté.\n\nPodle nejmenších odhadů byly z domovů vyhnány desítky tisíc obyvatel, podle nejvyšších potom něco přes milion. Nejčastější odhady se pohybují v řádu stovek tisíc. Nadpoloviční většina z nich byla vyhnána cíleně jako předpokládaní voliči nepřítele a další statisíce byly nuceny opustit své domovy během rozhodujících bojů o největší město Pobřeží slonoviny Abidžan. Největší část z mezinárodních uprchlíků zamířila do Libérie, kde jich koncem března 2011 bylo asi 90 000. Řádově desetitisíce jsou ve zbylých zemích regionu, jedná se především o Ghanu, Mali, Burkinu Faso a Sierra Leone. Návratnost ze všech zemí je nízká. Během války se z dalších statisíců lidí stali bezdomovci.\n\nBěhem války byly vyhnány nejméně desetitisíce, podle některých odhadů pak více než milion obyvatel ze svých domovů. To vedlo ke zvýšení již tak dost vysoké kriminality a snížení celkové hospodářské úrovně. Kromě toho byly cíleně bombardovány některé vojenské a průmyslové budovy, což způsobilo taktéž zhoršení ekonomické situace. Celkový propad HDP za rok 2011 tvořil 5,8 %.\n\nPobřeží slonoviny je největší exportérem kakaa na světě, jeho produkce dosahuje až 40 % produkce světové. Alessane Ouattara koncem ledna 2011 zakázal export kakaa, což způsobilo raketový růst ceny této komodity. Vzhledem k tomu, že obchodní analytici dopředu nevěděli, kdy válka skončí, byly předpovídány katastrofické scénáře a růst ceny čokolád o desetky procent nebo až na několikanásobky původní ceny. Ouattarovým cílem bylo ekonomicky poškodit Laurenta Gbagbu, který z prodeje kakaa profitoval. Zákaz byl z větší části dodržován, přístavy, které jej nedodržovaly, svět z větší části bojkotoval do uklidnění situace. Častější případy prodeje zakázaného kakaa se vyskytly pomocí pašování přes Ghanské hranice.\n\nFrancie bývá obviňována, že se zapojila do konfliktu na straně Ouattary proto, aby se pomstila Gbagbovi za to, že dlouhodobě patřil k nejvýraznějším odpůrcům režimu Félixe Houphouët-Boignyho, jehož vláda měla s Francií úzké vztahy.\n"}
{"id": "830114", "url": "https://cs.wikipedia.org/wiki?curid=830114", "title": "Acorn Archimedes", "text": "Acorn Archimedes\n\nAcorn Archimedes byl první osobní respektive domácí počítač firmy Acorn Computers, který používal její novou architekturu ARM. V prodeji byl od června 1987 do poloviny devadesátých let dvacátého století, měl v základní podobě 512 kilobajtů paměti a 32bitový procesor RISCového typu, přičemž při uvedení byla uváděna jeho rychlost 4 MIPS.\n\nPrvní modely byly označené řada 300 a řada 400. Řada 400 nabízela 4 sloty pro rozšíření a kontrolér ST-506 pro vnitřní pevný disk. Obě řady používaly jako operační systém Arthur (později nahraditelný za úplatu RISC OS), podporu programovacího jazyka BBC BASIC a emulátor staršího mikropočítače BBC Micro. Počítač se skládal z počítačové skříně, obrazovky, samostatné klávesnice a třítlačítkové myši. Všechny modely nabízely osmikanálový zvukový výstup a obrazovka uměla zobrazit 256 barev.\nNová verze systému Arthur se původně měla jmenovat Arthur 2, ale když byl vydán film , rozhodla se firma uvést operační systém pod novým názvem RISC OS. S ním začala být prodávána nová řada A3000, ovšem mohl se dokoupit i do starších strojů jako ROM modul.\n\nPočítače A3000 měly procesor s taktovací frekvencí 8 MHz a 1 MB paměti. Na rozdíl od předchozích modelů tvořila klávesnice a počítač jeden celek.\n\nPak byl v roce 1991 vydán model A5000. Ten už měl procesor řady ARM3 s frekvencí 25 MHz, 2 nebo 4 MB RAM, a pevný disk o kapacitě 40 nebo 80 MB. Uměl zobrazovat grafiku v rozlišení VGA 800×600 pixelů. Navíc nabízel jako součást standardního příslušenství mechaniku pro diskety s vysokou hustotou, které podporovala formátování používané DOSem a\nAtari. Pozdější verze A5000 obsahovaly procesor s frekvencí 33 MHz, paměť až 8 MB a až kapacitu pevného disku až 120 MB.\n\nV roce 1992 se objevil model A3010, který měl port pro připojení joysticku a TV modulátor. Ve stejném roce se objevil také notebook A4, s procesorem řady ARM3 a s displejem z tekutých krystalů nabízejícím rozlišení 640×480 v 15 odstínech šedé. Kromě toho zde byl port pro připojení monitoru, na kterém bylo možné zobrazit barvy. Součástí notebooku nebyla žádná náhrada myši, tu bylo nutno připojit externí nebo si vystačit s klávesnicí.\n\nKoncem osmdesátých a začátkem devadesátých let byl Acorn Archimedes jedním z nejvýkonnějších domácích počítačů; jeho hlavní procesor byl rychlejší než Motorola 68000 používané v populárnějších počítačích Amiga a Atari ST. Motorola 68000 taktovaná na 8 Mhz měla výkon zhruba 1 MIPS pro 16bitové výpočty a 0,5 MIPS pro 32bitové, při výběru jednodušších 16bitových instrukcí se dostala na 2 MIPS, naproti tomu 8 megaherzový ARM2 měl výkon 4,5 až 4,8 MIPS.\n\nArchimedes se poměrně výrazně rozšířil ve školství v Spojeném království, Irsku, Austrálii a Novém Zélandu, na čemž měla svůj vliv spolupráce s řetězcem Tesco v programu Computers for Schools (\"počítače do škol\"), kromě toho se uchytil v určitých aplikacích u železnice a v lékařství, ale jinak větších úspěchů nedosáhl.\n\nZačátkem devadesátých let nad ním začaly vítězit počítače Apple Macintosh a IBM PC, které ho překonávaly v práci s multimédii.\n\n"}
{"id": "830118", "url": "https://cs.wikipedia.org/wiki?curid=830118", "title": "Okres Tab", "text": "Okres Tab\n\nOkres Tab ( ) je okres v Maďarsku, v župě Somogy. Jeho správním centrem je město Tab.\n\nV okrese se nachází celkem 24 měst a obcí.\n"}
{"id": "830119", "url": "https://cs.wikipedia.org/wiki?curid=830119", "title": "Tomáš Kučera (1984)", "text": "Tomáš Kučera (1984)\n\nTomáš Kučera (* 19. červen 1984) je slovenský fotbalový brankář, který od léta 2014 nemá angažmá. Mimo Slovenska hrál v ČR.\n\nV roce 2007 se hráč domluvil na kontraktu s Karvinou, kde strávil s výjimkou půlročního hostování v Liptovském Mikuláši dvě sezony. Před jarní částí sezony 2010/11 se domluvil na přestupu s Duklou Praha, s níž se mu podařilo postoupit do 1. české ligy.\n\n"}
{"id": "830122", "url": "https://cs.wikipedia.org/wiki?curid=830122", "title": "Kanoistika na Letních olympijských hrách 2000", "text": "Kanoistika na Letních olympijských hrách 2000\n\nZávody v kanoistice se na Letních olympijských her 2000 v Sydney uskutečnily ve dnech 17.–20. září 2000 na kanále Penrith Whitewater Stadium (vodní slalom) a 26. září – 1. října 2000 na kanále Sydney International Regatta Centre (rychlostní kanoistika). Celkem 348 závodníků startovalo v 16 disciplínách (12 pro muže, 4 pro ženy).\n\nČeskou výpravu tvořilo 17 mužů a 2 ženy:\n\n\n"}
{"id": "830123", "url": "https://cs.wikipedia.org/wiki?curid=830123", "title": "Pratt &amp; Whitney J75", "text": "Pratt &amp; Whitney J75\n\nPratt & Whitney J75 (tovární označení: JT4A) byl proudový motor s axiálním kompresorem, který poprvé vzlétnul jako pohonná jednotka letounu v roce 1955. Motory měly základní tah 75 kN. Jednalo se v podstatě o většího bratra motorů Pratt & Whitney J57 (JT3C). Motor byl znám i ve své civilní komerční verzi pod označením JT4A a také v roli „neleteckých“ proudových motorů (turbín) GG4 a FT4, které byly určeny pro pohon lodí a elektrických generátorů.\n\nVe své vojenské verzi byly motory J75 použity na letounech Lockheed U-2, Republic F-105 Thunderchief a Convair F-106 Delta Dart. Byly také využity na prototypech a experimentálních strojích Lockheed A-12, North American F-107, Vought XF8U-3 Crusader III, Martin P6M SeaMaster a Avro Canada CF-105 Arrow.\n\nPřed příchodem dvouproudových motorů Pratt & Whitney JT3D motory sloužily k pohonu některých modelů letounů Boeing 707 a Douglas DC-8. To přineslo zlepšení výkonů pro letouny na střední vzdálenosti Boeing 707-220 a Douglas DC-8-20 a umožnilo letounům Boeing 707-320 a Douglas DC-8-30 létat mezi kontinenty.\n\nMotory se v letectví používaly relativně krátkou dobu, zato v použití na plavidlech se dočkaly delšího života. Odvozený motor FT4 se vyráběl v několika modelech s výkonem od 18 000 do 22 000 koní. Mezi dobře známé použití patří využití motorů u prvních turbínami poháněných válečných lodí, mezi které patří kanadské torpédoborce třídy Iroquois, kutry třídy Hamilton pro americkou pobřežní stráž a byl zvažován i pro dělové čluny US Navy třídy \"Asheville\".\n\nMnoho motorů bylo také rozšířeno jako plynové turbíny na zemní plyn pro pohon generátorů elektrického proudu pro vykrývání odběrových špiček. Od roku 1960 bylo takto instalováno více než 1 000 turbín FT4 a mnohé z nich pracují dodnes, ačkoliv byly vylepšeny hlavně kvůli snížení emisí výfukových plynů.\n\n\nJ75 (vojenské použití)\n\nJT4A (civilní použití)\n\n\"Data pocházejí\" z Jane's All the World's Aircraft 1962-63, Aircraft engines of the World 1966/67, Flight:Aero Engines 1960\n\n\n\n\n\n"}
{"id": "830126", "url": "https://cs.wikipedia.org/wiki?curid=830126", "title": "Kelč-Staré Město", "text": "Kelč-Staré Město\n\nKelč-Staré Město je katastrální území v okrese Vsetín. Jeho výměra činí 510,6 hektarů. Základní sídelní jednotky katastrálního území mají charakter sídelních lokalit.\n\nV katastrálním území Kelč-Staré Město se nachází jihovýchodní a východní část města Kelč. Ačkoliv se v názvu katastrálního území vyskytuje Staré Město, většina historické části města se nachází v katastrálním území Kelč-Nové Město. Z historických staveb se na zde nachází kostel svatého Petra a Pavla. Protéká tudy řeka Juhyně.\n\n"}
{"id": "830127", "url": "https://cs.wikipedia.org/wiki?curid=830127", "title": "David Voda", "text": "David Voda\n\nDavid Voda (* 11. října 1976 Olomouc) je český kunsthistorik, básník a redaktor. V současné době žije v Olomouci, pracuje v galvanické zinkovně.\n\nDětství prožil v Olomouci, Jeseníkách (moravských Sudetech) i na Slovensku. V letech 1995–2002 vystudoval teorii a dějiny umění na Filozofické fakultě Univerzity Palackého.\n\nV letech 2000–2004 byl kurátorem v Muzeu umění Olomouc. V letech 2004–2006 působil jako kurátor v Divadle hudby Olomouc.\n\nSpecializuje se na českou moderní kulturu. Věnuje se umění českých Němců ve 20. století, moravskému umění po roce 1938, zabývá se otázkami česko-německo-židovské minulosti a také se zajímá o dějiny fotografie.\n\nPíše literární i výtvarné recenze, uměleckohistorické eseje. Publikuje v časopisech \"Listy\", \"A2\", \"Ateliér\", \"Prostor Zlín\", \"Souvislosti\". Je redaktorem dvouměsíčníku \"Listy\", zde vede rubriku Galerie a Architektura, je zároveň činný v olomouckém nakladatelství Burian a Tichák. Od roku 2004 pracuje v galvanické zinkovně jako vedoucí výroby.\n\nŽije v Olomouci, jeho ženou je italská básnířka a překladatelka Sabine Voda Eschgfäller.\n\nJako básník debutoval v roce 2010 sbírkou \"Sněhy a další\" (Fra, Praha 2010), která byla nominována na cenu Magnesia Litera 2011 v kategorii objev roku.\n\n\n\n"}
{"id": "830128", "url": "https://cs.wikipedia.org/wiki?curid=830128", "title": "Kelč-Nové Město", "text": "Kelč-Nové Město\n\nKelč-Nové Město je katastrální území v okrese Vsetín. Jeho výměra činí 791,01 hektarů. Základní sídelní jednotky katastrálního území mají charakter sídelních lokalit.\n\nV katastrálním území Kelč-Nové Město se nachází severozápadní a západní část města Kelč. Nachází se zde většina historického jádra města, včetně renesančního zámku ze 16. století, kostela sv. Kateřiny Alexandrijské nebo budovy radnice. Dalším katastrálním územím, v němž se nachází část zástavby města Kelč, je katastrální území Kelč-Staré Město.\n\n"}
{"id": "830129", "url": "https://cs.wikipedia.org/wiki?curid=830129", "title": "Mars Hand Lens Imager", "text": "Mars Hand Lens Imager\n\nMars Hand Lens Imager (MAHLI) je jedna ze 17 fotografických kamer na vozítku Curiosity rover mise Mars Science Laboratory. Zařízení je namontováno na robotické paži na věži vozítka.\n\nPrimárně je zařízení určeno k pořizování mikroskopických snímků hornin a půdy, ale může být použito k pořizování i jiných snímků. MAHLI je schopno nasnímat fotografie ve věrných barvách o velikosti 1600×1200 pixelů s rozlišením až 13,9 mikrometrů na pixel. MAHLI disponuje ohniskovou vzdáleností od 18,3 mm do 21,3 mm a úhlem pohledu od 33,8 do 38,5 stupňů. MAHLI disponuje bílým a ultrafialovým LED osvětlením pro snímání ve tmě nebo fluorescenčním spektru. Umožňuje mechanické zaostřování od několika desítek milimetrů až do nekonečna. Systém může pořizovat snímky procesem hyperfokus (focus stacking, složené snímky s velkou hloubkou ostrosti). MAHLI může ukládat snímky ve formátu RAW nebo v reálném čase použít bezeztrátovou kompresi ve formátu JPEG.\n\nPodle vyjádření společnosti NASA je „hlavním účelem fotoaparátu získat detailní snímky kamenů a půdy s vysokým rozlišením v oblasti kráteru Gale. Kamera je schopna zaostřit jakýkoli cíl od vzdálenosti asi 2,1 cm až do nekonečna. To znamená, že může pořídit také obrázky marsické krajiny.“\n\nFotografie pořízené zařízením Mars Hand Lens Imager:\n\n"}
{"id": "830132", "url": "https://cs.wikipedia.org/wiki?curid=830132", "title": "První vláda Bojka Borisova", "text": "První vláda Bojka Borisova\n\nPrvní vláda Bojka Borisova úřadovala od 27. července 2009 do 13. března 2013, jakožto kabinet Bulharské republiky. Vládu sestavila strana Občané za evropský rozvoj Bulharska (GERB), která zvítězila v parlamentních volbách, které se konaly 5. července stejného roku.\n\nPředseda vlády Bojko Borisov ohlásil 20. února 2013 v parlamentu záměr podat demisi. Odchod vlády byl reakcí na protesty proti vysokým cenám energie. Ty se v předchozích dnech rozšířily do všech velkých měst země. \n\nDemise byla podána 21. února 2013 a k ukončení úřadování došlo 13. března téhož roku, v souvislosti se jmenováním nového přechodného kabinetu řízeného Marinem Rajkovem. Jeho úkolem se stalo dovedení země k předčasným volbám, které se uskutečnily 12. května 2013.\n\n"}
{"id": "830133", "url": "https://cs.wikipedia.org/wiki?curid=830133", "title": "Vít Beneš", "text": "Vít Beneš\n\nVít Beneš (* 12. srpna 1988 v Ústí nad Labem) je český fotbalový obránce, od ledna 2019 hráč klubu SK Sigma Olomouc. Má na svém kontě jeden start za českou reprezentaci do 21 let.\n\nV mládeži působil v týmech FK Ravel Ústí nad Labem, AC Sparta Praha a SK Kladno. Do dospělého fotbalu vstoupil v dresu SK Kladno, v 1. české lize debutoval 29. dubna 2007 v zápase proti SK Slavia Praha.\n\nV Kladně strávil 4 roky, ale po sestupu týmu do 2. ligy se rozhodl přestoupit do FK Baumit Jablonec. V anketě Sportovec Kladenska za rok 2009 se umístil na 2. místě. V Kladně měl bilanci 60 ligových zápasů a jeden vstřelený gól.\nV létě 2010 přestoupil z Kladna do Jablonce.\n\n17. května 2013 vyhrál s Jabloncem český fotbalový pohár, finálové utkání Poháru České pošty 2012/13 proti Mladé Boleslavi se rozhodlo až v penaltovém rozstřelu, který skončil poměrem 5:4 pro Jablonec (po konci řádné hrací doby byl stav 2:2). Vítězství slavil i v Českém Superpoháru 2013, poraženým bylo mužstvo FC Viktoria Plzeň.\nPo skončení sezóny 2012/13 o něj měla zájem pražská Sparta, ale Jablonec ho i s ohledem na účinkování v předkolech Evropské ligy neuvolnil.<br>\nSkóroval 10. listopadu 2013 v ligovém utkání proti 1. FK Příbram, Jablonec vyhrál vysoko 6:0.\nNa začátku sezóny 2014/15 si poranil Achillovu šlachu a se zraněním laboroval celou podzimní část ligy. Celkem odehrál v letech 2010–2017 za Jablonec 141 ligových utkání a vstřelil 14 branek.\n\nV červnu 2017 přestoupil z Jablonce do maďarského klubu Vasas SC z Budapešti. Podepsal zde tříletou smlouvu. Sešel se zde s krajanem Janem Šimůnkem. Musel čekat na výjimku od maďarského fotbalového srazu, neboť v 15 letech přišel o ledvinu a v Maďarsku není start hráčům s jednou ledvinou povolen. Po sestupu Vasas FC do druhé maďarské ligy odešel v červenci 2018 na hostování do prvoligového Szombathelyi Haladás.\n\nV lednu 2019 se vrátil zpět do Česka, konkrétně do prvoligového týmu SK Sigma Olomouc. Zde by měl hrát ve stoperské dvojci s mladým Václavem Jemelkou. Dostal dres s číslem 32. Měl by být jednou z důležitých postav v olomouckém kádru. Svůj první zápas za Sigmu odehrál v přípravě s Ružomberokem (první poločas).\n\nZa českou reprezentační jedenadvacítku nastoupil 3. 3. 2010 k jednomu přátelském utkání proti Finsku (výhra 1:0).\n\nV červnu 2015 uspořádal charitativní stream dlouhý 28 hodin v počítačových hrách FIFA 15, Grand Theft Auto V a Madden NFL 15 (konzole PlayStation 4) pro podporu vážně nemocného slovenského fotbalisty Mariána Čišovského z Viktorie Plzeň. 28 hodin bylo symbolicky zvoleno podle čísla dresu, které Marián Čišovský nosil ve Viktorii Plzeň. Akce vynesla částku kolem 100 000 Kč.\n\n"}
{"id": "830134", "url": "https://cs.wikipedia.org/wiki?curid=830134", "title": "Anes Haurdić", "text": "Anes Haurdić\n\nAnes Haurdić (1. března 1990 v Sarajevu) je bosenský fotbalový záložník, od roku 2016 působí v klubu NK Čelik Zenica.\n\nAnes Haurdić začal svoji fotbalovou kariéru v bosenském hlavním městě v klubu FK Sarajevo, zde tento mladý záložník strávil 4 sezony a v létě 2006 změnil angažmá, přestoupil do českého klubu FK Baumit Jablonec, kde hrál za dorost. Nejprve byl však na testech v FK Teplice, kde jej trenér mládeže odmítl. Na jaře 2009 jej trenér František Komňacký vytáhl do A-týmu Jablonce. V jarní části sezóny 2008/09 Gambrinus ligy nastoupil 12x v řadě v základní sestavě a v následující sezóně 2009/10, kdy Jablonec zaostal na konečném druhém místě o jediný bod za mistrovskou Spartou Praha, patřil k pilířům týmu a začali se o něj zajímat skauti zahraničních klubů. Zradilo jej však zdraví.\n\nV roce 2013 se do FK Sarajevo vrátil a na jaře mu pomohl ke konečnému 2. místu v bosenské lize. V létě si poté díky tomu zahrál s klubem předkolo Evropské ligy UEFA. Poté byl ale na podzim 2013 bez fotbalu, neboť nechtěl prodloužit smlouvu. V lednu 2014 se opět objevil v ČR, kde podepsal smlouvu s nováčkem Gambrinus ligy 1. SC Znojmo. Předtím byl na testech i ve FC Vysočina Jihlava (v září 2013), kde odehrál jedno ligové utkání za juniorku.\n\nV létě 2014 se vrátil do Bosny, kde poté hrál za několik místních klubů.\n\nbyl členem bosenské reprezentace do 21 let.\n\n"}
{"id": "830141", "url": "https://cs.wikipedia.org/wiki?curid=830141", "title": "Bytové jádro", "text": "Bytové jádro\n\nBytové jádro je prefabrikovaný celek koupelny a záchodu. Byl připravován mimo staveniště v továrnách a montován až přímo do nově postavených bytů. Díky tomu se urychlovala výstavba nových panelových domů hojně budovaných za éry komunismu v Československu.\nBytová jádra byla používána v letech 1958–1990 a za tuto dobu bylo vystavěno podle odhadů 1,18 milionu jader.\n\nExistují čtyři základní druhy bytových jader – umakartová s polystyrenovou výplní, papírová s voštinami, obě s přídavnými zpevňujícími prvky ( dřevěné hranoly nebo prkna ), sádrokartonová (dříve většinou bez výplně) a železobetonová.\nUmakartová jádra jsou označována písmenem B následovaným číslicí (například B-10, B-63 apod.). Tato jádra se buď montovala až na místě z připravených desek, nebo se dodávala jako jeden kus.\n\nDalší typy jader jsou například H, F, T, E . Liší se především uspořádáním příček, vany a toalety. Přitom jsou některé stěny zděné a některé umakartové.\n\nŽelezobetonová jádra byla používána méně než umakartová. Jejich výhodou je delší životnost.\n\nHlavní nevýhodou je životnost samotného umakartu, ten se postupem času a působením vlhkosti začíná kroutit a prohýbat. Často dochází také ke vzniku plísní.\nDalší nevýhodou je také nízká izolace zvuku. Především z těchto důvodů se v současné době jádra nahrazují zděnou koupelnou s toaletou, přičemž se jedná o rozsáhlejší odborné rekonstrukce \n"}
{"id": "830146", "url": "https://cs.wikipedia.org/wiki?curid=830146", "title": "Tomáš Vokrouhlík", "text": "Tomáš Vokrouhlík\n\nTomáš Vokrouhlík (* 26. dubna 1981 Tábor) je český cyklista jezdící na horském a silničním kole. V současnosti závodí za tým BMC SAVO Racing Team. Od roku 1997 jezdil za tým CK Hradec Králové, v 17 letech přestoupil do stáje CHP Sport Hradec Králové. Tam také potkal svého současného etapového spolujezdce Martina Horáka.\n\n\n\n\n\n"}
{"id": "830168", "url": "https://cs.wikipedia.org/wiki?curid=830168", "title": "Marcali", "text": "Marcali\n\nMarcali je město v Maďarsku v župě Somogy. Je centrem okresu Marcali.\n\nRozkládá se na ploše 104,40 km² a v roce 2010 zde žilo 11 571 obyvatel.\n\n"}
{"id": "830169", "url": "https://cs.wikipedia.org/wiki?curid=830169", "title": "Alqualondë", "text": "Alqualondë\n\nAlqualondë neboli Labutí přístav je město ve fiktivní Středozemi od britského spisovatele J.R.R. Tolkiena. \n\nMěsto se nachází na pobřeží Amanu kontinentu přístupném pouze Elfům a přesněji v zátoce Eldamar. Město bylo postaveno na skále a mnohé z domů byly ozdobeny perlami. Hlavní význam ve městě měl přístav, který byl osvětlen lampami a byly v nich zakotveny lodě, které měly tvar labutí se zlatými zobáky.\n\nVe městě sídlil Olwë, pán Teleri, spolu se svým lidem. Toto město je připomínáno zejména se Zabíjením rodných při vzpouře Noldor vedené Fëanorem.\n"}
{"id": "830170", "url": "https://cs.wikipedia.org/wiki?curid=830170", "title": "Bitva o Tinian", "text": "Bitva o Tinian\n\nBitva o Tinian představovala poslední fázi amerického tažení na Marianách během války v Tichomoří. Ze všech tří obojživelných útoku na marianské ostrovy Saipan, Tinian a Guam se jednalo o nejúspěšnější operaci. Za osm dní se Američanům podařilo ostrov dobýt a to za cenu 328 padlých vojáků, což bylo ve srovnání s útoky na Guam a Saipan poměrně málo. Ostrov byl po dobytí Američany přebudován na leteckou základnu, z níž startovaly bombardéry B-29 na Japonsko. V srpnu 1945 také z ostrova odstartovala obě letadla, která shodila atomové bomby na Hirošimu a Nagasaki, B-29 Enola Gay a B-29 Bockscar.\n\nPo dobytí Saipanu zbyly na Marianách pouze ostrovy Guam, Tinian a Rota. Rota byla letecky neutralizována a tak byl na řadě Tinian. Tinian měl velký význam, protože byl ze všech ostrovů na Marianách nejméně hornatý a skýtal skvělé místo pro zbudování letišť a také se nacházel pouze tři míle jižně od Saipanu a znamenal pro něj hrozbu. Japonci na jihu ostrova vybudovali dvě letiště dlouhá 1 600 m. a třetí se nacházelo ve středu ostrova a bylo ve výstavbě. Na ostrově se nacházela dvě místa vhodná k útoku, neboť všude jinde byly útesy i 30 m. vysoké. Jižní pláže byly nazvány Bílá 1 a Bílá 2, severní pláž byla pojmenována Žlutá. U obou se se vylodili jednotky žabích mužů, kteří rozhodli že vhodnější pro vylodění budou bílé pláže. Jako den D byl stanoven 24. červenec. K útoku byly vybrány 2. a 4. divize námořní pěchoty. \n\nKolem šesté hodiny ráno 24. července zahájil fingovaný útok Demonstrační oddíl poblíž města Tinian. Plukovník Ogata si myslel že k vylodění dojde tam a proto když v půl osmé začal útok na Bílých plážích nebyly tam síly, co by je zastavily. Na pláži Bílá 1 proběhlo vylodění bez větších problémů a Američané postoupili do vnitrozemí. Na pláži Bílá 2 bránily postupu dva betonové bunkry, které se nakonec povedlo zneškodnit. Japonci však měli v tomto prostoru děla a minomety a ty neustále střílely na americké pozice. Do večera bylo na ostrově 15 000 Američanů. \n\nV noci z 24. na 25. července provedli dva japonské prapory za podpory tanků protiútok ve třech vlnách. Světlice z amerických torpédoborců osvětlily krajinu a Japonci byli pro americké kulomety snadný cíl. Útok byl bez větších problémů odražen. Dne 25. července se vylodila 2. divize námořní pěchoty a tak začal rychlý a nezadržitelný postup amerických sil. Dne 26. července bylo obsazeno hlavní letiště u výběžku Uši a celá severní strana ostrova. Tlak amerických divizí se tím pádem obrátil k jihu. Odpoledne 30. července bylo obsazeno město Tinian a poté minolovky rychle vyčistily Sunharonskou zátoku a její pláže se staly hlavním výkladištěm zásob a materiálu. Velitelé předpokládali, že se Japonci zahnaní na konec ostrova budou bránit do posledního dechu, proto učinili všechna opatření aby vojákům co nejvíce pomohli. Závěrečný útok provedli ve dnech 31. července a 1. srpna, kdy se museli vypořádat se silným odporem Japonských vojáků. 1. srpna Japonci provedli poslední organizované protiútoky, které byly za pomoci děl odraženy. Toho dne v 18:55 prohlásil generálmajor Schmidt ostrov za dobytý.\n\nDobytí ostrova za druhé světové války bylo vždy kontroverzní. U Tinianu to platilo obzvlášť protože se v džungli a v horách skrývali japonští vojáci. Ti se pokoušeli vést gerilovou válku, ale většina se buď zabila, vzdala nebo vyhladověla. Několik vojáků se skrývalo i dlouho po konci války, protože nechtěli uvěřit, že Japonsko kapitulovalo. \n"}
{"id": "830171", "url": "https://cs.wikipedia.org/wiki?curid=830171", "title": "Lukáš Zoubele", "text": "Lukáš Zoubele\n\nLukáš Zoubele (* 20. prosince 1985, Ústí nad Labem) je český fotbalový záložník, od roku 2016 působící v FC Vysočina Jihlava. Jeho sportovní kariéra je poznamenána řadou zranění.\n\nZoubele je odchovancem klubu FK Český Lev Neštěmice, odkud v roce 1999 ve svých 14 letech přestoupil do FK Teplice. V týmu sídlícím na severu Čech se propracoval až do A-týmu. V roce 2006 šel hostovat do FK Ústí nad Labem. Poté hostoval v SK Kladno, odkud se vrátil v roce 2009 zpět do Teplic.\n\nK 1. 7. 2012 podepsal smlouvu s FK Baumit Jablonec. 17. května 2013 vyhrál s Jabloncem český fotbalový pohár, finálové utkání Poháru České pošty 2012/13 proti Mladé Boleslavi se rozhodlo až v penaltovém rozstřelu, který skončil poměrem 5:4 pro Jablonec (po konci řádné hrací doby byl stav 2:2). S Jabloncem si zahrál i v Evropské lize 2013/14. V létě 2014 s klubem prodloužil kontrakt o půl roku.\n\nV prosinci 2014 mu skončila v Jablonci smlouva, klub ji neprodloužil. Na testy jej pozval celek FC Zbrojovka Brno. S týmem následně podepsal smlouvu.\n\nPo sezóně 2015/16 přestoupil do FC Vysočina Jihlava, kde podepsal smlouvu na dva roky.\n\n"}
{"id": "830174", "url": "https://cs.wikipedia.org/wiki?curid=830174", "title": "Filip Novák (fotbalista)", "text": "Filip Novák (fotbalista)\n\nFilip Novák (* 26. června 1990 Přerov) je český fotbalový obránce a reprezentant působící od ledna 2018 v tureckém Trabzonsporu. Je typem ofenzivního beka, hraje na levé straně obrany.\nJeho dědečkem byl zpěvák a skladatel Pavel Novák.\n\nDrží rekord 1. české ligy v počtu gólů nastřílených obráncem za sezónu (celkem 11 v sezóně 2014/15). V dresu Jablonce získal ocenění „Hráč měsíce Synot ligy“ za duben 2015.\n\nFilip Novák začal hrát fotbal v týmu KMK Přerov, poté od žákovské kategorie v 1. FC Přerov a následně ještě jako dorostenec přestoupil do klubu FC Tescoma Zlín. Tam se po sestupu do druhé ligy výrazně prosadil a tak si jej v roce 2011 do svých řad vybral FK Baumit Jablonec. V něm se po půlroce propracoval do základní sestavy a později za něj odehrál také několik utkání Evropské ligy (mj. proti Betisu Sevilla, FC Kodaň nebo Ajaxu Amsterdam). To mu společně se střeleckým rekordem z pozice obránce v sezóně 2014/15 přineslo zahraniční angažmá v dánském FC Midtjyllandu, kde se ihned zařadil mezi stabilní členy základní sestavy.\n\nPrvoligový debut si odbyl ve svých 18 letech v závěru domácího zápasu s Příbramí v dubnu 2009. V dalším kole odehrál celý zápas na hřišti Baníku Ostrava, kde si nešťastně vstřelil vlastní gól (Zlín nakonec vyhrál 1:3), pak už si příliš nezahrál. Na konci sezony 2008/09 přišel sestup do druhé ligy, což pro něj nebylo úplně na škodu. Dostával více šancí, až se vypracoval mezi nejlepší hráče týmu a získal si tak pozornost jiných klubů.\n\nZa atraktivnějším angažmá přestoupil v červenci 2011 do Jablonce, za něhož hned v úvodu okusil Evropskou ligu. Nejdříve střídal v zápasech proti albánskému KS Flamurtari Vlorë a v dalším kole, domácím zápasu proti Alkmaaru nastoupil v základní sestavě.\n\nV české lize nejprve střídal, ale od 14. kola v domácím zápase proti Sigmě Olomouc začal stabilně nastupovat v základní sestavě, ve které hraje na postu ofenzivně laděného levého obránce.\n\nNa podzim sezony 2012/13 (1. října 2012) vstřelil svůj premiérový ligový gól v domácím utkání proti Dukle Praha (remíza 2:2). Další dva góly přidal 30. března 2013 proti domácímu celku 1. FK Příbram, kdy první dorazil do sítě patičkou a druhý vstřelil krásným obloučkem z přímého kopu. Jablonec však vedení 3:1 neudržel a nakonec v Příbrami remizoval 3:3, byť jeden příbramský gól doprovázely kontroverze o tom, jestli balón skutečně přešel brankovou čáru.\n\nV zimním halovém turnaji Indoor Fotbal Cup 2013 zvítězil se svým Jabloncem a byl vyhlášen nejlepším hráčem celého turnaje.\n\nV lize Jablonec v průběhu celé sezony stíhal Spartu a Plzeň na špičce tabulky, ale po debaklu 5:1 na hřišti Dukly Praha ve 23. ligovém kole přišla výsledková krize. Na bronzovou příčku tabulky jej tak v závěru soutěže předběhl Liberec a Jablonci tak už jako jediná cesta do evropských pohárů zůstal Pohár České pošty, který nakonec celý vyhrál.\n\n17. května 2013 se Novák podílel na vítězství ve finále Poháru České pošty 2012/13 proti Mladé Boleslavi v Chomutově. Utkání se rozhodlo až v penaltovém rozstřelu, který skončil poměrem 5:4 pro Jablonec (po konci řádné hrací doby byl stav 2:2), Novák svůj pokus s ledovým klidem proměnil.\n\nNa začátku sezóny 2013/14 (12. července 2013) nastoupil v základní sestavě k utkání o český Superpohár proti Viktorii Plzeň. Tu Jablonec porazil na jejím hřišti 2:3 a získal tak další trofej.\n\nV bojích Evropské ligy, kam jablonečtí postoupil díky zisku Poháru České pošty v minulé sezoně, nejprve narazili ve 3. předkole na norský Stromsgodset. Novák odehrál celý domácí zápas, který jeho tým vyhrál 2:1.\nK venkovnímu utkání kvůli krátkodobému zranění z předešlého ligového zápasu nenastoupil, ale jeho spoluhráči i tak vyhráli 1:3 a svého soupeře tak vyřadili.\n\nVe 4. předkole narazili na celek Betis Sevilla. Po skvělém herním projevu, který však ztroskotal na mnoho nepřesnostech jabloneckých v koncovce a několika nedůrazech v obraně, doma Jablonec podlehl 1:2.\nNovák v tomto zápase nacentroval Kopicovi na jediný gól do sítě španělského celku. S vědomím obstojného výkonu z minulého zápasu a špatné formy jejich soupeře ve španělské nejvyšší lize jeli jablonečtí do Sevilly s odhodláním postoupit. Soupeř však neponechal nic náhodně, před svými téměř 30 tisíci diváky je po výborném výkonu porazil 6:0 a sen o postupu do základní skupiny Evropské ligy se tak rozplynul.\n\nPo vyřazení z Evropské ligy Jablonec neoslňoval ani v Gambrinus lize. Konkrétně Novákovi se hrubě nepovedl zápas na hřišti Viktorie Plzeň, kde dvakrát fauloval domácího Petrželu za žlutou kartu a už po 22 minutách tak musel do kabin. Jeho spoluhráči pak v tomto zápase dostali celkem 6 gólů, za což byli potrestáni vedením klubu půlmilionovou pokutou. Po podzimní části se nakonec Jablonec umístil ve středu tabulky na 7. místě.\n\nBěhem zimní přestávky se Novák přesunul z obrany do zálohy, ve které začal střídavě nastupovat i během mistrovských utkání.\n\nZa úspěchy v minulé sezoně (zisk Poháru České pošty a následně českého Superpoháru) byl v rodném Přerově oceněn titulem Nejúspěšnější sportovec roku 2013 v kategorii \"Krajánek\" udělované sportovci s přerovskými kořeny, avšak působícímu v jiném městě.\n\nAni na jaře se Jablonci v lize nedařilo, propadal především při venkovních utkáních. V nich uhrál pouze jediný bod za remízu na Slavii, i když kupříkladu prohře 3:2 v dalším zápase na hřišti Mladé Boleslavi přispěl nasimulovaný faul Jana Kysely a následně proměněná penalta po údajném faulu právě od Nováka. Touto výsledkovou mizérií si Jablonec vysloužil konečné 11. místo v tabulce. \n\nDosáhnout pohárové Evropy se tedy opět snažil prostřednictvím Poháru české pošty. Až do prvního semifinálového zápasu tento cíl vypadal nadějně, Jablonec v něm totiž doma porazil Spartu 3:1 a měl tak slušně nakročeno do finále. V odvetě na Letné však domácí neponechali nic náhodě a smetli soupeře 4:0 (nakonec také celý pohár vyhráli a zajistili si tím double).\n\nBěhem zimní pauzy jablonečtí výrazně posílili a vzhledem k absenci v pohárové Evropě veškeré síly soustředili na domácí soutěže. Novák i přes rostoucí konkurenci svými výkony v přípravě přesvědčil nového trenéra Jaroslava Šilhavého o tom, že i nadále patří do základní sestavy. Vyplatilo se, rychlík s vytříbenou levačkou nabral doslova životní formu. Nejprve po více než roce a čtvrt čekání na gól proměnil penaltu doma proti Slovácku, což zajistilo Jablonci remízu. O dva týdny později, kdy zelenobílí hostili Jihlavu, se stal mužem utkání a následně i celého 5. kola za 2 vstřelené góly, kterými prolomil zvyk remízových výsledků týmu při svých střeleckých úspěších. V dalším domácím zápase po měsíci proti Dukle Praha se podílel na debaklu 6:0 opět 2 góly a s celkem 5 vstřelenými brankami se stal z pozice levého obránce nejlepším střelcem týmu. Týden na to se v Edenu trefil znovu tentokrát výstavní technickou střelou z přímého kopu a zařídil tak svému týmu bod za remízu 1:1. V posledním podzimním kole hráli jablonečtí doma s vedoucí Viktorií Plzeň, na kterou ztráceli 2 body. S ní prohráli 1:2 po inkasovaném gólu v závěru utkání a nevyhoupli se tak na čelo tabulky - přezimovali tak na třetím místě v závěsu za Západočechy a Spartou.\n\nTuto pozici si drželi i v jarní části sezony, kdy však nedokázali Spartu, která byla v tabulce před nimi, porazit v lize. Za týden se však Novák blýskl dvěma góly doma proti Příbrami, čímž potvrdil skvělou formu a vzhledem k nemoci plzeňského Rajtorala byl nominován k domácímu kvalifikačnímu utkání s Lotyšskem a také k přátelskému utkání na Slovensku, kde došlo k jeho reprezentačnímu debutu v závěru zápasu. Za dva týdny v lize se znova trefil v domácím utkání proti Hradci Králové a za další dva týdny opět doma, tentokrát proti Slavii, čímž se dostal až na metu 10 gólů, stal se tak nejlépe střílejícím obráncem v historii 1. české ligy a v anketě fanoušků fotbalistou měsíce dubna.\n\nV pohárovém čtvrtfinále vrátili jablonečtí pražské Spartě její vedení v lize před Jabloncem jejím vyřazením, což odnesl sparťanský trenér Lavička vyhazovem. Novák se ve vítězné domácí odvetě trefil z penalty. V semifinále Severočeši narazili na Mladou Boleslav, kterou porazili nejdříve na jejím hřišti (2:1) a o dva týdny později i doma (1:0). Tím se jim otevřela cesta do finále hraném právě na boleslavské půdě proti Liberci. Utkání provázela nadstandardní divácká podpora obou týmů, kdy jako první se radovala zeleně oděná polovina fanoušků po trefě Martina Doležala před koncem první půle. Po přestávce však byl Liberec lepším týmem, což vyvrcholilo vyrovnávacím gólem střídajícího Marka Bakoše pět minut před skončením zápasu. Poté se již skóre neměnilo a tak došlo na pokutové kopy, které za zelenobílé neproměnili jak Novák, tak ani Doležal nebo Rossi. Za modrobílé byl neúspěšný jen Frýdek a tak pohár skončil v rukou šťastnějšího Slovanu Liberec.\n\nNovák si pak spravil chuť v posledním ligovém kole na Zbrojovce Brno, kde otevřel skóre zápasu a navýšil tak historický rekord Synot ligy v počtu vstřelených gólů obráncem na úctyhodných 11 branek za sezónu. Celkově skončili jablonečtí třetí a kvalifikovali se tak do Evropské ligy pro další sezónu.\n\nDalší sezónu zahájili výhrou 3:2 v Příbrami a hned v dalším týdnu také vstoupili do bojů v Evropské lize. Doma na Střelnici přivítali dánský celek FC Kodaň, se kterým po vyrovnaném utkání prohráli 0:1. Do Dánska ale i tak odletěli s odhodláním postoupit, což se jim skutečně podařilo. Po výkonu na hranici svých možností vyloupili tamní stadion Parken v gólovém poměru 3:2 a díky venkovním gólům tak nečekaně postoupili do 4. předkola.\n\nV něm narazili na holandský velkoklub Ajax Amsterdam, se kterým začali na jeho hřišti. V proslulé Amsterdam Areně prohráli 0:1, byť měli několik slibných gólových příležitostí. V domácí odvetě opět kvůli nepřesné koncovce nedokázali zužitkovat ani početní oslabení soupeře v poslední půlhodině, neobvyklý penaltový exekutor Greguš navíc ani neproměnil pokutový kop. Utkání tak skončilo bezbrankovou remízou, která Jablonci k postupu do hlavní fáze soutěže nestačila. Novák odehrál všechny zápasy evropského poháru v základní sestavě, ve kterých vždy odevzdal stabilní výkon a vysloužil si tak nominaci Pavla Vrby do užšího reprezentačního výběru ČR pro kvalifikační utkání s Kazachstánem (doma) a Lotyšskem (venku).\n\nDen po vyřazení z Evropské ligy přestoupil koncem srpna 2015 z Jablonce do klubu tehdejšího dánského mistra FC Midtjylland, se kterým podepsal čtyřletou smlouvu. Jeho zahraniční debut nastal o několik dnů později po přestupu, kdy v domácím utkání proti Hobro IK (30. srpna 2015) odehrál celých 90 minut a pomohl tak týmu k vítězství 2:0. \n\nBrzy na to si také zahrál v Evropské lize, kde v základní skupině odehrál všechny zápasy proti celkům SSC Neapol, Club Bruggy a Legia Varšava. Povedlo se mu především venkovní utkání na hřišti belgického soupeře, kde po jeho centru Onuachu hlavou zvyšoval na 0:2 a o 7 minut později sám vstřelil svůj premiérový gól v Evropské lize (utkání skončilo 1:3). S celkovým sedmibodovým ziskem v tabulce skupiny D nakonec Midtjylland postoupil spolu se suverénní Neapolí do jarních bojů, kde mu los přidělil slavný Manchester United.\n\nDo té doby odehrál v podzimní části dánské ligy až na 1 zápas (kvůli krátkodobému zranění) všechna utkání a vstřelil také gól - v domácím utkání proti Esbjergu. Za tyto výkony byl odměněn také pozvánkou do reprezentace na poslední dvě kvalifikační utkání v říjnu 2015 - doma proti Turecku, proti kterému nastoupil v základní sestavě, a na hřišti Nizozemska, které strávil pouze na lavici náhradníků\n\nJeště před začátkem jarních bojů v dánské lize byl na programu souboj s Manchesterem United, který pod Louisem Van Gaalem prožíval výsledkovou krizi. To bylo poznat už v zápase v MCH Aréně, který Novák odehrál v základní sestavě stejně tak jako jeho příchozí krajan Václav Kadlec a radovali se ze senzačního vítězství 2:1. Nadějně to vypadalo i v odvetném utkání na Old Trafford před 58 609 diváky, do kterého Novák taktéž nastoupil od začátku. Gólem Pione Sista šel papírový outsider do vedení 0:1, za několik minut však bylo vyrovnáno vlastním gólem Nikolaje Bodurova. Po přestávce nastartoval obrat mladý debutant: 18letý Marcus Rashford, který vstřelil 2 góly na 3:1 a domácí kontrolovali hru. V závěru už docházely síly i koncentrace, Rudí ďáblové přidali ještě 2 góly především díky vynikajícímu Memphisu Depayovi, se kterým měl neustále co dělat na pravé straně obránce Rømer, a stvrdili tak svůj postup výhrou 5:1.\n\nPo neúspěchu v Evropské lize se příliš nedařilo ani v dánské lize. Nejdříve byla zklamáním domácí porážka 0:1 od Kodaně a poté se nedařila především venkovní utkání; nejdříve na hřišti Nordsjaellandu (2:1) a pak také na Sønderjyske (3:2). Tam přitom Midtjylland o přestávce vedl 0:2 především díky Novákovi, který dal gól hlavičkou a pak na druhý přihrál. Mezitím se dařilo vyhrávat domácí zápasy, avšak pozdější porážka v Kodani (5:3) již rozhodla o titulu a tak se hrálo o 2. nebo 3. místo, která zajišťují pohárovou Evropu. Před Midtjylland se totiž již dříve dostalo Sønderjyske, které svou pozici nakonec udrželo a tak se tým z Herningu v konečné tabulce umístil po předcházející mistrovské sezóně na bronzové příčce.\n\nDo nové sezóny vstoupil Novák se svým týmem už na konci června, kdy v 1. předkole Evropské ligy nastoupil do obou utkání proti litevskému FK Sūduva Marijampolė a ve venkovní odvětě také vstřelil jediný gól zápasu. Ten po předchozí totožné výhře 1:0 stvrdil postup Midtjyllandu. Ještě před začátkem ligy pokračovaly evropské boje úvodním zápasem 2. předkola Evropské ligy proti Vaduzu, který to odnesl porážkou 3:0.\n\nV lize se premiéra doma proti Randers příliš nevydařila, skončila remízou 2:2, avšak venkovní odveta na hřišti Vaduzu ve stejném gólovém poměru znamenala krok kupředu. Absence Nováka v této odvetě (ze zdravotních důvodů) jej jako by namotivovala ke střílení gólů. Nejdříve přispěl gólem k výhře 0:4 na hřišti Nordsjaellandu a poté rozhodl jediným gólem utkání ve 3. předkole Evropské ligy proti maďarskému Videotonu. Ten však v odvětě srovnal zápasové skóre a zápas tak dospěl do prodloužení - v něm se trefil znova Novák a dostal tak svůj tým do dalšího kola vyřazovacích bojů.\n\nPo další ligové výhře, tentokrát 3:0 proti Silkeborgu došlo k soubojům s kodaňskými rivaly, které se nevydařily. Nejdříve domácí remíza 3:3 s Brøndby a poté prohra 3:1 na hřišti FC Kodaň znamenaly první vážnější ztráty na špici tabulky.\n\nPo nich následovalo závěrečné 4. předkolo Evropské ligy. V něm byl Midtjyllandu nalosován turecký Osmanlispor, za který do obou střetnutí nastoupil také český obránce Procházka. Jeho tým byl úspěšnější, nejprve vlastním gólem Banggaarda vyhrál v Dánsku 0:1 a pak v domácí odvetě potvrdil postup dvěma trefami Pinto. S ohledem nejen na tyto okolnosti se mj. rozhodl Václav Kadlec pro návrat do své domovské Sparty.\n\nV lize Midtjylland pokračoval úspěšněji, často plnil roli favorita a to až do 2. 10. 2016, kdy prohrál 1:0 na hřišti ligového nováčka Lyngby BK. Poté to napravil výhrami s Allborgem a na Esbjergu, ale domácí prohra 1:3 v dalším kole s FC Kodaň pomohla tomuto soupeři k již poměrně značnému náskoku v čele tabulky.\n\nFilip Novák nastoupil za výběry v kategoriích do 19, 20 a 21 let.\n\nBilance v mládežnických reprezentacích:\n\nČeský výběr byl nalosován do skupiny č. 3 spolu s Arménií, Černou Horou, Walesem a Andorrou. Filip Novák nastoupil k polovině zápasů, ve kterých odehrál celkem 287 minut. 10. září 2012 v posledním domácím utkání českého celku proti Walesu vstřelil úvodní gól zápasu. Byl to zároveň jeho první gól v reprezentační jedenadvacítce. Zápas skončil jasným vítězstvím České republiky 5:0, která postoupila z prvního místa ve skupině do baráže o Mistrovství Evropy ve fotbale hráčů do 21 let 2013.\n\nV baráži narazili Češi na dobře připravené Rusko, se kterým nejdříve doma prohráli 0:2 a tak ani venkovní remíza 2:2 po vydařenějším výkonu nemohla stačit na postup. Novák byl během obou barážových zápasů jen na střídačce. \n\nJeho výkony v Jablonci v podzimní části sezony 2014/15 nezůstaly bez povšimnutí reprezentačního trenéra Pavla Vrby, který jej 10. listopadu 2014 poprvé povolal do české reprezentace jako náhradu za zraněného Davida Limberského ke kvalifikačnímu utkání s Islandem - do něj však nezasáhl.\n\nDebutoval až 31. 3. 2015 v přátelském zápase v Žilině proti domácímu týmu Slovenska (porážka 0:1), nastoupil na hřiště v 82. minutě.\n\nK druhému utkání v dresu národního týmu nastoupil 10. 10. 2015 v kvalifikaci na EURO 2016 doma proti Turecku přímo v základní sestavě (český tým již měl v té době jistotu postupu). Ten se mu však nepovedl; Češi prohráli 0:2, kdy Turci nejdříve otevřeli skóre penaltou po diskutabilním faulu právě od Nováka a pak po centru nedůrazně bráněného Turana, který přeletěl přes Nováka na Calhanoglua a ten se hlavou nemýlil. K poslednímu kvalifikačnímu utkání v nizozemské Amsterdam Areně již nenastoupil, z lavičky sledoval vítězství českého týmu 3:2. K dalším přátelským utkáním již poté nebyl nominován a tak se nedostal ani do konečné nominace na EURO 2016 ve Francii.\n\nPo odstoupení trenéra Pavla Vrby a ukončení reprezentační kariéry několika hráčů v čele s Petrem Čechem před začátkem kvalifikace se začal rodit nový tým. Na pozici trenéra nastoupil Karel Jarolím a právě Nováka si vybral na uvolněné místo základní sestavy po Davidu Limberském podle závěrů ze sledování a následného úvodního přípravného utkání proti Arménii (výhra 3:0).\n\nA za pár dnů na to 4. 9. 2016 šla reprezentace hned do ostrého kvalifikačního startu v rámci skupiny C - na poloprázdné Letné nastoupila proti výběru Severního Irska. Novák nastoupil v základní sestavě a dostal se také do největší šance zápasu - z malého vápna sám před brankářem však střílel jen těsně vedle pravé tyče. Po několika dalších zmařených šancích na obou stranách tak utkání skončilo bezbrankovou remízou 0:0. O měsíc později nastoupil Novák opět v základní sestavě, tentokrát proti Německu. V Hamburku však favorit skupiny neponechal nic náhodě a smetl český výběr 3:0. V dalším zápase o několik dní později proto trenér Jarolím razantně obměnil sestavu, ve které Novák nedostal příležitost. Ani tato změna však nepřinesla kýženou gólovou produkci a tak se i v Ostravě s Ázerbájdžánem hrálo bez branek. Za další měsíc se Češi utkali v pražském Edenu s Norskem s cílem konečně vstřelit gól a získat plný počet bodů, aby se neprohlubovala ztráta na čelo tabulky skupiny. To se podařilo díky trefám nováčků Krmenčíka a Zmrhala - zápas skončil 2:1, Novák opět odehrál plných 90 minut a posílil tak svou pozici. Do návazného přátelského utkání s Dánskem proti \"svým\" již nezasáhl.\n\nGóly Filipa Nováka v české reprezentaci do 21 let\n\n"}
{"id": "830175", "url": "https://cs.wikipedia.org/wiki?curid=830175", "title": "Lukáš Třešňák", "text": "Lukáš Třešňák\n\nLukáš Třešňák (* 3. květen 1988) je český fotbalový útočník, který v lize naposledy působil v klubu FK Baumit Jablonec.\n\nJe odchovancem klubu AC Sparta Praha, v letenském týmu se ale moc neprosadil a v roce 2011 odešel hostovat do FK Baumit Jablonec, v němž k 1. červenci 2011 podepsal přestupní smlouvu a stal se tak hráčem Baumitu.\n\n24. dubna 2013 vstřelil v prvním utkání semifinále českého fotbalového poháru jednu branku, Jablonec ale podlehl Liberci 3:4. Odvetu Jablonec vyhrál 2:0 a 17. května 2013 se střetl ve finále Poháru České pošty 2012/13 s Mladé Boleslaví, rozhodlo se až v penaltovém rozstřelu, který skončil poměrem 5:4 pro Jablonec (po konci řádné hrací doby byl stav 2:2). Lukáš do zápasu nezasáhl.\n\nSkóroval 10. listopadu v ligovém utkání proti 1. FK Příbram, Jablonec vyhrál vysoko 6:0.\n\nV srpnu 2014 přestoupil jako volný hráč do ázerbájdžánského klubu PFC Simurq. Od léta 2015 je bez angažmá.\n"}
{"id": "830177", "url": "https://cs.wikipedia.org/wiki?curid=830177", "title": "Victoria Duvalová", "text": "Victoria Duvalová\n\nVictoria Duvalová, nepřechýleně Victoria Duval (* 30. listopadu 1995 Miami) je americká tenistka haitského původu. Ve své dosavadní kariéře nevyhrála na okruhu WTA Tour žádný turnaj. V rámci okruhu ITF získala do roku 2016 po jednom singlovém i deblovém titulu.\n\nNa žebříčku WTA byla ve dvouhře nejvýše klasifikována v srpnu 2014 na 87. místě a ve čtyřhře pak v červnu téhož roku na 404. místě. V tenisové akakdemii ji trénuje Nick Bollettieri a dříve tuto roli vykonávala Kathy Rinaldiová.\n\nV americkém fedcupovém týmu neodehrála k roku 2016 žádné utkání. Po boku Jacka Socka reprezentovala Spojené státy na Hopman Cupu 2016. V turnaji nahradila původně nominovanou světovou jedničku Serenu Williamsovou, kterou postihl zánět kolene.\n\nDíky vítězství na americkém mistrovství juniorek do 18 let od pořadatelů automaticky obdržela divokou kartu do hlavní soutěže US Open 2012. Jako nejmladší tenistka turnaje podlehla v úvodním kole trojnásobné vítězce newyorského grandslamu a 23. nasazené Kim Clijstersové v poměru 3–6 a 1–6.\n\nŽivotní výhru si ale připsala o rok později. V prvním kole po zvládnuté kvalifikaci překvapivě porazila jedenáctou hráčku světa, Samanthu Stosurovou, vítězku US Open z roku 2011 ve třech setech. Ve druhém kole ji však zastavila Daniela Hantuchová.\n\nNarodila se roku 1995 ve floridském Miami do rodiny haitských lékařů Jeana-Maurice a Nadine Duvalových. Do osmi let věku prožila většinu života na Haiti. Na ostrově trénuje v tenisové akademii JOTAC (Joe Etienne) Tennis Academy, která leží v hlavním městě Port-au-Prince.\n\nTenistka má velmi vysoce položený a pronikavý hlas. V průběhu Wimbledonu 2014 došlo ke zveřejnění informace, že u ní byl diagnostikován Hodgkinův lymfom. Přesto se rozhodla do turnaje zasáhnout. Po zvládnuté kvalifikaci porazila v úvodním kole singlové soutěže dvacátou devátou nasazenou Rumunku Soranu Cîrsteaovou ve třech sadách. Následně ji vyřadila švýcarská teenagerka Belinda Bencicová. Z Londýna pak odletěla na léčbu do Spojených států. V září 2014 ukončila chemoterapii a podle jejího sdělení došlo k remisi.\n\n"}
{"id": "830180", "url": "https://cs.wikipedia.org/wiki?curid=830180", "title": "Tomáš Čížek", "text": "Tomáš Čížek\n\nTomáš Čížek (* 27. listopad 1978) je profesionální český fotbalový záložník, v současné době bez angažmá.\nMimo ČR působil na klubové úrovni v Rusku.\n\nČížek je odchovancem FK Pelikán Děčín, odkud ještě jako dorostenec přestoupil nejprve do FK Teplice, načež se vrátil zpět do FK Pelikán Děčín, ze kterého putoval do FK Baumit Jablonec. Na severu Čech také poprvé nakoukl do seniorského fotbalu, avšak záhy odešel hostovat do rodného Děčína. Poté jeho kroky směřovaly do AC Sparta Praha, ze které se vydal do Ruska. Nejprve působil v FK Rubin Kazaň a dále hájil barvy FK Moskva, poté ještě zamířil na jih Ruska do Alanija Vladikavkaz. V Alanii se nedohodl na prodloužení smlouvy a vrátil se zpět do Jablonce. V letech 2010–2012 měl angažmá v ruském FK Sibir Novosibirsk, poté se do týmu Jablonce opět vrátil.\n\n10. března se v 19. ligovém kole podílel dvěma góly na remíze 2:2 proti Spartě Praha, Jablonec byl blízko 3 bodům (vedl 2:0), ale Spartě se podařilo vyrovnat v závěru zápasu. 17. května 2013 vyhrál s Jabloncem český fotbalový pohár, finálové utkání Poháru České pošty 2012/13 proti Mladé Boleslavi se rozhodlo až v penaltovém rozstřelu, který skončil poměrem 5:4 pro Jablonec (po konci řádné hrací doby byl stav 2:2).\n\nV létě 2015 po skončení smlouvy s Jabloncem posílil Bohemians 1905. V zimní přestávce sezóny 2016/17 ePojisteni.cz ligy (v únoru 2017) se na vlastní žádost dohodl s klubem na ukončení smlouvy. Ta mu měla vypršet v červnu 2017.\n\n"}
{"id": "830181", "url": "https://cs.wikipedia.org/wiki?curid=830181", "title": "Broumovský klášter", "text": "Broumovský klášter\n\nBroumovský klášter Řádu svatého Benedikta byl založen ve 14. století, budovy počátkem 18. století v barokním slohu přestavěli Kryštof Dientzenhofer a jeho syn Kilián Ignác. Pro svou architektonickou a kulturní hodnotu je od roku 1995 zapsán v seznamu národních kulturních památek České republiky.\n\nBroumovský klášter s původně gotickým chrámem zasvěceným sv. Vojtěchu byl zbudován na místě původní tvrze v první polovině 14. století, počínaje rokem 1322. \n\nVýznam Broumova velmi vzrostl v době husitských válek. Vzhledem k tomu, že Břevnovský klášter byl roku 1420 vypálen husity, opat Mikuláš II. se s několika řeholními bratry uchýlil do bezpečí opevněného Broumova. S sebou přinesli řadu cenných předmětů, klenotnici a knihovnu i s největší rukopisnou knihu světa, tzv. Codex gigas, jenž se od roku 1648 nachází jako válečná kořist ve Švédsku. Přesídlení opatů z Břevnova do Broumova mělo velký význam pro kulturní a hospodářský rozvoj města i celého kraje.\n\nRoku 1559 vyhořelo s městem i proboštství. Koncem 16. století dochází v Broumově k úpadku řeholního života v důsledku sílícího reformního hnutí.\n\nV období tzv. katolické protireformace po roce 1620 došlo k novému rozkvětu. Roku 1624 bylo otevřeno klášterní gymnázium. Vystřídala se zde řada významných opatů - budovatelů, zejména Tomáš Sartorius, dále Otmar Zinke nebo Benno Löbl, kteří své hlavní sídlo přenesli zpět do Břevnova. Nastala tak doba velkolepé stavební, výtvarné a hudební činnosti. Již za opata Sartoria v letech 1663–1669 se začal klášterní kostel přestavovat pod vedením italského stavebního mistra Martina Allia z Löwenthalu z gotické baziliky na barokní jednolodí a postranními výklenkovými kaplemi. Chrám dokončil opat Zinke, který toto dílo svěřil významným barokním architektům Kryštofovi Dientzenhoferovi a jeho synovi Kiliánu Ignáci. Ti také v letech 1727–1733 přestavěli hlavní objekt kláštera do dnešní podoby (konvent a prelatura), mírně pozměněný opravami po dvou požárech ve druhé polovině 18. století. V době působení těchto dvou opatů dosáhl řád benediktinů podnikatelskou činností a organizací plátenické produkce několika set domácích tkalců velmi dobrého hospodářského postavení, které mu umožnilo nákladnou výstavbu klášterních objektů včetně tzv. broumovské skupiny kostelů.\n\nKilián Ignác Dientzenhofer je také autorem návrhů výzdoby vnitřních prostor kláštera, realizovaných vynikajícími umělci pražského baroka - štukatérem Bernardem Spinettim, freskařem Janem Karlem Kovářem či malířem Felixem Antonínem Schefflerem. Interiéry opatství a konventu byly vyzdobeny mj. obrazy Petra Brandla. Oltářní obrazy v bočních kaplích kostela namaloval V. V. Reiner.\n\nPo druhé světové válce byla německá komunita z Broumova odsunuta (dva mniši působící na jedné z klášterních far v okolí byli zavražděni) a usadila se v bavorském Rohru. V roce 1946 byl ještě učiněn pokus osídlit klášter čechoamerickými benediktiny z opatství svatého Prokopa v Lisle nedaleko Chicaga. V roce 1948 po nástupu komunistů k moci byla jejich komunita vypovězena z Československé republiky.\n\nV roce 1950 byl klášter upraven na internační tábor pro řeholníky, následně sem byly sestěhovány řeholnice různých řádů. Internované sestry zde žily za nelidských podmínek a byly nuceny pracovat v továrnách a v zemědělství v Broumově a okolí. Ulehčení situace přinesl teprve rok 1968, kdy díky politickým změnám mohly sestry nastoupit službu v charitních domovech. Od roku 1974 sloužil hlavní objekt Státnímu ústřednímu archivu k uložení přísně střežených fondů, po roce 1980 začala příprava neprovedené rekonstrukce. V Broumově zůstaly pouze sestry dominikánky, jež zde pekly hostie pro všechny farnosti v Čechách a na Moravě. V roce 1990 přesídlily do ženských klášterů na Moravě.\n\nBenediktinská klášterní škola byla velmi slavná již před husitskými válkami. Mezi její významné absolventy patřil první pražský arcibiskup Arnošt z Pardubic. Roku 1624 byla reformována na gymnázium, k jeho prvním absolventům patřil pozdější pražský arcibiskup Matouš Ferdinand Sobek z Bílenberka, dále dějepisec Bohuslav Balbín, vlastenecký kněz Josef Regner Havlovický nebo spisovatel Alois Jirásek, rodák z blízkého Hronova. Studentem zdejšího gymnázia byl rovněž ministr financí 1. československé vlády Alois Rašín. Klášterní gymnázium bylo uzavřeno nacisty v roce 1939. \n\n\nZahrada byla založena okolo roku 1676 za opata Sartoria. V přední části byla vybudována okrasná terasová zahrada v barokním italském stylu s pravidelnými geometrickými ornamenty. Za ní byla zřejmě zelinářská část a v zadní části byl později založen park s barokní kašnou. Její celková rozloha je přibližně 2,5 ha a jako součást kláštera je rovněž národní kulturní památkou. Zahrada a všechny její objekty (Kuchařův dům, Zahradníkův dům, Dům galerie, kašna, dřevník, funkční historický kuželník, vodárenská věž i Památník opata Jakuba Chmela) prošly v roce 2014 nákladnou revitalizací a úpravami. Zahrada má charakter anglického parku s krásným výhledem na nedaleké Javoří hory. Je veřejnosti volně a zdarma přístupná každý den - od května do října od osmi do dvaceti hodin, od listopadu do dubna od osmi do osmnácti hodin. \n\nOpat Tomáš Sartorius byl donátorem 24. kaple poutní cesty z Prahy do Staré Boleslavi. Kaple byly stavěny jezuity v letech 1674–1690, v horním rohu výklenku bylo jméno stavebníka a jeho znak.\n\nPři nástupu na místní měšťanskou školu v zimě roku 1950 byl v klášteře krátce ubytován Josef Škvorecký (v cele označené S. Ambrosius). Svůj zážitek popsal v povídce Zákony džungle.\n\nV roce 1990 dostali budovy v restituci zpět břevnovští benediktini. Pod vedením opata Opaska nejprve opravili budovy v Břevnově, pak se snažili opravit a osadit také broumovský klášter, v němž zůstalo v prvním patře prelatury Muzeum Broumovska. Faru však nadále vedl kněz řádu premonstrátů ze Želivi, za kterým posléze přišel jediný řádový bratr Gereon, počítaný mezi bratry laiky.\n\nOd počátku 21.století nežije v klášteře žádný příslušník benediktinského řádu. Opatství je nadále administrováno z Břevnova (administrátorem je Prokop Siostrzonek). Komplex kláštera byl zařazen do Programu záchrany architektonického dědictví České republiky, neboť klášter byl po letech komunistické devastace ve zchátralém stavu. Klášter i jeho zahrada prošly v roce 2014 rozsáhlou revitalizací. Klášter je otevřen celoročně, sedm dní v týdnu, a nabízí jak tradiční, tak speciální prohlídky a posezení v klášterní kavárně Café Dientzenhofer. V prostorách památky nyní funguje Vzdělávací a kulturní centrum Klášter Broumov, které zde pořádá koncerty, hudebně-naučné večery, vědecké besedy ScienceCafé, Univerzitu třetího věku, vernisáže v Galerii Dům a řadu dalších kulturních a vzdělávacích projektů. Od května 2015 klášter nabízí také nové ubytování Dům hostů.\n\nV rámci Programu záchrany architektonického dědictví bylo v letech 1995-2014 na opravu kláštera čerpáno 53 769 000 Kč.\n\n\n"}
{"id": "830183", "url": "https://cs.wikipedia.org/wiki?curid=830183", "title": "Brněnský deník", "text": "Brněnský deník\n\nBrněnský deník (v letech 1885–1991 Rovnost, místy s různými přívlastky, poté do roku 2006 Moravský demokratický deník RT, Moravské noviny Rovnost a Brněnský deník Rovnost) je brněnský, původně levicový regionální deník, založený v roce 1885 Pankrácem Krkoškou. Jde o jeden z nejstarších téměř nepřetržitě vycházejících deníků v Evropě. V současnosti je součástí značky Deník vydavatele Vltava Labe Media.\n\nPrvní číslo Rovnosti vydal brněnský učitel Pankrác Krkoška 20. srpna 1885 na Bratislavské ulici 13 (tehdejší Josefov) v nákladu přibližně 600 výtisků. Bylo opravenou verzí rakouskou cenzurou zabaveného vydání z 13. srpna, mělo osm stran a bylo zdarma; další čísla již stála 5 krejcarů. Prvním vydavatelem Rovnosti byl Jan Opletal. Zpočátku Rovnost vycházela vždy v první a třetí čtvrtek v měsíci, od roku 1905 pak již jako deník. Podtitulem novin bylo „list sociálních demokratů českých“, mottem pak „Rovnost, volnost, bratrství“. Cílem tehdy bylo společným listem dělnické třídy sjednotit rozpolcenou sociálnědemokra­tickou stranu. Sám Krkoška ve funkci redaktora listu setrval rok, psal pro něj např. fejetony.\n\nV době první světové války vycházela Rovnost v menším rozsahu a přísně cenzurována, vycházely v ní ponejvíce zprávy z bojišť. V září 1933 začal list vycházet ilegálně pod názvem Proletářská Rovnost, v březnu a dubnu 1934 byl pak opět vydáván legálně jako Dělnická Rovnost. Od prosince 1935 pak název zněl Moravská rovnost. Pod tímto názvem vycházel list i po roce 1938 a během druhé světové války, tehdy už opět v ilegalitě.\n\nV souvislosti s politickým vývojem v Československu po roce 1945 zaznamenala Rovnost nejprve v letech 1945–1948 rychlý rozmach, po Únoru 1948 se stala stranickou tiskovinou vládnoucí komunistické strany (KSČ).\n\nPo sametové revoluci přešlo na konci roku 1989 vydávání Rovnosti z krajských výborů KSČ na Vydavatelství Rudé Právo a následně byla 11. března 1991 spontánně privatizována společností Moravskoslezské vydavatelství založenou tehdejšími redaktory listu, který dále vycházel pod názvem Moravský demokratický deník RT, následně od roku 1995 Moravské noviny Rovnost. Když roku 1995 získala majoritní podíl v Rovnosti společnost Rheinisch-Bergische Verlags-gesellschaft mbH, byla ještě deníkem pro celou jižní Moravu. Pouze na okresy Brno-město a Brno-venkov se Brněnský deník Rovnost začal soustředit poté, co jej v červnu 2001 získalo vydavatelství Vltava-Labe-Press a vydělilo z něj pět regionálních verzí (Deník Blanenska Rovnost, Deník Břeclavska Rovnost, Deník Slovácka Rovnost, Deník Vyškovska Rovnost a Deník Znojemska Rovnost). V rámci sjednocení názvů a designu všech regionálních deníků Vltava-Labe-Press byly poté noviny 18. září 2006 přejmenovány na Brněnský deník.\n\nMísto vydání prvního čísla Rovnosti na Bratislavské 13 v Brně připomíná od roku 1985 památní tabule umístěná na zkoseném nároží budovy.\n\n\n"}
{"id": "830186", "url": "https://cs.wikipedia.org/wiki?curid=830186", "title": "Jacques Donzelot", "text": "Jacques Donzelot\n\nJacques Donzelot (* 1943) je francouzský sociální historik a urbánní sociolog. Přednáší politologii na fakultě právních, administrativních a politických věd Univerzity Paříž X Nanterre.\n\nOd roku 1970 pracoval jako asistent a vyučující na Nanterrské univerzitě. Od roku 1984 zasedl v redakční radě revue Esprit. Téhož roku byl jmenován ředitelem centra pro výzkum sociální politiky CEPS (\"Centre d'Etudes des Politiques Sociales\") a roku 1991 ředitelem urbanistického výzkumného centra CEDOV (\"Centre d'Etudes, d'Observation et de Documentation sur les Villes\").\n\nOd roku 1999 působil též jako vědecký poradce PUCA (\"Plan Urbanisme, Construction, Architecture\"), urbanistického a architektonického vědeckého centra při ministerstvu služeb a dopravy. V roce 2008 vedl ediční řadu „La ville en débat“ v největším univerzitním nakladatelském domě P.U.F. (\"Presses universitaires de France\").\n\nV roce 1977 vydal knihu \"La police des familles\" (o 20 let později vyšla anglicky pod názvem \"The policing of families\"), v níž rozvinul úvahy o rodině jako prostoru státního dozoru a kontroly, jako systému pro regulaci konfliktů. V roce 1984 publikoval esej \"L’inventio du social: essai sur le déclin des passions politiques\".\n\nS Philippem Estèbem spolupracoval na další eseji \"L'État animateur: essai sur la politique de la ville\" (1994) a s Catherine Mévelovou a Anne Wyvekensovou na \"Faire société: la politique de la ville aux États-Unis et en France\" (2003). V roce 2006 vydal samostatnou práci \"Quand la ville se défait: Quelle politique face à la crise des banlieues\". a v roce 2009 soubor \"La ville à trois vitesses et autres essais\" („Třírychlostní město a jiné eseje“). \n\nPopsal rozklad postindustriální společnosti a proměnu, kterou prošla francouzská města od počátku 70. let 20. století, kdy se relativně homogenní městský prostor propojující příslušníky všech sociálních vrstev začal radikálně proměňovat a rozpadat na tři typické části. Donzelotův koncept „třírychlostního města“ vymezuje tři diferencované sociální světy, koncentrované do chudých předměstských sídlišť, vilových čtvrtí středních vrstev a renovovaných historických center osídlených bohatými.\n\n"}
{"id": "830193", "url": "https://cs.wikipedia.org/wiki?curid=830193", "title": "2016: Obamova Amerika", "text": "2016: Obamova Amerika\n\n2016: Obamova Amerika ( ) je politický dokumentární film o Baracku Obamovi natočený v roce 2012 ve Spojených státech amerických. Jeho autorem je konzervativní novinář a komentátor Dinesh D'Souza, kterému s režírováním pomáhal John Sullivan. Film je založený na D'Souzově knize \"The Roots of Obama's Rage\" z roku 2010 a jeho producentem je Gerald R. Molen.\n\nFilm se zabývá jednak Obamovým dosavadním životem, včetně dětství, jednak odhaduje, jakým směrem se Spojené státy americké posunou, pokud Obama obhájí funkci prezidenta ve volbách na podzim roku 2012.\n\nFilm zaznamenal po svém uvedení slušnou návštěvnost, když se dostal do desítky nejnavštěvovanějších filmů, nicméně návštěvností při uvedení zaostává za filmem Fahrenheit 9/11 filmaře Michaela Moora. K tomuto filmu bývá přirovnáván a sám D'Souza inspiraci Moorem přiznává. Zatímco Moore kritizoval svým filmem politiku tehdy vládnoucí Republikánské strany a jejího prezidenta George Bushe, D'Souzův film rozebírá vládnoucího prezidenta Demokratické strany. Některými je pokládán zkrátka za propagační materiál republikánů vydaný záměrně před blížícími se volbami. \n\n"}
{"id": "830197", "url": "https://cs.wikipedia.org/wiki?curid=830197", "title": "U Camelopardalis", "text": "U Camelopardalis\n\nU Camelopardalis je uhlíková hvězda, která se nachází ve vzdálenosti 1500 světelných let v souhvězdí Žirafy. Z astronomického hlediska je zajímavá tím, že se nachází těsně před svým zánikem (který dle výpočtů nastane během pár set let) a tudíž některé jevy probíhají v astronomicky krátkých úsecích několika tisíce let. Hvězda nemá dostatek hmoty pro termonukleární fúzi a stává se nestabilní. Proto v nepravidelných intervalech hvězda odfukuje vrstvu řídkých plynů své svrchní atmosféry.\n"}
{"id": "830199", "url": "https://cs.wikipedia.org/wiki?curid=830199", "title": "Černínská zahrada", "text": "Černínská zahrada\n\nČernínská zahrada je využívaná pro účely Ministerstva zahraničí ČR. Od r. 2011 je v letní sezoně přístupná i pro veřejnost. Zahrada společně s Černínským palácem chráněna jako kulturní památka.\n\nAdresa: Praha 1 – Hradčany, Loretánské nám. 5.\nZahrada má výměru 1,72 ha, leží ve výšce 231 až 233 m n. m.\n\nHrabě Humprecht Jan Černín z Chudenic začal v r. 1669 se stavbou Černínského paláce. V r. 1693 se začala budovat zahrada podle plánů arch. Francesca Carattiho. Další etapu budování zahrady realizovali dědicové, hrabě Heřman Jakub Černín z Chudenic a dokončil ji roku 1723 vnuk zakladatele, hrabě František Josef Černín z Chudenic. Na budování zahrady se podílel i architekt Domenico Egidio Rossi, později František Maxmilian Kaňka, kterému se připisuje autorství letohrádku v zahradě. Se samotným letohrádkem ale patrně nemá nic společného. Letohrádek postavil zednický mistr Jakub Schedel. Kdo byl autorem architektonického projektu zůstává dodnes záhadou. Jako nejpravděpodobnější se zdá možnost, že jím byl sám Jakub Schedel anebo v Praze žijící architekt Anselmo Lurago, autor věže kostela sv. Mikuláše na Malé Straně.\n\nZahrada byla značně zdevastována v letech 1741–1742 a 1757 při obléhání Prusy. Její renovaci provedli sochař Jan Antonín Quitainer, malíř Josef Bartoloměj Kramer a zahradník Jan Paul. Po roce 1777 již nebyl palác dlouhodobě obýván. Roku 1791 zde ještě byly pořádány hostiny, koncerty i plesy u příležitosti korunovace Leopolda II. Na konci 18. století ale Černínové z Chudenic odešli do Vídně a palác zůstal prázdný. Ne nadlouho. V letech 1796–1819 se v Černínském paláci nacházela obrazárna Společnosti vlasteneckých přátel umění, předchůdkyně dnešní Národní galerie. V následujících letech se zde vystřídal špitál, továrna na karty i skladiště chmele. V r. 1851 koupilo zahradu i palác c. k. ženijní ředitelství v Praze a objekty byly přeměněny v kasárna a dvůr se stájemi. V roce 1904 upozornila Centrální komise pro ochranu památek ve Vídni, že stavba potřebuje rehabilitaci. Souběžně byla dle projektu architekta Otokara Fierlingera rekonstruována i původní podoba barokní zahrady včetně kašen. R. 1928 palác se zahradou získal stát pro Ministerstvo zahraničních věcí a došlo k jejich kompletní rekonstrukci. Celková obnova zahrady v r. 1929 proběhla opět podle plánu arch. Otokara Fierlingera. V letech 1994–1997 proběhla další generální rekonstrukce zahrady podle architekta Zdeňka Kuny a Jaroslava Zdražila ve spolupráci se zahradní inženýrkou Vítězslavou Ondřejovou.\n\nArchitekt D. E. Rossi navrhl v roce 1692 v plánu zahrady dvě fontány. 10. června 1693 byl do zahrady zaveden vodovod a 3. srpna byla provedena úspěšná zkouška v dolním bazénu s vodotryskem. Vodní nádrže byly založeny na cihlové podezdívce, na které Santin Aichel nasadil kamennou obrubu. Jako izolace uvnitř bazénu sloužila vrstva jílu. Voda z městského vodovodu byla přiváděna do rezervoáru, odkud byly napájeny bazény a odváděna podzemním kanálem podél kapucínské zahrady. V současnosti je horní, větší bazén osazen vodotryskem.\n\nDruhá, menší fontána v zahradě, je stejně jako ta horní umístěna v ose zahradního průčelí. Tvoří ji dva přepadové bazény nepravidelných tvarů, vytvořené z mramoru. Z horní nádrže voda přepadá přes jemný \"hřeben\" do spodní. Až na dva drobné lasturovité prvky je fontána zcela bez ozdob.\n\nDalší kašna je poněkud schovaná stranou ve stinné části zahrady. V kamenné opěrné zídce je usazena malá obdélná pískovcová nádrž s maskaronem jako chrličem.\n\n\n"}
{"id": "830202", "url": "https://cs.wikipedia.org/wiki?curid=830202", "title": "Grana Padano", "text": "Grana Padano\n\nGrana Padano je italský tvrdý sýr vyrobený z kravského mléka z dvojího dojení, který zraje 1–4 roky.\n\nJeho chuť je vyvážená, ne příliš slaná, ale ani ne příliš jemná, trochu pikantní, čerstvá, ovocná, nasládlá s náznakem ořechů a ananasu. Sýr Grana Padano má hladkou velice tvrdou kůrku. Používá se do předkrmů, na těstoviny, zeleninové saláty, na steaky. Je vhodný k červenému i bílému vínu. Dá se dobře zmrazovat.\n\n"}
{"id": "830203", "url": "https://cs.wikipedia.org/wiki?curid=830203", "title": "Miroslav Podborský", "text": "Miroslav Podborský\n\nMiroslav Podborský (* 1966) je český sportovec-triatlonista a kvadriatlonista, mnohonásobný mistr světa v kvadriatlonu (třináctinásobný mistr světa v krátkém kvadriatlonu). Dne 11. srpna 2012 se potřinácté stal mistrem světa po svém vítězství ve 20. ročníku závodu Czech Diamond Man \npořádaném v Sedlčanech \n\n\nJde o držitele Plaketoy za zásluhy Evropského hnutí fair play .\n\n"}
{"id": "830205", "url": "https://cs.wikipedia.org/wiki?curid=830205", "title": "Rajčatový protlak", "text": "Rajčatový protlak\n\nRajčatový protlak (též rajský protlak) je výrobek hustší, ale jemné konzistence který se vyrábí z vyzrálých rajčat, jež jsou zbavena semínek a slupky. Tato rajčata se propasírují, zredukuje se v nich obsah vody a zakonzervují se. Do protlaků se přidává sůl, někdy i cukr a náhradní sladidla.\n\nProtlaky se dělí:\n\nRajčatové protlaky se stejně jako pyré se nejvíce používají k přípravě pokrmů, zejména omáček (rajské omáčka, na špagety...), do polévek atd.\n"}
{"id": "830215", "url": "https://cs.wikipedia.org/wiki?curid=830215", "title": "Chroman draselný", "text": "Chroman draselný\n\nChroman draselný je žlutá krystalická látka se vzorcem KCrO.\n\nTato látka se běžně vyrábí reakcí oxidu chromitého s hydroxidem draselným za přítomnosti oxidačního činidla, v tomto případě dusičnanu draselného:<br>\n2CrO + 8KOH + \"6KNO\" —→ 4KCrO + 4HO + \"6KNO\"<br>\n\nV minulosti se tato látka vyráběla průmyslově zahříváním chromitu (FeCrO) s potašem (KCO) na vysokou teplotu, vzniklé množství chromanu draselného bylo rozpuštěno ve vodě a odfiltrováno od nerozpustných nečistot. Vzniklý produkt byl silně znečištěn, pro původní účely to ale bylo dostačující.\n\nV kyselém prostředí (nejčastěji s kyselinou dusičnou, s mnoha dalšími reaguje jinak!) se dvě molekuly chromanu draselného spojují za vzniku dichromanové molekuly, dle rovnice:<br>\n2KCrO —→ 2K + KCrO<br>\nPrůběh reakce je doprovázen změnou barvy roztoku ze žluté do oranžova.<br>\n\nV extrémně kyselém prostředí (opět s kyselinou dusičnou) se spojují tři molekuly za vzniku trichromanu, dle rovnice:<br>\n3KCrO —→ 4K + KCrO<br>\nRoztok mění barvu z jasně žluté barvy přes oranžovou až po krvavě červenou barvu, způsobenou trichromanem draselným.\n\nS kyselinou sírovou reaguje za vzniku kyseliny chromové, ta se pak dále rozpadá na oxid chromový.<br>\nKCrO + HSO → HCrO + KSO → HO + CrO + KSO<br>\n\nS kyselinou chlorovodíkovou reaguje za vzniku chloridu draselného, chromitého a chloru:<br>\n2KCrO + 12HCl → 4KCl + 2CrCl + 6HO + Cl\n\nDále tato látka reaguje s dusičnanem olovnatým za vzniku chromanu olovnatého, též zvaný \"chromová žluť\":<br>\nKCrO + Pb(NO) → PbCrO + 2KNO<br>\n\nDříve se tato látka ve velké míře používala již zmíněnou reakcí na výrobu chromové žluti. Její používání se však v Evropě pro toxicitu a karcinogenitu již omezuje, stále je však ve velké míře užíváno ve spojených státech.<br>\nTato látka se dále využívá v chemickém průmyslu, zejména pak na syntézu dichromanu s celou řadou užití.<br>\n\nTato látka je velice jedovatá při požití. Tato látka je taky karcinogenní, při vdechování je spojován s rakovinou plic. Při smíchání s hořlavými látkami dochází často ke vznícení, jedná se totiž o silné oxidační činidlo.\n"}
{"id": "830218", "url": "https://cs.wikipedia.org/wiki?curid=830218", "title": "Zhouba (Hvězdná brána)", "text": "Zhouba (Hvězdná brána)\n\nZhouba je 10. epizoda 2. řady sci-fi seriálu Hvězdná brána.\n\nSG-1 zkoumá planetu BP6-3Q1. Ocitají se ve městě, které musela vystavět technicky vyspělá civilizace. Město je úplně opuštěné. Teal'c poznamená, že to nevypadá, že by na město zaútočili Goa'uldi, protože ti by město mnohem více poničili a zničili by veškerou techniku. Najednou přiletí obrovský hmyz, který vypadá jako komár a sedne si Teal'covi na záda.\nPlukovník Jack O'Neill na hmyz namíří pistoli a chce jej zastřelit. Chvíli však váhá a hmyz Teal'ca bodne do zad. Najednou se k SG-1 blíží roj tohoto obrovského hmyzu. SG-1 prchají. Když proběhnou bránou a O'Neill křičí, ať rychle zavřou iris. Všichni pak slyší mnoho úderů na iris.\n\nDr. Fraiserová prohlíží Teal'ca na ošetřovně. Teal'covi by měl pomoci jeho symbiont, ale z nějakého důvodu mu nepomáhá a Teal'cův stav se zhoršuje. Dr. Fraiserová informuje generála Hammonda, že ve vzorku Teal'covy krve se objevily stopy cizí DNA, a že pomoc potřebuje odborníka. Samantha Carterová navrhuje dr. Timothy Harlowa, se kterým měla možnost pracovat v Pentagonu. Dr. Harlow provede analýzu vzorku krve, která neukázala žádnou Teal'covu DNA. Proto se dr. Harlow domnívá, že jed toho hmyzu přepisuje Teal'covu DNA.\n\nV kanceláři generála Hammonda je plukovník Harry Maybourne s pověřením k transportu Teal'ca z SGC do Nellisu. Dr. Fraiserová nesouhlasí s transportem a říká, že má právo transport zakázat. Maybourne jí oponuje tím, že je tu i druhý lékař. Teal'c oblečen do speciálního ochranného obleku a v řetězech se připravuje k transportu a zbytek SG-1 to sledují, ale nemohou tomu zabránit.\n\nKdyž je Teal'c přepravován v zadním prostoru speciálního vozu, Maybourne se ptá dr. Harlowa, kolik času Teal'covi zbývá a Harlow odpovídá, že to záleží na tom, jak silná je jeho larva, a že má léky... Maybourne jej přeruší s tím, že to nebude nutné. Harlow pochopí, že Maybourn si přeje Teal'covu proměnu. Teal'c má velké bolesti, přetrhne pouta a strhne si ochrannou kuklu. Pak prorazí okno k řidiči, chytí jej zezadu a škrtí ho. Řidič zastavuje.\n\nV SGC generál Hammond oznamuje SG-1, že zachytili tísňový signál od řidiče transportu. U vozu stojícího v lese si Teal'c sundává ochranný oděv. Vyndává z břišního vaku svou goa'uldí larvu. Plukovník Maybourne, dr. Harlow, stráže i řidič jsou v bezvědomí. Teal'c nechává larvu v autě a utíká do lesa. Po chvíli doráží na místo nehody SG-1. Prohledají vůz a Daniel Jackson objeví larvu, která ještě žije.\n\nDr. Fraiserové se podařilo stabilizovat goa'uldí larvu, ale neví nic o její fyziologii. Podle dr. Harlowa je ještě možné Teal'ca zachránit, protože probíhá experimentální výzkum inhibitorů ribonukleové kyseliny. A to by v kombinaci s léčivými schopnostmi symbionta mohlo Teal'covi pomoci. Musejí ale zjistit, který z těch léků bude působit a proto potřebují získat jed toho hmyzu. O'Neill se vydává na planetu chytit jeden vzorek hmyzu.\n\nTeal'c mezitím dojde do Colorado Springs a ukryje se v opuštěném domě. Objeví jej mladá dívka, Allyson Martinová, která se s ním rozdělí o čokoládovou tyčinku. Teal'c jí žádá, aby mu sehnala více jídla, když se však vrátí, najde Teal'ca v mnohem horším stavu. Ally Teal'ca podezřívá, že jej hledá policie a nabízí mu lepší úkryt v opuštěné budově.\n\nZpět v SGC, dr. Harlow je schopen najít lék ke zpomalení transformace a za pomoci symbionta, zvrátit proměnu, ale symbiot nevysvětlitelně pomalu umírá.\n\nAgenti NID stojí před budovou, kde se ukrývá Teal'c, ale nemůžou jej najít, díky úkrytu od Ally. V SGC, dr. Fraiserová uloží symbionta do roztoku a poskytne mu elektrický proud.\n\nAlly si uvědomuje, že Teal'c je v mnohem pokročilejší fázi transformačního procesu, když je téměř celý zamotaný ve formě kokonu. Ally se ptá Teal'ca chce-li pomoci a on souhlasí. Ally nakonec zavolá Jacka O'Neilla. Teal'c je díky Ally nalezen a uzdravuje se, díky dr. Harlowovi a dr. Fraiserové. Dr. Harlow chce vše napravit tím, že zničí vzorky mimozemského hmyzu, takže NID s ním nemůže experimentovat. Teal'c se vrací do opuštěné budovy poté, co se plně zotavil a odmění Ally tím, že jí dá novou stříkací pistoli.\n"}
{"id": "830222", "url": "https://cs.wikipedia.org/wiki?curid=830222", "title": "Kanoistika na Letních olympijských hrách 2000 - K1 slalom ženy", "text": "Kanoistika na Letních olympijských hrách 2000 - K1 slalom ženy\n\nZávod ve vodním slalomu K1 žen na Letních olympijských hrách 2000 se konal na kanále v areálu Penrith Whitewater Stadium ve dnech 17. a 18. září 2000. Z českých závodnic se jej zúčastnily Irena Pavelková (5. místo) a Štěpánka Hilgertová, která získala zlatou medaili.\n\n"}
{"id": "830226", "url": "https://cs.wikipedia.org/wiki?curid=830226", "title": "Biskvit", "text": "Biskvit\n\nBiskvit může být:\n\n"}
{"id": "830238", "url": "https://cs.wikipedia.org/wiki?curid=830238", "title": "Tomislav Božić", "text": "Tomislav Božić\n\nTomislav Božič (* 1. listopadu 1987, Požega) je chorvatský fotbalový obránce od roku 2017 působící v polském týmu Miedź Legnica.\n\nOdchovanec Ingradu, odkud v roce 2007 přišel do bosenského NK Široki Brijeg. V roce 2009 přestoupil do HNK Suhopolje. V létě 2010 pak opět změnil angažmá a zamířil do HNK Cibalia. Podzimní část sezony 2011 hrál za HNK Gorica, odkud po neúspěšných testech v FC Viktoria Plzeň podepsal smlouvu s Duklou Praha.\n\nPo sezoně 2013/14 odešel do polského celku Górnik Łęczna.\n\n"}
{"id": "830239", "url": "https://cs.wikipedia.org/wiki?curid=830239", "title": "Ferdinand Nesrovnal", "text": "Ferdinand Nesrovnal\n\nFerdinand Nesrovnal (16. srpna 1896, Brno – 30. května 1952, Brno) byl český římskokatolický kněz a až do roku 1937 člen jezuitského řádu. V rámci pronásledování katolické církve v Československu jej Státní bezpečnost zatkla a vyslýchala. Po výslechu byl nalezen na své cele oběšený; přestože se podle vyšetřování jednalo o sebevraždu, konkrétní okolnosti jeho úmrtí tento závěr zpochybňují.\n\n"}
{"id": "830241", "url": "https://cs.wikipedia.org/wiki?curid=830241", "title": "Vlastimil Růžička", "text": "Vlastimil Růžička\n\nVlastimil Růžička (27. února 1925, Louny – 29. března 1985, Bratislava) byl československý cyklista a mistr Československa v cyklokrosu.\n\nNa Mistrovství světa v roce 1947 ve Francii, byl členem reprezentačního družstva. Kvůli velkým vedrům ale celé čtyřčlenné družstvo vzdalo. V roce 1953 vyhrál etapu v etapovém závodě Bratislava-Žilina-Ostrava-Praha.\n\nNa mistrovstvích Československa v cyklokrosu obsadil první, druhé i třetí místo.\n\nV letech 1950 až 1957 vyhrál několik etap Závodu míru. V roce 1950 skončil v jednotlivcích celkově na 3 místě a v roce 1954 na 2 místě. V družstvech byl členem vítězného družstva v letecch 1950, 1951 a 1954.\n\nV Bratislavě v místní části \"Rača\" se jezdí od roku 2002 \"Memoriál Vlastimila Ružičku\". Dále byl v Bratislavě pojmenován po V. Růžičkovi cyklistický stadion (velodrom) na \"Cyklistický štadión Vlastimila Ružičku\".\n\n"}
{"id": "830244", "url": "https://cs.wikipedia.org/wiki?curid=830244", "title": "José Romera", "text": "José Romera\n\nJosé Antonio Romera Navarro (* 8. září 1987, Xirivella) je španělský fotbalový obránce, od července roku 2016 hráč klubu FC Dinamo București. Hraje na postu pravého obránce.\n\nSvoji fotbalovu kariéru začal ve španělském Levante UD, odkud v roce 2005 přestoupil do CD Onda. V roce 2007 se vrátil do Levante, kde nastupoval za rezervu. V létě 2008 odešel do klubu CF Gandía.\n\nPřed sezonou 2012/13 zamířil na testy z Gandíi, která v sezóně 2011/12 působila v Segunda División B (3. liga), do Dukly Praha. Na testech uspěl a začlenil se do obrany mužstva vedeného trenérem Lubošem Kozlem. V týmu podepsal roční kontrakt s následnou opcí Byl jedním ze dvou hráčů španělské národnosti na soupisce českého prvoligového týmu ročníku 2012/13 Gambrinus ligy, tím druhým byl Pablo Gil ze Sparty Praha (momentálně bez angažmá).\n\nV 1. české lize debutoval ve 4. kole 10. srpna 2012 v domácím utkání proti FK Teplice, odehrál závěrečných 7 minut, zápas skončil výhrou pražského celku 4:0. Od 10. kola (5. října 2012) začal nastupovat pravidelně. Po sezoně podepsal v Dukle novou dvouletou smlouvu.\n\nPrvní gól v 1. lize vstřelil 23. srpna 2013 v utkání proti FK Mladá Boleslav, který skončil remízou 1:1. Podruhé se trefil 30. září 2013 v utkání s Jabloncem, po centru Patrika Gedeona skóroval hlavou. Zápas skončil remízou 1:1.\n\nV květnu 2014 se dohodl na tříleté smlouvě s jiným českým prvoligovým klubem – Baumitem Jablonec. Za Jablonec odehrál celkem 41 ligových zápasů,v nichž jednou skóroval.\n\nV červenci 2016 odešel do Rumunska, přestoupil do klubu FC Dinamo București.\n\n"}
{"id": "830245", "url": "https://cs.wikipedia.org/wiki?curid=830245", "title": "Jaroslav Antoš", "text": "Jaroslav Antoš\n\nJaroslav Antoš (* 5. dubna 1940 Dvůr Králové nad Labem) je bývalý československý silniční a dráhový cyklista a cyklokrosař.\n\nZačínal v cyklistickém oddílu ve Dvoře Králové nad Labem. Na vojně byl členem Dukly Louny. Byl ryzím amatérem, pracoval jako zámečník v Tibě, Jutě a dokonce i v JZD Horní Brusnice.\n\nJe desetinásobným mistrem československa a držitel titulu mistr sportu.\n\n"}
{"id": "830247", "url": "https://cs.wikipedia.org/wiki?curid=830247", "title": "Kamil Huňáček", "text": "Kamil Huňáček\n\nKamil Huňáček (??? - ???) byl československý cyklista a cyklokrosař.\n\nNa mistrovství Československa v cyklokrosu obsadil dvakrát třetí a jednou druhé místo.\n\nByl členem oddílu \"Triatlon Klub Kladno\".\n\n\"Unie amatérských cyklistů\" pořádá od roku 2001 cyklistický závod \"Libušínské okruhy – Memoriál Kamila Huňáčka\" Od roku 2009 byl název i místo změněny na \"Bratronické okruhy - Memoriál Kamila Huňáčka\"\n"}
{"id": "830258", "url": "https://cs.wikipedia.org/wiki?curid=830258", "title": "John George Vlazny", "text": "John George Vlazny\n\nJohn George Vlazny (* 22. února 1937, Chicago) je americký římskokatolický kněz, potomek českých přistěhovalců a emeritní arcibiskup portlandské arcidiecéze (1997-2013).\n\nNarodil se v rodině s českými kořeny – jeho rodiče John Vlazny a Marie Vlazny (rozená Brezina) byli dětmi českých přistěhovalců do Ameriky. Kněžské svěcení přijal v roce 1961. Působil jako pomocný biskup v chicagské arcidiecézi (od roku 1983), následně jako biskup ve Winoně (od roku 1987) a nakonec jako arcibiskup portlandský (od roku 1997). Kvůli finančním výdajům zapříčiněným sexuálními skandály duchovních musel vyhlásit úpadek arcidiecéze a požádat soud o reorganizaci. Vyhlášení bankrotu podle arcibiskupa dovolilo pokračovat v pastorační a vzdělávací činnosti církve a zároveň postupně splatit odškodné. Dne 29. ledna 2013 přijal papež Benedikt XVI. jeho rezignaci z důvodu dosaženého věkového limitu. \n"}
{"id": "830259", "url": "https://cs.wikipedia.org/wiki?curid=830259", "title": "Lukáš Štetina", "text": "Lukáš Štetina\n\nLukáš Štetina (* 28. července 1991, Nitra, Československo) je slovenský fotbalový obránce a reprezentant, který v současnosti hraje za český klub AC Sparta Praha. Mimo Slovensko působil na Ukrajině a v Česku. Mezi jeho přednosti patří mj. tvrdá střela, dokáže vystřelit míč rychlostí až 134 km/h. V mládí mezi jeho fotbalové vzory patřil Brazilec Roberto Carlos, který také proslul prudkými střelami z dálky.\n\nLukáš Štetina od malička vyrůstal v Nitře, jeho prvním klubem byl FC Nitra, kde působil až do roku 2011. Pak odešel za zahraničním angažmá do ukrajinského klubu FK Metalist Charkov, kde se ale neprosadil. Jarní část sezony 2011/12 strávil na hostování v 1. FC Tatran Prešov. V sezoně 2012/13 zamířil rovněž na hostování, pro tentokráte do FK Dukla Praha. V červenci 2013 do Dukly přestoupil a podepsal kontrakt na 3 roky. V červenci 2017 přestoupil do Sparty Praha.\n\nŠtetina působil v mládežnických reprezentacích Slovenska včetně týmu do 21 let. Zúčastnil se kvalifikace na Mistrovství Evropy hráčů do 21 let 2013 konaného v Izraeli, kde Slovensko obsadilo s 15 body druhé místo v konečné tabulce skupiny 9 za první Francií (21 bodů). Skóroval 3. června 2011 proti Lotyšsku (výhra 2:0) a 10. září 2012 proti Kazachstánu (výhra 6:0) Slovensko se na závěrečný šampionát neprobojovalo přes baráž, v níž vypadlo po prohrách 0:2 doma i venku s Nizozemskem.\n\n19. listopadu 2013 debutoval v A-mužstvu Slovenska pod trenérem Jánem Kozákem v přátelském utkání proti Gibraltaru, které mělo dějiště v portugalském Algarve ve městě Faro a bylo vůbec prvním oficiálním zápasem Gibraltaru po jeho přijetí za 54. člena UEFA v květnu 2013. V zápase se zrodila překvapivá remíza 0:0, za slovenský výběr nastoupili hráči z širšího reprezentačního výběru a také několik dalších debutantů.\n\nKoncem srpna 2016 jej trenér Ján Kozák opět nominoval do A-mužstva slovenské reprezentace pro kvalifikační zápas s Anglií hraný 4. září (porážka 0:1 v Trnavě, Štetina do utkání nezasáhl).\n\n"}
{"id": "830268", "url": "https://cs.wikipedia.org/wiki?curid=830268", "title": "Jens Otto Krag", "text": "Jens Otto Krag\n\nJens Otto Krag (15. září 1914 – 22. června 1978) byl dánský politik, představitel dánské sociálnědemokratické strany (\"Socialdemokraterne\"), jejímž předsedou byl v letech 1962-1972. V letech 1962–1968 a 1971–1972 byl premiérem Dánska, v letech 1958–1962 a 1966–1967 ministrem zahraničních věcí, v letech 1953–1957 ministrem hospodářství a práce, v letech 1947–1950 ministrem obchodu, roku 1953 krátce též ministrem bez portfeje. V letech 1950-1953 byl dánským velvyslancem ve Spojených státech.\n\nNa pozici premiéra rezignoval v roce 1972 poté, co Dánové v referendu podpořili vstup do Evropského hospodářského společenství, který silně prosazoval. Zdůvodnil svůj krok tím, že je po dlouhém boji unaven.\n\nVystudoval ekonomii na Kodaňské univerzitě. Roku 1966 získal Karlovu cenu.\n\n\n"}
{"id": "830277", "url": "https://cs.wikipedia.org/wiki?curid=830277", "title": "Miroslav Podrazký", "text": "Miroslav Podrazký\n\nMiroslav Podrazký (* 18. srpen 1984 v Praze) je český fotbalový záložník, od února 2019 působící v SK Slavia Praha, kde nastupuje za rezervní tým.\n\nOdchovanec Bohemians Praha 1905, odkud v roce 2005 přišel do 1. FK Příbram. Zde s výjimkou hostování v FK Čáslav strávil 3 roky. Poté přestoupil do FK Baník Sokolov, ze kterého jeho kroky směřovaly do FK Dukla Praha. Před ročníkem 2013/14 odešel na hostování do FK Viktoria Žižkov. Jeho přítelkyní je moderátorka počasí na TV Nova Katka Němcová.\n\n"}
{"id": "830279", "url": "https://cs.wikipedia.org/wiki?curid=830279", "title": "Seznam kulturních památek v Uherském Hradišti", "text": "Seznam kulturních památek v Uherském Hradišti\n\n"}
{"id": "830283", "url": "https://cs.wikipedia.org/wiki?curid=830283", "title": "Seznam kulturních památek v Uherském Brodě", "text": "Seznam kulturních památek v Uherském Brodě\n\n"}
{"id": "830285", "url": "https://cs.wikipedia.org/wiki?curid=830285", "title": "Vláda Helle Thorningové-Schmidtové", "text": "Vláda Helle Thorningové-Schmidtové\n\nVláda Helle Thorningové-Schmidtové je od 3. října 2011 do 28. října 2015 vládou Dánského království. Vládu tvořila koalice tří levicových stran: Sociální demokraté (S), Radikální levice (RV) a Socialistické lidové strany (SF).\n\nVládu sestavila předsedkyně Sociálních demokratů Helle Thorningová-Schmidtová, i když její strana skončila ve volbách v září 2011 až druhá za vítěznou pravicovou stranou Levice.\n"}
{"id": "830286", "url": "https://cs.wikipedia.org/wiki?curid=830286", "title": "Seznam kulturních památek v Uherském Ostrohu", "text": "Seznam kulturních památek v Uherském Ostrohu\n\n"}
{"id": "830288", "url": "https://cs.wikipedia.org/wiki?curid=830288", "title": "Janet Finchová", "text": "Janet Finchová\n\nJanet Finchová CBE (* 13. února 1946, Liverpool, Velká Británie), celým jménem profesorka Dame Janet Valerie Finch, DBE, DL, BA, PhD, FAcSS je britská socioložka, bývalá rektorka University of Keele, v současnosti působící na Manchesterské univerzitě.\n\nJanet Finchová se narodila a vyrostla v poválečném anglickém Liverpoolu. Získala stipendium na Merchant Taylors’ School a poté odešla studovat sociologii na Bedford College londýnské univerzity.\n\nPo dvou letech na Hullské univerzitě působila na Lancasterské univerzitě, kde se později stala prorektorkou a profesorkou sociálních vztahů. Roku 1995 byla jmenována rektorkou University of Keele a po patnáctiletém působení v této funkci odešla v létě 2010 do Morganova centra pro studium vztahů a osobního života univerzity v Manchesteru.\n\nBěhem své akademické kariéry se také podílela na činnosti řady národních strategických orgánů v oblasti vysokého školství. Zasedá v Radě pro vědu a výzkum, poradním orgánu britské vlády. Předsedá správní radě Národního sociologického centra (\"National Centre for Social Research\"), která je největší britskou neziskovou organizací zabývající se aplikovanou sociologií. V minulosti působila také v Radě pro ekonomický a sociální výzkum (\"Council of the Economic and Social Research\", do prosince 2011), ve správní radě Agentury pro zajišťování kvality ve vysokém školství (\"Quality Assurance Agency for Higher Education\", QAA) nebo v nezávislé poradní komisi připomínkující Chartu BBC (r. 2004).\n\nV roce 2011 se ucházela o místo ředitelky britského statistického úřadu \"UK Statistics Authority\", kandidatury se však vzdala. V roce 2012 pak vzbudila pozornost zpráva o možnostech zlepšení přístupu k publikovaným výzkumným nálezům z pera pracovní skupiny vedené právě Janet Finchovou (tzv. \"Finch Group\").\n\nJádro jejího vědeckého zájmu leží ve studiu rodinných vztahů, především napříč generacemi. Je autorkou nebo spoluautorkou řady knih a článků, zejména:\n\nZa své zásluhy v oblasti sociálních věd byla v roce 1999 oceněna komandérským odznakem Řádu britského impéria (CBE) a o devět let později, při příležitosti královniných narozenin roku 2008 týmž oceněním úrovně rytíře-komandéra (\"Dame Commander\", DBE). Sedm univerzit jí za přínos sociologii a vysokému školství obecně udělilo čestný titul.\n\n"}
{"id": "830289", "url": "https://cs.wikipedia.org/wiki?curid=830289", "title": "Seznam kulturních památek v Hluku", "text": "Seznam kulturních památek v Hluku\n\n"}
{"id": "830291", "url": "https://cs.wikipedia.org/wiki?curid=830291", "title": "Seznam kulturních památek v Bojkovicích", "text": "Seznam kulturních památek v Bojkovicích\n\n"}
{"id": "830292", "url": "https://cs.wikipedia.org/wiki?curid=830292", "title": "Seznam kulturních památek v Kunovicích (okres Uherské Hradiště)", "text": "Seznam kulturních památek v Kunovicích (okres Uherské Hradiště)\n"}
{"id": "830294", "url": "https://cs.wikipedia.org/wiki?curid=830294", "title": "Seznam kulturních památek ve Starém Městě (okres Uherské Hradiště)", "text": "Seznam kulturních památek ve Starém Městě (okres Uherské Hradiště)\n\n"}
{"id": "830297", "url": "https://cs.wikipedia.org/wiki?curid=830297", "title": "Ismael Ouedraogo", "text": "Ismael Ouedraogo\n\nIsmael Ouedraogo (* 10. březen 1991, Ouagadougou, Burkina Faso) je fotbalový záložník z Burkiny Faso. V současnosti hráč FK Dukla Praha.\n\nOdchovanec US Ouagadougou (Union Sportive de Ouagadougou). Přišel do ČR v mládežnickém věku do klubu FK Dukla Praha. V sezóně 2012/13 postoupil do A-týmu. V Gambrinus lize debutoval 8. března 2013 v utkání proti 1. FK Příbram, kdy se dostal na hřiště v úplném závěru (Dukla vyhrála 1:0). 22. května 2013 vstřelil svůj první gól v Gambrinus lize při remíze 2:2 s FC Baník Ostrava.\n\nV létě 2014 odešel hostovat do klubu FK Baník Sokolov.\n\n"}
{"id": "830302", "url": "https://cs.wikipedia.org/wiki?curid=830302", "title": "Johann Gottfried Sommer", "text": "Johann Gottfried Sommer\n\nJohann Gottfried Sommer, vlastním jménem Volte (1782 Leuben – 12. listopadu 1848 Praha), byl německý topograf a spisovatel.\n\nByl autodidakt živící se jako venkovský učitel, poté si vzdělání doplnil v učitelském semináři v Drážďanech, kde poté také vyučoval. Odtud odešel v roce 1809 do Prahy a začal používat nové příjmení Sommer. Živil se porůznu, především jako domácí učitel a od roku 1818 na pražské konzervatoři.\n\nVědecky se zabýval především studiem geografie a jazyka. Od roku 1823 až do své smrti vydával \"Taschenbuch zur Verbreitung geographischer Kenntnisse\" (26 ročníků), vedle toho redigoval \"Hesperus\" a \"Oekonomischen Neuigkeiten\". Díky tomu byl vybrán za autora nového statisticko-topografického popisu českého království. Toto jeho životní dílo nazvané \"Das Königreich Böhmen: Statistisch-topographisch dargestellt\" vycházelo v letech 1833–1849 a obsahuje šestnáct dílů (první vyšel věnovaný litoměřickému kraji, poslední, který vyšel posmrtně, byl věnován berounskému kraji). Dílo obsahuje řadu omylů, kterých se dopustil už jeho předchůdce Schaller, kterých se Sommer dopustil relativně malou znalostí českých reálií. Pojednání geologická a fyzikální kvalitně zpracoval Franz Xaver Zippe.\n\n\n"}
{"id": "830305", "url": "https://cs.wikipedia.org/wiki?curid=830305", "title": "Petr Malý", "text": "Petr Malý\n\nPetr Malý (* 1. června 1984) je bývalý český fotbalový záložník naposledy hrající za český klub FK Dukla Praha.\n\nOdchovanec AC Sparta Praha se dostal do A-týmu v roce 2003. Díky přetlaku v záloze však odešel v roce 2004 na hostování nejprve do FK Králův Dvůr a o rok později do FK Dukla Praha, kam v létě 2008 přestoupil. V Dukle se mu dařilo, o 2 roky později postoupil s pražským celkem do 1. české ligy.\n\nV přípravném zápase Dukly Praha s Táborskem 17. ledna 2014 po osmi minutách zkolaboval, upadl do bezvědomí. Po několika dnech v nemocnici byl propuštěn domů. Poté nemohl nějakou dobu trénovat a byl v Dukle v pozici vedoucího mužstva. V říjnu 2014 byl donucen kvůli zdravotnímu stavu (arytmogenní kardiomyopatie) ukončit hráčskou kariéru. 23. května 2015 nastoupil na symbolickou závěrečnou minutu do ligového zápasu proti FK Teplice za rozhodnutého stavu 5:1 pro Duklu, aby se mohl rozloučit s fanoušky a definitivně s profesionální kariérou.\n\n"}
{"id": "830306", "url": "https://cs.wikipedia.org/wiki?curid=830306", "title": "Tok'rové", "text": "Tok'rové\n\nTok'rové je 11. a 12. epizoda 2. řady sci-fi seriálu Hvězdná brána.\n\nKapitán Samantha Carterová má vidění od Jolinar z Malkshuru, Tok'ry, se kterou byla dočasně spojena. Uvidí souřadnice planety, na kterou Tok'rové v jejím vidění prchají. Po probuzení, Carterová diskutuje s generálem Hammondem a SG-1, zda by měli jít na tuto planetu nebo ne. Rozhodnou se jít tam v naději, že vytvoření aliance s Tok'ry pomůže zničit Vládce soustavy. Těsně předtím než odejdou na misi telefonuje, Carterová svému otci Jacobu Carterovi, aby zjistila, jak se mu daří.\n\nSG-1 přichází na pouštní planetu bez zjevných známek života. Jdou k duně, když jsou náhle přepadeni a obklíčeni několika lidmi s tyčovými zbraněmi. Carterová poznává jednoho z nich jako Martoufa a říká, že poznává Tok'ry.\n\nMezitím v SGC má generál Hammond telefonní hovor s Jacobem Carterem. Poté jde Hammond do nemocnice Cartera navštívit. Zdá se, že Carter nebude dlouho žít. Carter chce po Hammondovi, aby mu řekl pravdu o tom, co jeho dcera dělá. Hammond odmítá, protože je to přísně tajné.\n\nSG-1 je pak přenesena do podzemí transportními kruhy. Ocitají se v chodbách, které vypadají stejně jako ve vizi Carterové. Jsou přivedeni před vůdkyni Tok'rů Garshaw z Belotu. Po cestě, vidí Selmak, umírající Tok'ru. Členové SG-1 jsou dotázáni, zda chtějí být novými hostiteli pro Selmak, ale všichni odmítají.\n\nSG-1 vysvětlují, že chtějí spojenectví s Tok'ry a také způsob, jakým našli základnu Tok'rů a co se stalo s Jolinar. Poté jsou požádáni, aby počkali, až se sejde \"Nejvyšší Rada Tok'rů\" k projednání jejich návrhu. Během čekání jde Carterová na procházku s Martoufem a doufá, že tak lépe porozumí myšlenkám, které jí zanechala Jolinar. Carterová začíná chápat Jolinar mnohem lépe, když se objeví Dr. Daniel Jackson a informuje jí, že \"Rada\" je připravena. V nově vybudované komoře se SG-1 setkává s \"Radou\" a začne vyjednávat o spojenectví. Konkrétně o tom, jak by Tau'ri mohli být užiteční pro Tok'ry a zda by mohli být důvěryhodní. Jsou přerušeni příchodem SG-3, kteří mají rozkazy přivést Carterovou zpět. Nicméně, předtím, než mohou odejít, přijme \"Rada\" rozhodnutí: Tau'ri jim nejsou k ničemu, a navíc jsou pro Tok'ry bezpečnostní riziko, protože mají znalosti o jejich poloze. Nemohou tedy odejít, dokud nebude vybudována nová základna.\n\nSG-1 a SG-3, kteří byli posláni pro kapitána Samanthu Carterovou, protože její otec umírá v nemocnici na rakovinu, jsou drženi na planetě, dokud se Tok'rové nepřesunou na jinou základnu. Carterová žádá o schůzku Garshaw z Belotu, aby jí nabídla hostitele, kterého potřebuje pro záchranu Tok'ry Selmak. O'Neillovi a Carterové je umožněno opustit planetu, aby navrhli Jacobvi Carterovi spojení se Selmak.\n\nCarterová mluví s otcem, řekne mu pravdu o své práci a vysvětluje situaci. Jacob Carter souhlasí s tím, aby jim pomohl získat důvěru Tok'rů. Po návratu na základnu Tok'rů, zjistí, že jsou všichni evakuováni. Dr. Daniel Jackson, Teal'c a SG-3 pomáhají s evakuací. Daniel říká O'Neillovi a Carterové, že Goa'uldi jsou připraveni k útoku na planetu. O'Neill odchází pomáhat s evakuací a Carterová a Jacob jdou k Selmak.\n\nZatímco Selmak a Jacob se navzájem poznávají, O'Neill zjišťuje, jak se Goa'uldi dozvěděli o umístění základny Tok'rů. Zjistí, že Cordesh používá dálkové komunikační zařízení, které Tok'rové nepoužívají, protože síť není bezpečná. Poté to řekne Garshaw, a ta a několik dalších Tok'rů jdou zatknout Cordeshe. Najdou jej v jednom z mizejících tunelů. Cordesh prohlašuje, že už není, tím kým býval a spáchá sebevraždu.\n\nJacob, po rozhovoru s Saroosh, hostitelkou Selmak, souhlasí se spojením. Poté symbiont přejde do Jacoba a Saroosh umírá. Selmak začne léčit Jacobovu rakovinu. Jack zjistí, že jedna z Tok'rů Liandra má v krabici dálkové komunikační zařízení a zastaví ji. Je odhalena jako Cordesh, který nezemřel v mizejícím tunelu, jen změnil hostitele. Garshaw nařizuje vyjmutí Goa'ulda a doufá, že zachrání hostitele.\n\nSG-1, SG-3 a Garshaw jdou ke Carterové, Martoufovi a Jacobovi, který je stále v bezvědomí. Carterová a Martouf souhlasí, že budou čekat až se Jacob probudí, zbytek odchází k bráně. Jakmile projdou bránou, objeví se smrtící kluzáky. Po nějaké chvíli se Jacob probudí plně uzdraven a všichni se snaží uniknout. U brány vidí, že Goa'uldi se pokouší z venku vytáčet bránu na planetu. Carterová se pokusí vytáčet rychleji než oni. Vytvoří se červí díra a všichni projdou bránou na Zemi. Tau'ri a Tok'rové vytvářejí alianci s pomocí Jacoba, který souhlasí, že bude sloužit jako prostředník mezi Zemí a Tok'ry. Jeho poslední slova, než odejde bránou s Garshaw a Martoufem, jsou \"\"Nevolejte nás, ozveme se.\"\"\n"}
{"id": "830311", "url": "https://cs.wikipedia.org/wiki?curid=830311", "title": "Tomáš Borek", "text": "Tomáš Borek\n\nTomáš Borek (* 4. duben 1986, Karlovy Vary) je český fotbalový záložník, v současnosti hráč klubu 1. FK Příbram.\n\nOdchovanec SK Toužim, odkud v roce 1998 přišel do FC Viktoria Plzeň. V roce 2008 pak po desiteletém angažmá stráveném také v dorostu přestoupil do 1. FK Příbram. V létě 2011 pak odešel do FC Zbrojovka Brno, který ale po sezoně sestoupil do 2. ligy a Borek odešel Bohemians Praha 1905. V létě 2012 odešel do FK Dukla Praha, kde v sezóně 2012/13 odehrál 29 ligových utkání a vstřelil 7 branek.\nV létě 2013 za něj nabídl turecký klub Konyaspor Dukle přes 5 mil. Kč. Do Konyasporu hráč nakonec v červenci 2013 přestoupil a podepsal tříletou smlouvu.\n\nZačátkem září 2016 jej angažoval český prvoligový klub 1. FK Příbram, který prožíval nevydařený start do sezóny 2016/17.\n\n"}
{"id": "830312", "url": "https://cs.wikipedia.org/wiki?curid=830312", "title": "Vojtěch Engelmann", "text": "Vojtěch Engelmann\n\nVojtěch Engelmann (* 4. červenec 1989) je český fotbalový útočník, záložník či obránce, v současnosti hraje v klubu FK Viktoria Žižkov. Mimo ČR působil na klubové úrovni v Austrálii v klubu Manningham United FC.\n\nSvoji fotbalovou kariéru začal v Újezdě nad Lesy, odkud ještě jako dorostenec přestoupil nejprve do Viktorie Žižkov a poté do Bohemians Praha 1905. V roce 2008 se propracoval do seniorské kategorie mužstva, kde nastupoval za B-tým. Následně zamířil do Kunic. V zimě se pak díky spolupráci dostal do FK Dukla Praha. Před sezonou 2013/14 ho klub poslal na hostování do ostravského Baníku, kde debutoval 19. července 2013 proti celku SK Slavia Praha. První branku vstřelil ve druhém kole proti Mladé Boleslavi. Za ostravský klub stihl odehrát 14 ligových utkání, ve kterých celkem čtyřikrát skóroval. Odehrál také jeden zápas v Poháru České pošty. Po podzimní části se Engelmann vrátil do Dukly. Před sezonou 2014/15 odešel na roční hostování zpět do Bohemians.\n\nV červenci 2015 posílil český výběr fotbalistů bez angažmá pod hlavičkou ČAFH, který na mezinárodním evropském turnaji FIFPro vyhrál titul. Tento úspěch mu vzápětí pomohl k angažmá v FC Baník Ostrava.\n\nNa jaře roku 2016 působil v klubu Manningham United FC z Victorian State League Division 1. Od léta 2016 hraje za FK Viktoria Žižkov.\n\n"}
{"id": "830318", "url": "https://cs.wikipedia.org/wiki?curid=830318", "title": "VK", "text": "VK\n\nKombinace písmen V a K může znamenat:\n\n\n"}
{"id": "830329", "url": "https://cs.wikipedia.org/wiki?curid=830329", "title": "Jan Pázler", "text": "Jan Pázler\n\nJan Pázler (* 10. leden 1991, Náchod) je český fotbalový útočník či záložník a bývalý mládežnický reprezentant, od července 2015 působící v týmu FC Hradec Králové.\n\nSvoji fotbalovou kariéru začal v klubu SK Náchod, odkud v průběhu mládeže přestoupil do Slavie Praha.\n\nPřed sezonou 2010/11 propracoval do prvního mužstva. V dresu \"Sešivaných\" si odbyl premiéru v 1. české lize 20. 11. 2010 v utkání 17. kola proti FK Mladá Boleslav (prohra 1:3), odehrál 66 minut. Jednalo je o Pázlerův jediný ligový start.\n\nV zimě 2010/11 zamířil do pražské Dukly, kde podepsal tříletý kontrakt. S týmem na jaře postoupil do 1. ligy. Na Dukle se hráči dařilo. Celkem za mužstvo odehrál v první i druhé lize 48 střetnutí, ve kterých vsítil deset branek.\n\nV průběhu sezony 2012/13 uzavřel smlouvu s Baumitem Jablonec. Zpočátku toho angažmá nastupoval za Jablonec v lize pod trenérem Václavem Kotalem často. Na jaře 2013 s klubem získal Český fotbalový pohár. Po Kotalově odchodu hrál převážně za juniorku. Za Baumit nastoupil k 12 ligovým zápasům, ve kterých se jednou střelecky prosadil.\n\nPo přestupu do Jablonce zamířil na obratem na hostování do Dukly. Původně měl v pražském týmu působit do léta 2013, ale po odchodu Davida Lafaty z Baumitu do AC Sparta Praha, se k Severočechům vrátil už v zimě 2012/13. Za Duklu odehrál pouze tři utkání v lize, gól nedal.\n\nV červenci 2013 odešel podruhé na hostování do Dukly Praha. Celkem za mužstvo tentokrát odehrál sedm ligových střetnutí, ve kterých branku nevsítil.\n\nV létě 2014 Jablonec definitivně opustil a uzavřel smlouvu s klubem 1. SC Znojmo. Přišel nahradit Václava Vašíčka, kterému tehdy skončilo hostování z SK Sigma Olomouc. V sezoně 2014/15 odehrál za Znojmo 29 zápasů v lize, ve kterých vsítil devět branek a společně s Liborem Žondrou se stal nejlepším střelcem týmu.\n\nPřed sezonou 2015/16 přestoupil do týmu FC Hradec Králové, kde podepsal dvouletý kontrakt s následnou opcí.\n\nV dresu \"Votroků\" debutoval v 2. české lize 8. 8. 2015 v utkání 2. kola proti FC MAS Táborsko (remíza 0:0), když 78. minutě vystřídal Igora Súkenníka. Svůj první gól v sezoně a zároveň za Hradec vstřelil 23. srpna 2015 ve 4. kole proti B-týmu SK Sigma Olomouc (výhra 4:1), trefil se v 64. minutě. Střelecky se prosadil i v následujících dvou kolech, když dal po jedné brance do sítě MFK Frýdek-Místek (výhra 1:0) a 1. SC Znojmo (prohra 1:2). Po pěti kolech tak měl na svém kontě tři branky. V utkání s FK Varnsdorf hraném 14. 10. 2015 dal během třinácti minut hattrick, ale Hradec s tímto soupeřem pouze remizoval 4:4. Následující kolo vstřelil dvě branky proti FK Slavoj Vyšehrad (výhra Hradce Králové 3:0), prosadil se ve 24. a 38. minutě. O necelé dva týdny později dal ve 13. kole opět dva góly, tentokrát proti Fotbal Třinec, klub v zápase zvítězil 5:0. Po jedenácté v sezoně se prosadil 7. listopadu 2015 v utkání 14. kola na půdě FK Baník Sokolov, když v 73. minutě vyrovnával z pokutového kopu na konečných 1:1. Po podzimu 2015 měl na svém kontě 11 přesných střeleckých zásahů. Na jaře 2016 se poprvé prosadil dvakrát 12. března 2016 v 18. kole ve druhém střetnutí proti rezervě Sigmy Olomouc (výhra 3:0), docílil své 12. a 13. branky v ročníku. 15. 4. 2016 se přesně trefil do sítě SK Dynamo České Budějovice, Votroci na půdě tohoto soupeře výhráli 3:0. V dohrávaném 17. kole ve východočeském derby proti FK Pardubice vstřelil v 62. minutě rozhodující branku na 2:1. Pošestnácté se prosadil ve 28. kole hraném 17. 5. 2016, kdy jeho mužstvo porazilo celek FK Baník Sokolov 2:0 a tým díky prohře klubu 1. SC Znojmo, které bylo v tabulce na třetí pozici, s FC Sellier & Bellot Vlašim postoupil zpět do nejvyšší soutěže. Svůj 17. gól v ročníku dal 21. 5. 2016 ve 29. kole na půdě FK Ústí nad Labem, Honza vsítil v 77. minutě z penalty branku na konečných 2:1. Celkem v ročníku 2015/16 nastoupil k 25 ligovým utkáním. Se 17 góly se stal nejlepším střelcem Fotbalové národní ligy a získal ocenění pro nejlepšího hráče sezony.\n\n31. 7. 2016 v ligovém utkání úvodního kola na stadionu v Ďolíčku proti tamním Bohemians Praha 1905 (výhra 3:0) přišel na hřiště v 70. minutě a o čtyři minuty později vstřelil z volného přímého kopu vítěznou branku zápasu. 10. 8. 2016 se střelecky prosadil ve 2. kole českého poháru proti divizní Admiře Praha (výhra 4:1), když v 16. minutě otevřel skóre zápasu. V 6. kole hraném 10. září 2016 v utkání proti 1. FK Příbram vstřelil dva góly a \"Votroci\" vyhráli 2:0. Pázlerova druhá branka v zápase byla zároveň jubilejní devítistá v první lize v historii královéhradeckého klubu.\n\nAktuální k 26. květnu 2016\n\nJan Pázler je mládežnickým reprezentantem České republiky, dosud nastoupil za výběry U18 a U21. Ve výběru do 21 let debutoval v přátelském utkání 25. dubna 2012 proti domácímu Slovensku (výhra ČR 2:1).\n\n"}
{"id": "830336", "url": "https://cs.wikipedia.org/wiki?curid=830336", "title": "Josef Marek (fotbalista)", "text": "Josef Marek (fotbalista)\n\nJosef Marek (* 11. červen 1987) je český fotbalový útočník, od července 2014 působící v FK Viktoria Žižkov.\n\nSvoji fotbalovou kariéru začal v TJ Sokol Struhařov, kde prošel všemi mládežnickými kategoriemi. V roce 2008 přestoupil do TJ Kunice. V roce 2011 odešel na hostování do Bohemians 1905. V lednu 2012 zamířil do FK Dukla Praha. Před ročníkem 2014/15 podepsal kontrakt s FK Viktoria Žižkov.\n\n"}
{"id": "830341", "url": "https://cs.wikipedia.org/wiki?curid=830341", "title": "High Resolution Stereo Camera", "text": "High Resolution Stereo Camera\n\nHigh Resolution Stereo Camera (HRSC) je stereoskopická fotografická kamera kombinovaná s kamerou s vysokým rozlišením v projektu Mars Express. Vznikla z původní verze určené pro Zemi s názvem HRSC-AX a byla vylepšena jako verze pro Mars 96. Jejím obsahem je 5 hlavních částí: hlava kamery, super resolution channel, rám na zařízení a digitální jednotku. Z výšky 250 km nad povrchem Marsu může pořizovat snímky terénu s rozlišením 2,3 metrů/pixel na čtverci o straně 2,35 km. Obsahuje ještě dalších 9 kanálů a může produkovat digitální modely terénu.\n\n"}
{"id": "830350", "url": "https://cs.wikipedia.org/wiki?curid=830350", "title": "Local Binary Pattern", "text": "Local Binary Pattern\n\nMetoda LBP (Local Binary Pattern; lokální binární vzor) slouží k popisu vlastností obrázků pomocí příznaku, který obraz charakterizuje. V tomto případě je příznak reprezentován histogramem.\n\nPři vytváření příznaku se prochází každý pixel obrázku (vyjímaje krajní pixely, protože nemá dostatek sousedních bodů) a přitom se pomocí ohodnocovací funkce získá jeho hodnota. Ohodnocovací funkce pracuje s okolními pixely, které jsou specifikovány pomocí parametru formula_1, udávající vzdálenost bodů od aktuálního pixelu, a parametru formula_2, který stanovuje počet bodů v daném okolí.\n\nVzorec pro výpočet hodnoty LPB pro různé varianty prvků formula_2 a formula_1, kde formula_5 je centrální pixel. \n\nObrázek, se kterým pracujeme, se musí převést do stupně šedi (grayscale). Následně se začne procházet pixel po pixelu a kolem každého se uvažuje jeho definované okolí. Nad všemi prvky se provede prahování (thresholding), dále se výsledná hodnota vynásobí danou váhou a získáme LBP hodnotu pro náš daný centrální bod (formula_5). Ze všech LPB hodnot je následně vytvořen histogram četnosti výskytu, tzn. příznak obrázku. Tento výpočet je základní variantou LBP metody. Její názorná ukázka je na obrázku.\n\nPokud zkombinujeme dva níže popsané principy (invariance a uniformnosti) vylepšení metody LBP, dostaneme uniformní a rotačně invariabilní (invariantní) vzory, které jsou definovány podle vzorce\n\nDíky tomto kroku se výrazně sníží počet vzorů obecně na P+1, spolu s minimální ztrátou informace.\n\nVelmi výhodnou vlastností LBP metody je rotační invariance, možnost vypořádat se s různým natočením klasifikovaného obrazu tak, že se z původní hodnoty a jejich sedmi bitových (v případě P=8) rotací vybere nejmenší hodnota. Tímto se také zmenší počet rotačních vzorů, u metody kde parametr P je roven 8 se zmenší na 36 vzorů. Názorně je princip ukázán na obrázku.\n\nVzhledem k tomu, že není nezbytné využívat v histogramu všechny možné okolí, vystačíme si pouze s její podmnožinou. Uniformní vzory (uniform patterns) jsou podmnožina, kde každý z přechodů 0/1 a 1/0 bude obsažen v hodnotě nanejvýš dva krát. Všechny ostatní vzory budou reprezentovány jediným vzorem. Pro metodu s parametrem P=8 tak vznikne 59 vzorů.\n\n\n"}
{"id": "830355", "url": "https://cs.wikipedia.org/wiki?curid=830355", "title": "Kostel Sainte-Geneviève des Grandes Carrières", "text": "Kostel Sainte-Geneviève des Grandes Carrières\n\nKostel Sainte-Geneviève des Grandes Carrières (doslovně \"svaté Jenovéfy z Velkých lomů\") je katolický farní kostel v 18. obvodu v Paříži, v ulici \"Rue Championnet\". Kostel je zasvěcen patronce Paříže svaté Jenovéfě a pojmenován podle čtvrti Grandes-Carrières.\n\nStavba kostela byla zahájena v roce 1888, ale farnost byla zřízena až 9. února 1907 dekretem pařížského arcibiskupa kardinála Richarda. V letech 1908-1910 byl kostel rozšířen o boční lodě a zvonici.\n\nVarhany vytvořil v roce 1890 Aristide Cavaillé-Coll. V roce 1910 je upravil Charles Mutin.\n\n"}
{"id": "830356", "url": "https://cs.wikipedia.org/wiki?curid=830356", "title": "Pierpaolo Ferrazzi", "text": "Pierpaolo Ferrazzi\n\nPierpaolo Ferrazzi (* 23. července 1965 Bassano del Grappa) je bývalý italský vodní slalomář, kajakář závodící v kategorii K1.\n\nZ mistrovství světa má tři stříbrné medaile (1989, 2002, 2005), všechny ze závodů hlídek. Na evropských šampionátech získal dvě zlata (K1 – 2000; K1 družstva – 2000) a jeden bronz (K1 družstva – 2005). V letech 1990 a 1992 vyhrál celkové pořadí Světového poháru v kategorii K1. Čtyřikrát startoval na letních olympijských hrách, v Barceloně 1992 vybojoval zlatou medaili, v Atlantě 1996 dojel jako sedmnáctý, v Sydney 2000 získal bronzovou medaili a v Athénách 2004 skončil na 19. místě.\n"}
{"id": "830359", "url": "https://cs.wikipedia.org/wiki?curid=830359", "title": "Paul Ratcliffe", "text": "Paul Ratcliffe\n\nPaul Ratcliffe (* 12. listopadu 1973 Salford, Anglie) je bývalý britský vodní slalomář, kajakář závodící v kategorii K1.\n\nNa mistrovstvích světa získal v letech 1997 a 1999 dva individuální bronzy a v roce 1997 zlato ze závodu hlídek. V letech 1998 a 2002 vyhrál individuální závod K1 na evropském šampionátu. V letech 1998, 1999 a 2000 zvítězil v celkovém pořadí Světového poháru v kategorii K1. Startoval na Letních olympijských hrách 1996 v Atlantě, kde skončil na 14. místě, a na LOH 2000 v Sydney, kde vybojoval stříbrnou medaili.\n"}
{"id": "830361", "url": "https://cs.wikipedia.org/wiki?curid=830361", "title": "Jan Svatonský", "text": "Jan Svatonský\n\nJan Svatonský (* 12. květen 1984) je český fotbalový útočník či ofenzivní záložník. V současnosti hraje za druholigový celek SFC Opava.\n\nOdchovanec FC Baník Ostrava se v roce 2006 dostal do 1. mužstva, zde však odehrál pouze 2 utkání a odešel hostovat do Jakubčovice Fotbal. Po konce smlouvy v roce 2007 podepsal Duklu Praha, s níž v sezoně 2010-2011 vybojoval postup do nejvyšší soutěže.\n\n"}
{"id": "830367", "url": "https://cs.wikipedia.org/wiki?curid=830367", "title": "Thomas Schmidt", "text": "Thomas Schmidt\n\nThomas Schmidt (* 18. února 1976 Bad Kreuznach) je bývalý německý vodní slalomář, kajakář závodící v kategorii K1.\n\nV letech 1996, 1998 a 2002 získal zlaté medaile v závodech hlídek na mistrovství Evropy. Ze závodů družstev má medaile i ze světových šampionátů – zlato z roku 2002 a bronz z roku 2003. V roce 2001 zvítězil v celkovém pořadí Světového poháru v kategorii K1. Na Letních olympijských hrách 2000 v Sydney získal zlatou medaili, v Athénách 2004 skončil na pátém místě.\n\n"}
{"id": "830369", "url": "https://cs.wikipedia.org/wiki?curid=830369", "title": "Vojtěch Přeučil", "text": "Vojtěch Přeučil\n\nVojtěch Přeučil (* 19. září 1990) je český fotbalový útočník, který momentálně působí v klubu FK Baník Sokolov\n\nOdchovanec FK Dukla Praha se v roce 2010 dostal do 1. týmu, se kterým tento hráč postoupil do nejvyšší soutěže. Zde ale v prvním půlroce nedostal příležitost a odešel hostovat do FC MAS Táborsko. Další sezonu však odehrál opět ve svém mateřském týmu. Odehrál 25 zápasů a připsal si tři branky. Před sezonou 2013/14 přestoupil do týmu FC Vysočina Jihlava. V létě 2014 zamířil na testy do polského celku Piast Gliwice.\n\n"}
{"id": "830370", "url": "https://cs.wikipedia.org/wiki?curid=830370", "title": "Tomáš Kobes", "text": "Tomáš Kobes\n\nTomáš Kobes (* 14. května 1978 Český Krumlov) je bývalý český vodní slalomář, kajakář závodící v kategorii K1.\n\nV roce 1999 získal bronzovou medaili v závodě hlídek na mistrovství světa. V téže disciplíně pomohl vybojovat českým týmům stříbro (2002) a bronz (2004) na mistrovství Evropy. Startoval na Letních olympijských hrách 2000 v Sydney, kde skončil na sedmém místě.\n"}
{"id": "830371", "url": "https://cs.wikipedia.org/wiki?curid=830371", "title": "Jiří Prskavec starší", "text": "Jiří Prskavec starší\n\nJiří Prskavec starší (* 2. května 1972 Jablonec nad Nisou) je bývalý český vodní slalomář, kajakář závodící v kategorii K1.\n\nV roce 1995 získal na mistrovství světa bronzovou medaili v individuálním závodě, roku 1999 rovněž bronz v závodě hlídek. Z evropských šampionátů si přivezl v roce 1998 stříbrnou medaili ze závodu družstev. Dvakrát startoval na letních olympijských hrách, v Atlantě 1996 dojel jako devatenáctý, v Sydney 2000 skončil na 13. místě.\n\nJeho syn Jiří je rovněž kajakář.\n"}
{"id": "830373", "url": "https://cs.wikipedia.org/wiki?curid=830373", "title": "Kostel Saint-Jean-des-Deux-Moulins", "text": "Kostel Saint-Jean-des-Deux-Moulins\n\nKostel Saint-Jean-des-Deux-Moulins (tj. \"svatého Jana od Dvou mlýnů\") je katolický farní kostel ve 13. obvodu v Paříži, v ulici \"Rue du Château-des-Rentiers\".\n\nPůvodní kaple se stala farním kostelem v roce 1995. Kostel je zasvěcen Janu Evangelistovi a pojmenován podle bývalé osady, která se rozkládala mezi dnešními ulicemi \"Boulevard de l'Hôpital\" a \"Rue Jenner\", a která sama získala pojmenování podle dvou mlýnů.\n\n"}
{"id": "830374", "url": "https://cs.wikipedia.org/wiki?curid=830374", "title": "Mallory Burdetteová", "text": "Mallory Burdetteová\n\nMallory Burdetteová, nepřechýleně Mallory Burdette (* 28. ledna 1991 Macon) je americká profesionální tenistka. Ve své dosavadní kariéře nevyhrála na okruhu WTA Tour žádný turnaj. V rámci okruhu ITF získala do září 2012 dva tituly ve dvouhře.\n\nNa žebříčku WTA byla ve dvouhře nejvýše klasifikována v květnu 2013 na 82. místě a ve čtyřhře pak v  srpnu 2012 na 292. místě. Trénuje ji Nick Saviano.\n\nK roku 2012 studovala poslední ročník Stanfordovy univerzity.\n\n"}
{"id": "830378", "url": "https://cs.wikipedia.org/wiki?curid=830378", "title": "Sociopatie", "text": "Sociopatie\n\nSociopatie je jedna z poruch osobnosti u člověka, která zapříčiňuje abnormální chování daného jedince vůči okolnímu prostředí. Tuto poruchu často způsobují špatné sociální vztahy, které jsou způsobeny například nepřizpůsobivostí či uvalením viny na okolí. Sociopatické chování lze vypozorovat např. v hrubém násilném vztahu ke zvířatům. Tyto projevy jsou nadále často opakované, včetně samotného sebezklamání. První známky sociopatie se mohou objevit již ve věku 13 let.\n"}
{"id": "830379", "url": "https://cs.wikipedia.org/wiki?curid=830379", "title": "Dálnice A8 (Německo)", "text": "Dálnice A8 (Německo)\n\nDálnice A8, německy Bundesautobahn 8 (zkratka BAB 8), zkráceně Autobahn 8 (zkratka A8), je dálnice na jihu Německa. Měří 497 km. Začíná napojením lucemburské dálnice A13 v Schengenu, pokračuje přes Neunkirchen, Pirmasens, Karlsruhe, Stuttgart, Ulm, Augsburg, Mnichov a končí na rakouské státní hranici, kde se poblíž Salzburgu napojuje na rakouskou dálnici A1.\n\nA8 je významnou tranzitní trasou ve směru východ-západ. Výstavba dálnice začala v březnu 1934 za nacistické vlády. Úsek mezi Karlsruhe a Salzburgem byl dokončen ještě před začátkem druhé světové války. Práce na ostatních částech dálnice byly dočasně přerušeny. I přesto byly některé úseky zmodernizovány a posléze i prodlouženy. Některé významné části zůstaly v původním stavu z 30. let. V obou směrech dva jízdní pruhy, žádné nouzové, či stoupací pruhy, prudké kopce a ostré zatáčky. V kombinaci s dnešním provozem to činí z A8 jednu z nejvíce ucpaných a nebezpečných dálnic v Německu. Zejména v zimě svahy Černého lesa na území Švábské Alby nedaleko Aichelbergu dělají potíže stejně jako profil v Irschenbergu, kde často v kopcích překáží těžké kamiony. U sjezdu Adelsried stojí první dálniční kostel.\n\nAktuálně (léto 2012) není dálnice kompletně dostavěna. Úsek mezi městy Pirmasens a Karlsruhe, který není hotov, nepatří mezi akutní plány výstavby, a tudíž se zatím neví, kdy bude dostavba pokračovat. Existují navíc plány ke změně původní plánované trasy mezi Aichelbergem a Hohenstadtem. Navrhuje se, aby se v tunelu nacházejícím se v náhradním úseku, platilo mýtné. Předpokládá se, že by to bylo z důvodu pokrytí nákladu na výstavbu tunelu. Tím by se stala tato část dálnice prvním placeným úsekem na německé dálnici.\n\n"}
{"id": "830380", "url": "https://cs.wikipedia.org/wiki?curid=830380", "title": "Poul Nyrup Rasmussen", "text": "Poul Nyrup Rasmussen\n\nPoul Oluf Nyrup Rasmussen (* 15. června 1943, Esbjerg) je dánský sociálnědemokratický politik. V letech 1993–2001 byl premiérem Dánska. Předsedou dánské sociálnědemokratické strany (\"Socialdemokraterne\") byl v letech 1992–2002. Posléze se stal předsedou Strany evropských socialistů (2004–2011). V letech 2004–2009 byl poslancem Evropského parlamentu.\n\nVystudoval ekonomii na Kodaňské univerzitě. Během svého premiérského mandátu provedl nejrozsáhlejší privatizaci v dějinách Dánska. Během jeho vedení Dánsko jako první stát v Evropě schválil v referendu Amsterdamskou smlouvu, roku 2000 se však Rasmussenovi nepodařilo přesvědčit Dány k vyslovení \"ano\" pro přijetí eura.\n\n"}
{"id": "830383", "url": "https://cs.wikipedia.org/wiki?curid=830383", "title": "Pavel Hašek", "text": "Pavel Hašek\n\nPavel Hašek (* 27. červen 1983, Praha) je český fotbalový obránce či záložník, působící v SK Zápy. Je synem bývalého reprezentanta Ivana Haška.\n\nSvoji obsáhlou kariéru začal Hašek v tehdejším klubu FC Tempo Praha, následně jeho kroky směřovaly do zahraničí, kde působil jeho otec. Hrál nejprve za francouzský RC Strasbourg a poté za japonské kluby Sanfrecce Hiroshima a JEF United Ichihara Chiba. Až teprve poté se vrátil do Česka. Přesněji nejprve do SK Slavia Praha, následně do Bohemians Praha a FK Velim. V létě 2001 pak podepsal kontrakt s Bohemians 1905, v jehož A-týmu strávil půl roku. Jarní část sezony 2001–2002 totiž odehrál formou hostování v FK Admira Praha. Následně na dva roky zamířil do FK Chmel Blšany, na rok do FC Viktoria Plzeň a 1. FK Příbram. V létě 2006 se vrátil zpět do Bohemians, ze kterých podepsal v FK Teplice. V kádru severočechů se však neprosadil a byl nejdříve poslán hostovat zpět do Bohemians, které však předčasně ukončil a odešel hostovat do slovenského klubu FC Petržalka 1898. Po konci smlouvy v Teplicích v létě 2009 přestoupil do FK Dukla Praha, se kterou slavil o rok později postup do nejvyšší soutěže. V září 2013 odešel na hostování do SK Dynamo České Budějovice, kde působil do prosince 2014, pak se vrátil do Dukly.\n\nV létě 2015 přestoupil do Bohemians 1905.\n\n"}
{"id": "830394", "url": "https://cs.wikipedia.org/wiki?curid=830394", "title": "Simca Aronde", "text": "Simca Aronde\n\nSimca Aronde byla rodinným automobilem francouzské automobilky Simca. vyráběla se v letech 1951 až 1964. Byl to první model automobilky Simca s vlastním originálním designem (předchozí modely byly odvozeny z Fiatů) a také první model se samonosnou karoserií. „Aronde“ znamená ve staré francouzštině „vlaštovka“.\n\nSimca Aronde byl čtyřdveřový sedan s čtyřválcovým motorem OHV vpředu a pohonem zadních kol. Brzdy byly bubnové hydraulické jednookruhové. Pružení vpředu zajišťovaly šroubovité pružiny, vzadu poloeliptická podélná pera.\n\n"}
{"id": "830396", "url": "https://cs.wikipedia.org/wiki?curid=830396", "title": "Zdeněk Křížek", "text": "Zdeněk Křížek\n\nZdeněk Křížek (* 16. leden 1983, Strakonice) je český fotbalový brankář, od roku 2001 působící v SK Dynamo České Budějovice.\n\nSvoji fotbalovou kariéru začal ve Strakonicích. V roce 2001 zamířil do Českých Budějovic. V sezóně 2004-2005 působil na hostování v Tatranu Prachatice. Po návratu do Českých Budějovic se stal brankářskou dvojkou, která kryla záda Miroslavu Filipkovi. Ve druhé sezóně působení tohoto tandemu v Dynamu však Filipko v zimní přestávce přestoupil do řeckého Iraklis Soluň a Křížek si tak v jarní části odbyl svůj prvoligový debut (11. 3. 2007 Brno – Dynamo 5:0) a odchytal i zbývajících 12 utkání sezóny. V létě 2007 přestoupil do Dynama na post brankářské jedničky Pavel Kučera a díky jeho spolehlivým výkonům dostával Křížek v následujících čtyřech sezónách příležitost jen sporadicky a nastupoval často za B-tým. V sezóně 2011/12 však byl Pavel Kučera po 5. kole vyřazen z A-týmu a posléze odešel do Dunajské Stredy, a tak se Křížek po 4 letech znovu posunul na post jedničky. V zimě 2012 do Dynama přišel další gólman Michal Daněk a jedničkou se na další téměř 2 roky stal on. Křížek se prosadil v závěru podzimu 2013 a od té doby v Dynamu stabilně nastupuje v základní sestavě.\n\nKřížek hrál za české mládežnické reprezentace U15, U16, U17, U19 a U20.\n\n"}
{"id": "830401", "url": "https://cs.wikipedia.org/wiki?curid=830401", "title": "Robert Greenblatt", "text": "Robert Greenblatt\n\nRobert Greenblatt (* 16. srpna 1960 Rockford, Illinois) je americký televizní manažer, který působil sedm let jako šéf oddělení zábavy kabelové televize Showtime a v současné době zastává tuto funkci u televizní společnosti NBC.\n\nByl vychován v Rockfordu ve státě Illinois a navštěvoval Boylanskou katolickou střední školu. Získal bakalářský titul v divadelním management na Universitě v Illinois a titul magistr umění z univerzity Wisconsin's Madison School of Business. Také získal magisterský titul ze školy USC pro kino a televizi v programu Peter Stark Producing Program.\n\nSvou kariéru začal v televizní společnosti Fox Broadcasting Company, kde měl na starosti pořady v hlavním vysílacím čase a za jeho přispění vznikly seriály jako \"Beverly Hills 90210\" a \"Melrose Place\", \"Akta X\" a \"Správná pětka\".\n\nJeště před svým nástupem ke společnosti Showtime získal Greenblatt řadu cen jako výkonný producent. Největším úspěchem byl seriál \"Odpočívej v pokoji\", za který získal v roce 2002 Golden Globe Award v kategorii Nejlepší televizní dramatický seriál. Vedle toho získal řadu nominací na Emmy Award v roce 2003 získal Producers Guild Award, dále několik cen GLAAD a George Foster Peabody Award. Dále produkoval na dvě Emmy nominovaný miniseriál \"Elvis\" pro CBS a \"American Family\" pro PBS.\n\nV letech 2003 až 2010 byl šéfem oddělení zábavy na stanici Showtime. Pod jeho vedením vznikaly původní seriály jako \"Weeds\", \"Dexter\", \"Tudorovci\", \"Nurse Jackie\" a \"Tara a její svět\" a úspěšně pokračoval seriál \"Queer as Folk\".\n\nJako muzikálový producent se podílel na jevištní adaptaci muzikálu \"9 to 5\", která měla premiéru na Broadwayi v dubnu 2009 a derniéru v září 2009 a národní turné začalo v září 2010. Muzikál byl nominován na čtyři ceny Tony. \n\nV současné době je předsedou NBC Entertainment. V lednu 2011 nahradil Jeffa Gaspina poté, co společnost Comcast převzala kontrolu nad nově přejmenovaným NBCUniversal. \n\nSebou k NBC si vzal i svůj nový seriál \"Smash\", který měla původně vysílat televizní stanice Showtime. V souvislosti se změnou televizní společnosti bylo nutné přesunout 20 minut natočeného materiálu z prvního dílu a vložit ho do druhé a třetí epizody. První sezóna seriálu měla premiéru 6. února 2012. \n\nJe homosexuál a první a v současné době jediný otevřeně homosexuální šéf televizního vysílání. Jeho partnerem byl v letech 2010 a 2011 rovněž otevřeně homosexuální herec a producent Robert Gant.\n\n\n"}
{"id": "830408", "url": "https://cs.wikipedia.org/wiki?curid=830408", "title": "Via Chem Group", "text": "Via Chem Group\n\nVia Chem Group, a.s. je česká holdingová společnost, která vlastní 33,1 % akcií Spolku pro chemickou a hutní výrobu (Spolchemie). Společnost je spojována s podnikatelem Petrem Sisákem. Od listopadu 2013 byla společnost v insolvenčním řízení, od března 2014 pak v úpadku.\n\nK 31. prosinci 2012 vykázal Via Chem Group účetní hodnotu aktiv 687 milionů korun, z toho 448 milionů korun činily akcie Spolchemie a 213 milionů korun půjčka této společnosti. Za rok 2013 vykázala Spolchemie ztrátu 210 milionů korun, jedním z důvodů bylo zaúčtování ztráty ze snížení hodnoty pohledávky za společností STZ Development ze skupiny Via Chem Group.\n\nOd zápisu společnosti do obchodního rejstříku v dubnu 2002 až do listopadu 2007 byl předsedou představenstva Miroslav Babej - Kmec. V roce 2003 koupila 8,8 % akcií Spolchemie. Největším věřitelem tehdy byla společnost Viamont, jejímž spolumajitelem a předsedou představenstva byl Aleš Řebíček. V roce 2005 získala na základě dohody se společností Fores od České konsolidační agentury 39 % akcií Spolchemie. Oznámila jednání ve shodě s akcionářem Maxima pojišťovna a učinila povinnou nabídku převzetí, po které podíl ve Spolchemii vzrostl na 62,6 %. Pořizovací celého podílu cena činila 560 milionů korun (231 Kč na akcii). Byla zahájena příprava konverze amalgámové elektrolýzy na membránovou, při které nedochází ke kontaminaci životního prostředí vysoce toxickou rtutí.\n\nV lednu 2007 Via Chem koupil od mateřské Euro Capital Alliance Ltd ready-made společnosti Campaspol Holding a Campaspol. 1. února 2007 uzavřel se společností AB - Credit ze skupiny PPF Investments smlouvu o odloženém prodeji 55 % podílu ve společnosti Campaspol Holding. 16. července 2007 se Campaspol Holding stala jediným akcionářem společnosti Chapelco, která přes společnost Český olej vlastnila 90,7 % akcií Setuzy. V závěru roku 2007 odkoupil podíly obou akcionářů Campaspol Holding Jozef Kaán.\n\n13. dubna 2008 se stal Via Chem Group vlastníkem společnosti Setuza Development, která o rok dříve odkoupila od společnosti Setuza nemovitý majetek za 1,1 miliardy korun. 29. srpna 2008 se stal Via Chem Group vlastníkem sesterské obchodní společnosti Oleofin a navýšil její vlastní kapitál kapitalizací pohledávky v hodnotě 200 milionů korun, kterou odkoupil od maltské společnosti Pembroke Trading Limited. 20. ledna 2009 emitoval Oleofin na Slovensku dluhopisy v nominální hodnotě 300 milionů korun. Ministr zemědělství Petr Gandalovič (ODS) prosadil, aby tyto dluhopisy nakoupila státem vlastněná akciová společnost Podpůrný a garanční rolnický a lesnický fond. Ještě před vypořádáním transakce však nový ministr zemědělství Jakub Šebesta přesvědčil představenstvo PGRLF, aby od transakce ustoupilo. 14. ledna 2010 Via Chem převedl všechny akcie Oleofinu na akciovou společnost Setuza, následně byl na majetek společností Setuza a Oleofin prohlášen konkurs.\n\nV roce 2008 vydal Via Chem dluhopisy v nominální hodnotě 1,2 miliardy korun splatné 1. října 2013. Mezi držitele těchto dluhopisů patří akciová společnost Viamont, MČ Praha 6 (1 563 kusů v nominální hodnotě 156 milionů korun), MČ Praha 10 (935 kusů), město Sokolov (271 kusů) a Třinecké železárny. Na konci roku 2010 tvořily tyto dluhopisy zhruba 10 % aktiv pojišťovny MAXIMA, tato finanční instituce však 31. května 2011 všech 458 kusů prodala za cenu 107 tis. Kč/kus. K 31. prosinci 2011 bylo upsáno 8 852 kusů dluhopisů.\n\n31. března 2009 zastavil Via Chem 310 310 ks akcií Spolchemie (8 %) ve prospěch ČSOB, od které Spolchemie čerpala bankovní úvěr. 7. září 2009 se Via Chem Group zaručil za úvěr ve výši 284 milionů korun, který společnosti STZ (dříve CAMPASPOL) poskytla J&T Banka. Dále v roce 2009 prodala dceřiná STZ Development americké skupině Archer Daniels Midland nemovitosti v Olomouci. 22. prosince 2009 jediný akcionář společnosti Via Chem Group udělil souhlas s avalem směnky vystavené společností Lukana Oil na řad společnosti NLB Factoring. V roce 2010 Via Chem vydal na Slovensku dluhopisy v nominální hodnotě 330 milionů korun splatné 1. června 2011. Emise nebyla v roce 2011 splacena a byla k 31.12.2011 zaúčtována jako jiné závazky. V roce 2011 rovněž prodala dceřiná STZ Development skupině Glencore nemovitosti v Ústí nad Labem.\n\n30. dubna 2012 Via Chem zastavil 387 882 akcií Spolchemie (10 %) ve prospěch společnosti Dinavert Ventures. Na základě další smlouvy z 30. dubna 2012 Via Chem Group prodal 1 144 250 akcií Spolchemie (29,5 %) společnosti Kingwater Holdings. Kupní cena byla údajně 1. srpna 2012 uhrazena započtením pohledávek. V roce 2012 Via Chem rovněž koupil zkrachovalé Novácke chemické závody. Část aktiv a závazků následně prodal. Mezi nájemce areálu patří česká holdingová společnost Energochemica.\n\n3. dubna 2013 Via Chem Group odkoupil od Centra pro ekonomiku a politiku své dluhopisy za jejich nominální hodnotu. Via Chem Group emisi dluhopisů 1. října 2013 nesplatil, 1. listopadu 2013 podal věřitel Luboš Matoušek návrh na zahájení insolvenčního řízení. O měsíc později vstoupilo do řízení Krajské státní zastupitelství v Českých Budějovicích. 6. března 2014 vydal soudce Miroslav Veselý usnesení o úpadku spojené s povolením reorganizace, insolvenčním správcem ustanovil společnost VJV Insolvence v.o.s. vlastněnou Vladimírou Jechovou Vápeníkovou a znalcem společnost Bohemian Appraisal. Jedním ze zhruba šedesáti věřitelů je společnost Energy Ústí nad Labem, která se domáhá vyplacení směnky znějící na částku 305 milionů korun, odkoupené od společnosti NLB Factoring.\n\n3. listopadu 2014 předložila společnost Bohemian Appraisal soudu znalecký posudek ve věci ocenění majetkové podstaty Via Chem Group, dle něhož činí celková hodnota majetkové podstaty 571 milionů korun. Podle Lidových novin \"v podstatě jediným skutečně hodnotným aktivem Via Chemu zůstává podíl v ústecké chemičce Spolchemii\", která však \"má problémy s negativním pracovním kapitálem, což řeší mimo jiné prací v takzvaném režimu toll-fee.\"\n\nSpolečnost dluží 1,95 mld. Kč 90 věřitelům. Mezi věřitele patří mj. Poštová banka (764 mil. Kč), MČ Praha 6 (167 mil. Kč), Hornická zaměstnanecká zdravotní pojišťovna (120 mil. Kč), MČ Praha 10 (100 mil. Kč), Viamont (84 mil. Kč), SNEO, a.s. vlastněná MČ Praha 6 (34 mil. Kč), Město Sokolov (29 mil. Kč) či Město Lázně Bohdaneč (7 mil. Kč), většinu pohledávek však drží společnosti a osoby spojené s Petrem Sisákem a Ivo Halou, když tyto prosadili schválení reorganizace.\n\nV lednu 2016 bylo v souvislosti s manipulací s insolvenčním řízením společnosti obviněno 14 osob, mezi které patří mj. Petr Sisák, Ivo Hala či Vladimíra Jechová Vápeníková. Policie České republiky skupinu viní ze zvýhodnění věřitele, zasahování do nezávislosti soudu, podvodu, legalizace výnosů z trestné činnosti, podplácení, přijetí úplatku či účasti na organizované zločinecké skupině. 28. ledna 2016 určil Milan Tripes, předseda Krajského soudu v Českých Budějovicích, zvláštního insolvenčního správce AS Zizlavsky v.o.s.\n\nDceřiná společnost STZ Development vykázala za rok 2013 tržby 22 milionů korun a přidanou hodnotu 14 milionů korun. Vlastní kapitál poklesl na -286 milionů korun. K 31.12.2013 byla STZ Development významným věřitelem společnosti Oleochem. Na společnost HC SLOVAN ÚSTEČTÍ LVI a.s. byl v březnu 2014 podán insolvenční návrh, 2. července 2014 samosoudkyně Irena Lacinová rozhodla o úpadku spojeném s prohlášením konkursu a insolvenčním správcem ustanovila Petra Štillipa.\n\n\n\n"}
{"id": "830411", "url": "https://cs.wikipedia.org/wiki?curid=830411", "title": "Aleš Hanzlík", "text": "Aleš Hanzlík\n\nAleš Hanzlík (* 6. únor 1987 Most) je český fotbalový obránce, momentálně hrající v klubu FC Písek.\n\nDo dospělého a zároveň profesionálního fotbalu nahlédl v dresu druholigového klubu FK Ústí nad Labem. Na severu Čech strávil dvě sezony a poté odešel do Teplic. V Teplicích se mu ovšem příliš nedařilo a tak v roce 2008 odešel do klubu FK Baník Sokolov. Po čtyřech sezonách strávených v Sokolové odešel na další angažmá do SK Dynamo České Budějovice. V Českých Budějovicích působil dva roky, v roce 2015 zamířil na hostování do FK Baník Most 1909. Ve stejném roce přestoupil do jiného jihočeského klubu FC MAS Táborsko, odkud zamířil v roce 2017 do amatérské soutěže ČFL, v sezoně 2018/19 hájí barvy klubu FC Písek.\n"}
{"id": "830413", "url": "https://cs.wikipedia.org/wiki?curid=830413", "title": "Hazcam", "text": "Hazcam\n\nHazcam (zkratka Hazard Avoidance Cameras) jsou fotografické kamery umístěné vpředu a vzadu na vozítkách společnosti NASA – Spirit, Opportunity a Curiosity účastnící se misí na planetu Mars.\n\nZařízení Hazcam je citlivé na viditelné světlo a snímá černobílé fotografie o rozlišení 1024x1024 pixelů. Tyto záběry jsou využívány interním počítačem vozítka k samostatné navigaci v nebezpečných situacích. Díky jejich umístění na obou stranách vozítka a simultánnímu snímání vpředu a vzadu poskytují podklady pro trojrozměrné mapování bezprostředního okolí. V důsledku toho, že kamery jsou fixovány napevno (nepohybují se samostatně, ale s vozítkem), disponují širokým úhlem pohledu (přibližně 120° horizontálně i vertikálně) a poskytují záběr na velký prostor terénu.\n\nKamery jsou považovány za technické kamery, protože nebyly určeny k použití pro vědecké experimenty. Další sada inženýrských kamer na vozítkách jsou takzvané Navcamy.\n\nVozítko Mars Exploration Rover má pod úrovní paluby umístěny dva páry kamer HazCam (jeden pár vpředu a jeden vzadu), které zajišťují sledování terénních překážek při pohybu vozítka. Právě zařízení Hazcam potvrdilo bezpečné přistání Mars Science Laboratory.\n\n\n"}
{"id": "830415", "url": "https://cs.wikipedia.org/wiki?curid=830415", "title": "Multiple Imputation", "text": "Multiple Imputation\n\nChybějící hodnoty v analyzovaných datech mohou způsobovat velmi zásadní zkreslení výsledků a následně tak zapříčinit chybné rozhodnutí. K řešení tohoto problému není příliš vhodné použít tzv. ad-hoc přístupy. Proto byly vyvinuty metodiky pro práci s chybějícími daty, jako například multiple imputation, která může být použita v mnoha odvětvích výzkumu (biomedicíně, sociálnímu výzkumu, atd.).\n\nMenší nevýhodou metody MI je, že vyžaduje interakci s uživatelem, protože po vytvoření zvoleného počtu datových souborů se nad nimi provádí analýza, kterou uživatel musí předem stanovit.\n\nMetodu Multiple Imputation (MI) lze realizovat velmi intuitivním postupem. K jejímu provedení stačí pouze zdravý úsudek a znalost základních regresních metod. Jak lze odvodit z obrázku, postup metody je realizován ve třech krocích. Nejdříve vytvoříme jednotlivé datové soubory, v dalším kroku nad nimi provedeme analýzu a závěrem se jednotlivé výsledky analýz zkombinují.\n\nVelmi důležitou částí metody je doplnění chybějících dat. Tato data musí být doplněna podle správného modelu, který odpovídá vztahům v datovém souboru. Je důležité soustředit pozornost na výběr správných dostupných dat, která se podílejí na vytvoření modelu, aby doplněná hodnota co nejlépe odpovídala skutečnosti. Výpočetní model může být reprezentován například pomocí regresní přímky, která vytváří vždy odlišnou hodnotu pro jiná vstupní data. Regresní přímku můžeme vytvořit například pomocí metody nejmenších čtverců.\nStále je zde však problém určité nereálnosti doplňovaných dat, protože pro stejný vstup vždy dostanete stejnou výslednou hodnotu, což neodpovídá skutečnosti. Proto k rovnici přímky doplníme směrodatnou odchylku směrnice. Ta nám zajistí určitou náhodnost výsledných doplněných dat.\n\nNež přistoupíme k prvnímu kroku metody, musí být určeno kolik různých datových souborů budeme vytvářet neboli kolik různých hodnot se pro každá chybějící data bude počítat. Počet datových souborů formula_1 je vhodné volit mezi intervalem 3 až 10 [1]. Po určení hodnoty formula_1 bychom měli také vytvořit stejný počet výpočetních modelů pro neznáme hodnoty.\n\nPrvní krok spočívá ve vytvoření datových souborů a na každý použijeme jiný datový model. Vytvořením několika “uvěřitelných” datových souborů nám později umožní pomocí průměru vytvořit lepší odhad o chybějících datech. Je tedy vytvořeno m datových souborů, <math>Y^l=\\</ref>\n\n"}
{"id": "830416", "url": "https://cs.wikipedia.org/wiki?curid=830416", "title": "Kanoistika na Letních olympijských hrách 2000 - K1 slalom muži", "text": "Kanoistika na Letních olympijských hrách 2000 - K1 slalom muži\n\nZávod ve vodním slalomu K1 mužů na Letních olympijských hrách 2000 se konal na kanále v areálu Penrith Whitewater Stadium ve dnech 19. a 20. září 2000. Z českých závodníků se jej zúčastnili Tomáš Kobes (7. místo) a Jiří Prskavec (13. místo), zlatou medaili získal Němec Thomas Schmidt.\n\n"}
{"id": "830418", "url": "https://cs.wikipedia.org/wiki?curid=830418", "title": "Vladimír T. Gottwald", "text": "Vladimír T. Gottwald\n\nVladimír T. Gottwald (* 8. září 1954 Volyně) je český herec, spisovatel, dramatik, kreslíř a publicista. \n\nPochází z pošumavského města Volyně. Podle svého životopisu po maturitě na strakonickém gymnáziu původně studoval kybernetiku, po vyloučení za normalizace pracoval až do roku 1989 v různých převážně dělnických profesích. Po listopadu 1989 se stal profesionálním hercem i autorem textů prozaických, poetických a dramatických. V roce 2008 se vrátil do rodné Volyně a v současnosti je na volné noze. Od roku 2012 se angažuje v iniciativě ProtiAlt \n\nDivadlu se věnoval od roku 1968 zprvu amatérsky, po roce 1989 profesionálně v agenturním divadle a od roku 1992 v angažmá na různých scénách: hrál v Městském divadle Kolín a Divadle Šumperk i s agenturou Lafayette. \n\nPo roce 2008 na volné noze: v Divadle Antonína Dvořáka, v Dejvickém divadle a Českém komediálním klubu ČKK54 – v Krobotově inscenaci Shakespearova \"Hamleta,\" jako Fudzi v Radzinského monodramatu \"Koba\" v režii Jaromíra Janečka, Estragon v Pošívalově inscenaci Beckettova \"Čekání na Godota\".\n\nPřes tři desítky rolí ztvárnil před kamerou: (\"Božská Ema, Most u Remagenu, Kolaudace, Slunce, seno a pár facek, Slunce, seno, erotika, Milujme své nakladatele, Četnické humoresky, Báthory, Ze závislosti do nezávislosti, Kameňák, Běžci, Micimutr,\" trilogie \"Těžká práce pro anděla, Ordinace, Nebozí svatí, Kriminálka Anděl, Cesty domů, Kriminálka Staré Město, Doktoři z Počátků, Ohnivý kuře, Mordparta, Policie Modrava, Cesta do Říma, První republika...\").\n\nJe autorem několika dramatických titulů, včetně jevištní adaptace úspěšného \"Hotelu Modrá Hvězda\", písňových textů, poémy \"Sedmé peklo\" a knížky pohádek \"Šmajdovinky\". \n\nPro média tištěná (\"Občanský deník, Top Herald, Hallo Man!, Den, Telegraf, Moravský sever, Týden na Severu\") i internetová (\"Rej.cz, Pozitivní noviny\") psal od roku 1990 reportáže, články, rozhovory a fejetony a publikoval fotografie, grafiku a kreslené vtipy. Od roku 1994 byl redaktorem a v letech 1996-2008 šéfredaktorem \"Novin z divadla\". Do roku 2011 redigoval v \"Pozitivních novinách\" rubriku poezie. \n\nČlánky, verše, překlady, fotografie a kresby publikuje také na svém blogu.\n\n"}
{"id": "830419", "url": "https://cs.wikipedia.org/wiki?curid=830419", "title": "Krzysztof Kołomański", "text": "Krzysztof Kołomański\n\nKrzysztof Marek Kołomański (* 16. srpna 1973 Opoczno) je bývalý polský vodní slalomář, kanoista závodící v kategorii C2. Jeho partnerem v lodi byl Michał Staniszewski.\n\nV roce 1995 vyhrál mistrovství světa, o čtyři roky později získal světové stříbro. Z evropských šampionátů si odvezl dvě bronzové medaile (1996 a 2000) z individuálních závodů C2 a jednu stříbrnou medaili ze závodu hlídek (1996). Třikrát startoval na letních olympijských hrách, v Barceloně 1992 skončil na 10. místě, v Atlantě 1996 byl sedmý a v Sydney 2000 získal stříbrnou medaili.\n\n"}
{"id": "830424", "url": "https://cs.wikipedia.org/wiki?curid=830424", "title": "Marie Josefa Saská (1731)", "text": "Marie Josefa Saská (1731)\n\nMarie Josefa Karolina Saská fr. Marie-Josèphe de Saxe, zdrobněle Pépa (4. listopadu 1731 Drážďany – 13. března 1767 Versailles) byla rodem saská princezna a sňatkem dauphine Francie (manželka francouzského následníka trůnu).\n\nMarie Josefa Karolina se narodila jako osmé dítě (čtvrtá dcera) z patnácti potomků saského a polského krále Augusta Fridricha II. a jeho manželky Marie Josefy Habsburské (dcery císaře Josefa I.) Její starší sestra Marie Amálie se provdala za infanta Carlose, budoucího španělského krále Karla III. Druhá její sestra Marie Markéta zemřela v mládí, další starší sestra Marie Anna Žofie se stala bavorskou kurfiřtkou. Mladší sestry Marie Kristina a Marie Kunigunda se staly abatyšemi. Jediný přeživší bratr Fridrich Kristián se stal roku 1763 saským kurfiřtem, vládl však pouze 74 dnů.\n\n9. února roku 1747 se ve Versailles provdala za francouzského dauphina Ludvíka Ferdinanda. Bylo to již druhé následníkovo manželství, jeho první manželkou byla španělská infantka Marie Tereza, jež zemřela při porodu jejich jediné dcery; ta ve dvou letech zemřela rovněž. Plán na manželství mezi Marií Josefou a Ludvíkem Ferdinandem vzešel od strýce nevěsty, Mořice Saského a podpořila ho metresa ženichova otce, francouzského krále Ludvíka XV., Madame de Pompadour. I Ludvík XV. s návrhem souhlasil - považoval ho za výhodný pro Francii. Francie a Sasko totiž byly nepřátelskými zeměmi v nedávné válce o rakouské dědictví, takže sňatek mezi následníkem francouzského trůnu a saské princezny by mohl vést ke vzniku spojenectví mezi oběma státy. Problém však spočíval v tom, že děd Marie Josefy August II. Silný zbavil polského trůnu Stanislava I. Leszczyńského, otce královny Marie Leszczyńské a sňatek následníka trůnu, jejího syna, s Augustovou vnučkou mohl znamenat hlubokou urážku lidem milované královny. Bez ohledu na tyto konsekvence však ke sňatku nakonec došlo; ženichovi bylo 18 a nevěstě 15 let. Třebaže se znovu oženil, oplakával Ludvík Ferdinand stále svou první ženu. Marie Josefa, obdařená citlivou duší, trpělivostí i bystrým intelektem, dokázala postupně získat srdce svého manžela. Stejně jako on byla hluboce nábožensky založená, vysoce morální, což ji sblížilo i s její tchyní; manželé se neradi účastnili společenských událostí a zábav, pořádaných prostopášným královským dvorem, ale dávali přednost tichým večerům, besedám, četbě, modlitbám nebo návštěvám oranžérie.\n\nSňatek přivedl Marii Josefu na dvůr ovládaný Madame Pompadour, královou favoritkou, původkyní jejího manželství. Nová dauphine musela udržovat dobré vztahy s Madame Pompadour i s králem, zároveň však musela brát v úvahu nenávist, kterou choval její manžel k milence svého otce. Přišla tedy do rodiny rozpolcené animozitami a napjatými vztahy: král a jeho manželka již žili odděleně; zbožná Marie Leszczyńská žila v ústraní; její dcery nepřipouštěly kritiku svého otce a Dauphin, lnoucí z celého srdce ke své matce i sestrám, si s otcem nerozuměl. Přesto nakonec dokázala vytvořit se svým manželem pevný vztah a přispěla ke sblížení krále se svým synem. Ludvík XV. svou snachu obdivoval a měl k ní velkou důvěru. Na dvoře svého tchána tak byla Marie Josefa vlivnou osobou a snovala různé intriky s členy francouzské královské rodiny s tzv. \"Mesdames Tantes (Paními tetami)\" - královými dcerami Madame Adelaidou, Madame Viktorií a Madame Žofií. Byla vynikající klávesistkou obdivovanou soudobými skladateli.\n\nMarie Josefa porodila svému manželovi osm dětí (kromě nich se další čtyři děti narodily mrtvé a jedno těhotenství skončilo potratem). Tři starší děti, dvě dcery a syn, zemřeli stejně jako jejich nevlastní sestřička rovněž v útlém dětství. Po nich se narodili tři synové, všichni budoucí králové Francie, a dvě dcery:\n\n\nNarození první dcery znamenalo pro rodiče velkou radost, třebaže král byl rozladěn, že se nenarodil chlapec. O rok později přišel na svět dlouho očekávaný syn, Ludvík Xavier. Chlapec byl Mariinou největší radostí - byla na něj velmi hrdá, zahrnovala ho veškerou svou mateřskou lásku a nedokázala zakrýt to, že ho preferuje mezi všemi svými dětmi; tím velmi trpěl její další syn Ludvík August (budoucí král Ludvík XVI.). V devíti letech však malý princ spadl s koně a zlomil si nohu; zranění se sice vyhojilo, ale chlapec od té doby kulhal. V předjaří roku 1761 se na noze objevil otok či nádor, který se rozšířil po celé končetině; prince operovali, přesto však v březnu roku 1761 zemřel. Smrt nejstaršího syna v roce byla pro ni Marii Josefu velkou ranou, se kterou se přesto dokázala vyrovnat díky své hluboké víře. Nezůstalo však jen při této tragické události: Sasko, její rodná země, bylo napadeno Pruskem a 20. prosince roku 1765 zemřel její manžel.\n\nMarii Josefu jeho smrt velmi zasáhla. Aby pomohl překonat její smutek, dovolil jí král změnit apartmány; z místností, kde přebývala s manželem, se přestěhovala do komnat, jež předtím obývala v roce 1764 zesnulá Madame de Pompadour. Tam král navštěvoval svou snachu častěji než před smrtí Ludvíka Ferdinanda a probíral s ní plánované manželství jejího nejstaršího žijícího syna Ludvíka Augusta a rakouskou arcivévodkyní Marií Antonií. Nedlouho po manželově smrti začala Marie Josefa churavět; dostala stejně jako její manžel souchotě a zemřela sotva rok a půl po něm. Pochována byla v královské kryptě v bazilice Saint-Denis, místě posledního odpočinku francouzských králů.\n\n"}
{"id": "830425", "url": "https://cs.wikipedia.org/wiki?curid=830425", "title": "Michał Staniszewski", "text": "Michał Staniszewski\n\nMichał Tomasz Staniszewski (* 16. září 1973 Opoczno) je bývalý polský vodní slalomář, kanoista závodící v kategorii C2. Jeho partnerem v lodi byl Krzysztof Kołomański.\n\nV roce 1995 vyhrál mistrovství světa, o čtyři roky později získal světové stříbro. Z evropských šampionátů si odvezl dvě bronzové medaile (1996 a 2000) z individuálních závodů C2 a jednu stříbrnou medaili ze závodu hlídek (1996). Třikrát startoval na letních olympijských hrách, v Barceloně 1992 skončil na 10. místě, v Atlantě 1996 byl sedmý a v Sydney 2000 získal stříbrnou medaili.\n\n"}
{"id": "830427", "url": "https://cs.wikipedia.org/wiki?curid=830427", "title": "Seznam kulturních památek v Mikulově", "text": "Seznam kulturních památek v Mikulově\n\nSvatý Kopeček u Mikulova s poutní kaplí sv. Šebestiána je od 1. července 2018 národní kulturní památkou.\n\n"}
{"id": "830428", "url": "https://cs.wikipedia.org/wiki?curid=830428", "title": "Seznam kulturních památek v Pavlově", "text": "Seznam kulturních památek v Pavlově\n\nV MonumNetu jsou u některých budov uvedena orientační čísla, ačkoliv v aktuálním registru adres jsou mikulovské adresy evidovány bez čísel orientačních.\n\n"}
{"id": "830429", "url": "https://cs.wikipedia.org/wiki?curid=830429", "title": "Juraj Minčík", "text": "Juraj Minčík\n\nJuraj Minčík (* 27. března 1977 Spišská Stará Ves) je bývalý slovenský vodní slalomář, kanoista závodící v kategorii C1.\n\nNa mistrovstvích světa získal v závodech hlídek dvě zlaté (1997, 2003) a jednu bronzovou (1995) medaili. Z evropských šampionátů si přivezl pět zlatých (C1 družstva – 1998, 2000, 2002, 2005, 2007) a tři stříbrné (C1 – 2000; C1 družstva – 2004, 2006). Na Letních olympijských hrách 1996 v Atlantě skončil na 15. místě, na LOH 2000 v Sydney získal bronzovou medaili.\n\n"}
{"id": "830430", "url": "https://cs.wikipedia.org/wiki?curid=830430", "title": "Giuseppe Betori", "text": "Giuseppe Betori\n\nGiuseppe kardinál Betori (* 26. ledna 1947 Foligno) je italský římskokatolický kněz, florentský arcibiskup a kardinál.\n\nKněžské svěcení přijal 26. září 1970 ve svém rodišti. Poté působil jako duchovní na řadě míst, byl mimo jiné ředitelem Katechetického centra Italské biskupské konference a organizátorem Světových dnů mládeže v Římě, které se konaly u příležitosti Velkého jubilea roku 2000.\n\nDne 5. dubna 2001 byl jmenován generálním sekretářem Italské biskupské konference (v této funkci působil do roku 2008) a zároveň biskupem. Biskupské svěcení mu udělil 6. května 2001 kardinál Camillo Ruini. 26. října 2008 ho papež Benedikt XVI. jmenoval arcibiskupem ve Florencii. Dne 6. ledna 2012 bylo oznámeno jeho jmenování kardinálem, kardinálské insignie mu předal papež Benedikt XVI. na konzistoři 18. února 2012.\n\n\n"}
{"id": "830432", "url": "https://cs.wikipedia.org/wiki?curid=830432", "title": "Jaroslav Machovec", "text": "Jaroslav Machovec\n\nJaroslav Machovec (* 5. září 1986 Rakovník) je slovenský fotbalový obránce, od září 2017 hráč klubu FC Nitra. Mimo Slovensko působil na klubové úrovni v Polsku, Izraeli, Česku a na Kypru.\n\nSvoji fotbalovou kariéru začal v týmu FC Nitra. Prošel zde všemi mládežnickými kategoriemi a v roce 2007 se propracoval do prvního týmu. V létě 2008 poprvé okusil zahraniční angažmá, upsal se kyperskému Ayia Napa FC. Po půl roce opět změnil dres a zamířil do Polska, uzavřel zde smlouvu s Odra Wodzisław Śląski. Před ročníkem 2009/10 se uspal izraelskému týmu Ahva Arraba FC. Poté se vrátil na Slovensko, nejprve nastupoval za klub FC Petržalka 1898 a následně za FC Spartak Trnava. V průběhu podzimní části sezony 2011/12 odešel na hostování do klubu SK Dynamo České Budějovice. V létě 2012 do týmu přestoupil. V mužstvu hrál první i druhou ligu. 4. 6. 2015 vstřelil v přímém souboji s týmem FC MAS Táborsko o postup do 1. české ligy hattrick, výrazně tak přispěl k vítězství Budějovic 6:0 a po roce k návratu z druhé ligy do elitní ligové soutěže na úkor právě Táborska. Celkově se v sezóně 2013/14 stal s 10 góly nejlepším střelcem mezi obránci. V září 2015 odešel do FC Baník Ostrava.\n\nV lednu 2016 se stal hráčem slovenského klubu TJ Spartak Myjava. Podepsal zde smlouvu do konce ročníku 2016/17 s opcí. Po odhlášení A-týmu Myjavy z nejvyšší slovenské ligy v zimní přestávce ročníku 2016/17 se stal volným hráčem.\n\nPoté absolvoval část zimní přípravy ve druholigovém slovenském týmu FC Nitra, následně byl na testech v několika zahraničních klubech (z Polska a Kazachstánu) a ve ViOnu Zlaté Moravce. Nakonec zakotvil v březnu 2017 v polském druholigovém klubu GKS Tychy, kde podepsal smlouvu do konce sezóny a setkal se zde s krajanem Markem Igazem. V září 2017 se vrátil na Slovensko do klubu FC Nitra, kde začínal s profesionální kopanou.\n\n"}
{"id": "830433", "url": "https://cs.wikipedia.org/wiki?curid=830433", "title": "Lidie Vajnerová", "text": "Lidie Vajnerová\n\nLidie Vajnerová (* 1. července 1955 České Budějovice) je česká politička, v letech 2008–2012 náměstkyně hejtmana Libereckého kraje.\n\nLidie Vajnerová pochází z jižních Čech, po absolvování táborského gymnázia studovala na Vysoké škole chemicko-technologické v Praze, kde v roce 1980 promovala. Pracovala nejprve jako inspektorka u České obchodní inspekce, po revoluci začala podnikat.\n\nJejím manželem se stal Miloš Vajner, majitel zábavního komplexu Centrum Babylon v Liberci, jehož dozorčí radě Vajnerová předsedala. V roce 1996 byla rovněž zvolena prezidentkou UNASO, unie asociací působících v zábavním průmyslu. Od roku 1999 se angažuje ve vzdělávací \"Nadaci Škola hrou\", kterou založila a jejíž správní radě i předsedá.\n\nV roce 2011 dokončila studium v Ústavu práva a právní vědy a získala tak titul MBA. Od roku 2009 žijí s manželem odděleně, v roce 2012 se rozvedli.\n\nVajnerová působila v dozorčí radě krajské společnosti \"Agentura regionálního rozvoje\". Z funkce byla novým zastupitelstvem kraje 18. prosince 2012 odvolána.\n\nPoliticky se angažuje jako nestraník již od roku 2004, kdy stanula v čele kandidátky Strany zdravého rozumu v krajských volbách do zastupitelstva Libereckého kraje. Strana získala jen 1,2% hlasů, Vajnerová zaujala zejména nabídkou volného vstupu do aquaparku, který vlastnil její manžel, všem občanům obcí, v nichž její strana dosáhne zisku 5% hlasů. V témže roce neúspěšně kandidovala i do Senátu na Liberecku.\n\nV krajských volbách v roce 2008 kandidovala opět jako nezávislá, tentokrát na kandidátce Strany pro otevřenou společnost. Ve volbách strana dosáhla zisku 6,12% hlasů, tři mandáty a Vajnerová se navíc stala statutární náměstkyní hejtmana pro resort kultury, památkové péče a cestovního ruchu.\n\nV krajských volbách v roce 2012 kandidovala na hejtmanku Libereckého kraje opět jako nestranická kandidátka za Stranu pro otevřenou společnost, strana ani Vajnerová se však do zastupitelstva kraje nedostaly. Ve volebním období 2012–2016 je členkou \"Výboru cestovního ruchu, památkové péče a kultury\" zastupitelstva Libereckého kraje, kam byla nominována jako nestranický odborník.\n\nV krajských volbách v roce 2016 byla lídryní společné kandidátky KDU-ČSL a strany Nová budoucnost pro Liberecký kraj (NBPLK) pod názvem \"\"Budoucnost pro Liberecký kraj\"\" v Libereckém kraji, ale neuspěla a do zastupitelstva se nedostala. Zároveň kandidovala jako nestraník za NBPLK ve volbách do Senátu PČR v roce 2016 v obvodu č. 34 – Liberec. Se ziskem 4,85 % však skončila na 7. místě.\n\n"}
{"id": "830434", "url": "https://cs.wikipedia.org/wiki?curid=830434", "title": "Samantha Crawfordová", "text": "Samantha Crawfordová\n\nSamantha Crawfordová, nepřechýleně Samantha Crawford (* 18. února 1995 Atlanta) je americká profesionální tenistka. Ve své dosavadní kariéře nevyhrála na okruhu WTA Tour žádný turnaj. Do září 2012 získala na ITF Circuit jeden titul ve čtyřhře.\n\nNa žebříčku WTA byla ve dvouhře nejvýše klasifikována v srpnu 2012 na 294. místě a ve čtyřhře pak v témže měsíci na 438. místě. Trénuje ji Kathy Rinaldiová.\n\nNA US Open 2012 si jako kvalifikantka zajistila účast v hlavní soutěži, kde podlehla v úvodním kole Britce Lauře Robsonové.\n\n"}
{"id": "830436", "url": "https://cs.wikipedia.org/wiki?curid=830436", "title": "Angkor Thom", "text": "Angkor Thom\n\nAngkor Thom je městský komplex vybudovaný za vlády Džajavarmana VII. (vládl 1181-1220), nejvýznamnějšího panovníka Angkorské říše. Tento khmerský panovník se rozhodl vystavět nové hlavní město poté, co byl Angkor v r. 1177 vypleněn při vpádu čamských vojsk. Angkor Thom se nachází asi 7 km na sever od kambodžského města Siem Reap a 1,7 km od Angkor Vatu. Na západ od něj se prostírá monumentální nádrž zvaná Západní baraj. Název Angkor Thom znamená \"velké město\" (sanskrtsky Mahánagara).\nVnější zdi města jsou postavené na čtvercovém půdorysu se stranami odpovídajícími světovým stranám. Délka těchto zdí činí zhruba 13 km, výška 8 m. Kolem nich je 100 m široký obranný vodní příkop. V této obvodní hradbě jsou čtyři brány uprostřed stran a navíc jedna královská (zvaná Vítězná) na východní straně, jíž vedla cesta přímo ke královskému paláci. Brány mají shodnou výzdobu a výšku zhruba 20 m. Nad samotným průchodem jsou vytesané obří hlavy do všech čtyř stran, které nejspíše představují tvář Avalókitéšvary, neboť Džajavarmanova éra byla ve znamení mahájánového buddhismu. Motiv těchto hlav se pak opakuje i na ústředním chrámu Angkor Thomu, Bayonu.\n\nMezi zachovanými stavbami vyniká nejvíce právě centrální Bayon s bohatou reliéfní výzdobou a původně 49 věžemi, shodně zdobenými obřími tvářemi ze čtyř stran (zachovala se většina z věží).\nNejvětší stavbou Angkor Thomu je však Baphuon, postavený již v 11. století, zřejmě však nedokončený. Imposantní jsou i dvě spojené terasy, nazývané Terasa malomocného krále (kde se zřejmě odehrávaly královské kremace) a Sloní terasa, přes niž vedla cesta od Vítězné brány do královského paláce. Z paláce ani jiných obydlí se nezachovalo nic, neboť byly stavěny z netrvanlivého materiálu (hlavně ze dřeva).\nV roce 1992 byl Angkor Thom spolu s dalšími angkorskými památkami zapsán do seznamu Světového dědictví UNESCO.\n\n"}
{"id": "830437", "url": "https://cs.wikipedia.org/wiki?curid=830437", "title": "Julia Cohenová", "text": "Julia Cohenová\n\nJulia Cohenová, nepřechýleně Julia Cohen (* 23. března 1989 Filadelfie) je americká profesionální tenistka. Ve své dosavadní kariéře nevyhrála na okruhu WTA Tour žádný turnaj. V rámci okruhu ITF získala do září 2012 pět titulů ve dvouhře a tři ve čtyřhře.\n\nNa žebříčku WTA byla ve dvouhře nejvýše klasifikována v červenci 2012 na 97. místě a ve čtyřhře pak v témže měsíci na 141. místě.\n\nTrénuje ji otec Richard Cohen, který je lékař. Bratr Josh Cohen hraje také tenis. Na světovém juniorském žebříčku ITF byla nejvýše postavená na 7. příčce.\n\nV roce 2001 se stala americkou mistryní v kategorii 12letých.\n\nNa ázerbájdžánském turnaji Baku Cup 2012 se probojovala do premiérového finále dvouhry na okruhu WTA v kariéře. V úvodním kole přešla přes první nasazenou Xenii Pervakovou, která utkání ve třetí sadě skrečovala. Poté zdolala Rusku Allu Kudrjavcevovou. Mezi posledními osmi si poradila se slovenskou tenistkou Magdalénou Rybárikovou. V semifinále porazila Olgu Pučkovovou a v boji o titul nestačila na Srbku Bojanu Jovanovskou.\n\n"}
{"id": "830439", "url": "https://cs.wikipedia.org/wiki?curid=830439", "title": "Pavel Novák (fotbalista)", "text": "Pavel Novák (fotbalista)\n\nPavel Novák (* 30. listopad 1989 Jindřichův Hradec) je český profesionální fotbalista, obránce, momentálně působící v Českých Budějovicích.\n\nSvoji kariéru začal v rodném TJ Slovan Jindřichův Hradec, odkud přestoupil do SK Dynamo České Budějovice. Zde se také dostal do seniorské kategorie, ale působil pouze v rezervním klubu. Až teprve v roce 2010 dostal prostor zahrát si za A-tým, ale následně po konci smlouvy přestoupil do FC MAS Táborsko. V létě 2011 se ale vrátil zpět do Dynama.\n\n"}
{"id": "830440", "url": "https://cs.wikipedia.org/wiki?curid=830440", "title": "Basil Moore", "text": "Basil Moore\n\nBasil J. Moore (6. června 1933 - 8. března 2018) byl kanadský post-keynesiánský ekonom známý propagací endogenní teorie peněz. Je také původcem teorie \"horizontalismu\" (tj. teze, že křivka nabídky peněz je horizontální) a zároveň jejím nejvýznamnějším představitelem.\n\n\n"}
{"id": "830444", "url": "https://cs.wikipedia.org/wiki?curid=830444", "title": "Tarbíkovití", "text": "Tarbíkovití\n\nTarbíkovití (Dipodidae) je čeleď menších až středně velkých hlodavců z podřádu myšovců (Myomorpha), kam kromě tarbíkovitých patří i myšovití hlodavci (Muroidea). Zahrnuje 16 recentních rodů s celkem 51 druhy. Ty lze podle vnějšího vzhledu rozdělit do dvou skupin: myším podobné myšivky a tarbíky s výrazně prodlouženýma zadníma nohama.\n\nVyskytují se v mírných podnebných pásech Evropy a Asie a Severní Ameriky a v pouštních a polopouštních oblastech severní Afriky a na Blízkém východě v Asii. Obecně se živí semeny trav, hlízami nebo i jinými částmi rostlin a někdy i hmyzem, i když v potravě jsou značné rozdíly. Většinou jde o noční zvířata, která přečkávají den ve vyhrabaných norách.\n\nVyskytují se od střední Evropy po jihovýchodní Sibiř a Čínu, jižněji pak v severní Africe až po jihozápadní a Střední Asii. Žijí i na většině území Kanady a USA.\n\nTarbíci a frčci žijí v pouštích a polopouštích nebo stepích; myšivky v houštinách, lesích a na loukách, ale i v bažinách.\n\nZnámí tarbíkovití se seskupují do 7 podčeledí:\n\npodčeleď Sicistinae – myšivky krátkonohé\n\npodčeleď Cardiocraniinae – tarbíčci krátkouší\n\npodčeleď Dipodinae – tarbíci\n\npodčeleď Allactaginae – frčkové\n\npodčeleď Euchoreutinae – tarbíčci dlouhouší\n\npodčeleď Paradipodinae – frčíkové\n\npodčeleď Zapodinae – myšivky dlouhonohé\n\nNěkteří autoři neuznávají samostatnou podčeleď Paradipodinae a rod \"Paradipus\" zařazují do podčeledi Dipodinae.\n\nTarbíkovití jsou malí až středně velcí hlodavci. Mají dlouhý ocas a prodloužené zadní nohy. Vzhledově je však jde rozdělit na dvě skupiny:\n\nU tarbíkovitých hlodavců je výrazný rozdíl ve velikosti jednotlivých druhů: délka jejich těla je v rozmezí 36–263 mm, ocas měří 65–308 mm, zadní nohy 14–98 mm. Váží od 6 do 420 g. Myšivky mají srst hrubší, tarbíci a frčci naopak hladkou až sametovou. Jsou zbarveni do béžova až světle hněda; odstín obvykle odpovídá podkladu, na kterém se jednotlivé druhy pohybují. Oči a uši jsou velké.\n\nPřední nohy slouží k uchopování a zpracování potravy. Mají obvykle pět prstů. Oproti tomu na zadních nohách se prsty často zredukovaly jen na tři nebo prostřední tři prsty srostly.\n\nDlouhý ocas mívá především u tarbíků a frčků na konci štětečku chlupů. Slouží jako kormidlo při dlouhých skocích, kterými se tyto druhy pohybují. Při nebezpečí jsou schopni skoků dlouhých až 3 m.\nMají 16–18 zubů, jejich zubní vzorec je\nHorní řezáky jsou u myšivek čeledi Zaponidae slabě vroubkované, u ostatních čeledí hladké. U některých tarbíků a frčků (podčeledi Cardiocraniinae, Dipodinae a Paradipodinae) jsou krční obratle srostlé. Samice mívají 4 páry bradavek.\n\n\n\nTarbíkovití jsou aktivní především v noci a za soumraku. Obvykle nevydávají žádné zvuky, ale v nebezpečí nebo při vyrušení někdy mručí nebo pronikavě piští. V jednom doupěti žije obecně jen jedno zvíře, s výjimkou samic s mláďaty.\n\nČasto mívají více vrhů do roka.\n\nTarbíkovití se obecně živí především různými semeny trav, hlízami nebo i jinými částmi rostlin. Většina si tento rostlinný jídelníček více nebo méně doplňuje i hmyzem.\n\n\n\nVětšina druhů této čeledi není ohrožena a v červeném seznamu druhů je vyhodnocena jako málo dotčený druh. Někteří tarbíkovití jsou však zařazeny mezi ohrožené nebo téměř ohrožené druhy:\n\nTéměř ohrožené druhy:\n\nZranitelné druhy:\n\nOhrožené druhy:\n\n"}
{"id": "830450", "url": "https://cs.wikipedia.org/wiki?curid=830450", "title": "Acid trance", "text": "Acid trance\n\nAcid trance je hudební styl, který vychází z klasického trancu: má 4/4 rytmus, ale bývá podstatně tvrdší s ráznějším beatem. Nejznámějším představitelem tohoto hudebního stylu je Kai Tracid, německý DJ a producent.\n\nAcid trance vznikl spojením klasického trancu a hudebního stylu acid. Jedná se o elektronickou produkovanou hudbu, která vznikla koncem 90. let 20. století. Vynálezce tohoto stylu Kai Tracid vydal 3 alba a přibližně desítku singlů. Tento hudební styl, ač je stále oblíben, již není tak populární, jako v době svého vzniku, kdy na známé DJe hrající tento styl chodily běžně tisíce diváků.\n"}
{"id": "830451", "url": "https://cs.wikipedia.org/wiki?curid=830451", "title": "Rastislav Bakala", "text": "Rastislav Bakala\n\nRastislav Bakala (* 22. duben 1990 Čadca) je slovenský profesionální fotbalista, záložník, momentálně působící v MFK Dolný Kubín.\n\nS fotbalem začínal v klubu TJ Snaha Zborov nad Bystricou odkud se přes FK Inter Bratislava dostal do SK Dynamo České Budějovice. V jihočeském týmu se propracoval až do seniorské kategorie. Zbrzdilo ho však zranění, díky kterému odehrál v dresu českobudějovického A-týmu jen deset zápasů. V zimním přestupovém období sezony 2012/2013 odešel na hostování do druholigového slovenského týmu MFK Dolný Kubín a v dubnu 2013 se oba kluby dohodly na přestupu.\n\nV lednu 2014 byl na testech v polském klubu Górnik Zabrze.\n\n"}
{"id": "830452", "url": "https://cs.wikipedia.org/wiki?curid=830452", "title": "Emil Czech", "text": "Emil Czech\n\nEmil Czech (17. října 1862 Horní Dlouhá Loučka č.p 39 – 7. července 1929 Dolní Dlouhá Loučka č.p. 154) byl rakouský malíř německé národnosti z Moravy. Zabýval se dekorativní malbou, krajinomalbou a figurálním žánrem.\n\nNarodil se jako nejmladší z deseti dětí v rodině sládka v pivovaře Řádu německých rytířů v Horní Dlouhé Loučce.\nDětství prožil v rodném kraji na Uničovsku. První výtvarné vzdělání získal ve Vídni na soukromé škole kreslení Peuschla a Deiningera. V 18 letech nastoupil na Uměleckoprůmyslovou školu ve Vídni (kde ho učil K. Hrachowina, L. Minnigerode, M. Rieser a A. Groll). Pak ještě setrval v ateliéru o šest let staršího, původem Moravana, Eduarda Veitha, se kterým spolupracoval na oponě zhotovené pro vídeňské Volkstheater. Od tohoto svého přítele a učitele získal nejen zkušenosti s monumentální tvorbou, ale převzal i jeho styl symbolistní malby pohádkově snových výjevů a smysl pro dekorativní tvorbu. To vše uplatnil při výzdobě divadla v Lublani (nástropní malby).\n\nOd roku 1890 měl Emil Czech ve Vídni ateliér, kde se věnoval jak malbě portrétní, tak i žánrové, malbě zátiší i krajinomalbě, ve které volil záběry jak z venkovského prostředí Rakouska i Moravy, tak i z městského prostředí staré Vídně (\"Vororteilinie in Wien\", 1899), žánrové scény z klášterního života a kostelní obrazy. V tvorbě se postupně oprošťoval od naturalismu i akademismu (\"Podobizna ženy s vyčesanými vlasy\", 1887, Moravská galerie v Brně, dále MGB). Již v některých jeho malbách z konce 19. století pozorujeme výrazný cit malíře pro jemné světelné hodnoty (\"Sváteční den\", 1896, Muzeum umění v Olomouci, dále MUO). U některých citově podmanivých a zádumčivých Czechových krajinomaleb z počátku 20. století rozpoznáme i podněty glasgowské či worpswedské školy (\"Večerní krajina\", 1902, MUO). V pozdějších exteriérových výjevech uplatnil malíř již impresionistické zaujetí pro řešení námětů zachycených v plném svitu letního slunce (\"Letní den\", 1913; \"Děti v květinovém poli\"; \"Vídeňská milovnice květin\"; \"Hrající si děti\", 1913).\n\nVe Vídni byl Czech od roku 1904 členem spolku \"Genossenschaft der bildenden Künstler\" a od roku 1916 členem spolku Albrecht Dürer-Bund. Vystavoval nejen ve Vídni (samostatně v roce 1908), ale i ve Štýrském Hradci, Mnichově, Berlíně a v roce 1903 na rakouské výstavě v Chicagu. Na Moravě se Czech účastnil výstav se spolkem Mährischer Kunstverein i v Scholle v Brně, Ostravě i jinde. Jeho díla na výstavách Metznerbundu zhlédli i v Olomouci, Opavě, v Šumperku, Šternberku a jinde.\n\nV roce 1903 zdědil po svém zesnulém a svobodném nejstarším bratrovi Josefovi dům čp. 154 v Dolní Dlouhé Loučce, který později nechal přebudovat na ateliér. V roce 1912 se v Dolní Dlouhé Loučce oženil s dvacetiletou Marií Zillichovou (ze sousedního domku) a v průběhu první světové války se natrvalo vrátil do rodného kraje, kde pokračoval ve své tvorbě, zejména v krajinomalbě.\nManželství Emila Czecha zůstalo bezdětné, zemřel 7. července 1929 a byl pohřben do hrobu s prostým pomníkem na místním hřbitově, jeho manželka zemřela v roce 1963.\n\nČtyřicetiletí 1880 - 1920 (do kterého převážnou tvorbu Emila Czecha lze zařadit) je možno v souvislosti s výtvarným uměním vyložit několikerým způsobem. Toto časové období je třeba ještě vhodným způsobem vymezit, zavést určitou periodizaci vzhledem k časovému výskytu příslušného fenoménu - uměleckého stylu: doznívající barokní klasicismus, naturalismus (umění), impresionismus, secese, moderna, kubismus.\n\nVětšinu díla vytvořil Emil Czech ve Vídní, kde prožil větší část svého tvůrčího období. V současné době jsou některé obrazy prodávány v několika aukčních síních.\n\n\n\n"}
{"id": "830455", "url": "https://cs.wikipedia.org/wiki?curid=830455", "title": "Dafydd Gam", "text": "Dafydd Gam\n\nDafydd ap Llewelyn ap Hywel (cca 1380 – 25. říjen 1415 nedaleko Azincourtu) známější jako Dafydd Gam, byl velšský středověký šlechtic, význačný protivník Owaina Glyndŵra, prince velšského. Padl v bitvě u Azincourtu, kde bojoval na vítězné straně anglického krále Jindřicha V. Jméno Gam je převzato z velšského výrazu znamenajícího chromý či zmrzačený. Je pravděpodobné, že ztratil jedno oko. Některými Velšany byl, jakožto spojenec Jindřicha V. v jeho boji proti rebelujícímu Glyndŵrovi, považován za zrádce.\n"}
{"id": "830462", "url": "https://cs.wikipedia.org/wiki?curid=830462", "title": "Mars Orbiter Camera", "text": "Mars Orbiter Camera\n\nMars Observer Camera a Mars Orbiter Camera (MOC) byly vědecké přístroje na palubě umístěné na planetárních sondách americké NASA Mars Global Surveyor (MGS) a Mars Observer. Pracovaly jako fotografické kamery pro širokoúhlé i detailní snímky, které pro společnost NASA postavila firma Malin Space Science Systems (MSSS). Náklady na celý vědecký výzkumný projekt MOC byly asi o 44 milionů USD vyšší, než se předpokládalo v rozpočtu. Sonda Mars Global Surveyor byla vytvořena ve spolupráci s Jet Propulsion Laboratory (JPL), vypuštěna v listopadu 1996 a oběžné dráhy Marsu dosáhla v září 1997. Svou primární misi dokončila v lednu 2001.\n\nZařízení se původně jmenovalo Mars Observer Camera a bylo v roce 1986 vybráno společností NASA pro misi Mars Observer, ale na Zem se před ztrátou kosmické sondy v roce 1993 vrátily pouze tři snímky planety Mars. Druhá kamera ze stejnou specifikací bylo přejmenována na Mars Orbiter Camera (MOC) a byla postavena (s pomocí California Institute of Technology) a zprovozněna na palubě sondy Mars Global Surveyor (MGS) v roce 1996. Fotografická kamera na Zem poslala 243 668 snímků pořízených z oběžné dráhy Marsu; v roce 2006 bylo se sondou ztraceno spojení. Kamera Mars Orbiter Camera byla obsluhována jejím výrobcem Malin Space Science Systems, z jejich základny v kalifornském San Diegu. Od roku 1998 kamera pořizovala také detailní obrázky povrchu obou měsíců Marsu.\n\nFotografická kamera disponuje rozlišením až 0,5 metru na pixel. Takového rozlišení je dosahováno speciální technikou s pomocí rotace sondy, běžné rozlišení je 1,5 m/pixel.\n\nSpolečnost Malin dodala další kamery pro společnost NASA, například:\n\n"}
{"id": "830463", "url": "https://cs.wikipedia.org/wiki?curid=830463", "title": "Theresa Rebeck", "text": "Theresa Rebeck\n\nTheresa Rebeck (* 19. února 1958, Kenwood, Ohio, Spojené státy americké) je americká scenáristka, dramatička a spisovatelka. Její práce se objevuje na jevišti Broadwaye i mimo Broadway, ve filmu a v televizi.\n\nNarodila se Kenwoodu ve státě Ohio a v roce 1976 absolvovala z Cincinnati Ursuline Academy. V roce 1980 získala bakalářský titul na University of Notre Dame a na to navázala třemi tituly z Brandeis University: magisterským v roce 1983, magisterským ve psaní divadelních her v roce 1986 a doktorátem v melodrama z viktoriánské doby, který získala v roce 1989.\n\n\nJejí další práce jako dramatička zahrnuje hry:\n\n\n\nJejí práce jako scenáristka zahrnuje filmy:\n\nŽije v Park Slope v Brooklynu se svým manželem a jejich dvěma dětmi.\n\n\n"}
{"id": "830465", "url": "https://cs.wikipedia.org/wiki?curid=830465", "title": "Octan železnatý", "text": "Octan železnatý\n\nOctan železnatý je bílá krystalická látka se vzorcem Fe(CHCOO), z roztoků také krystalizuje jako nazelenalé krystalky. Je často nahnědlý kvůli obsahu octanu železitého.\n\nTato látka spolu s octanem železitým vzniká reakcí kyseliny octové s železem:<br>\nFe + CHCOOH → Fe(CHCOO) + H\n\nEfektivnější metoda je reakce oxidu železnatého, uhličitanu železnatého a hydroxidu železnatého:\n\nŽelezo ve středu této látky se v kyselém prostředí oxiduje dle rovnice:\n\nTato látka se používá jako průmyslové barvivo a na výrobu dalších železnatých sloučenin.\n"}
{"id": "830467", "url": "https://cs.wikipedia.org/wiki?curid=830467", "title": "Jan Křtitel Voves", "text": "Jan Křtitel Voves\n\nJan Křtitel Voves, také Wowes (29. srpna 1885 Praha – 10. října 1945 tamtéž), byl český varhaník a hudební skladatel.\n\nPatrně nejvýznamnější člen rozsáhlé rodiny pražských varhaníků, kteří na přelomu 20. století působili na mnoha pražských kůrech:\n\n\nByl synem Aloise Vovsa (1854-1907). a jeho manželky Anny, rozené Reinišové (1860-??). Studoval na pražské konzervatoři, kde byl žákem Josefa Kličky a Karla Steckera. Po krátkém působení v kostele sv. Václava na Smíchově se v roce 1905 se stal varhaníkem (od roku 1913 ředitelem kůru) v bazilice Nanebevzetí Panny Marie na Strahově. Zde pak setrval až do své smrti v roce 1945.\n\nByl především skladatelem chrámové hudby. Zkomponoval 3 mše, četné litanie a na 150 motet. Kromě toho skládal i skladby pro klavír a světské písně a sbory. Některé jeho skladby vyšly tiskem.\n\n"}
{"id": "830472", "url": "https://cs.wikipedia.org/wiki?curid=830472", "title": "Třída Guaicamacuto", "text": "Třída Guaicamacuto\n\nTřída Guaicamacuto (či též třída BVL) je třída pobřežních hlídkových lodí venezuelského námořnictva. Patří do typové řady AVANTE 1400. Název BVL je akronymem jejich španělského označení Buque de Vigilancia de Litoral. Jejich úkolem jsou různé typy operací ve výhradní námořní ekonomické zóně Venezuely. Třídu tvoří celkem čtyři jednotky.\n\nStavba třídy byla objednána roku 2005 u španělské loděnice Navantia. Jednalo se o kontrakt zahrnující celkem čtyři jednotky typu BVL a čtyři větší typu POVZEE. První tři jednotky této třídy postavila Navantia ve Španělsku a čtvrtou postavila venezuelská loděnice Diques y Astilleros Nacionales (DIANCA).\n\nJednotky třídy \"Guaicamacuto\":\nKonstrukce této třídy vychází ze španělských hlídkových lodí třídy \"Serviola\". Trup i nástavby jsou vyrobeny z oceli. Kromě 34 členů posádky mohou nést také výsadek 30 vojáků. V dělové věži na přídi se nachází 76mm kanón OTO Melara]. Ten doplňuje jeden 35mm revolverový kanón obranného systému Oerlikon Millennium a dva 12,7mm kulomety. Na zádi je přistávací plocha umožňující operace jednoho vrtulníku (obvykle Agusta-Bell AB 212, Agusta-Bell AB 412 či Eurocopter AS565 Panther). Chybí však hangár. Ze zádě je spouštěn rychlý člun typu RHIB. Pohonný systém je koncepce CODAD. Tvoří ho dva diesely MTU 12V 1163 TB93. Lodní šrouby jsou dva. Nejvyšší rychlost dosahuje 20 uzlů. Dosah je 4000 námořních mil při rychlosti 16 uzlů.\n"}
{"id": "830474", "url": "https://cs.wikipedia.org/wiki?curid=830474", "title": "Sterneggovský palác", "text": "Sterneggovský palác\n\nSterneggovský palác, zvaný též \"Thun(ov)ský\", nebo dům \"U Zlaté husy\", je raně barokní budova zapsaná na seznam kulturních památek. Palác stojí na adrese Lázeňská 289/9 na Malé Straně v Praze 1.\n\nDříve na místě paláce stávala ochranná věž protějšího kláštera řádu maltézských rytířů a v ní mniši drželi stráž. Podle legendy dnes v těch místech straší duch mnicha, který z nešťastné lásky spáchal sebevraždu.\nRaně barokní palác vznikl po roce 1686 přestavbou renesančního domu U Zlaté husy. V 18. století byl palác několikrát upravován.\n\nVe vedlejším domě U Zlatého jednorožce (též Palác Beethoven), s nímž Sterneggovský palác svírá téměř pravý úhel, býval hostinec, kde při svém pražském pobytu v roce 1796 bydlel Ludwig van Beethoven. Tuto událost připomíná bronzová pamětní deska s reliéfem skladatele od Otakara Španiela z 20. března 1927.\n"}
{"id": "830479", "url": "https://cs.wikipedia.org/wiki?curid=830479", "title": "Bacqueville-en-Caux", "text": "Bacqueville-en-Caux\n\nBacqueville-en-Caux je francouzská obec v departementu Seine-Maritime v regionu Normandie. Žije zde obyvatel.\n\n\n"}
{"id": "830481", "url": "https://cs.wikipedia.org/wiki?curid=830481", "title": "Blangy-sur-Bresle", "text": "Blangy-sur-Bresle\n\nBlangy-sur-Bresle je francouzská obec v departementu Seine-Maritime v regionu Normandie. V roce 2009 zde žilo 3 000 obyvatel. Je centrem kantonu Blangy-sur-Bresle.\n\n"}
{"id": "830482", "url": "https://cs.wikipedia.org/wiki?curid=830482", "title": "Vojtěch Červínek", "text": "Vojtěch Červínek\n\nVojtěch Červínek (* 6. září 1948) je bývalý československý cyklista a cyklokrosař.\n\nJe několikanásobný mistr československa. Startoval sedmkrát na MS v cyklokrosu. A ve svém posledním startu na MS v roce 1977 získal bronzovou medaili.\nCelkem pětkrát vyhrál československý národní pohár v cyklokrosu.\n\nByl členem např. cyklistického oddílu v Úpici.\nPo ukončení závodnické kariéry se věnuje trénování např. Zdeňka Štybara, Karla Hníka. Deset let také působil jako trenér reprezentace.\n\n"}
{"id": "830483", "url": "https://cs.wikipedia.org/wiki?curid=830483", "title": "Jiří Murdych", "text": "Jiří Murdych\n\nJiří Murdych (*???) je bývalý československý cyklista a cyklokrosař.\n\nNa mistrovství Československa v cyklokrosu získal 6x bronzovou medaili. V sezoně 1969/70 vyhrál 1. ročník československého národního poháru v cyklokrosu.\nStartoval pětkrát na MS v cyklokrosu.\n\nSpolečně s bývalým cyklokrosařem Petrem Koučkem pořádali silniční závody \"Author 50 Český ráj\".\n"}
{"id": "830484", "url": "https://cs.wikipedia.org/wiki?curid=830484", "title": "Pavel Krejčí (cyklista)", "text": "Pavel Krejčí (cyklista)\n\nPavel Krejčí (* 3. prosince 1944) je bývalý československý cyklista a cyklokrosař.\n\nByl členem oddílů Dukla Louny, ŽD Bohumín a Favorit Brno. Startoval pětkrát na MS v cyklokrosu.\n\n"}
{"id": "830485", "url": "https://cs.wikipedia.org/wiki?curid=830485", "title": "Cany-Barville", "text": "Cany-Barville\n\nCany-Barville je francouzská obec v departementu Seine-Maritime v regionu Normandie. V roce 2009 zde žilo 3 080 obyvatel. Je centrem kantonu Cany-Barville.\n\n"}
{"id": "830488", "url": "https://cs.wikipedia.org/wiki?curid=830488", "title": "ISO 639-3", "text": "ISO 639-3\n\nISO 639-3 je třetí částí mezinárodního standardu ISO 639. Sestává ze 7 776 třípísmenných kódů světových jazyků. Jde o rozšíření standardu ISO 639-2 s cílem pokrýt všechny známé přirozené jazyky. Tato norma byla publikována Mezinárodní organizací pro normalizaci (ISO) 5. února 2007.\n\nVyužití standardu se předpokládá v řadě aplikací, především v počítačových systémech, které potřebují podporovat mnoho jazyků. Standard obsahuje co možná nejúplnější výčet jazyků živých i mrtvých, starověkých i umělých, světových i menšinových, psaných i nepsaných. Nezahrnuje ovšem rekonstruované jazyky jako je protoindoevropština.\n\nMnožina jazyků ISO 639-3 je nadmnožinou ISO 639-1. Z ISO 639-2 pokrývá všechny individuální jazyky, ale ne skupiny jazyků; pro individuální jazyky zastoupené v ISO 639-2 je kód ISO 639-3 stejný. Pro jazyky, které mají dva různé kódy ISO 639-2 (B a T), se v ISO 639-3 používá kód T („terminologický“; to je ten, který vychází z názvu jazyka v něm samém). Normy ISO 639-1 a -2 se zaměřovaly především na důležité jazyky, častěji zastoupené ve světové literatuře.\n\nPříklady:\nHranice mezi jazykem a dialektem je v řadě případů předmětem sporů a norma ISO 639-3 je postupně rozšiřována. K dubnu 2012 obsahuje 7776 položek. Inventář jazyků je založen na několika zdrojích, m.j. samostatné jazyky obsažené v ISO 639-2, moderní jazyky z Ethnologue, historické varianty, starověké jazyky a umělé jazyky od Anthony Aristara a z Linguist Listu. Další jazyky jsou doporučovány v každoročním období pro komentáře veřejnosti.\n\nProtože každý kód je trojice malých písmen anglické abecedy, horní mez pro počet jazyků, které lze tímto způsobem reprezentovat, je 26 × 26 × 26 = 17 576. Protože je však vyloučeno užití kódů, které existují v ISO 639-2 a nebyly převzaty (4 zvláštní kódy, 520 kódů s rezervovaným využitím a 23 kódů typu B), musí se horní mez snížit na 17 030. K dalšímu snížení dojde po odečtení kódů kolekcí jazyků v ISO 639-2 a těch, které teprve budou definovány v ISO 639-5.\n\n56 jazyků z ISO 639-2 se pro účely normy ISO 639-3 považují za „makrojazyky“, které někteří uživatelé v některých kontextech považují sice za samostatný jazyk, ale jejich varianty jsou natolik lingvisticky odlišné, že mohou být v jiných kontextech také považované za samostatný jazyk.\n\nNěkteré z těchto makrojazyků, např. ara (arabština, různé druhy) jsou v ISO 639-3 rozděleny (existuje zde několik kódů pro jednotlivé varianty (jazyky) daného makrojazyka; celý makrojazyk může mít také svůj vlastní kód). Jiné, např. nor (norština) měly své varianty pokryté už v ISO 639-2 (v tomto případě nno (nynorsk) a nob (bokmål)). To znamená, že některé jazyky (např. arb, spisovná arabština), které byly v ISO 639-2 považovány za dialekty jednoho jazyka (ara), jsou nyní v ISO 639-3 v určitých kontextech považovány za samostatné jazyky.\n\nNorma se tak snaží vypořádat s variantami, které se mohou lingvisticky lišit, ale jejich uživatelé s nimi zacházejí jako se dvěma formami téhož jazyka, např. v případě diglosie.\n\nNa příklad:\n\nPro úplný seznam viz .\n\n„Kód sdruženého jazykového prvku je identifikátor, který zastupuje skupinu samostatných jazyků, které se nepovažují za jeden jazyk v žádném kontextu.“ Takové kódy nezastupují žádný samostatný jazyk ani makrojazyk.\n\nZatímco ISO 639-2 obsahuje třípísmenné sdružené kódy jazykových rodin, které bylo možné použít pro jazyky bez vlastního kódu, do ISO 639-3 tyto sdružené kódy zahrnuty nebyly. ISO 639-3 tedy není nadmnožinou ISO 639-2.\n\nISO 639-5 definuje třípísmenné sdružené kódy pro jazykové rodiny a skupiny.\n\nNěkolik kódů je vyhrazeno pro zvláštní užití u jazyků, které nemají vlastní kód:\n\nKódy qaa–qtz jsou „vyhrazeny pro vlastní užití“, např. pro vymřelé jazyky na Linguist Listu.\n\n\n"}
{"id": "830489", "url": "https://cs.wikipedia.org/wiki?curid=830489", "title": "Eu (Seine-Maritime)", "text": "Eu (Seine-Maritime)\n\nEu je francouzská obec v departementu Seine-Maritime v regionu Normandie. V roce 2009 zde žilo 7 426 obyvatel. Je centrem kantonu Eu.\n\n\n"}
{"id": "830490", "url": "https://cs.wikipedia.org/wiki?curid=830490", "title": "Ekvipartiční teorém", "text": "Ekvipartiční teorém\n\nEkvipartiční teorém v termodynamice kvantitativně spojuje teplotu systému s průměrnou energií jednotlivých stupňů volnosti. Lze jej použít obecně pro libovolný klasický systém v termodynamické rovnováze. Předpokladem je, že mezi jednotlivými stupni volnosti je umožněna výměna energie, což je vlastnost systému zvaná ergodicita. Slovo „ekvipartiční“ znamená rovnoměrné dělení, takže ekvipartiční teorém ve zjednodušené formě říká, že na každý stupeň volnosti připadá stejná průměrná energie. Například v jednoatomovém ideálním plynu připadá na každý atom průměrná kinetická energie formula_1, kde formula_2 je termodynamická teplota plynu a formula_3 je Boltzmannova konstanta. Počet stupňů volnosti atomu je 3, takže na každý stupeň volnosti připadá v průměru energie formula_4. Právě takový příspěvek vyplývá z ekvipartičního teorému. Důležité přitom je, že kinetická energie částice závisí na druhé mocnině rychlosti (formula_5, kde formula_6 je hmotnost částice). Průměrná energie stupňů volnosti, které přispívají k energii kvadraticky, je právě formula_4. Tato jednoduchá poučka má velmi široké využití a lze ji dále zobecnit. Nesouhlas některých předpovědí ekvipartičního teorému s experimenty se stal počátkem 20. století významnou motivací pro vznik kvantové teorie.\n\nEkvipartiční teorém v obecném případě říká, že pro systém v termodynamické rovnováze platí za určitých předpokladů pro každé dva indexy formula_8:\nkde formula_10 je Hamiltonova funkce popisující celkovou energii systému, formula_11 jsou kanonické proměnné (souřadnice ve fázovém prostoru), formula_12 je Kroneckerovo delta, formula_3 je Boltzmannova konstanta, formula_2 je termodynamická teplota. Průměrem formula_15 se rozumí časová střední hodnota.\n\nNapříklad pokud se určitý stupeň volnosti objevuje v hamiltoniánu jen jako kvadratický člen formula_16, kde formula_11 je \"n\"-tá kanonická proměnná (zobecněná souřadnice nebo hybnost), pak\ntakže střední hodnota výrazu formula_16 (t.j. průměrná energie v tomto stupni volnosti) musí být rovna formula_20. V některých případech dává jeden stupeň volnosti více takových příspěvků, například energie lineárního harmonického oscilátoru má kinetickou a potenciální část. Každé z nich odpovídá jeden kvadratický člen, takže celková průměrná energie je formula_21. Jindy se v hamiltoniánu vyskytuje \"s\"-tá mocnina kanonické proměnné, čemuž podle ekvipartičního teorému odpovídá průměrná energie formula_22 (viz příklad Sedimentace).\n\nAby platil ekvipartiční teorém, nesmí být tepelná energie formula_21 příliš malá ve srovnání s mezerami mezi jednotlivými energetickými mikrostavy. V odvození považujeme spektrum možných energií za spojité. Při dostatečně nízké teplotě jsou některé možné pohyby výrazně méně pravděpodobné, a proto nepřispívají k celkové tepelné kapacitě tak, jak by vyplývalo z ekvipartičního teorému. Tento efekt způsobený kvantováním energie byl jedním z významných důvodů pro nahrazení klasické mechaniky kvantovou mechanikou.\n\nOdvození ekvipartičního teorému také spoléhá na ergodickou hypotézu, tedy že v dlouhodobém průměru jsou všechny mikrostavy systému stejně pravděpodobné. K tomu je třeba, aby existoval přenos energie mezi všemi jejími formami v rámci systému.\n\nUvažme nejprve jednoatomový ideální plyn, jakým je například helium za standardních podmínek. Jeho částice se mohou volně pohybovat ve třech nezávislých směrech, nerotují, nekmitají a jejich potenciální energie je zanedbatelná. Celková energie (hamiltonián) každé částice je tedy\npřičemž velikost rychlosti jsme vyjádřili pomocí kartézkých souřadnic. V celkové energii jsou tři kvadratické příspěvky (formula_25), takže průměrná energie každé částice plynu bude formula_26. Jestliže plynné těleso obsahuje formula_27 částic, je vnitřní energie plynu přímo úměrná teplotě\nkde formula_29 je látkové množství plynu, formula_30 je molární plynová konstanta, formula_31 je Avogadrova konstanta. Protože formula_32 je přibližně 2 kalorie na mol a kelvin, vyplývá z ekvipartičního teorému, že molární tepelná kapacita ideálního plynu za stálého objemu je formula_33. Vzácné plyny se za běžných podmínek chovají velmi přesně jako jednoatomový ideální plyn a tato předpověď ekvipartičního teorému na nich byla experimentálně potvrzena.\n\nZe střední hodnoty kinetické energie lze dále určit střední kvadratickou rychlost formula_34.\nZde je formula_6 hmotnost jedné částice a formula_38 je molární hmotnost uvažovaného plynu. Fakt, že střední kvadratická rychlost klesá s molární hmotností, byl využit mimo jiné v projektu Manhattan při obohacování uranu. Molekuly plynného UF, které obsahují lehčí izotop U, pronikají malým otvorem rychleji než těžší molekuly s izotopem U.\n\nMolekuly dvouatomového plynu (např. kyslíku O, dusíku N či oxidu uhelnatého CO) si lze zjednodušeně představit jako dvě kuličky spojené pružinou. Molekula se může posouvat v prostoru jako celek, čemuž odpovídají tři stupně volnosti s kvadratickým příspěvkem k energii jako u jednoatomového plynu. Může také rotovat, ale je souměrná podle jedné osy, takže rotační stupně volnosti jsou dva, opět s kvadratickým příspěvkem (formula_39). Navíc mohou vázané atomy kmitat k sobě a od sebe, z čehož plyne jeden kvadratický příspěvek ke kinetické energii a jeden k potenciální. (Viz harmonický oscilátor níže.) Celková energie má tedy 7 kvadratických členů a ekvipartiční teorém předpovídá, že dvouatomový plyn bude mít molární kapacitu za stálého objemu\nkde formula_32 je molární plynová konstanta. Tato předpověď odpovídá skutečnosti jen při vysokých teplotách. Za běžných teplot (okolo 0 °C) molekuly nevibrují a tepelná kapacita proto klesá na formula_42. Za velmi nízkých teplot „zamrzají“ i rotační stupně volnosti a tepelná kapacita dále klesá na hodnotu formula_43. Například pro oxid uhelnatý je formula_44 a formula_45. Tento nesoulad teorie s pozorováním nelze napravit žádným složitějším mechanickým modelem molekuly, protože další stupně volnosti mohou tepelnou kapacitu jedině zvýšit, nikoli snížit. V rámci klasické teorie nelze tento pokles vysvětlit, klasické zákony pohybu zde neplatí. Jev je důsledkem kvantování energie molekul a představuje jeden ze zásadních důvodů pro zavedení kvantové mechaniky.\n\nV extrémních podmínkách jako je bílý trpaslík či neutronová hvězda se částice plynu pohybují rychlostmi blízkými rychlosti světla formula_46. Model jednoatomového ideálního plynu je i v těchto případech užitečný, ale zákony pohybu je třeba modifikovat podle speciální teorie relativity. Podle Pythagorovy věty o energii je při vysokých relativistických rychlostech energie částice přibližně rovna formula_47, kde formula_48 je velikost hybnosti. Hamiltonián jedné částice je tedy\nPro použití ekvipartičního teorému nejprve vypočítáme parciální derivace podle jednotlivých složek.\nVýsledek pro složky \"y\" a \"z\" je analogický. Je zajímavé, že daný hamiltonián je roven součtu těchto tří výrazů pro každou složku.\nPodle ekvipartičního teorému má každý ze sčítanců střední hodnotu formula_21, takže celkově dostáváme formula_53. Pro formula_27 částic je celková průměrná energie formula_55. Extrémně relativistický plyn tedy obsahuje dvojnásobek energie ve srovnání s klasickým jednoatomovým plynem.\n\nPři sedimentaci (usazování) malých částic hraje klíčovou roli potenciální energie v gravitačním poli formula_56, kde formula_6 je hmotnost částice, formula_58 je tíhové zrychlení a formula_59 je souřadnice ve svislém směru (výška). Například běžný zákal v pivu může být způsoben rozptylem světla na seskupených molekulách proteinů, které vlivem tíže klesají ke dnu sklenice. Zároveň probíhá difuze vzhůru, protože shluky vykonávají Brownův pohyb. Jsou-li tyto vlivy v rovnováze, lze použít ekvipartiční teorém k odhadu výšky zákalu. Ve vztahu pro potenciální energii je první mocnina výšky, takže formula_60 a průměrná potenciální energie bude formula_61. Takže shluky proteinů o hmotnosti cca 10 MDa (zmenšeno o vliv vztlaku v kapalině) způsobí v pivu zákal vysoký v průměru asi 2 centimetry. Užitečné je, že ekvipartiční teorém lze použít pro každý stupeň volnosti zvlášť, nezávisle na ostatních. Proto jsme v tomto příkladu diskutovali pouze výšku a nemuseli jsme znát další detaily o pohybu shluků.\n\nMnoho fyzikálních systémů vykazuje harmonické kmitání, kdy se určitá veličina v čase pravidelně mění jako funkce sinus. Může jít o mechanické oscilátory jako je pružina či kyvadlo nebo elektrický rezonanční obvod nebo dva atomy spojené chemickou vazbou a tak dále. Závaží o hmotnosti formula_6 na pružině o tuhosti formula_63 má jednak kinetickou energii, jednak potenciální:\nkde formula_48 je hybnost závaží a formula_66 je souřadnice. Hamiltonián závisí na obou proměnných kvadraticky, takže ekvipartiční teorém říká, že kinetická i potenciální energie mají průměrnou hodnotu formula_67. Dohromady má oscilátor v rovnováze při teplotě formula_2 energii\nTak lze kvantifikovat například tepelný šum v elektronických součástkách.\n\nAtomy v krystalické látce mohou kmitat kolem svých rovnovážných poloh ve třech nezávislých směrech. Pohyb atomu lze tedy chápat jako složení tří harmonických oscilátorů. Průměrná energie takového pohybu bude formula_70, takže celý krystal má vnitřní energii formula_71 a tepelnou kapacitu formula_72. Molární tepelná kapacita libovolné krystalické látky by proto měla být přibližně 3\"R\" = 24,9 J/(mol·K) ≈ 6 cal/(mol·K). Tento poznatek vyjadřuje tzv. Dulongův-Petitův zákon. Například zlato má měrnou tepelnou kapacitu \"c\" = 129 J/(kg·K) a molární hmotnost \"M\" = 0,197 kg/mol, takže jeho molární tepelná kapacita je \"Mc\" = 25,4 J/(mol·K). Mírně vyšší hodnota je způsobena příspěvkem volných elektronů, protože zlato je dobrý vodič.\n\nVe skutečnosti ale Dulongův-Petitův zákon selhává při nízkých teplotách, zejména pro látky tvořené lehkými atomy. Například led má molární tepelnou kapacitu pouze poloviční, cca formula_73. Selhává tedy i ekvipartiční teorém. Důvod je stejný jako u dvouatomových plynů – při nízkých teplotách jsou mezi dovolenými energiemi mezery, některé stupně volnosti proto „zamrzají“ a nepodílejí se na tepelné kapacitě. Klasický model je proto nutné nahradit kvantovým popisem. Poměrně úspěšný je Debyeův model, který popisuje interakce atomů jako výměnu fononů. Podle třetího termodynamického zákona musí molární tepelná kapacita každé látky klesat k nule při teplotách blízkých absolutní nule. Debyeův model tuto podmínku splňuje na rozdíl od jednoduché předpovědi založené na klasickém ekvipartičním teorému.\n\nPomocí ekvipartičního teorému lze odhadnout teplotu uvnitř hvězdy. Pro jednoduchost předpokládejme, že hmota hvězdy je tvořena vodíkem a má všude stejnou hustotu. U skutečných hvězd to samozřejmě neplatí, protože hustota, tlak i teplota se od povrchu do středu výrazně mění. Zároveň je zřejmé, že hvězda není ve stavu termodynamické rovnováhy, probíhá v ní řada dynamických procesů a přeměn energie. Přesto i takový jednoduchý model může dát dobrý odhad.\n\nCelková gravitační potenciální energie při rovnoměrném rozložení hmoty ve hvězdě je\nkde formula_75 je gravitační konstanta, formula_76 hmotnost hvězdy, formula_32 poloměr hvězdy. Počet částic ve hvězdě lze odhadnout jako formula_78, kde formula_79 je hmotnost protonu. Průměrná potenciální energie jedné částice je tedy\nPotenciální energie klesá se vzdáleností od středu jako formula_81, takže formula_82 a podle ekvipartičního teorému je\nSlunce jako typická hvězda hlavní posloupnosti má hmotnost přibližně 2×10 kg a poloměr 700 tisíc km. Užitím těchto hodnot vychází teplota 14 milionů kelvinů. Skutečná teplota v centru Slunce je 15 milionů kelvinů, takže odhad je velice přesný. Z části je to však dílem náhody, u jiných hvězd bude odhad správný jen řádově. Při takto vysokých teplotách neexistují chemické vazby, ale mohou při nich probíhat termojaderné reakce. Z ekvipartičního teorému tedy můžeme usoudit, co je zdrojem energie Slunce a hvězd.\n\nPodle mlhovinové hypotézy vznikají nové hvězdy a planetární systémy z náhodně zhuštěných oblastí v zárodečné mlhovině. Nárůst hustoty může být za určitých podmínek zesílen a zpětnou vazbou způsobí zhroucení okolního plynu a prachu vlivem vlastní gravitace. Jev se nazývá Jeansova nestabilita. Dokud je oblak ve stavu stabilní rovnováhy, platí v něm ekvipartiční teorém ve tvaru\n(Totéž plyne z viriálového teorému.) Z toho můžeme odvodit podmínku nestability, čili podmínku pro vznik nové hvězdy. Kolaps nastane, když gravitační energie v určité části mlhoviny přesáhne dvojnásobek kinetické energie částic.\nZde jsme využili vztah pro potenciální energii z předchozí sekce, takže pro jednoduchost předpokládáme, že hmota mlhoviny je rovnoměrně rozložena ve tvaru koule. Hmotnost tedy roste se třetí mocninou poloměru koule formula_86. Vyjádříme-li odtud poloměr a počet částic odhadneme opět jako formula_78, dostaneme po úpravě vztah pro minimální potřebnou hmotnost mlhoviny.\nNapříklad při teplotě 150 K a hustotě 2×10 kg/m vychází zhruba 17-násobek hmotnosti Slunce, nicméně podmínky v různých mlhovinách se dost liší. Výsledky pozorování molekulárních mračen, oblastí s mladými hvězdami a zárodečnými globulemi dobře odpovídají uvedenému vztahu.\n\nPrvní návrhy týkající se rovnoměrného rozdělení tepelné energie v systému se datují do první poloviny 19. století a vždy souvisejí s výpočty tepelných kapacit různých látek. Skotský fyzik John James Waterston rozvíjel kinetickou teorii plynů a v roce 1843 poprvé publikoval myšlenku, že kinetická energie částic je rovnoměrně rozdělená mezi pohyby v různých směrech. Až o 16 let později pochopil další slavný Skot James Clerk Maxwell (formuloval Maxwellovy rovnice, Maxwellovo-Boltzmannovo rozdělení), že stejný díl kinetické energie připadá také na rotaci molekul. Jeho kolega Ludwig Boltzmann rozpoznal v ekvipartičním teorému vysvětlení již dříve známého Dulongova-Petitova zákona pro pevné látky, což vyžadovalo poučku zobecnit. Boltzmann předpokládal, že energie je v tepelné rovnováze rovnoměrně rozdělena mezi všechny složky pohybu.\n\nPrakticky zároveň s úspěchy ekvipartičního teorému, už ve druhé polovině 19. století, se však objevují jeho nedostatky. Pevné látky se řídí Dulongovým-Petitovým zákonem jen při vysokých teplotách a také dvouatomové plyny při pokojové teplotě mají obvykle molární kapacitu 5 kalorií na mol a kelvin, zatímco ekvipartiční teorém předpovídá hodnotu 7. Jak poznamenal Maxwell už v roce 1875, problém je ještě mnohem hlubší, protože atomy nejsou nedělitelné, mají svou vnitřní strukturu a tím také další vnitřní stupně volnosti, které by k tepelné kapacitě měly přispívat. Další problém pro klasický ekvipartiční teorém představují kovy. Podle klasických představ obsahují kovy volné elektrony, které se chovají jako ideální plyn, takže každý elektron by měl přidávat formula_89 k tepelné energii kovu. Elektronů je v kovu hodně, ale experimenty ukazují, že jejich příspěvek k tepelné kapacitě je velice malý, řádově menší než formula_43, což předpovídá ekvipartiční teorém. (Viz příklad zlata v sekci Tepelná kapacita pevné látky.)\n\nZměnit základní a dobře experimentálně prověřené zákony pohybu a tím otřást základy celé fyziky zprvu nebylo myslitelné. Proto vědci hledali vysvětlení těchto potíží nejdříve v klasické fyzice. Například Boltzmann zastával názor, že interakce s éterem mohou způsobit, že plyny nedosáhnou tepelné rovnováhy. William Thomson, tehdy již povýšený do šlechtického stavu a známý jako Lord Kelvin, tvrdil, že když ekvipartiční teorém nesouhlasí s experimenty, musí být chyba v jeho odvození. Nedokázal ji ale konkrétně najít. Lord Rayleigh považoval odvození za správné a zároveň věřil, že tepelná rovnováha vždy nastat může, a proto požadoval nalezení nějakého nového principu, který umožní problémy obejít. Teprve Albert Einstein v roce 1906 jako první pochopil, že problém je v kvantových efektech, takže klíčem k řešení může být nová kvantová mechanika. Vytvořil vlastní model pevné látky založený na principech kvantové fyziky, ve kterém tepelná kapacita pevných látek klesá k nule s klesající teplotou, což bylo o 4 roky později experimentálně potvrzeno. Ačkoli Einsteinův model nebyl úplně přesný a byl později nahrazen Debyeovým modelem, ukázal v základních rysech správnou cestu. Společně s dalšími argumenty jako fotoefekt a tepelné záření dovedly tyto úvahy začátkem 20. století většinu fyziků k potřebě přehodnotit zákony pohybu, přejít ke kvantové teorii a postavit moderní fyziku na nových základech.\n"}
{"id": "830492", "url": "https://cs.wikipedia.org/wiki?curid=830492", "title": "Fontaine-le-Dun", "text": "Fontaine-le-Dun\n\nFontaine-le-Dun je francouzská obec v departementu Seine-Maritime v regionu Normandie. V roce 2009 zde žilo 909 obyvatel. Je centrem kantonu Fontaine-le-Dun.\n\n"}
{"id": "830493", "url": "https://cs.wikipedia.org/wiki?curid=830493", "title": "Achille Van Acker", "text": "Achille Van Acker\n\nAchille Honoré Van Acker (8. dubna 1898 Bruggy — 10. června 1975 Bruggy) byl belgický sociálnědemokratický politik, představitel dnes již zaniklé Belgické socialistické strany (\"Parti Socialiste belge\", \"Belgische Socialistische Partij\"), jejímž předsedou byl v letech 1942–1945. Byl premiérem Belgie v letech 1945–1946 a 1954–1958. V letech 1961–1974 byl předsedou belgického parlamentu.\n\nZačínal jako radní rodného města Bruggy. Za druhé světové války organizoval odbojové hnutí \"Vlaamse Centrale der Illegale Partij\". Po válce stál v čele tří různých kabinetů, mimo to zastával řadu dalších vládních funkcí – byl ministrem práce a sociálních věcí, ministrem zdravotnictví, ministrem dopravy i ministrem hornictví. Van Ackerovy vlády provedly celou řadu sociálních reforem, zejména v oblasti důchodového zabezpečení, bytové výstavby a školství. Roku 1955 například vznikl systém finanční podpory demolic a výstavby nových domů na místě těch zbouraných, roku 1956 bylo zavedeno povinné penzijní pojištění. Van Ackerova vláda také snížila délku vojenské služby z 21 na 18 měsíců.\n\n"}
{"id": "830496", "url": "https://cs.wikipedia.org/wiki?curid=830496", "title": "Hynek Hlasivec", "text": "Hynek Hlasivec\n\nIng. Hynek Hlasivec (29. ledna 1926 Praha – 11. července 2011 Praha) byl český stavbař, mostař, dlouholetý starosta Sokola Spořilov a horolezec.\n\nNarodil se 29. 1. 1926 v Praze. Vystudoval Fakultu inženýrského stavitelství, obor vodohospodářských staveb na ČVUT v Praze (1945–1950). Založil horolezecký oddíl Sokol Spořilov a později pracoval jako instruktor horolezeckého dorostu. Koncem 60. let byl zvolen starostou Sokola Spořilov a v této funkci působil dlouhá léta. Otec dvou synů, oba pracují v oboru. Zemřel 11. 7. 2011 v Praze.\n\nKromě krátké praxe u Československých stavebních závodů byla již od roku 1952 jeho profesionální kariéra spjata se společností Stavby silnic a železnic (nyní Eurovia CS), kde působil do roku 1998.\n\nZačátkem roku 1957 jmenován hlavním stavbyvedoucím na stavbě mostu přes Labe v Pardubicích.\n\nByl to první velký most z monolitického předpjatého betonu v Československo, o třech polích s rozpětími 50 + 70 + 50 m, celkovou šířkou mezi zábradlím 24 m a šikmostí 60°. Postup výstavby byl kombinací letmé betonáže od pilířů, s 30 m dlouhými doplňujícími částmi v jednotlivých polích, vše prováděno na skruži. Podélné předpětí představují jednak zainjektované kabely v betonu, jednak volné kabely uspořádané po dvojicích v komorách. Požadovaný beton B 540, tehdy běžný u prefabrikátů, byl ale těžko dosažitelný u monolitů.\n\nK mostu náležel i několikakilometrový úsek silnice, městské komunikace, kanalizace, úpravy řečiště Labe, demolice stávající městské zástavby a provoz vlastního lomu. Jako speciální práce bylo i přestěhování pomníku vynálezců pluhu bratranců Veverkových. U mostu bylo nutno použít zcela novou technologií provádění nosné konstrukce. Veškeré technické problémy bylo nutno řešit přímo na stavbě, což vyžadovalo rychlá inženýrská řešení i odpovídající odvahu pro jejich provedení.\n\nJmenován hlavním stavbyvedoucím mostů přes Vltavu a Otavu na Zvíkovském Podhradí. Při výstavbě těchto mostů byl použit postup letmé betonáže. Oba mosty mají čtyři pole o rozpětích , krajní pole byla betonována na skruži, s výjimkou posledního na Vltavě,které bylo, jako všechna vnitřní pole, betonováno letmo.\n\nNa vyřešení technologie letmé betonáže obou mostů se podílel celý tým pracovníků SSŽ, do kterého dále patřili: projektant Dr. Ing. Vilém Možíš, technolog předpínací techniky Ing. Jindřich Horel, vedoucí vývoje Ing. Jan Vítek, DrSc., a jeden z prvních průkopníků předpjatého betonu Ing. Antonín Bitzan. Výsledek jejich tvůrčí činnosti byl oceněn udělením státní ceny v roce 1963.\n\nPřestože tyto první velké mosty z předpjatého betonu byly též postiženy celosvětovým problémem podcenění účinku dotvarování betonu a růstem průhybů, byly úspěšně opraveny a slouží dál, na rozdíl od řady podobných mostů v jiných zemích.\n\nHlavní stavbyvedoucí. Projektem mostu byl pověřen PÚDIS Praha Ing. Vojtěch Michálek, CSc. a výstavbou SSŽ Závod 2. Mimořádná konstrukce jednokomorového mostu, s pojížděnou horní i dolní deskou, který je dodnes unikátem ve světovém mostním stavitelství a přinesla mu v ČR titul „Most století“, vyžadovala mimořádné úsilí jak ze strany projektu, tak zejména při realizaci. Kromě náročného organizačního i technického zajišťování výstavby. Hynek Hlasivec byl iniciátorem některých významných technologických opatření pro předpjatý beton. Bylo to např. vytvoření usměrněných kabelů ze svazků 24 patentovaných drátů P 7 mm i návrh jejich dočasné protikorozní ochrany, což oboje výrazně přispělo ke zvýšení trvanlivosti předpínací výztuže a životnosti konstrukce mostu. Most byl konstrukčně dokončen již v roce 1970, a stal se symbolem úspěšného zakotvení předpjatého betonu v československém mostním stavitelství.\n\n1. ledna 1971 byl inženýr Hlasivec jmenován vedoucím odboru, později správy technického vývoje SSŽ, a v této funkci působil dvacet pět let, dále pak jako výzkumný a vývojový pracovník až do odchodu do důchodu v roce 1998. Pod jeho vedením byly úspěšně připravovány a zaváděny do výroby hlavní moderní technologie výstavby betonových mostů, řada jejich částí a vybavení a detailních technologií. Bylo to především ve spolupráci se Závodem 2 – Mosty a s projektanty z různých projekčních kanceláří.\n\nSamostatné kapitoly tohoto období představovaly stavby mostů v Římově, postupné vysouvání s pylonem, řízené laserem, a zavěšeného mostu přes Jordán v Táboře, který byl projektován Ing. Pavlem Cieslarem jako první most tohoto typu v Československu.\n\nNelze vynechat ani další technologie výstavby objektů pro dopravní stavby, protlačování železničním náspem v případě silnice I/10 u Brandýsa nad Labem, nebo pouze zasouvání, jako objekty na silnici I/7 u Postoloprt. Tato technologie byla uplatněna i při úspěšných přesunech celých objektů, např. kaple v Rakousku.\n\nZajímavým experimentem byl, opět první předpjatý betonový pás na českém území, použitý pro lávku přes Sázavu ve Hvězdonicích. Řešení jednotlivých technologických problémů bylo i u Barrandovského mostu přes Vltavu v Praze, podle projektu PÚDIS Praha.\n\nPokud se týká montovaných objektů z betonových dílců, požadovaných a propagovaných obecně v té době, byly prováděny racionalizační úpravy stávajících typů a navrženy některé nové, např. montované pilíře. Z hlediska dlouhodobé trvanlivosti se osvědčil nový typ předem předpjatého nosníku průřezu T – Tauros, osazený na mostě u Tuřic na silnici I/10, pro jeden jízdní směr.\n\nVýznamná byla i činnost v oblastech dílčích technologií, především vývoj speciálních montážních a manipulačních zařízení pro segmentovou technologii a postupné vysouvání. Byla věnována pozornost racionalizaci betonářských prací, zavedení první mechanické spojky betonářské výztuže, velkoplošného bednění apod. Trvalá pozornost byla věnována předpínací výztuži, systémům kotvení a stykování pro předpínací výztuž, tyčovou i kabelovou. Za zcela novátorské je možno považovat řešení závěsů z ocelových předpínacích lan, jak konstrukčně tak technologicky, při jejich provádění na stavbě.\n\n\n"}
{"id": "830514", "url": "https://cs.wikipedia.org/wiki?curid=830514", "title": "Złotoryja", "text": "Złotoryja\n\nZłotoryja ( \"Goldberg\", , \"Goltperk\") je polské město v Dolnoslezském vojvodství. Je sídlem správy okresu Złotoryja. Tvoří samostatnou městskou gminu, je též sídlem vesnické gminy Złotoryja, které není součástí. V roce 2011 zde žilo 16 539 obyvatel. \n\nMěstem protéká řeka Kačava \"(Kaczawa)\".\n\nMěsto dal roku 1211 vysadit slezský kníže Jindřich I. Bradatý podle magdeburského městského práva jako první v Dolním Slezsku. Král Václav II. a po něm i císař Karel IV. (1348) je připojili k Čechám. Ve středověku bylo město centrem těžby zlata, později se zde těžila měď a hlavně čedič. \n\nV 17. století zde studoval Albrecht z Valdštejna. V roce 1915 se v Złotoryji narodil německý astronom Wilhelm Gliese a v roce 1966 polský novinář a spisovatel Mariusz Szczygieł.\n\nStarobylé město a jeho připojené obce mají kolem 300 registrovaných památek .\n\na jeho pobočka: bývalý zlatý důl \"Aurelia\"\n\n\n\n\n"}
{"id": "830517", "url": "https://cs.wikipedia.org/wiki?curid=830517", "title": "Seznam kulturních památek v Bruntále", "text": "Seznam kulturních památek v Bruntále\n\n"}
{"id": "830518", "url": "https://cs.wikipedia.org/wiki?curid=830518", "title": "Seznam kulturních památek v Krnově", "text": "Seznam kulturních památek v Krnově\n\nKatastrální území Krnov-Horní Předměstí, zahrnuje části města na levém břehu řeky Opavy: centrum města, Horní Předměstí, Hlubčické Předměstí, Mlýnský Dvůr, Ježník, osada Kostelec pak na obou březích Opavy.\n\nKatastrální území Opavské Předměstí, zahrnuje části města na pravém břehu řeky Opavy: Opavské Předměstí, Sídliště Pod Cvilínem, průmyslová zóna Vrbina, Mariánské Pole, Petrův Důl, Cvilín, Papírový Mlýn, Červený Dvůr, Guntramovice.\nKatastrální území Krásné Loučky zahrnuje vesnici Krásné Loučky, ležící asi 5 km severozápadně od jádra Krnova, a osady (vesnice) Kobylí a Chomýž.\n\n"}
{"id": "830519", "url": "https://cs.wikipedia.org/wiki?curid=830519", "title": "Seznam kulturních památek v Malé Morávce", "text": "Seznam kulturních památek v Malé Morávce\n"}
{"id": "830520", "url": "https://cs.wikipedia.org/wiki?curid=830520", "title": "Cena Wilhelma Müllera", "text": "Cena Wilhelma Müllera\n\nCena Wilhelma Müllera, německy Wilhelm-Müller-Preis bylo literární ocenění, jež bylo udělováno mezi lety 1997 a 2013 každé tři roky Ministerstvem kultury Saska-Anhaltska (). Střídala se s cenou Friedricha Nietzscheho a cenou Georga Kaisera. Byla dotovaná částkou ve výši 15 000 euro a udělovala ji porota, jež vybírala z předložených návrhů. Ocenění bylo pojmenováno po Johannu Ludwigu Wilhelmu Müllerovi. Cena byla předávána v měsící říjnu v Anhaltské zemské knihovně v Desavě ().\n\n\n"}
{"id": "830521", "url": "https://cs.wikipedia.org/wiki?curid=830521", "title": "Seznam kulturních památek v Domažlicích", "text": "Seznam kulturních památek v Domažlicích\n"}
{"id": "830522", "url": "https://cs.wikipedia.org/wiki?curid=830522", "title": "Garth Marenghi", "text": "Garth Marenghi\n\nGarth Marenghi je fiktivní postava hororového autora a herce, stvořená anglickými komiky Matthewem Holnessem a Richardem Ayoadem, hraná Holnessem. Tato postava se dosud objevila ve dvou jevištních show: na cenu Perrier nominované Garth Marenghi's Fright Knight a na cenou Perrier oceněné Garth Marenghi's Netherhead a v seriálech televizní stanice Channel 4 Garth Marenghi's Darkplace a Man to Man with Dean Learner.\n\nPo získání ceny Perrier mátli autoři media tím, že odmítali vystoupit ze svých rolí, poskytnout pravá jména a odhalit pozadí situace. Z tohoto důvodu o nich media zprvu hovoří jako o Garthu Marenghim a jeho nakladateli Deanu Learnerovi.\n\nGarth Marenghi je parodií na autory brakových hororů, jeho vystupování a dílo jsou považovány za parodii hororového žánru. Jméno Garth Marenghi je anagramem sousloví \"argh nightmare\" (\"noční můra vydávající zvuk AAAARGH!).\n\nCharakter postavy je velmi domýšlivý, často se popisuje pomocí epitetonů jako \"splétač snů\" (\"the dream weaver\"), \"šaman\" (\"shaman\"), \"velikán hrůzy\" (\"titan of terror\"), \"Továrna na strach o jednom zaměstnanci\" (\"The One Man Fear Factory\") a \"mistr děsu\" (\"master of the macabre.\") V rozhovorech používá srovnání se s Jamesem Joycem, Shakespearem, Leonardem da Vinci a Ježíšem.\n\nNavzdory tomu prokazuje Marenghi všeobecnou nevědomost ve spoustě oblastí, ve kterých si nárokuje znalosti. Prohlašuje se za samovzdělance, protože školu opustil mladý (\"Už v osmi mi bylo jasné, že mé vzdělání je u konce.\") a jen zřídka přečte knihu. Když se potřebuje něco o něčem dozvědět, prostě si \"někoho zjedná, aby šel a zjistil to.\" Při obou show, na oficiálních stránkách i v četných rozhovorech prohlásil, že napsal více knih než přečetl.\n\nMarenghi vykazuje i další negativní rysy jako sexismus a xenofobie. Je vykreslen jako ženatý se čtyřmi dcerami, přesto zklamaný, že nemá syna. To je vysvětleno v epizodě \"Skipper the Eye Child\" seriálu Garth Marenghi's Darkplace a odkazuje to na zápletku Marenghovy postavy Ricka Daglesse a jeho zesnulého syna, napůl chlapce a napůl lučního koníka.\n\nSeriál \"Garth Marenghi's Darkplace\" je založen na \"faktu\", že Garth Marenghi napsal a také hrál v nízkorozpočtovém hororovém seriálu z 80. let 20. století. V rámci tohoto fiktivního konceptu bylo natočeno 50 dílů, ale ty nebyly nikdy uvedeny kvůli zásahu \"MI-8\", protože byly \"příliš podvratné, příliš nebezpečné a proklatě strašidelné.\" (\"too subversive, too dangerous, too damn scary.\") \n\nHodně vtipů je založeno na \"faktu\", že Garth Marenghi seriál nejen stvořil a napsal, ale také hrál hlavní roli. Proto postavy odrážejí Marenghiho vidění světa a jeho vlastní postava — Doctor Rick Dagless, M.D. — vykazuje mnoho vlastností Mary Sue.\n\nMarenghi byl také hostem v prvním dílu seriálu rozhovorů Deana Learnera \"Man to Man with Dean Learner\", kde odhaluje, že při havárii sanitky přišel o ucho, že napsal celkem 436 knih a že natočil film \"Válka Vos\" (\"War of the Wasps\"), ve kterém hraje většina herců obsazených v \"Garth Marenghi's Darkplace\".\n\n"}
{"id": "830523", "url": "https://cs.wikipedia.org/wiki?curid=830523", "title": "Seznam kulturních památek v Horšovském Týně", "text": "Seznam kulturních památek v Horšovském Týně\n\n"}
{"id": "830526", "url": "https://cs.wikipedia.org/wiki?curid=830526", "title": "Calamonaci", "text": "Calamonaci\n\nCalamonaci je italská obec na Sicílii, v provincii Agrigento. Nachází se přilbižně 70 km jižně od Palerma a 35 km severozápadně do Agrigenta. K 31. prosinci 2010 zde žilo 1 387 obyvatel. Název obce je odvozen z arabského názvu \"Kal-at-Munach\", což byl výraz pro farmu, kde mohli návštěvníci zastavit a případně obstarat či vyměnit koně.\n\nHlavní hospodářskou oblastí zájmu v okolí Calamonaci je zemědělství, které se zaměřuje na pěstování mandlí, oliv, vinné révy a citrusů. Specialitou je produkce extra panenského olivového oleje typu „biancolilla“. Dalšími oblastmi jsou chov dobytka a včelařství. Charakteristickými řemesly jsou ruční výroba nástrojů (například košťat) a košíkářství.\n\nMezi pamětihodnosti Calamonaci patří kostel svatého Vincenza Ferreriho postavený roku 1580 a malý karmelitánský klášter ze 17. století.\n\nBivona, Caltabellotta, Lucca Sicula, Ribera, Villafranca Sicula\n"}
{"id": "830533", "url": "https://cs.wikipedia.org/wiki?curid=830533", "title": "Vince McMahon", "text": "Vince McMahon\n\nVincent Kennedy \"Vince\" McMahon (* 24. srpna 1945) je americký profesionální wrestlingový zakladatel, hlasatel, komentátor, filmový producent, herec a bývalý příležitostný profesionální wrestler. Je zakladatelem profesionální wrestlingové organizace World Wrestling Entertainment (známé jako WWE) sídlící ve Stamfordu v Connecticutu. Zastává funkci CEO a předseda výkonného výboru. Po získání World Championship Wrestling (WCW) a Extreme Championship Wrestling (ECW), se stal jediným zbývajícím vlastníkem profesionálních wrestlingových organizací (do založení Total Nonstop Action Wrestling a Ring of Honor). \n\nVince McMahon hraje charakter známý jako Mr. McMahon, založený na jeho reálné osobě. Ve světě WWE je dvojnásobný světový šampion, držel WWF šampionátu a ECW šampionátu v těžké váze. Je také vítěz Royal Rumble z roku 1999. Má manželku Lindu McMahon, se kterou vedl společnost WWE od jejího založení v roce 1980, v září 2009 ale odstoupila kvůli kandidování do senátu USA.\n\nVince McMahon se narodil 24. srpna 1945 v Pinehurstu v Severní Karolíně. Jeho otec, Vincent James McMahon, opustil jejich rodinu, když byl Vince ještě dítě. Poté ho nepotkal až do věku 12 let. Vince strávil většinu svého dětství se svou matkou a několika nevlastními otci. Podle rozhovoru s magazínem \"Playboy\", navštěvoval a v roce 1964 dokončil Fishburnskou vojenskou školu ve Waynesboru ve Virginii. Vince tvrdí, že jeden z jeho nevlastních otců, Leo Lupton, jeho matku mlátil a snažil se na ní zaútočit a tak se jí Vince snažil ochránit. On řekl, \"Je to smůla, že stihl zemřít dříve, než jsem ho stihl zabít. Moc bych si to užil.\" Ve svém dětství Vince také prošel dyslexií.\n\nVince se nejdříve setkal se zakladatelem Capitol Wrestling Corporation, svým otcem Vincentem J. McMahonem. Díky tomu se začal zajímat o to samé jako jeho otec a následoval jeho kroky v profesionálním wrestlingu a poté ho i doprovázel na cestách do Madison Square Garden. Vince chtěl být také wrestlerem, ale jeho otec mu to nechtěl dovolit slovy, že zakladatelé na show nevystupují a musí se držet dále od svých wrestlerů.\n\nV roce 1968 dokončil univerzitu ve Východní Karolíně s obchodním titulem a po nepopsatelné kariéře jako cestující obchodník toužil převzít manažerskou roli v organizaci svého otce, World Wide Wrestling Federation (i přesto, že jeho otec nebyl nadšený nápadem, že se jeho syn bude zajímat o obchod). V roce 1969 udělal svůj debut jako ringový hlasatel pro show od WWWF, \"All-Star Wrestling\". V roce 1971 byl přesunut malého střediska ve státu Maine, kde založil svůj první card (seznam zápasů). Později se stal hlasatelem pro televizní zápasy nahrazením Raye Morgana v roce 1971, tato role mu trvala až do prosince 1997.\n\nPo celou dobu 70. let se stal prominentní sílou pro společnost jeho otce, a následující desetiletí pomáhal svému otci v ztrojnásobení TV syndikace. Stál za názorem přejmenování společnosti na World Wrestling Federation (WWF), a také se mu to povedlo. Díky němu se právě odehrál v roce 1976 zápas mezi Muhammadem Ali a Antoniem Inokim. V roce 1979 pronajal arénu Cape Cod Coliseum kde zařizoval hokej a koncerty s profesionálním wrestlingem a začal dokazovat, že bude schopný vést WWF po odchodu svého otce. V roce 1980 se McMahon stal předsedou společnosti a začlenil i Titan Sports; v roce 1982, 37letý McMahon vedl přínos Titan z Capitol Wrestling Co. od svého nemocného otce (který zemřel v květnu 1984) a jeho žena Linda převzala kontrolu nad World Wrestling Federation.\n\nV době vedení WWF, byl profesionální wrestling vedený z regionálních kanceláří. Různí podporovatelé sdíleli své porozumění že nebudou navzájem útočit na svá střediska, a tato praxe platila po celá desetiletí. Vince měl jiný pohled na to, jak to s průmyslem bude pokračovat. V roce 1963 se WWF oddělila od National Wrestling Alliance, což byl správní orgán pro všechny regionální střediska po celé zemi až do Japonska.\n\nZačal tedy společnost rozšiřovat po celých USA pomocí arén a podepsanými kontrakty s talenty z jiných společností, jako American Wrestling Association (AWA). V roce 1984 rekrutoval Hulka Hogana jako novou megastar WWF a tito dva si rychle zkreslili zlobu průmyslu a vrstevníků a společnost začala konkurovat jiným společnostem. Nicméně, Vince (který stále byl ve WWF babyface hlasatelem) vytvořil \"The Rock 'n' Wrestling Connection\" tím, že do wrestlingových storyline zapojil popové hvězdy. Jako výsledek WWF získala základnu fanoušků a národní publikum a byla uvedena do programu MTV. 31. března 1985 se konala zcela první akce \"WrestleMania\" na Madison Square Garden, vysílala se v uzavřeném TV okruhu v USA a sklidila nepochybný úspěch. Hulk Hogan se tak stal pop-kulturní ikonou a idolem dětí.\n\nPozději, v 80. letech, zformoval WWF pod značku unikátní sportovní zábavy a tím si získal do publika celé rodiny a fanoušky, kteří by nikdy předtím nezaplatili za vstup na profesionální wrestlingovou akci. Tím, že zařizoval děje a vysoce modernizované cardy zařadil WWF do multi-miliónové říše. V roce 1987 údajně načerpal 93,173 fanoušků do Pontiac Silverdome (což bylo nazýváno jako \"největší publikum ve sportovně zábavní historii\") na \"WrestleManii III\", kde byla událost večera Hulk Hogan versus André the Giant.\n\nPo několik let bojování Teda Turnera o World Championship Wrestling, Vince stmelil jeho místo jako odvětví prominentní organizace a to v druhé polovině roku 1990, když zahájil zcela novou značku kterou musel nakonec stejně dát WWF. Společnost nasbírala více publika a cynickou základnu fanoušků, když McMahon přesměroval děj pro více dospělé diváky. Koncept je známý jako \"WWF Attitude\" a Vince tuto novou éru propagoval tím, že vzal WWF šampionát na \"Survivor Series\" pryč od Breta Harta. Do té doby byl Vince, který léta bagatelizoval jeho vlastnictví organizace WWF, známý jako pouhý vlídný hlasatel a komentátor, zapojil se tedy do děje WWF jako zlý \"Mr. McMahon\" a začal feud se Stone Cold Stevem Austinem, který pošpiňoval autoritu svého šéfa. Výsledkem toho, se WWF dostala zpět mezi národní pop-kultury a získala si miliony diváků pro svoje týdenní vysílaní \"Monday Night Raw\", což je nejsledovanější show na kabelové televizi.\n\nMr. McMahon je televizní charakter Vince McMahona s gimmickem často sobeckého a potměšilého šéfa. Charakter se otírá o jeho reálný život a mnoho wrestlingových fanoušků nenávidělo Vince pro jeho \"Montreal Screwjob\" na Survivor Series v roce 1997.\n\nI několik dalších gimmicků se stalo nedílnou součástí McMahonova televizního charakteru, jako jeho hrdelní výkřik \"Máš padáka!\" (v originále \"You're fired!\"), a jeho \"energická chůze\"-přehnaný nástup do ringu s mávání rukama a houpaní hlavou ze strany na stranu povýšeným způsobem. Podle Jima Cornette je jeho energická chůze inspirována jedním z McMahonových oblíbených wrestlerů z dětství, Dr. Jerry Graham. Fabulous Moolah ve své autobiografii napsala, že inspirací je na rozdíl \"Nature Boy\" Buddy Rogers. Vince se příležitostně svého charakteru upustil a to při různých životních událostech ovlivňujících WWE, jako smrt Owena Harta na \"Over the Edge\" v roce 1999.\n\nV roce 2001 poskytl rozhovor pro magazín \"Playboy\" i se svým synem Shanem. V březnu 2006 (ve věku 60 let) se objevil na titulní stránce magazínu \"Muscle & Fitness\". 22. srpna 2006 bylo vydáno DVD o jeho kariéře. DVD je pojmenováno jednoduše \"McMahon\".\n\nVince se oženil s Lindou McMahonovou 26. srpna 1966 v New Bern v Severní Karolíně. Poprvé se setkali v kostele když Lindě bylo 13 let a Vinceovi 16. V té době byl Vince známý jako Vince Lupton, protože používal jméno svého nevlastního otce. Navzájem byli představeni Vincovou matkou, Vicky H. Luptonovou (nyní Vicky Askewová). Mají spolu dvě děti, Shane a Stephanii, oba dva strávili nějaký čas na televizních obrazovkách WWF/E. Shane opustil společnost 1. ledna 2010; zatímco Stephanie pokračuje v aktivní zákulisní roli.\n\nVince má šest vnoučat: Declana Jamese a Keynona Jesse McMahon a vnuka narozeného v roce 2010 ( děti Shana a jeho manželky Marissy ); a Auroru, Murphy Claire a Vaughn Evelyn Levesqueovou, což jsou dcery Stephanie a jejího manžela Paula \"Triple H\" Levesque.\n\nVince vlastní dům za 12 miliónů dolarů na Manhattanu, panské sídlo za 40 miliónů dolarů v Greenwichi v Connecticutu, rekreační dům na 20 miliónů dolarů a 47 stop velkou sportovní jachtu pojmenovanou \"Sexy Bitch\". Magazín \"Forbes\" zaznamenal jeho bohatství na 1,1 miliardy dolarů a se zálohováním WWE je miliardář roku 2001.\n\nRita Chattertonová (ringové jméno: \"Rita Marie\") byla bývalá rozhodčí která je známa pro svoje působení ve WWF v 80. letech. Byla to první ženská rozhodčí ve WWF, zřejmě v celé historii profesionálního wrestlingu. Vede spory o sexuálním harašení proti Vincovi. 3. dubna 1992 Chattertonová vystupovala v televizní show Geralda Rivery jménem \"Now It Can Be Told\" a tam řekla, že 16. července 1986 se ji snažil přinutit vykonávat s ním orální sex v jeho limuzíně a po jejím odmítnutí se ji pokusil znásilnit.\n\n1. února 2006 byl obviněn ze sexuálního obtěžování barové pracovnice v Boca Raton na Floridě. Jeho žena Linda McMahonová byla v té době v Miami kvůli Royal Rumble 2006. Později bylo upřesněno, že údajný incident byl nahlášen policii ještě v ten den, ale ve skutečnosti se vše odehrálo den předtím. 27. března Floridská televizní stanice podala hlášení že proti němu nebyly v důsledku vyšetření podány žádné důkazy.\n\n"}
{"id": "830535", "url": "https://cs.wikipedia.org/wiki?curid=830535", "title": "IIHF Superpohár", "text": "IIHF Superpohár\n\nIIHF Superpohár byla hokejová událost hraná v letech 1997–2000.\n\nVe finále proti sobě hrál tým, který vyhrál Evropskou hokejovou ligu, a tým, jenž vyhrál IIHF Evropský pohár.\n\n"}
{"id": "830536", "url": "https://cs.wikipedia.org/wiki?curid=830536", "title": "Gaston Eyskens", "text": "Gaston Eyskens\n\nGaston François Marie Eyskens (1. dubna 1905 – 3. ledna 1988) byl belgický křesťanskodemokratický politik a ekonom, představitel dnes již zaniklé belgické Křesťansko-sociální strany (\"Christelijke Volkspartij-Parti Social Chrétien\"). Byl premiérem Belgie v letech 1949–1950, 1958–1961 a 1968–1973. V těchto letech vedl šest kabinetů. V roce 1945, v letech 1947–1949 a 1965–1966 byl ministrem financí. Roku 1950 byl ministr hospodářství.\n\nBěhem svého premiérského mandátu čelil řadě konfliktů kvůli dvoujazyčnosti Belgie a sporům mezi Valony a Vlámy (\"školní válka\" roku 1957, rozpad Katolické univerzity v Lovani roku 1970). Eyskens na to reagoval reformou Ústavy roku 1970, která Belgii silně regionalizovala. Čelil také problémům dekolonizace (Belgické Kongo).\n\n"}
{"id": "830538", "url": "https://cs.wikipedia.org/wiki?curid=830538", "title": "Magnesia", "text": "Magnesia\n\nMagnesia je minerální voda hydrochemického typu HCO-Mg. Je unikátní velmi vysokým obsahem hořčíku - navíc při nízké koncentraci sodných solí. Voda pochází z pramene Grünské kyselky a dalších pramenů v okolí Louky u Nové Vsi v okrese Sokolov.\n\nPůvod Magnesie se váže k pramenu Grünské kyselky, který je známý od 17. století. O širší věhlas se zasloužil hrabě Jindřich Beaufort - Spontin, který koupil bečovské panství a zvelebil okolí pramene - poté nazývaného po šlechticově manželce \"Arnoštin\". Název se ale nevžil. Poté získal pozemek statkář Engelbert Zuleger, který roku 1893 začal se stáčením. Potvrzení o kvalitě vody zajistil v roce 1896 profesor Wilhelm Gintl z Prahy, který objevil mimořádný obsah hořčíkových iontů a schválil vodu k pravidelnému užívání. Lahvování fungovalo až do první světové války. Léčivé účinky byly potvrzeny počátkem 20. století profesory Kischem a Rambouskem. V meziválečném období se často měnili majitelé a nájemci, z nichž nejvýznamnější - manželé Löserovi z Karlových Varů - zvelebili okolí, rozšířili stáčírnu (zavedli i elektrické odvětrávání kvůli nebezpečnému hromadění oxidu uhličitého).\n\nV době druhé světové války byla voda stáčena francouzskými zajatci pod názvem Sudetenquelle a dodávána Romellově armádě do Afriky a koncentračního tábora Osvětim. Stáčení po válce trvalo pouze do roku 1950, pak voda volně a bez užitku odtékala. Stáčení bylo obnoveno až roku 1990 pod názvem Magnesia.\n\nMinerální voda byla jímána novými vrty a odvážena v cisternách do stáčíren v Karlových Varech a Kyselce, kde se plnila do láhví. Po vybudování nové stáčírny na okraji Mnichova se minerální voda dopravuje potrubím do této stáčírny, kde se míchá s vodami z dalších vrtů obdobného složení a následně expeduje.\n\nStáčená Magnesie je směsí z několika minerálních pramenů, z nichž pramen Grünské kyselky je zároveň jediný veřejně přístupný a zároveň nejkoncentrovanější.\n\n"}
