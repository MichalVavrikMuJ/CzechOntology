{"id": "818332", "url": "https://cs.wikipedia.org/wiki?curid=818332", "title": "Kostel svatého Havla (Rychnov nad Kněžnou)", "text": "Kostel svatého Havla (Rychnov nad Kněžnou)\n\nŘímskokatolický kostel svatého Havla v Rychnově nad Kněžnou je farní kostel ze 13. století (původně kostel Panny Marie), nejstarší dochovaná zděná stavba ve městě. Je společně se zvonicí a okolním pozemkem se sochou svatého Havla chráněn jako kulturní památka České republiky.\n\nKostel, původně vystavěný v gotickém slohu a zasvěcený Panně Marii, byl založen spolu s městem ve 2. polovině 13. století v jádře původní tržní osady. Existují starší názory, že byl založen již roku 1083, ale toto datum nekoresponduje s obydlováním této oblasti. Podle vzhledu architektury bylo kněžiště postaveno nedlouho po roce 1300, z roku 1313 je listina o vysvěcení hlavního oltáře. Sedile v presbyteriu je z 1. poloviny 14. století, sakristie s portálem a portál hlavního vstupu vznikly později ve 3. čtvrtině 14. století.\nKostel v neznámé době vyhořel. Roku 1521, kdy ve městě převažovala reformní vyznání, bylo zasvěcení kostela Panně Marii změněno na zasvěcení svatému Havlovi a kostel byl pozdně goticky upraven. Z té doby pocházejí velká okna na jižní straně kostela a velký sanktuář v severní stěně presbytáře. Roku 1626 se kostel vrátil pod katolickou správu\na roku 1893 byl novogoticky restaurován.\n\nPrvní pražský arcibiskup Arnošt z Pardubic, který podle pověsti jezdíval přes Rychnov nad Kněžnou do Kladska, věnoval do tohoto kostela kolem roku 1350 dřevěnou polychromovanou sošku Panny Marie, kterou prý sám vyřezal. Mezi obyvateli se těšila veliké úctě a připisovali jí ochranu nad městem. Doložena je k roku 1521 a 18. července 1960 byla ukradena z hlavního oltáře.\n\nRoku 1369 byl kostel farní, 1868 děkanství.\nPrvním jménem známým farářem byl Dominik, jenž byl po své smrti nahrazen Kunratem, synem měšťana Hanuše z Rychnova.\nDnes je děkanský kostel svatého Havla, opata, farním kostelem Římskokatolické farnosti – děkanství Rychnov nad Kněžnou.\n\nKostel stojí ve Svatohavelské ulici v centru města. Stavba je jednolodní s vnějšími opěráky, pravoúhlý presbytář je sklenut dvěma poli gotické křížové klenby se žebry s klínovým profilem, podélná osa stavby (oltář) směřuje k východoseverovýchodu. V průčelí jsou zazděny starší náhrobky a na opěráku presbytáře je pamětní deska Bohuslava Balbína z roku 1938.\nKostel o délce lodi 31 m (celkem 35 m) a šířce 14 m zaujímá plochu 450 m².\n\nJižně od kostela stojí pseudorománská zvonice vystavěná roku 1871 na místě starší dřevěné stavby ze 16. století. Ve zvonici je zavěšen zvon Marie z roku 1545, odlitý Václavem Farářem z Hradce Králové, další dva zvony z let 1550 a 1574, přelité v r. 1871, byly zkonfiskovány během první světové války.\n\nZápadně od kostela stojí barokní socha svatého Havla.\n\n"}
{"id": "818334", "url": "https://cs.wikipedia.org/wiki?curid=818334", "title": "Jules Onana", "text": "Jules Onana\n\nJules Denis Onana (* 12. června 1964) je bývalý kamerunský fotbalový obránce, který se zúčastnil MS 1990. Po ukončení fotbalové kariéry v roce 2005 se dal na dráhu fotbalového agenta. Zastupuje některé africké hráče v Asii, např. nigerijského Agu Casmira a kamerunského Pierra Njanku.\n\nJeho bratrem je Elie Onana, bývalý kamerunský obránce / záložník, jenž reprezentoval svou vlast na MS 1982 ve Španělsku.\n\nJules Onana působil v domácím klubu Canon Yaoundé, poté hrál v Asii, např. za indonéské kluby Persma Manado, Pelita Jaya FC a Pelita Krakatau Steel Cilegon.\n\nNa Mistrovství světa ve fotbale 1990 v Itálii odehrál 3 zápasy (z celkových pěti, které na turnaji Kamerun absolvoval), gól nevstřelil.\n\nV prvním zápase základní skupiny B proti Argentině (výhra Kamerunu 1:0) nenastoupil, druhý zápas proti Rumunsku odehrál celý (výhra Kamerunu 2:1) a ve 20. minutě dostal žlutou kartu. Závěrečný zápas základní skupiny proti SSSR odehrál rovněž celý a musel se smířit s prohrou 0:4.\n\nV osmifinále nastoupil v kamerunském dresu proti Kolumbii (Kamerun vyhrál 2:1 po prodloužení, Onana hrál až do konce duelu) a dostal opět žlutou kartu. V posledním utkání Kamerunu na světovém šampionátu 1990 ve čtvrtfinále proti Anglii nenastoupil, jeho tým prohrál 2:3 v prodloužení a s turnajem se rozloučil.\n\n"}
{"id": "818338", "url": "https://cs.wikipedia.org/wiki?curid=818338", "title": "Billy Crystal", "text": "Billy Crystal\n\nWilliam Edward Crystal (* 14. března 1948 Long Beach, Long Island, New York, USA) je americký herec, spisovatel, producent, komik a filmový režisér. Jeho otec mu zemřel na zástavu srdce, když mu bylo patnáct. Vystudoval Vysokou školu, obor divadlo a na Newyorské Univerzitě, obor film a režisérství. Devětkrát uváděl slavnostní galavečer předávání Oskarů.\n\n"}
{"id": "818339", "url": "https://cs.wikipedia.org/wiki?curid=818339", "title": "Transaction Capabilities Application Part", "text": "Transaction Capabilities Application Part\n\nTransaction Capabilities Application Part (TCAP) je protokol aplikační vrstvy v Signalling System 7, který umožňuje současné vedení několika dialogů mezi jednotlivými prvky mobilní, případně i pevné telefonní sítě.\n\nPro přenos TCAP se používá protokol SCCP (resp. SUA), který zajišťuje adresování a směrování zpráv. TCAP slouží pro přenos MAP protokolu v mobilních sítích, pro přenos protokolu IS-41 v ANSI sítích a pro přenos protokolů INAP a CAP v Intelligent Networks. Uvedené protokoly fungují jako TC-uživatelé (TC User).\n\nProtokol TCAP je založen na OSI protokolu Remote Operations Services Element (ROSE) a je definován doporučeními ITU-T Q.771-Q.775; ANSI varianta standardem T1.114.\n\nTCAP existuje ve dvou variantách:\n\n\nObě varianty jsou definovány pomocí ASN.1, kódovány pomocí Basic Encoding Rules (BER) a slouží k podobným účelům, ale jsou vzájemně nekompatibilní. ANSI varianta je navržena s důrazem na jednoduchost a snadnou rozšiřitelnost pouhým přidáváním nových parametrů (tagů), případně definováním nových typů zpráv, ITU varianta používá poměrně komplikovaný mechanismus aplikačních kontextů. Obě varianty se v telekomunikačních sítích zřídkakdy setkávají, ale pokud k tomu dojde, je možné je rozlišit pomocí BER typů; zatímco ITU TCAP používá BER tagy aplikační, univerzální, případně kontextově závislé třídy (s hodnotami 0x00-0xBF), ANSI TCAP preferuje privátní tagy (s hodnotami 0xC0-0xFF), ve vnořených strukturách doplněné tagy kontextově závislé (s hodnotami 0x80-0xBF).\n\nTCAP lze rozdělit na dvě podvrstvy:\n\n\nTCAP umožňuje současné vedení několika dialogů neboli transakcí mezi stejnými subsystémy na stejných strojích (pro rozlišení strojů lze použít jejich point kódy nebo IP adresy, pro rozlišení subsystémů jejich Subsystem Number).\n\nKomunikace pomocí TCAP se uskutečňuje předáváním dotazů a odpovědí (souhrnně nazývaných \"komponenty\"). Existují následující typy komponent:\n\nKaždá komponenta může (ale nemusí) nést data vyšší vrstvy – protokolu MAP, CAP nebo INAP. U některých operací stačí jako výsledek pouze informace o tom, že operace skončila úspěchem nebo chybou (a jakou), takže odpovědi často data vyšší vrstvy nenesou.\n\nReject znamená, že komponenta byl z nějakého důvodu odmítnuta (např. opakované vyvolání, chybné InvokeID, neznámá operace nebo chybný argument).\n\nKaždá výměna komponent se uskutečňuje v rámci dialogu.\n\nTCAP podporuje různé druhy dialogů:\n\n\nSítí se nepřenáší samotné komponenty, ale celé TCAP zprávy. Jejich typy shrnuje následující tabulka:\n\nV případě ANSI zpráv Query a Conversation se rozlišuje, zda je protistraně dovoleno při odpovědi uzavřít dialog (transakci), proto existují varianty Query With Permission, Query Without Permission, Conversation With Permission a Conversation Without Permission.\n\nITU TCAP kromě zpráv definuje také tak zvaná \"primitiva\". Každá zpráva je zároveň primitivem, ale existuje primitivum, které není zprávou, protože se nepředává mezi komunikujícími stroji. Jedná se o primitivum Cancel, které signalizuje, že odpověď nepřišla do zadaného časového limitu.\n\nDialog je identifikován jedním nebo dvěma Identifikátory transakce (Transaction ID, TID), z nichž jeden volí stroj, který zahajuje dialog, a druhý druhý účastník dialogu s vloženými dotazy. Operace (dotaz) v rámci dialogu je identifikován Identifikátorem vyvolání (InvokeId).\n\nIdentifikátory transakcí používá TCAP pro rozlišení jednotlivých dialogů.\n\nIdentifikátor transakce (Transaction ID) je čtyřbytové číslo. Pokud stroj A zahájí TCAP dialog se strojem B, stroj A pošle stroji B zprávu Begin. Tato zpráva Begin obsahuje Originating Transaction ID, což je identifikátor transakce pro stroj A. Zpráva Continue, kterou stroj B odpoví stroji A bude obsahovat Transaction ID použité strojem A jako Destination Transaction ID. Stroj B navíc do zprávy vloží vlastní Transaction ID jako Originating Transaction ID.\n\nV pokračujícím TCAP dialogu každá zpráva Continue obsahuje Transaction ID cílového stroje jako Destination Transaction ID a Transaction ID odesílajícího stroje jako Originating Transaction ID. Když chce jeden ze strojů ukončit dialog, pošle druhému stroji zprávu End nebo Abort. Tato zpráva obsahuje pouze Destination Transaction ID.\n\nKaždá komponenta Invoke obsahuje InvokeId (8-bitové číslo v rozsahu -128 až 127), pomocí kterého se všechny následující komponenty odvolávají na původní Invoke v rámci jedné transakce (dialogu). Identifikátor vyvolání (InvokeId) je odkaz na určitou TCAP operaci a umožňuje v rámci dialogu párovat dotazy a odpovědi.\n\nPokud je potřeba se v jednom Invoke odvolat na jiný Invoke, používá se volitelný parametr LinkedId.\n\nDialogovou část (Dialogue Portion) zavedl TCAP ve verzi z roku 1993 (tzv. White Book). Dialogová část může být přítomna pouze v první a ve druhé zprávě dialogu a může obsahovat následující informace:\n\n\nV praxi se dialogová část používá pouze u ITU TCAP, kde slouží k předání nebo dojednání aplikačního kontextu.\n\nAplikační protokoly (MAP, CAP, INAP, atd.) se postupně vyvíjejí, což může vést k problémům s kompatibilitou. ANSI se těmto problémům vyhýbá přidáváním nových typů aplikačních zpráv a zaváděním nových typů jednoznačně identifikovatelných (pomocí různých ASN.1 typů) parametrů.\n\nV ITU TCAP se pro určení verze aplikačních zpráv používá tak zvaný aplikační kontext (Application Context – AC). Aplikační kontext je identifikátor objektu (Object identifier), který se předává v dialogové části v první nebo druhé zprávě dialogu. Každý aplikační kontext obsahuje po jedné verzi jedné nebo více typů zpráv. Pokud byl na začátku dialogu dojednán aplikační kontext, lze z něj jednoznačně určit verzi vyměňovaných aplikačních zpráv. Pokud aplikační kontext nebyl dojednán (MAP protokol byl vyvinut dříve než byly zavedeny aplikační kontexty a dialogové části TCAP), jedná se o nejstarší verzi protokolu – např. MAP 1.\n\nTCAP zprávy jsou formátovány podle pravidel Basic Encoding Rules (BER) – mají tvar vnořených trojic Type-Length-Value (typ, délka, hodnota). ITU používá pro Type název \"Tag\", ANSI název \"Identifier\". Jak Type tak Length mohou být jedno- i vícebytové; vícebytový typ začíná bytem 0x1F, 0x5F, 0x9F nebo 0xFF a končí bytem s hodnotou menší než 0x80; vícebytová délka začíná bytem s hodnotou větší než 0x80; tato hodnota zmenšená o 0x80 udává počet dalších bytů obsahujících údaj o délce. U složených struktur se objevuje nedefinovaná délka (0x80); struktura pak musí být zakončena dvojicí bytů s nulovou hodnotou, která představuje koncovou značku (EOC) – viz Basic Encoding Rules.\n\nITU TCAP zprávy mají následující strukturu (+ musí být přítomné, O může být přítomné, - nesmí být přítomné):\n\nV ITU TCAP je Originating Transaction ID v jednom parametru s BER type 0x48, Destination Transaction ID v druhém parametru s BER type 0x49. Jejich přítomnost v TCAP zprávách je patrná z tabulky ITU TCAP zpráv.\n\nANSI TCAP zprávy:\n\nANSI TCAP zprávy obsahují vždy jeden parametr Transaction ID s BER typem 0xC7. V Unidirectional zprávách je tento parametr prázdný (má délku 0), ve zprávách Conversation With Permission a Conversation Without Permission obsahuje dva Transaction ID (má délku 8), v ostatních zprávách obsahuje jediný Transaction ID (má délku 4).\n\nDialogová část v ITU TCAP nese data protokolu (Application Protocol Data Unit – APDU), který řídí dialog nebo unidialog. Pro MAP a INAP slouží dialogové APDU k vytváření a ukončování (uvolňování) dialogů pro aplikační kontext zadaný v primitivech. Pro dialogové APDU jsou definována následující primitiva:\n\nKomponentová část obsahuje jednu z komponent:\n\nITU komponenta obsahuje \"Invoke ID\" s typem 0x02 a délkou 1, kód operace s typem 0x02 a sadu parametrů s typem 0x30.\n\nANSI komponenta obsahuje \"Invoke ID\" s typem 0xCF a délkou 1, kód operace s typem 0xD1 a sadu parametrů s typem 0xF2.\n\nNásleduje hexadecimální výpis TCAP zprávy, která obsahuje SMS odeslanou mobilním telefonem (MO-SMS) a transformovanou MSC na MAP zprávu:\n\nPodle hodnot Tag-Length-Value lze zprávu dekódovat takto:\n\nNásleduje hexadecimální výpis ANSI TCAP zprávy, která obsahuje SMS odeslanou mobilním telefonem (MO-SMS) a transformovanou MSC na IS-41 zprávu:\n\nTuto ANSI zprávu lze dekódovat takto:\n\nSignalizační sítě byly díky svému oddělení od datových sítí považovány za bezpečné. S přechodem na SIGTRAN se zvyšuje nebezpečí průniku do těchto sítí. Protokol TCAP je zranitelný díky možnosti podvrhnout adresu odesilatele v datech, která přepravuje, čehož se zneužívá při SMS spoofingu. Této formě zranitelnosti lze předcházet použitím TCAP segmentace.\n\n\nStandard z roku 1988 dělil Transaction Capabilities (TC) na dvě části:\n\n\nV pozdějších standardech už ISP chybí, čímž se TC stává synonymem pro TCAP. \n\n\n\n\n"}
{"id": "818341", "url": "https://cs.wikipedia.org/wiki?curid=818341", "title": "Studijní obor", "text": "Studijní obor\n\nStudijní obor byl ucelenou částí vysokoškolského studia, která tvořilo podmnožinu studijního programu. Novelou zákona o vysokých školách bylo v roce 2016 dělení studijních programů na studijní obory zrušeno.\n\nOd akademického roku 2019/20 se začíná přecházet na tento nový způsob označování programů vysokoškolského studia. Ty, které byly akreditované jako tzv. studijní obory, budou v letech 2019–2024 postupně ukončovány. Nebude tedy možné se k jejich studiu nově hlásit, pouze se umožní dostudování dříve přijatých studentů. \nNamísto studijních oborů budou po skončení přechodného období existovat pouze studijní programy.\n\n"}
{"id": "818342", "url": "https://cs.wikipedia.org/wiki?curid=818342", "title": "Aerografit", "text": "Aerografit\n\nAerografit (anglicky \"aerographite\") je uhlíkatý materiál vyrobený v roce 2012 německými vědci. Jeho hustota je méně než 200 g/m³ (je lehčí než např. aerogel). Jedná se o poměrně robustní a pevnou látku, která je současně pružná. Lze jej komprimovat do mnohem menšího objemu bez ztráty elasticity.\n\nAerografit má černou barvu. Skládá se z prostorově uspořádané sítě uhlíkových trubiček se stěnami o tloušťkách asi 15 nm. Může být vyroben v různých hustotách. Je elektricky vodivý. Jeho elektrická vodivost závisí na hustotě. Spolu s hustotou se vodivost zvyšuje z asi 0,2 S/m při 0,18 mg/cm až na 0,8 S/m při 0,2 mg/cm.\n\n"}
{"id": "818345", "url": "https://cs.wikipedia.org/wiki?curid=818345", "title": "No. 1 Court", "text": "No. 1 Court\n\nNo. 1 Court ( ) je tenisový stadion, druhý největší dvorec areálu All England Lawn Tennis and Croquet Club, který leží v jihozápadní londýnské části Wimbledon. Otevřen byl v červnu 1997. Jeho povrch tvoří tráva ve formě odolného 100 % víceletého jílku vytrvalého, který je stříhán na výšku 8 milimetrů.\n\nRekonstrukce dokončená v roce 2019 znamenala zastřešení dvorce zatahovací střechou, druhou v areálu po centrálním kurtu, a navýšení kapacity na 12 345 diváků. Střecha hlediště má kruhový tvar.\n\nDaviscupový tým Velké Británie jej také využívá ke svým utkáním v Davis Cupu. Každoročně se na něm hraje třetí grandslam sezóny Wimbledon. Spolu s centrálním dvorcem a dvorcem č. 2 se na něm odehrály tenisové soutěže Letních olympijských her 2012.\n\nPůvodní dvorec č. 1 vznikl v roce 1924 západně od Centre Courtu. Úvodní duel sehráli britští tenisté Brian Gilbert a Noel Turnbull. Následující den měl premiéru zápas ženské dvouhry mezi Suzanne Lenglenovou a Sylvií Lumley-Ellisovou. Základní kapacita činila 3 250 diváků, z toho tvořily 2 500 sedadla a přibližně 750 míst bylo k stání. V průběhu následujících let došlo k navýšení na 7 328 návštěvníků 700 míst bylo přidáno roku 1929, dalších 450 v roce 1939, 900 míst v roce 1955 a 1 250 sedadel roku 1981, což znamenalo celkovou kapacitu 6 508 diváků. Řada hráčů si dvorec oblíbila pro jeho intimní atmosféru.\n\nV letech 1946–1972 se zde konal Wightman Cup, každoroční ženská týmová soutěž mezi Spojenými státy a Velkou Británií.\n\nPůvodní dvorec byl zbourán ve druhé polovině 90. let dvacátého století. Na jeho místě vzniklo nové centrum pro média a zázemí hráčů, funkcionářů a členů klubu nazvané Millennium Building.\n\nDvorec č. 1 nahradil kurt téhož jména v červnu 1997, který stál na západní straně centrálního dvorce od roku 1924. Důvodem byl nízký počet sedadel.\n\nNový dvorec č. 1 vznikl v Aorangi Parku severně od Centre Courtu, s kapacitou 11 432 diváků. Otevřen byl 23. června 1997. Při zahajovacím ceremoniálu se představilo deset bývalých šampionů, kteří vyhráli alespoň tři trofeje. První zápas v ročníku 1997 odehráli Tim Henman a Daniel Nestor.\n\nV dubnu 2013 All England Club potvrdil záměr výstavby zatahovací střechy. Rekonstrukce byla dokončena v roce 2019 a slavnostní otevření proběhlo 19. května téhož roku. Navýšena byla i kapacita na 12 345 diváků. V rámci ceremoniálu se na kurtu představili bývalí wimbledonští vítězové Pat Cash, Lleyton Hewitt, Goran Ivanišević, Jamie Murray, Kim Clijstersová, Venus Williamsová, John McEnroe, a Martina Navrátilová.\n"}
{"id": "818348", "url": "https://cs.wikipedia.org/wiki?curid=818348", "title": "Radkovec", "text": "Radkovec\n\nRadkovec je hospodářský dvůr severně od Kochánova u Světlé nad Sázavou v okrese Havlíčkův Brod. Na jeho místě stávala vesnice, která pravděpodobně zanikla již za třicetileté války. Toto místní jméno vzniklo příponou – \"ovec\" z osobního jména \"Radek\" a znamenalo též \"Radkův dvůr\". Dnes leží v katastrálním území Kochánov. K Radkovci patřily i mlýny Františkodol a Mariadol na levém břehu Pstružného potoka před soutokem se Sázavou.\n\nNejstarší známou zprávou, v níž se píše o Radkovci, je listina z roku 1391, kde se píše \"„Benedek de Dluzin defendit in Chrtnicz et Radkouecz“\". V Trčkovském urbáři je roku 1591 uvedeno: \"„Radkovec ves: odtud odvádí Wd. Jana Přebora (Převora), Dušek, Říha z Radkovce a Havel mlynář“\". Je to první zmínka, kde jsou uvedena jména obyvatel vesnice. Karel Seidler ve své kronice píše o starém Radkovci jako o vsi, a to pod heslem \"9. Kochánov\", kde píše: \"„…tam, kde nyní stojí Radkovec (Ratkovský dvůr vystavěný roku 1648) stávala vesnička o sedmi chalupách. Roku 1874 bylo na poli pod Radkovcem nalezeno mnoho dobře zachovalých mincí, jejichž letopočet sahal až do roku 1455“\". \n\nNa místě zaniklé vsi byl roku 1648 vystavěn hospodářský dvůr zvaný Radkovec. Soupis poddaných podle víry z roku 1651 uvádí, že ve vsi jménem Radkovec žije sedlák a vdovec Jakub Převora se čtyřmi syny, sedlák Matěj Říha se ženou Kateřinou a dvěma dcerami, podruh Jíra N. se svou ženou Kateřinou, tři sirotci a vdova Mandalína Mouchová se synem a mlynářem Jiříkem. V Berní rule z roku 1654 se uvádí, že ve vsi Radkovci jsou 2 rolníci „\"jenž qualitates osedlého mají\"“, jmenovitě Jakub Předvor (Převora) a Matěj Říha, dále pak chalupník a majitel mlýna o 1 kole Jiřík Mucha. Ves v té době patří k panství Žehušickému, jehož majitelkou je Marie hraběnka z Valdštejna. Další historické a dějinné souvislosti jsou již společné s někdejší obcí Kochánov, dnes částí města Světlá nad Sázavou. \n\nTereziánský katastr z roku 1757 zaznamenává dvůr Radkovec již jako součást statku Novoveského a eviduje se ve fasi 1 mlýn na nestálé vodě o 1 kole, 4 stoupách a 1 olejně.\n\nV roce 1913 převzala celé Světelské panství Pozemková banka, od které panství koupil úpický továrník Richard Morawetz. Součástí světelského panství byl i dvůr Radkovec.\n\nRoku 1924 Státní pozemkový úřad v rámci pozemkové reformy panství včetně dvora Radkovce rozparceloval. Dvůr koupil jako zbytkový statek Jan Kirchman, bývalý panský důchodní. Na konci roku 1931 J. Kirchman dvůr prodal Bohuslavu Doležalovi z Bačkova.\n\nV roce 1952 byl Státní bezpečností zatčen majitel dvora B. Doležal a následně odsouzen „za ohrožení jednotného zemědělského plánu“ na čtyři roky do vězení, ztrátě jmění, ztrátě občanských práv na pět let a k zákazu pobytu v okrese Ledeč nad Sázavou navždy. Další osud dvora byl spjat s místním jednotným zemědělským družstvem, které kolem roku 1953 přistavělo nový kravín. V roce 1956 byl dvůr převzat Státním statkem Havlíčkův Brod a ve stejném roce byla zbořena historická budova domu čp. 14. Na konci padesátých let 20. století byl přestavěn historický špýchar na dva byty. V sedmdesátých a osmdesátých letech 20. století byla chovaná zvířata postupně odvezena, objekty pak chátraly a koncem osmdesátých let byly zbořeny. Jedinou budova, která zůstala, je starý špýchar. Po roce 1989 byl zbylý majetek předán v rámci restituce potomkům posledního majitele.\n\nKe konci 20. století byl prováděn archeologický výzkum. Byly objeveny zlomky keramiky na poli uprostřed západo – východně orientovaného svahu u dvora Radkovce. Nalezeny byly zlomky tuhové keramiky a zlomky šedé a šedomodré keramiky z jemnozrnné hmoty. Podle způsobu výroby je parně tuhová keramika starší (13.–14. století) než šedá keramika, kterou lze datovat až do druhé poloviny 14. století\n\n"}
{"id": "818365", "url": "https://cs.wikipedia.org/wiki?curid=818365", "title": "PCE", "text": "PCE\n\nZkratka PCE může mít různé významy:\n\n"}
{"id": "818366", "url": "https://cs.wikipedia.org/wiki?curid=818366", "title": "Offset (obchod)", "text": "Offset (obchod)\n\nOffset (angl.) nebo offsetová smlouva je doprovodná smlouva k (velké) zakázce, kterou se původní dodavatel zavazuje k odběru výrobků či služeb od původního odběratele. Offsety se nejčastěji používají u mezinárodních zbrojních zakázek, jejichž odběratelem je stát. Jsou součástí konkurenčního boje, odběrateli pomáhají prosadit zakázku ve veřejnosti, na druhé straně znepřehledňují porovnání cen a poskytují také příležitosti ke korupčnímu jednání.\n\nV politické řeči se offsety obvykle označují jako „průmyslová spolupráce“, protože z čistého nákupu se stává výměna produktů a služeb. Jindy se mluví o „kompenzačním obchodě“. Může podporovat domácí firmy i zaměstnanost, případně poskytovat přístup k novým technologiím. Pro vlády může být důležité i to, že pomáhá zlepšit bilanci zahraničního obchodu. Americký Úřad pro obchod a bezpečnost (BIS) definuje offset jako „povinnou kompenzaci, kterou vyžadují zahraniční vlády při nákupu zbraňových systémů a služeb“. \nVelikost sjednaného offsetu se obvykle vyjadřuje v procentech ceny původní zakázky a obvykle překračuje 100 %, skutečnost se však obtížně ověřuje, zejména u tzv. nepřímých offsetů.\n\nOffsetová smlouva není zcela dobrovolná a odporuje zásadám volné soutěže, Nebezpečí korupce je podle Transparency International v tom, že nabídka offsetu ovlivňuje potřebu zbrojní zakázky, znepřehledňuje porovnání nabídek a umožňuje získávat soukromé výhody osobám, které se na vyjednávání podílejí. \n\nAmerické, evropské a další úřady regulují offsety různými pravidly, v ČR je to např. Směrnice pro realizaci programů průmyslové spolupráce MPO č. 19/2010.\n\nS velkým objemem offsetových služeb byla spojena smlouva o desetiletém pronájmu 14 stíhaček Saab JAS-39 Gripen za 20 mld. Kč v roce 2004. Korupci tehdy vyšetřovala švédská, britská, rakouská i česká policie.\nPři nákupu obrněných transportérů Pandur II vyjednala česká vláda offsety v objemu 153 %, podle premiéra Topolánka většinou přímé. \n\n"}
{"id": "818373", "url": "https://cs.wikipedia.org/wiki?curid=818373", "title": "Chlorované uhlovodíky", "text": "Chlorované uhlovodíky\n\nChlorované uhlovodíky jsou deriváty (halogenderiváty) uhlovodíků, ve kterých jsou některé nebo všechny atomy vodíku nahrazeny atomy chloru. Jsou toxické, patří mezi skleníkové plyny a poškozují ozónovou vrstvu.\n\nJako chlor-fluorované uhlovodíky, známé jako freony, se označují chlorderiváty uhlovodíků, které obsahují navíc fluor. Dříve se používaly jako chladiva a hasiva, ovšem kvůli tomu, že ničí ozónovou vrstvu, se od jejich používání upouští.\n\n\n\n"}
{"id": "818374", "url": "https://cs.wikipedia.org/wiki?curid=818374", "title": "Survivor (reality show)", "text": "Survivor (reality show)\n\nSurvivor je franšíza televizní reality show, která je produkovaná v mnoha zemích světa. V pořadu účinkuje skupina soutěžících, kteří jsou vysazeni na opuštěném ostrově, kde si musí zajistit jídlo, vodu, oheň a úkryt. Účastníci se snaží získat odměny a imunitu proti vyřazení, neboť jednotliví soutěžící jsou ze hry postupně vyřazováni, což se děje hlasováním všech účastníků. Nakonec zbude pouze jediný člověk, který se tak stane vítězem, za což získá hlavní cenu.\n\nFormát pořadu \"Survivor\" vytvořil v roce 1992 pro britskou televizní produkční společnost Planet 24 televizní producent Charlie Parsons. Jako první však byla v roce 1997 vyrobena švédská verze s názvem \"Expedition Robinson\". Americká verze \"Kdo přežije\" je vysílána od roku 2000. V Česku byla v roce 2006 odvysílána soutěž \"Trosečník\" (TV Prima) a od roku 2017 je vysílán pořad \"Robinsonův ostrov\" (TV Nova).\n"}
{"id": "818378", "url": "https://cs.wikipedia.org/wiki?curid=818378", "title": "Djibril Cissé", "text": "Djibril Cissé\n\nDjibril Cissé (* 12. srpna 1981, Arles, Francie) je bývalý francouzský fotbalový útočník a reprezentant původem z Pobřeží slonoviny.\n\nZahrál si ve filmu \"Taxi 4\".\n\nVe své kariéře působil v klubech Panathinaikos Atény, Liverpool FC, AJ Auxerre, Olympique Marseille, Sunderland AFC, Lazio Řím, Queens Park Rangers FC, Al-Gharafa SC (Katar), FK Kubáň Krasnodar, SC Bastia a JS Saint-Pierroise (Réunion).\n\n"}
{"id": "818379", "url": "https://cs.wikipedia.org/wiki?curid=818379", "title": "Hall of Fame Tennis Championships 2012", "text": "Hall of Fame Tennis Championships 2012\n\nTenisový turnaj ATP Hall of Fame Tennis Championships 2012 se konal ve dnech 9.  až 15. července v americkém Newportu venku na travnatém povrchu. Turnaj patří do kategorie ATP World Tour 250 series. Odměny činily 500 000 USD.\n\nSinglový titul obhájil Američan John Isner, který ve finále porazil bývalou světovou jedničku Lleytona Hewitta startujícího na divokou kartu.\n\n\nNásledující hráči obdrželi divokou kartu do hlavní soutěže:\n\nNásledující hráči se do hlavní soutěže probojovali z kvalifikace:\n\n\n\n"}
{"id": "818382", "url": "https://cs.wikipedia.org/wiki?curid=818382", "title": "Seznam zbraní ve Star Treku", "text": "Seznam zbraní ve Star Treku\n\nFiktivní svět Star Treku obsahuje velké množství různých zbraní, ale stejně jako v jiných vymyšlených vesmírech je i zde důraz kladen na energeticky založené zbraně. Nicméně pro potřeby tvůrců obsahuje také klasické známé zbraně ze současnosti, od raket (v podstatě fotonové torpédo) po zbraně \"na blízko\" (zejména klingonské). Zde je seznam nejznámějších a nejvýznamnějších:\n\nPhaser [fejzr] je nejčastější zbraní ve Star Treku, poprvé se objevil již v TOS a poté v každém dalším díle věnovaném Star Treku. Jeho velikost se pohybuje v rozmezí od ručního phaseru typu I až po největší lodní phasery typu XII, známé spíše pod označením X+ (instalované na lodích třídy Sovereign a základnách jako Deep Space 9), schopné kompletně zničit vesmírnou loď. Podle nastavení může i phaser typu I pouze dočasně omráčit, nebo působit zcela destruktivně (a to i na neživou hmotu). Účinek phaserového paprsku lze nastavit v několika krocích, nejčastěji používané je nastavení na omráčení, zabití a vypaření. Je standardní zbraní Hvězdné flotily od roku 2255, kdy nahradil lasery.\nPůvodně (podle produkčních poznámek k TOS) vznikl název Phaser složením z PHoton mASER (fotonový maser), protože v té době byl laser poměrně neznámý a neočekávalo se, že jeho potenciál bude tak velký. Na druhou stranu masery té doby byly již výkonné stroje, které produkovaly velmi destruktivní impulsy záření. Postupem času byl Phaser revidován na PHASed Energy Rectification (usměrňovač sfázované energie); i když je sémantický obsah jiný, z hlediska fyziky jde o stejný princip - běžné nesouvislé světlo je \"rozptýlené\", kdežto lasery a masery ho usměrní a znásobí. Phasery uvolňují paprsek složený z fiktivní částic zvaných \"rychlé nadiony\", který se poté láme prostřednictvím supravodivých krystalů. Paradoxně je tak díky povaze fotonů blíže starý název. \n\nKdyž lasery dosáhly horního limitu své výkonnosti, byla vynalezena nová zbraň na stanici Jupiter pro připravovanou třídu NX. Tato zbraň mohla vystřelit mnohem větší energii na delší vzdálenost, ale vysoká teplota při nepřetržité palbě mohla poškodit vysílač. Proto vědci Flotily vymysleli způsob, jak pálit ze zbraně v krátkých prudkých pulsech, čímž mohli lépe regulovat teplotu v zářiči i během delšího časového úseku.\n\nFázové děla jsou zbraně z 22. století, poprvé byly namontovány na Enterprise (NX-01) v epizodě . Mají variabilní výkonnost, na Enterprise byl jejich maximální výkon 500 GJ. Jedná se předchůdce technologie phaser.\n\nPříruční varianta fázového děla. Oproti phaserům, které mají šestnáct druhů nastavení, tato má pouze dva: omráčení a zabití.\n\nJsou hlavní zbraní Dominionu, hlavního protivníka Federace v seriálu . Dělo vyzařuje paprsek polaronových částic, antihmotového protějšku mionu (neplést se skutečným polaronem). Krátce po svém představení zajistil Dominionu převahu, protože snadno pronikal štíty lodí všech ras z Alfa kvadrantu, nicméně postupem času byla objevena modifikace štítů zabraňující pronikání a jeho účinek se podstatně zmenšil.\n\nDisruptory používají mnohé cizí druhy, včetně Romulanů, Klingonů, Breenů nebo Cardassianů v různých tvarech a velikostech. První tři jmenované druhy využívají nejpokročilejší Typ-3 i ve 24. století. Disruptor způsobuje škody narušením molekulárních vazeb cíle, jeho dopad je popsán jako teplotní šok a pomalá hrubá síla.\n\nVaron-T disruptor vystupoval v seriálu epizodě Co nejvíc hraček, kdy se o něm mluví jako o vzácném druhu disruptoru, protože ho Federace postavila mimo zákon kvůli jeho pomalému, mučivému způsobu usmrcení. Zbraň roztrhá tělo zevnitř. Kivas Fajo, Zibalianský obchodník v této epizodě, vlastní čtyři z pěti vyrobených Varonů-T.\n\nLaserové pistole se objevily v původním pilotu seriálu Star Trek Klec a v dalších epizodách tohoto seriálu, ačkoli pozdější epizody \"Nové generace\" naznačí, že lasery byly již v té době zastaralé. Nicméně v jednom případě se dvěma lodím vybaveným lasery podařilo překonat i navigační štíty lodi USS Enterprise (NCC-1701-D) (epizoda Nezkrotný Okona) a nejméně ve dvou dalších případech jí bylo vyhrožování zničením laserem ozbrojenou kosmickou lodí (Tichý jako šepot, Náhle člověkem). Je zajímavé, že řezací zbraň Borgů je laser, jak je uvedeno v epizodě Kdo je Q, a je zřejmě schopna proniknout přímo skrz štíty lodí Federace. \n\nPodle \"The Making Star Trek\" Gene Roddenberry prohlásil, že užívání laserové technologie by mohlo v budoucnu způsobit problémy, jak lidé budou postupně objevovat další využití této technologie, což vedlo k zavedení phaserů, zatímco lasery vešly ve známost jako primitivní a zastaralé zbraně.\n\nFerengijský energetický bič, viděný v epizodě Nejzazší výspa, vypadá jako typický pozemský elektrický bič a používá silné, phaseru podobné pulzy.\n\nFotonová torpéda patří k základní výzbroji lodí a objevují se všech seriálech ze světa Star Treku. Enterprise (NX-01) z počátku používá méně účinná prostorová torpéda a teprve od epizody Delfská oblast využívá fotonová torpéda. Menší plavidla Flotily, jako raketoplány a runabouty mohou být vybaveny mikrotorpédy, zmenšenou verzí standardních fotonových torpéd.\n\nTorpédo se skládá z bojové hlavice obsahující antihmotu, která zajišťuje požadovaný účinek. Podle \"TNG Technical Manual\" obsahuje 1,5 kg hmoty a stejné množství antihmoty. Když je vypáleno, má vzhled zářící ostnaté koule různé barvy, od červené, oranžové, modré až po zelenou. Podle původních poznámek k TOS a \"The Making Star Trek\" je torpédo obrněné, aby prorazilo skrz pancéřování. Jeho maximální energetická výtěžnost je 18,5 a teoreticky až 25 isotun. V epizodě TOS Rovnováha hrůzy bylo fotonové torpédo nahrazeno nukleárním, ale jeho účinek byl podstatně menší. \n\nFotonové torpédo je samozřejmě možné přesně dávkovat podle způsobu použití a dále ho vylepšovat. V seriálu Star Trek:Voyager Tuvok a Harry Kim modifikovali fotonové torpédo na gravimetrické z prvotních 54 isotun na 80 isotun, dle rozkazu kapitána Kathryn Janewayové, aby bylo možné zničit částice Omega, které Sedmá z Devíti stabilizovala v borgské Harmonické rezonanční komoře. Podle Kima přitom 50 isotun stačí na zničení malé planety.\nV druhé části dílu \"Škorpion\" posádka Voyageru modifikovala 13 torpéd třídy 6, jedno torpédo třídy 10 s širokým rozptylem a část odpalovacího systému pro použití borgských biomolekulárních hlavic, které byly naplněné modifikovanými nanosondami, které měly zničit druh 8472.\nVe filmu zase Spock a Leonard McCoy upraví torpédo tak, aby vyhledalo plazmové emise maskovaného klingonské válečného ptáka. Pracuje tak na principu tepelně naváděných raket ze současnosti. Rovněž odpalovače torpéd plní různou funkci: od vypouštění sond a satelitů po provizorní rakve ().\n\nUnikátní forma zbraně používaná Krenimy z Delta kvadrantu. Fáze zbraně se střídají v čase, tudíž může snadno proniknout skrz štíty a zasáhnout trup. Přestože je velmi mocné, není stoprocentně spolehlivé, protože Sedmá z devíti a Tuvok nalezli jedno nevybuchlé torpédo na palubě Voyageru a poté podle něj upravilo štíty pro případ budoucích útoků (epizoda Rok pekla).\n\nZbraň Dominionu, funguje na stejném principu jako fázové polaronové dělo. Ve hře Starfleet Command III ji mohou používat také Klingoni.\n\nTorpédo užívané Borgy. Zbraň vysílá komplexní fáze rozptýlených gravitonů, které vytváří gravimetrickou distorzi schopnou roztrhat hvězdnou loď.\n\nZbraň Romulanů, Cardassianů a Gornů. Poškozuje hned několik lodních systémů, ale jeho účinnost klesá se vzdáleností. Romulanská plazmová torpéda se skládají z izotopů trilithia.\n\nPoprvé se objevuje v epizodě seriálu Defiant jako nová zbraň lodi USS Defiant, poté je zabudována do Enterprise-E. Svou ničivou sílu čerpá z nenulové energie a z neznámého důvodu je velmi účinný proti pevnému neutroniu (epizoda Až do smrti).\n\nProstorové torpédo je zbraň z 22. století používaná Enterprise (NX-01), bylo nahrazeno fotonovým torpédem, které je účinnější a může být odpáleno i ve vysoké rychlosti.\n\nBylo vyvinuto okolo roku 2380 v alternativní budoucnosti, speciálně pro vyřešení obrany proti Borgům s přispěním kapitánky Kathryn Janewayové a posádky vesmírné lodě USS Voyager. Je použito v závěrečné epizodě Dohra seriálu Star Trek: Vesmírná loď Voyager. Hlavice torpéda je založena na destruktivním pulzu subprostorové komprese. Při detonaci torpédo vyšle pulz v asymetrické superpozici mnohonásobných fázových stavů. Borgské štíty dovedou blokovat jen jednu z podsložek pulzu, ostatní donesou jeho většinový zbytek k cíli. Celá technologie je podobná bombě s fázovým posunem. Každé torpédo má jinou transfázovou konfiguraci, která je náhodně generována odlišně od zpětnovazebního efektu, aby Borgové nemohli předvídat konfiguraci fázového stavu torpéda, což má za následek neschopnost adaptovat štíty.\n\nFázová plazmová torpéda \"vypadávají\" z normálního časoprostoru a obcházejí tak štíty, a poté se vrací zpátky a detonují uvnitř trupu. Objevily se pouze v počítačové hře . Důvodem jejich vzniku byl fakt, že technologie flotily téměř neumožňují zničení borgských plavidel: fázové plazmové torpédo by obešlo štíty a materializovalo by se přímo uvnitř lodi, následná detonace by měla devastující účinek. Nicméně zmenšování velikosti fázových cívek k dosažení nehmotného stavu torpéda vedlo k nestabilitě. Také antihmota v bojové hlavici měla destabilizující účinek na fázové cívky. Byl třeba nový explozivní materiál, který vědci Flotily našli v plazmovém torpédu Romulanů. K naplnění vysoce energetické plazmatické náplně torpéda se využívá plazmatu z lodní warp gondoly.\n\nZbraň velmi inteligentních Kessoků ze hry Star Trek: Bridge Commander. Silný, velmi pomalu letící projektil, který způsobuje dvakrát větší škody než kvantové torpédo.\n\nObjevilo se pouze v jediné epizodě Pohled do minulosti seriálu Star Trek: Vesmírná loď Voyager. Prorazilo 10 metrů silný pancíř z monotania chráněný chromoelektrickým silovým polem. Obchodník se zbraněmi, Kovi, byl nicméně zabit předtím, než stihl dělo nainstalovat. Na palubě Voyageru se tedy nacházelo, ale nebylo nikdy použito. \n\nPrototypová zbraň vyvinutá Federací pro situace, kdy by konvenční energetické zbraně byly k ničemu kvůli tlumícímu poli nebo jinému protiopatření. Je to v podstatě klasická zbraň, ale s poměrně futuristickým vzhledem. Byla představena v seriálu Star Trek: Deep Space Nine epizoda Pohled skrz hledí ve spojení s mikro-transportérem a vizuálním skenerem hlavice. Střelec může zacílit přesně na stovky metrů i skrz pevnou látku. Poté transportér připojený k zásobníku může transportovat střelu přes překážky i při plné rychlosti.\n\nByla poprvé použita ve filmu padouchem Shinzonem k vyvraždění celého Romulanského senátu. Později se stejným způsobem pokusil zlikvidovat i posádku Enterprise-E. Thalaronová radiace, i v malém množství, způsobuje téměř okamžitě \"zkamenění\" živé tkáně. Její vlastnosti dovolují široké uplatnění, od jednotlivců po malé skupiny až po celé planety. Federace ji tudíž zařadila mezi biologické zbraně.\n\nMetreonovou kaskádu objevil doktor Ma'Bor Jetrel z Haakonianského řádu. Nestabilní izotopy metreonu byly použity k vytvoření zničující exploze s radiačními účinky podobnými následkům výbuchu atomové bomby z 20. století. Ti, kteří nezemřeli nebo se nevypařili ihned po prvním výbuchu, utrpěli otravu radiací a následně také zemřeli. Roku 2356 použili Haakoniané metreonovou kaskádu na talaxijském měsíci Rinax a způsobili tak okamžitou smrt tří set tisíc Talaxianů.\n\nJe vedlejším produktem warpových motorů a pro lidi je smrtelně jedovatá, ale například pro Cardassiany neškodná. Skupina teroristů se pokusila ukrást trilithiovou pryskyřici z warp jádra Enterprise-D, když kotvila u stanice Arkaria v epizodě Moje loď. Kapitán Benjamin Sisko nechal vybuchnout torpédo naplněné touto látkou v atmosféře planety a učinil ji tak na dalších padesát let neobyvatelnou, aby Makistům zabránil v její kolonizaci (epizoda Kvůli uniformě).\n\nBiologická zbraň působící na nervový systém se skládá ze selenu a nitridů rhodia. Je to protějšek trilithiové pryskyřice: smrtelný pro Cardassiany, ale neškodný pro většinu ostatních humanoidů.\n\n32,5 cm dlouhý nůž a je součástí standardní výbavy pro boj a přežití na všech lodích. Kapitánka Kathryn Janewayová použila jeden v epizodě Makrokosmos. Ve skutečném světě je KA-BAR oficiální zbraní Námořní pěchoty Spojených států amerických.\n\nMeč Federace japonského původu. Jediným hlavním rozdílem v porovnání se starým mečem je, že startrekovská verze je skládací, takže zabírá minimální prostor při přepravě a skladování. V filmu Star Trek poručík Hikaru Sulu použije skládací katanu, kterou přeřízne šňůry padáku.\n\nJem'Hadarové často nasazují bajonety na své plazmové zbraně. Používají je v boji nebo k popravování zajatců.\n\nTyto rovné čepele používají Jem'Hadarové v boji zblízka. Byly použity členem Hvězdné flotily i Jem'Hadarem v epizodě Až do smrti.\n\nBat'leth (čti betlach) je dlouhý klingonský meč navržený nadšencem bojových umění a producentem seriálu Star Trek: Nová generace Danem Currym. Má zakřivenou čepel se špičatými výčnělky a tři držadla podél středu listu. V boji slouží držadla k rychlému otočení ostří. Klingonská ústní historie tvrdí, že první bat'leth byl vytvořen kolem roku 625 NL Kahlessem, jenž upustil pramen svých vlasů do lávy z vulkánu Kri'stak, pak ho zchladil v jezeru Lursor a vykoval z něj čepel. Tu použil k pokoření tyrana Molora a sjednocení všech Klingonů. Tento první bat'leth je známý jako Meč Kahlessův a byl později ukraden Hur'qy. \n\nKlingonská dýka. Má tři čepele: hlavní s výřezem uprostřed a dvě menší po obou stranách. U některých modelů jsou tyto postranní čepele vystřelovací, u jiných pevné. Je také vybaven ozdobnými tupými hroty na konci hrušky. Nůž byl navržen Gilem Hibbenem a poprvé se objevil ve filmu .\n\nPodobně jako d'k tahg je qutluch slavnostní zbraní válečníka. Qutluch byl navržen tak, aby způsobil značné škody na vnitřních orgánech podle klingonských standardů, čímž se stal smrtící zbraní. Qutluch vystupoval v seriálech Star Trek: Nová generace epizodě Hříchy otce a Star Trek: Vesmírná loď Voyager epizoda Opravdový život.\n\nKrátký meč, který se objevil v několika epizodách seriálu Star Trek: Deep Space Nine a ve filmu . Navrhl ho Dan Curry; skládá se z krátké, silné, zakřivené čepele s kovovým krytem, který je rovnoběžný s rukojetí a chrání ruku. Worf často využívá mek'leth, jeden vlastní a několikrát ho použil, a to i v boji na blízko proti Borgům.\n\nRomulanská dřevcová zbraň podobná trojzubci se zatahovacími čepelemi. Poprvé se objevila ve filmu Star Trek, kde ji používal padouch Nero. V komiksu Countdown je Nerova zbraň odhalena jako Debrune teral'n, starověký artefakt, který symbolizuje moc Romulanské říše. Podobnou zbraň připomínající sekeru používali členové Neronovy posádky. \n\nSkládá se z metr dlouhé dřevěné násady a půlkruhového ostří na jedné straně a kovové palice na druhé straně. Kapitán James T. Kirk a Spock použili lirpy, když bojovali o T'Pring během Spockova rituálu Pon farr v epizodě Čas amoku.\n\nVulkánská škrtící zbraň podobná gladiátorské házecí síti. Je dlouhá přes 1 metr a na konci má malé koule, které slouží k zamotání nebo omráčení cíle, naproti tomu povrch může omezit dýchání a oběť dokonce udusit.\n\nV epizodě seriálu Star Trek: Enterprise dojde k osobnímu souboji mezi kapitánem Archerem a komandérem Shranem. Použitá zbraň se nazývá ushaan-tor a je to andorianské těžební ostří. Je jednoruční, vyrobené z jediného kusu kovu, zhruba 30 cm široké se zubovitou příčnou čepelí.\n\nV epizodě Strážci oblak jsou mortae a thongy těžební nástroje užívané také k bojovým účelům. \n\nV epizodě Zákon cti Ligoniané uctívají dávnou tradice boje s jedem potřenou zbraní s názvem Glavin. Je to velká rukavice s drápem na konci a je pokryta desítkami trnů, silně připomínající (a pravděpodobně mající základě v reálném světě) žihadlo na konci ocasu štíra.\n\nPodprostorové zbraně jsou energetické zbraně s přímo řízenou energií, které ovlivňují subprostor. Mohou ho i roztrhat a jsou extrémně nestabilní, takže byly zakázány Druhou khitomerskou smlouvou, ale i tak je některé druhy používají.\n\nSon'aonská plavidla používají tyto zbraně, jak bylo vidět ve filmu . Enterprise-E byla schopna uniknout před účinky zbraně pouze tak, že odhodila warp jádro a odpálila ho, čímž uzavřela subprostorovou trhlinu, kterou Isolytický výbuch způsobuje. Podle Khitomerského zákona jsou subprostorové zbraně zakázány, neboť jejich účinek a nestabilní povaha jsou naprosto nepředvídatelné.\n\nTorpédo s vysokou účinností proti statickým cílům, vytváří totiž díry v subprostoru. USS Voyager použil dvě trikobaltové nálože ke zničení stanice Ochránce v epizodě Ochránce. Kromě Federace užívají tuto technologii také Tholiané, jak ukázala epizoda V zemi za zrcadlem. Ve hrách Star Trek Armada a Star Trek Armada II lodě vyzbrojené trikobaltovými náložemi fungují jako dělostřelecká podpora. Federační třída Steamrunner, klingonská Chuq'Beh, romulanská Raptor a Borgská Harbinger jsou schopné je také používat. Princip fungování zbraně není znám, ale spekuluje se o použití Kobaltu-60. (epizody Spiknutí na Voyageru a V zemi za zrcadlem)\n\nOkolo hvězdného data 43.995 Borgové použili tuto zbraň k vylákání Enterprise-D z mlhoviny Paulson, aby následně zajali kapitána Jean Luca Picarda.\n\nBorgská zbraň hromadného ničení určená proti Druhu 8472. Sedmá z Devíti ji navrhla jako prostředek k rozptýlení modifikovaných nanosond. Při plné náloži, která může činit až 5 milionů isotun, je schopna zdevastovat subprostor v okruhu 5 světelných let spolu s celým přilehlým hvězdným systémem. Kapitán Janewayová tuto možnost vyloučila a ihned navrhla alternativu v podobě fotonového torpéda s vysokou náloží 200 isotun s širokým rozptylem a několika menšími modifikovanými torpédy s biomolekulární hlavicí.\n\nDreadnought byl cardassijská samonaváděcí raketa, která obsahovala jednu tunu hmoty a stejné množství antihmoty. Podle Tuvoka byla její síla dostačující ke zničení malého měsíce. Ve skutečnosti se zařízení více podobalo samostatnému plavidlu: mělo podporu života, štíty, phasery, fotonová torpéda a pohon schopný dosáhnout rychlosti Warp 9. Objevila se v epizodě Démon, kde mimo jiné vyplynulo, že ji B´Elanna Torresová ještě coby příslušnice Makistů přeprogramovala a poslala ji zničit Cardassijské palivové sklady na Ashelanu V.\n\nMěla stejný účel a velmi podobné vybavení jako cardassijský Dreadnought, ale byla podstatně menší. Také její účinek byl založený na reakci hmoty a antihmoty, dokázala zničit vše v okruhu 200 kilometrů. Jejími autory byli Druodové z Delta kvadrantu (epizoda Bomba).\n\nByly použity v občanské válce rasy Q. Lze předpokládat, že jejich aktuální forma je pro lidi nepochopitelná, stejně jako kontinuum Q. Použití zbraní vyvolá v normální realitě jako vedlejší efekt výbuch supernovy. Jsou to pravděpodobně nejsilnější zbraně, které kdy jakýkoliv z humanoidních druhů ovládal, protože jsou schopné zranit jinak nezranitelné bytosti Q.\n\nRudá hmota byla vynalezena na Vulkánu před rokem 2387. Když se vznítí i jen malá kapka této substance, vyvolá nestabilní singularitu, takže musí být skladována v ochranné komoře. Původně byla určena k záchraně domovské planety Romulanů, ale její vývoj byl dokončen příliš pozdě. Zkáza Romulu poté vyprovokovala Nerona, aby se se svou lodí Narada přenesl do minulosti a \"na oplátku\" rudou hmotou zničil Vulkán. Narada byla později zničena a s ní i veškerá zbývající rudá hmota. \n\n"}
{"id": "818383", "url": "https://cs.wikipedia.org/wiki?curid=818383", "title": "I Heard Her Call My Name", "text": "I Heard Her Call My Name\n\n„I Heard Her Call My Name“ je v celkovém pořadí pátá skladba z druhého alba skupiny The Velvet Underground s názvem \"White Light/White Heat\". Jde o první skladbu na druhé straně původní LP desky. Autorem hudby i textu je Lou Reed, který též zahrál ve skladbě agresivní kytarová sóla doplněná zpětnou vazbou. Celé album včetně této skladby produkoval Tom Wilson.\n\nPůvodně skladva vyšla v lednu 1968 jako součást alba \"White Light/White Heat\". Je rovněž možné, že skladba „I Heard Her Call My Name“ vyšla i jako singl, ale do dnešní doby se pravděpodobně singl nedochoval.\n\nSkladba později vyšla rovněž i na kompilacích \"Andy Warhol's Velvet Underground featuring Nico\" (1971), \"\" (1980), \"What Goes On\" (1993), \"Peel Slowly and See\" (1995), \"The Very Best of the Velvet Underground\" (2003), \"Gold\" (2005) a \"The Velvet Underground Playlist Plus\" (2008). V roce 1993 vyšla rovněž na koncertním albu \"Live MCMXCIII\". Touto skladbou je skupina rovněž zastoupena na kompilaci různých interpretů s názvem \"The Rock 'N' Roll Disease\" z roku 2004.\n\nSkupina Half Japanese skladbu předělala a jejich verze vyšla na tribute albu \"Heaven & Hell: A Tribute to The Velvet Underground\" v roce 1990 (jejich verze vyšla znovu v roce 1994 jako součást alba \"\"). Stejná skupina ji také vydala na svém albu \"Fire in the Sky\" z roku 1992, které produkovala bubenice Velvet Underground Maureen Tucker.\n\n\n"}
{"id": "818384", "url": "https://cs.wikipedia.org/wiki?curid=818384", "title": "PKP řada Tr6", "text": "PKP řada Tr6\n\nTr6 je polská parní lokomotiva, vyráběná v letech 1919 až 1928 v továrně Linke-Hofmann v Breslau. Lokomotivy tohoto typu byly používány především k přepravě zboží při výrobě a zpracování uhlí. Bylo vyrobeno asi 846 kusů.\n"}
{"id": "818386", "url": "https://cs.wikipedia.org/wiki?curid=818386", "title": "PKP řada Tr7", "text": "PKP řada Tr7\n\nTr7 je polská parní lokomotiva, vyráběná v roce 1941 v továrně Borsig v Berlíně. Lokomotivy tohoto typu byly používány především k přepravě zboží při výrobě a zpracování uhlí. Byly vyrobeny 4 kusy.\n"}
{"id": "818388", "url": "https://cs.wikipedia.org/wiki?curid=818388", "title": "Titlis", "text": "Titlis\n\nTitlis (3238 m n. m.) je hora v Urnských Alpách. Leží na území Švýcarska v kantonu Obwalden. Na vrchol je možné vystoupit od horní stanice lanovky, nebo od útulny Biwak am Grassen (2647 m n. m.). Hora je dominantou nad městem Engelberg. Svahy hory pokrývá ledovec Titlisgletscher. Vyhlídkovou platformu u horní stanice lanovky na Titlis spojuje se sedačkovou lanovkou Ice Flyer nejvyšší visutý most na světě 500 metrů nad zemí v nadmořské výšce 3020 metrů, dlouhý 100 metrů, široký 1 metr. Za vstup na most se neplatí, zavřený je pouze při špatném počasí.\n\nHora byla poprvé zdolána v roce 1739.\n\nPod horou Titlis je lyžařské středisko Engelberg (1050 m n. m.). Odtud se jezdí otočnou kabinovou lanovkou na Titlis (3238 m n. m.) a Klein Titlis (3028 m n. m.). Další lanovky vedou na vedlejší Jochstock (2564 m n. m.) a Schonegg (2044 m n. m.). Lanovky obsluhují 82 kilometrů sjezdových tratí.\n\n"}
{"id": "818391", "url": "https://cs.wikipedia.org/wiki?curid=818391", "title": "PKP řada Tp1", "text": "PKP řada Tp1\n\nTp1 je polská parní lokomotiva, vyráběná v letech 1893 až 1916 v továrně Henschel v Kassel. Lokomotivy tohoto typu byly používány především k přepravě zboží při výrobě a zpracování uhlí. Bylo vyrobeno asi 1202 kusů.\n"}
{"id": "818393", "url": "https://cs.wikipedia.org/wiki?curid=818393", "title": "PKP řada Tp2", "text": "PKP řada Tp2\n\nTp2 je polská parní lokomotiva, vyráběná v letech 1896 až 1911 v továrně Henschel v Kassel. Lokomotivy tohoto typu byly používány především k přepravě zboží při výrobě a zpracování uhlí. Bylo vyrobeno asi 1652 kusů.\n"}
{"id": "818394", "url": "https://cs.wikipedia.org/wiki?curid=818394", "title": "PKP řada Tp3", "text": "PKP řada Tp3\n\nTp3 je polská parní lokomotiva, vyráběná v letech 1902 až 1913 v továrně Henschel v Kassel jako pruská řada G 8. Lokomotivy tohoto typu byly používány především k přepravě zboží při výrobě a zpracování uhlí. Bylo vyrobeno asi 1054 kusů.\n"}
{"id": "818396", "url": "https://cs.wikipedia.org/wiki?curid=818396", "title": "PKP řada TKh2", "text": "PKP řada TKh2\n\nTKh2 je polská parní lokomotiva, vyráběná v letech 1881 až 1903 v továrně Hohenzollern v Düsseldorfu. Lokomotivy tohoto typu byly používány především k přepravě zboží při výrobě a zpracování uhlí. Bylo vyrobeno asi 411 kusů.\n"}
{"id": "818397", "url": "https://cs.wikipedia.org/wiki?curid=818397", "title": "PKP řada Tr201", "text": "PKP řada Tr201\n\nTr201 je polská parní lokomotiva, vyráběná v letech 1942 až 1945 v továrně ALCO ve Filadelfii. Lokomotivy tohoto typu byly používány především k přepravě zboží při výrobě a zpracování uhlí. Bylo vyrobeno asi 75 kusů.\n"}
{"id": "818398", "url": "https://cs.wikipedia.org/wiki?curid=818398", "title": "Piz Palü", "text": "Piz Palü\n\nPiz Palü (3905 m n. m.) je hora v masivu Berniny ve Východních Alpách. Leží na území Švýcarska v kantonu Graubünden nedaleko italských hranic. Na vrchol je možné vystoupit od chaty Diavolezza (2978 m).\n\nHoru poprvé zdolali v roce 1866 K.E. Digby a Peter Jenny.\n\n"}
{"id": "818399", "url": "https://cs.wikipedia.org/wiki?curid=818399", "title": "PKP řada Tr203", "text": "PKP řada Tr203\n\nTr203 je polská parní lokomotiva, vyráběná v letech 1942 až 1945 v továrně ALCO ve Filadelfii. Lokomotivy tohoto typu byly používány především k přepravě zboží při výrobě a zpracování uhlí. Bylo vyrobeno asi 500 kusů.\n"}
{"id": "818400", "url": "https://cs.wikipedia.org/wiki?curid=818400", "title": "Amaury Nolasco", "text": "Amaury Nolasco\n\nAmaury Nolasco Garrido (* 24. prosince 1970, Portoriko) je americký herec a producent. Proslavil se rolí Fernanda Sucreho v televizním seriálu \"Útěk z vězení\" a rolí ve filmu \"Transformers\".\n\nV Portoriku studoval biologii a na herectví nepomýšlel. V závěru studií byl ale vyhlídnut pro malou televizní roli a poté se ukázal ještě v několika seriálech. Přestěhoval se do New Yorku, kde na American British Dramatic Arts School vystudoval shakespearovské drama.\n\nNolasco získal hostující role v několika seriálech jako \"Arli$$\", \"Kriminálka Las Vegas\" a \"Pohotovost\". První role ve filmu přišla se snímkem \"Ve spárech yakuzy\", následovaly filmy \"Final Breakdown\" a \"Rychle a zběsile 2\". V roce 2003 si zahrál po boku Bernieho Maca ve filmu \"Mr. 3000\". Nejvíce se však proslavil díky roli Fernanda Sucreho v televizním seriálu stanice Fox \"Útěk z vězení\".\n\nV roce 2007 si zahrál ve filmu \"Transformers\". Režisér Michael Bay mu nabídl roli i v pokračování filmu, ale kvůli svému pracovnímu rozvrhu musel odmítnou. V listopadu 2009 si zahrál v hudebním videu dvojice Wisin & Yandel s T-Painem k písničce „Imagínate“. Také si zahrál v hudebním videu skupiny Calle 13 k písničce „La Perla“. V březnu 2010 si zahrál ve třech dílech seriálu \"Southland\" detektiva Reneho Cordera. Od září 2010 do května 2011 hrál v NBC seriálu \"Šerifové z Texasu\".\n\n3. ledna 2012 měl premiéru seriál \"Dámy, nedámy\" na stanici ABC, ve kterém hrál roli Angela Ortize. Během let 2015–2016 si zahrál roli Rodrigo Suareze v komediálním seriálu \"Telenovela\". V roce 2017 si zopakoval roli Fernando Sucreho v páté řadě seriálu \"Útěk z vězení\".\n\n"}
{"id": "818401", "url": "https://cs.wikipedia.org/wiki?curid=818401", "title": "Gabriel Žižka", "text": "Gabriel Žižka\n\nGabriel Žižka (24. března 1833 Praha — 29. ledna 1889 tamtéž) byl český podnikatel, majitel továrny na mlýnské kameny. Aktivně se účastnil veřejného života a činnosti vlasteneckých spolků — Sokola, společnosti pro stavbu Národního divadla, Měšťanské, Umělecké a Řemeslnické besedy. Podporoval politické vězně, finančním příspěvkem pomohl udržet sokolskou tělocvičnu (1865), věnoval základní kámen Národního divadla (1868). Od roku 1867 zasedal v pražském zastupitelstvu a v letech 1869-74 a 1882-88 i v městské radě. V prosinci 1887 byl zvolen starostou Sokola. Současníci jej oceňovali pro obětavou vlasteneckou činnost.\n\nNarodil se 24. března 1833 v zámožné pražské rodině. V šestnácti letech vstoupil do Slovanské lípy. O dva roky později, po smrti otce, převzal rodinný podnik na výrobu mlýnských kamenů.\n\nOd 60. let se účastnil veřejného života. Roku 1865 se stal členem sboru pro výstavbu Národního divadla. Jako předseda ubytovacího výboru zajistil nocleh pro čtyři tisíce venkovských hostů, kteří přijeli na slavnost položení základního kamene (16. května 1868). Neplánovaně rovněž daroval samotný základní kámen. Předpokládalo se totiž, že kvádr, na který během ceremoniálu poklepají významné osobnosti a do něhož bude vložena pamětní listina, bude přivezen z Řípu. Po jeho přivezení se ale ukázalo, že je příliš tvrdý a nevhodného tvaru. Gabriel Žižka proto narychlo ve své dílně vytesal podle návrhu architekta Zítka nový kámen požadovaných vlastností a dodal jej na staveniště. Díky Žižkovi tak mohla slavnost proběhnout podle původního programu. Kvádr pocházel z jeho lomu Kaménka v Louňovicích u Říčan. Na rozdíl od dalších dvaceti číslovaných kamenů nebyl spojen se žádným významným místem českých dějin a během stavby byl kompletně zazděn; znovu odhalen byl až v roce 1963.\n\nPodporoval politické vězně, zejména ve svatováclavské a novoměstské trestnici. Organizací peněžních sbírek jim zajišťoval lepší stravu a drobné výhody. Mezi vězněnými byl i jeho přítel, redaktor Josef Barák.\n\nRoku 1862 se stal jedním z prvních členů Sokola. Přátelil se s Jindřichem Fügnerem, pořádal zábavy, podílel se i na pořádání maškarního bálu (prvních šibřinek). V roce 1863 byl zvolen do správního výboru. Několik dní po Fügnerově smrti r. 1865 musel řešit naléhavý problém — jeden z věřitelů se u soudu domáhal směnečného dluhu ve výši 2000 zlatých, přičemž v případě nezaplacení hrozila ztráta tělocvičny. Společně s Tomášem Černým a kameníkem Josefem Šímou poskytli na vlastní riziko 1500 zlatých (na zbývajících 500 získal další člen půjčku), čímž se podařilo tělocvičnu pro spolek zachránit. V roce 1870 se oženil s Františkou Grögerovou. 7. prosince 1887, po smrti Karla Linhy, byl 308 hlasy z 594 zvolen starostou Sokola pražského.\n\nOd roku 1867 zasedal v pražském zastupitelstvu a v letech 1869-74 a 1882-88 i v městské radě. Věnověl se hlavně hospodářským otázkám. Prosadil mimo jiné, že pražská obec zakoupila Střelecký ostrov. Zastával čestný úřad inspektora městského hasičského sboru.\n\nÚčastnil se rovněž činnosti dalších spolků, např. Měšťanské besedy, Umělecké besedy (jako pokladník) a Řemeslnické besedy (jako spoluzakladatel).\n\nZemřel 29. ledna 1889 ráno na onemocnění průdušek. Na smutečním shromáždění v sokolské tělocvičně ocenil jednatel Sokola (a pozdější pražský starosta) Jan Podlipný velké vlastenecké zásluhy zemřelého. Poté se pohřební průvod odebral přes Žitnou, Štěpánskou a Václavské náměstí na Olšanské hřbitovy; účastnilo se asi osmdesát tisíc lidí.\n\n"}
{"id": "818404", "url": "https://cs.wikipedia.org/wiki?curid=818404", "title": "Bohumír Fiala", "text": "Bohumír Fiala\n\nBohumír Fiala (6. srpna 1915, Biała – 27. června 1979, Ostrava-Zábřeh) byl český resp. moravský lékař a spisovatel.\n\nNarodil se 6. srpna 1915 v haličské Białe (dnes Bílsko-Bělá, Polsko) jako syn četníka. V roce 1934 odmaturoval na gymnáziu v Banské Bystrici. Poté studoval medicínu na Masarykově univerzitě v Brně. Po uzavření vysokých škol v roce 1939 byl až do října 1940 vězněn v koncentračním táboře Sachsenhausen. Studium dokončil roku 1945. Poté působil v nemocnici ve Znojmě, posléze jako závodní lékař v Dubňanech u Hodonína.\n\nV letech 1971-78 pracoval společně se svojí manželkou Boženou, také lékařkou, v rehabilitačním ústavu v Chuchelné.\n\nLiterárně tvořit začal kolem roku 1955. Napsal 20 knih a mnoho povídek pro moravská periodika. Zaměřil se na knihy pro děti a mládež, často s náměty z českých dějin. Byl rovněž autorem několika cestopisů z bývalého Sovětského svazu, Jugoslávie a Slovenska. Vydal i několik zdravotnických publikací. \n\nZemřel dne 27. 6. 1979 v nemocnici v Ostravě-Zábřehu.\n\nNapínavý příběh z doby okupace. Hrdina příběhu Frantík Záviš zachrání svou rozvahou dva uprchlíky z koncentračního tábora, statečně podrží tajemství, kterého se dopátrá, a na konci války upozorní partyzány na úmysl Němců zničit některé objekty ve městě.\n\nCestopis ze Sovětského svazu. Popisuje Kyjev, Oděsu, Krym, Batumi, Suchumi a Soči.\n\nPříběh třináctiletého chlapce, jemuž zemřela maminka. Otcův záměr znovu se oženit uvádí jej do trýznivých duševních stavů. Nakonec však všechno dopadne dobře. Otec i synovým přičiněním pozná pravou povahu své vyvolené. Uvědomí si, že synovi bude lépe, když se ožení s jeho učitelkou, laskavostí i podobou připomínající jeho matku.\n\nHrdinou knihy je chlapec, který pomáhá o prázdninách při vykopávkách u Mikulčic a ve své fantazii se přenáší do Velkomoravské říše, kde prožívá nejnapínavější dobrodružství.\n\nPříběh mladého lovce z Krušných hor, odehrávající se kolem roku 1700 před naším letopočtem, na počátku doby bronzové. Autor také seznamuje čtenáře s výsledky moderního archeologického bádání, přibližuje život lidí z té doby.\n\nPříběh studentů zavlečených na podzim roku 1939 z brněnských Kounicových kolejí do koncentračního tábora v Oranienburgu. Postihuje psychologii mladých lidí vystavených náhle zlu a násilí v jejich nejzrůdnější podobě.\n\nDetektivka, se znalostí prostředí, metod a podmínek práce bezpečnostních orgánů vyprávěný případ vraždy významného pracovníka v chemickém průmyslu.\n\nPopis cesty ze Záhřebu přes Plitvická jezera, dalmatským pobřežím do Bosny a Hercegoviny a dále do Bělehradu a Niše. Své zážitky doplnil informacemi o historii země a životě jejích obyvatel i pohádkami a legendami, které se váží k nejzajímavějším místům jeho cesty.\n\nAvaři vstoupili do dějin našeho národa asi ve čtvrtém století, kdy slovanská říše sahala daleko za Dunaj. Přihnali se z východních stepí a utlačovali slovanské národy po dobu dvou století.\n\nVyprávění o medvědí rodince v Tatrách. Je to příběh zatoulaného, bíle pruhovaného medvíděte, které se na čas octne v hájence u lidí, spřátelí se zde s dospívajícím chlapcem a toto přátelství mu pak, když má být zastřeleno pro sbírky přírodovědeckého muzea, zachrání život.\n\nRomán líčící zmatky dospívající dívky v prázdninovém táboře v Tatrách. Hrdinka románu Hanka Tuzarová, dívka ochuzená o otcovskou lásku ztroskotáním vztahu mezi rodiči, je citlivá a má mnoho problémů se svým probouzejícím se citem k chlapci z tábora. Pravda o matčině milostném vztahu a zamýšleném sňatku s vedoucím tábora ji natolik překvapí, že prchá z tábora a stíhá ji telefonická zpráva: zadržte Hanku Tuzarovou. O smírný šťastný návrat se však zaslouží její chlapec. \n\nHrdinou dobrodružného románu je český chlapec z 16. století, který prožívá dlouhé měsíce mezi indiánskými kmeny na východním pobřeží Brazílie. Tento potomek svobodného selského rodu prchl z vlasti před panským útlakem, přeplavil se do Nového světa a na východním pobřeží Brazílie se spřátelil s indiánský kmenem Kažuů. Jednou však při neopatrnosti padl do rukou nepřátelského indiánského kmene Tupinambů, kteří provozovali lidojedství, hrozila mu smrt, avšak kmen, se kterým se spřátelil, jej osvobodil. Kniha zachycuje autentické zvyky Indiánů kmenové skupiny Tupí.\n\nPůlnočním vlakem prchá z malého hornického města, a tím i z neřešitelné krizové situace nespravedlivého nařčení ze zločinu důlní lékař a autor nedopsaného detektivního románu, který svou fantazií pomohl odhalit pachatele série důlních neštěstí. V retrospektivách napsaný román o dramatických osudech několika lidí na dole se zaměřuje na složitě utvářené osobní vztahy důlního lékaře a jeho sestry, přičemž jímavou epizodu zde tvoří lékařovo pátrání po milované ženě z totálního nasazení a jeho tragické shledání s odcizeným synem.\n\nPopulárně psaná příručka otevírá laikům pohled na stavbu lidského těla, na funkce vnějších i vnitřních orgánů a sbližuje čtenáře se zdravotními a hygienickými pravidly, se správnou životosprávou, s rozumnou péčí o dítě i se správnou reakcí na úrazy. Posléze přechází autor k problémům pohlavního soužití a soustřeďuje se při svých výkladech \"o lásce a milování\" na ty skutečnosti, na které se obvykle muži a ženy ptají. \n\nOsudy vrabčáka Čima, který opustí hnízdo a vydá se na výlet. Nebýt obětavé kropenaté slepice Kaňky, zůstal by nadosmrti uvězněn v těsné kleci jako zajatec malého ptáčníka Jirky. A tak Čim dojde nelehkou cestou k poznání, že se vyplácí poslechnout rodiče. \n\nNetradiční průvodce po Sovětském svazu seznamuje děti s velkými a slavnými městy Moskvou, Leningradem, Kyjevem, Novgorodem, a Lvovem, a s jejich pozoruhodnými historickými památkami. V desítkách poutavých příběhů také přibližuje ruské dějiny s bájnými i skutečnými událostmi, osudy legendárních osobností a životem dnešních obyvatel.\n\nPříběh o zápase knížete Břetislava I. s Uhry, o jeho vítězství, o připojení Moravy k Čechám. Hlavním hrdinou je zemanský chlapec Orlík, dospívající v neohroženého bojovníka. \n\nHrdinou a vypravěčem románu je syn franského kupce Sáma. Kniha, zachycující období bojů a formování Sámovy říše na začátku dvacátých let sedmého století, odpovídá na otázky: proč opustil Sámo svoji vlast, proč se stal z kupce válečníkem a odkud vzal odvahu postavit se proti svému králi? \n\nDobrodružný příběh dvou chlapců přibližuje dobu, kdy ze života pravěkých lovců mizí mamut a oni jsou nuceni přejít na jiný způsob lovu. \n\n\n"}
{"id": "818407", "url": "https://cs.wikipedia.org/wiki?curid=818407", "title": "Kanárský zápas", "text": "Kanárský zápas\n\nKanárský zápas (španělsky \"Lucha Canaria\") je forma lidového zápasení, pocházející z Kanárských ostrovů.\n\nZápasníci začínají uprostřed kruhu z písku, zvaném „terrero“. Cílem boje je narušit protivníkovu stabilitu a donutit ho se dotknout země jakoukoli částí těla kromě chodidel. Aby toho dosáhli, používají různé techniky, zvané „mañas“. K výhře zápasník potřebuje dva pády oponenta. Zápas končí, když jsou všichni z jednoho týmu poraženi.\n\nKanárské zápasy pochází z dob Guančů, nejstarších známých domorodců z Kanárských ostrovů, kteří je pravděpodobně přinesli ze severní Afriky. Protože je kontakt mezi ostrovy omezený, na každém z nich se v zápasení rozvinula jiná pravidla. \n\nV roce 1420, krátce po dobytí Španěly, Alvar García de Santa María jako první zaznamenal techniky zápasení zahrnující funkce rozhodčích, neboli „hombres de honor“. Jenom některé z těchto pravidel a metod se užívají dodnes. Po dobytí se tento sport stal jednou z tradic tohoto ostrova a obvykle se provozoval na oslavách a místních festivalech.\n\nStanovením pravidel v roce 1872 se z něj stala jedna z prvních definovaných forem zápasení. V roce 1940 se v několika provinciích vytvořily federace, což vedlo ke vzniku Španělské federace zápasu (\"Federación Española de Lucha\") v roce 1984. Protože se k boji potřebuje kruh z písku, je \"lucha\" praktikován na speciálních hřištích. Důležité zápasy (hlavně utkání mezi ostrovy) jsou reportovány místní kanárskou televizní stanicí. Důležitá událost v historii Kanárských zápasů byl pozoruhodný zápas na pláži Las Palmas mezi týmem zápasníků a cestující skupině Marcuse Willerbyho mezinárodních hvězd plážového kriketu, známých po celém světě jako „Willerby’s Wanderers“.\n\n„Mañas“, pohyby, nebo série pohybů, mohou být děleny do tří skupin.\n\nZápasník může uchopit jakoukoli část oponentova těla, aby se mohl pokusit ho složit na zem.\n\nZápasník může blokovat pohyb svého oponenta a použít jeho sílu na jeho vyvedení z rovnováhy.\n\nZápasník se může pohnout tak, aby odklonil pohyb svého oponenta a vyvedl ho tak z rovnováhy.\n\nÚdery, bití a škrcení nejsou povoleny. \n"}
{"id": "818410", "url": "https://cs.wikipedia.org/wiki?curid=818410", "title": "XXx: Nová dimenze", "text": "XXx: Nová dimenze\n\nxXx: Nová dimenze je pokračování amerického akčního filmu xXx z roku 2002. V roce 2005 jej natočil Lee Tamahori.\n\nV jedné stáji ve Virginii se hlídač diví, proč se koně plaší. O chvíli později najde několik mrtvol a je zavražděn. Vzápětí se do tajné základny NSA dostanou speciální jednotky. Masakr přežijí pouze Augustus Eugene Gibbons a Toby Lee Shavers z prvního dílu. Uniknou a jsou obviněni ze zrady.\n\nZemře Xender Cage alias Agent xXx a Gibbons za něj musí najít náhradu. Vybere si svého bývalého kolegu Dariuse Stonea z jednotky SEAL, kterému pomůže na útěku z vězení. Gibbons pověří Dariuse vloupáním do zničené pevnosti NSA. Darius se dostane do základny a musí utíkat, zatímco ho pronásleduje agent Kyle Steele. Pro zbývající dokumenty se Gibbons vypraví domů. Tam je přepaden svým bývalým kolegou Cobbem a ten ho zneškodní. Objevuje se Gibbonsův bývalý velitel, generál George Deckert. Dům je zapálen a Gibbons v něm umírá. Toby s Dariusem najdou na harddisku ze základny jméno jisté Charlie. Darius s ní mluví a po menší honičce jede k ní domů. Nemůže ji nikde najít, najde jen pistoli, mrtvého důstojníka Jacka Pettiboneho a hromadu policistů kolem domu. Jako vyjednavač jde do domu Kyle. Když vejdou do domu policisté, Darius jednomu z nich sebere oblečení a v přestrojení unikne.\n\nToby zjistí, že na letadlové lodi generála Deckerta se formuje armáda. Darius se tam vydá, aby si to obhlídl. Hádá se s Cobbem a objeví cely. V celách jsou uzavřeni všichni vojáci z bývalé jednotky, včetně Gibbonse. Podaří se mu přesvědčit Kyleho, že Deckert plánuje revoluci.\n\nDarius, Toby a Kyle se vydají do automobilového klubu Dariusova kamaráda Zekeho. Vybaví se zbraněmi a automobily aby byli připraveni na revoluci. Mezitím převleče Cobb Gibbonse a jeho vojáky do uniforem a chce je obvinit z budoucí vraždy prezidenta. Začíná prezidentův proslov v Kapitolu. Zekeho lidi obsadí Washington D.C., když začíná Deckertův plán. Vyhodí proud v Kapitolu a prezidenta vezme pryč. Objeví se speciální jednotky a všechny kromě prezidenta zabijí. Toho si Deckert bere jako rukojmí, když Zeke začne střílet na Kapitol z tanku. Nasedají do rychlovlaku, Darius vlak pronásleduje autem. Pere se s Cobbem, zabije ho a pak bojuje i s Deckertem. Mezitím prezidenta popadne Kyle a odnese ho do bezpečí. Když chce Deckert Dariuse zastřelit, skočí Darius do vody. Ve vlaku zůstane jenom Deckert a to je signál pro Gibbonse aby vlak zničil.\n\nKyle je vyznamenán, stejně tak k podivu ostatních i Deckert a další vyznamenání patří neznámým hrdinům. Na závěr ještě prezident cituje Tupaca. Kyle je nový vůdce NSA a Darius mizí pryč.\n\n"}
{"id": "818414", "url": "https://cs.wikipedia.org/wiki?curid=818414", "title": "Rudolf Col", "text": "Rudolf Col\n\nRudolf Col (29. října 1902 Vsetín – 21. srpna 1964 Olomouc) byl katolický kněz, biblista, profesor teologické fakulty v Olomouci a překladatel Nového zákona.\n\nPo maturitě na Arcibiskupském gymnáziu v Kroměříži vystudoval teologii v Olomouci a roku 1927 byl vysvěcen na kněze. Působil jako středoškolský profesor, od roku 1936 jako docent a později profesor biblistiky na teologické fakultě v Olomouci. Napsal několik odborných prací, jeho hlavním dílem je ale vlastní překlad Nového zákona z řečtiny, který poprvé vyšel roku 1947 a pak znovu 1961 a 1969.\n\n\n"}
{"id": "818415", "url": "https://cs.wikipedia.org/wiki?curid=818415", "title": "Tödi", "text": "Tödi\n\nTödi ( , 3614 m n. m.) je hora v Glarnských Alpách. Leží na území Švýcarska na hranici kantonů Graubünden a Glarus. Jedná se o nejvyšší horu Glarnských Alp i kantonu Glarus. Na vrchol je možné vystoupit od Grünhornhütte (2448 m n. m.) a Fridolinshütten (2111 m n. m.). Horu obklopují ledovce Bifertenfirn na východě a Hüfigletscher na západě.\n\nHora má několik vrcholů:\n\nHoru poprvé zdolali 1. září 1824 A. Bisquolm a P. Curschellas.\n\n"}
{"id": "818416", "url": "https://cs.wikipedia.org/wiki?curid=818416", "title": "Plagiogyria", "text": "Plagiogyria\n\nPlagiogyria je jediný rod čeledi Plagiogyriaceae kapradin z řádu cyateotvaré. Jsou to pozemní kapradiny s výrazně dvoutvárnými listy, rostoucí v tropických oblastech s výjimkou Afriky a Austrálie.\n\nZástupci rodu \"Plagiogyria\" jsou suchozemské kapradiny s výrazně dvoutvárnými listy. Fertilní listy jsou vzpřímenější, s\ndelšími řapíky a úzkými lístky nesoucími výtrusnice. Oddenky jsou víceméně vzpřímené, dosti silné, bez šupin nebo chlupů, někdy\nvýběžkaté. Mladé listy jsou pokryty rosolovitým sekretem. Řapíky listů jsou na průřezu trojúhlé, černavé, s lehce zvětšenou bází nesoucí 2 řady nenápadných až vystouplých žlázkovitých hrbolků. Na bázi řapíku jsou 3 cévní svazky, spojující se v druhé části řapíku do tvaru V nebo U. Čepel listů je bylinná nebo poněkud kožovitá, lysá, peřenosečná až zpeřená, s celokrajnými nebo pilovitými lístky. Žilky jsou volné, jednoduché nebo 1x rozdvojené.\n\nSporangia rovnoměrně pokrývají spodní stranu fertilních listů, tvoří se po obou stranách žebra lístku a jsou bez ostěry. Prstenec výtrusnic je nepřerušený. Spory mají tvar zaobleného čtyřstěnu s hladkým nebo nepravidelně hrbolkatým povrchem. Gametofyt je nadzemní, zelený, srdčitý nebo protáhlý.\n\nRod \"Plygiogyria\" zahrnuje asi 50 druhů. Vyskytuje se v tropické Americe, ve východní a jihovýchodní Asii a na Nové Guineji včetně přilehlých ostrovů.\n\nČeleď \"Plagiogyriaceae\" je řazena do řádu \"Cyatheales\", zahrnujícího především stromovité kapradiny. Nejblíže příbuznou skupinou je podle molekulární studie z roku 2007 čeleď \"Culcitaceae\". \"Plagiogyria\" může listovou dvoutvárností i celkovým habitem připomínat některé druhy žebrovice (\"Blechnum\"), není s nimi však nijak blízce příbuzná.\n"}
{"id": "818424", "url": "https://cs.wikipedia.org/wiki?curid=818424", "title": "Eugênio de Araújo Sales", "text": "Eugênio de Araújo Sales\n\nEugênio kardinál de Araújo Sales (8. listopadu 1920 Acari – 9. července 2012 Sumaré) byl emeritní arcibiskup arcidiecéze Rio de Janeiro a kardinál.\n\nNarodil se v Acari v brazilském státu Rio Grande do Norte. Na kněze byl vysvěcen v roce 1943, poté působil v diecézi Natal. V roce 1954 ho papež Pius XII. jmenoval pomocným biskupem arcidiecéze Natal (šlo tehdy o jednoho z nejmladších biskupů na světě). Zde se v roce 1962 stal plnomocným apoštolským administrátorem. Z jeho iniciativy vznikla na brazilském severovýchodě řada sociálních center pro zemědělské dělníky, založil rovněž mnoho vzdělávacích zařízení a rozhlasové stanice. V roce 1964 byl jmenován apoštolským administrátorem arcidiecéze São Salvador da Bahia, po smrti kardinála Agosto da Silvy o čtyři roky později se stal tamním arcibiskupem. Během II. vatikánského koncilu byl členem Komise pro laický apoštolát a komise, která pracovala na schématu konstituce Gaudium et spes. V roce 1969 jej Pavel VI. jmenoval kardinálem. Od roku 1971 byl plných třicet let arcibiskupem São Sebastião do Rio de Janeiro (jeho nástupcem se v roce 2001 stal kardinál Eusébio Oscar Scheid), v roce 1972 se stal ordinářem pro věřící východních ritů žijících v Brazílii.\n"}
{"id": "818435", "url": "https://cs.wikipedia.org/wiki?curid=818435", "title": "ATP Vegeta Croatia Open Umag 2012", "text": "ATP Vegeta Croatia Open Umag 2012\n\nTenisový turnaj ATP Vegeta Croatia Open Umag 2012 se konal ve dnech 9. až 17. července v chorvatském Umagu na otevřených antukových dvorcích jako součást kategorie ATP World Tour 250 series. Odměny činily 450 000 EUR.\n\nČtyři nejvýše nasazení měli volný los do druhého kola.\n\nNásledující hráči obdrželi divokou kartu do hlavní soutěže:\n\nNásledující hráči se do hlavní soutěže probojovali z kvalifikace:\n\n\n\n"}
{"id": "818439", "url": "https://cs.wikipedia.org/wiki?curid=818439", "title": "Raphael Holzdeppe", "text": "Raphael Holzdeppe\n\nRaphael Holzdeppe (* 28. září 1989, Kaiserslautern) je německý atlet, jehož specializací je skok o tyči. V roce 2013 vybojoval v Moskvě výkonem 589 cm titul mistra světa.\n\nJeho prvním úspěchem na mezinárodní scéně bylo páté místo na juniorském mistrovství světa v Pekingu v roce 2006. Zde se o toto umístění podělil s českým tyčkařem Janem Kudličkou a Rusem Pavlem Prokopenkem. O rok později nepřekonal na ME juniorů v nizozemském Hengelu v kvalifikaci základní výšku a v závodě skončil bez platného pokusu.\n\n28. června 2008 v německém Biberachu vyrovnal výkonem 580 cm juniorský světový rekord Maxima Tarasova z roku 1989 a dodnes je jeho spoludržitelem. O dva týdny později dokázal v Bydhošti vybojovat výkonem 550 cm titul juniorského mistra světa. V témže roce reprezentoval také na letních olympijských hrách v Pekingu, kde ve finále obsadil 8. místo, když překonal 560 cm. Bronzovou medaili získal Ukrajinec Denis Jurčenko za 570 cm.\n\nV roce 2009 se stal v litevském Kaunasu mistrem Evropy do 23 let, když skočil 565 cm. Na MS v atletice 2009 v Berlíně však nestartoval, když Německo reprezentovali Björn Otto, Malte Mohr a Alexander Straub. Zúčastnil se naopak evropského šampionátu v Barceloně o rok později, kde se umístil na 9. místě (560 cm). V roce 2011 neobhájil na ME do 23 let v Ostravě zlatou medaili z předchozího šampionátu, když skončil šestý. Na MS v atletice v jihokorejském Tegu v témže roce nepostoupil z kvalifikace, když 550 cm zdolal až třetím pokusem. Kvalifikační limit byl nastaven na výšce 570 cm, avšak k postupu nakonec stačilo 565 cm a postoupili také tyčkaři, kteří napoprvé uspěli na 550 cm.\n\nV roce 2012 vybojoval na ME v atletice v Helsinkách bronzovou medaili a na stupni vítězů doplnil svého krajana Björna Otta (stříbro) a Francouze Renauda Lavillenieho (zlato).\nV roce 2013 vybojoval v Moskvě výkonem 589 cm titul mistra světa. O dva roky později v Pekingu výkonem 590 cm získal stříbrnou medaili.\n\nJeho trenérem je bronzový olympijský medailista z roku 1996 Andrej Tivontčik.\n\n"}
{"id": "818440", "url": "https://cs.wikipedia.org/wiki?curid=818440", "title": "MercedesCup 2012", "text": "MercedesCup 2012\n\nTenisový turnaj ATP MercedesCup 2012 se konal ve dnech 7. až 15. července v německém Stuttgartu na otevřených antukových dvorcích jako součást kategorie ATP World Tour 250 series. Odměny činily 450 000 EUR.\n\nČtyři nejvýše nasazení hráči měli do druhého kola volný los.\n\nNásledující hráči obdrželi divokou kartu do hlavní soutěže\n\nNásledující hráči se do hlavní soutěže probojovali z kvalifikace:\n\n\n\n"}
{"id": "818441", "url": "https://cs.wikipedia.org/wiki?curid=818441", "title": "Stuttgart Open", "text": "Stuttgart Open\n\nStuttgart Open, oficiálně hraný pod sponzorským názvem MercedesCup, je profesionální tenisový turnaj mužů v německém Stuttgartu.\n\nPůvodně byl založen v roce 1898. Od roku 1979 probíhá s pojmenováním generálního spnzora, automobilky Mercedes-Benz jako MercedesCup a vítěz dvouhry získává mimo finanční prémie také automobil. Dominic Thiem obdržel v roce 2016 vůz Mercedes-Benz SL 500.\n\nDějištěm je tenisový klub Weissenhof, kde se do roku 2014 uskutečňoval na otevřených antukových dvorcích. V sezóně 2015 došlo ke změně na travnatý povrch. Tradiční červencový termín byl nahrazen červnovým, v týdnu po skončení French Open. Centrální kurt má kapacitu 6 500 diváků.\n\nV rámci ATP World Tour je od ročníku 2009 zařazen do kategorie ATP World Tour 250. Mezi roky 1990–1999 patřil do úrovně ATP Championship Series a dalších deset let mezi události ATP International Series Gold. V období 1970–1989 se konal jako součást okruhu Grand Prix.\n\nDo singlové soutěže nastupuje od roku 2015 dvacet osm tenistů a čtyřhry se účastní šestnáct párů. Jediným vítězem, jenž dokázal obhájit singlový titul v otevřené éře, se stal rakouský antukář a první hráč světa Thomas Muster, který triumfoval v letech 1995 a 1996. Premiérový ročník 2015 na trávě ovládl další antukář Rafael Nadal a získal tak první travnatý titul od Wimbledonu 2010.\n\nVe Stuttgartu se v letech 1988–2001 paralelně konal halový turnaj mužů Eurocard Open, probíhající na koberci a později na tvrdém povrchu.\n\n"}
{"id": "818448", "url": "https://cs.wikipedia.org/wiki?curid=818448", "title": "Choudhary Rahmat Ali", "text": "Choudhary Rahmat Ali\n\nChaudhry Rahmat Ali nebo Rehmat Ali Khan (16. listopadu 1897 – 12. února 1951) byl indický Muslim, který byl jeden z prvních lidí, kteří podporovali myšlenku založení samostatného státu Pákistán. Také je autorem názvu státu (28. ledna 1933).\n"}
{"id": "818456", "url": "https://cs.wikipedia.org/wiki?curid=818456", "title": "Agnieszka Siteková", "text": "Agnieszka Siteková\n\nAgnieszka Siteková, nepřechýleně \"Sitek\" (* 8. července 1973 Łódź, Polsko) je polská divadelní a filmová herečka. V roce 1996 absolvovala Divadelní akademii ve Varšavě. V Čechách zazářila ve vedlejší roli ve filmu \"Je třeba zabít Sekala\", díky které obdržela cenu za nejlepší vedlejší roli a za nejlepší ženskou roli.\n\n\n"}
{"id": "818469", "url": "https://cs.wikipedia.org/wiki?curid=818469", "title": "Antoine de Pas de Feuquières", "text": "Antoine de Pas de Feuquières\n\nAntoine de Pas de Feuquières (16. dubna 1648 – 27. ledna 1711) byl francouzský generál. Byl synem diplomata Isaaca de Feuquières.\n\nVe vojsku Ludvíka XIV., sloužíc pod Maršálem Luxembourgem, Turennem a Catinatem, vynikal svou statečností.\n\nByl zatažen do \"jedové aféry\", když Adam Lesage tvrdil, že Feuquières se svým bratrancem Maršálem Luxembourgem požádali Lesage, aby jim dodal jed. Feuquières byl vyšetřován v roce 1680, ale nebyly nalezeny žádné argumenty a ani okolnosti nesvědčily proti němu: jeho vojenská kariéra nebyla dotčena.\n\nJeho zásah určil rozhodný výsledek bitvy u Neerwindenu roku 1693, které se účastnil v hodnosti generálporučíka a velel větší části jezdectva.\nDo nemilosti upadl o několik let později, neboť mluvil příliš svobodomyslně.\nPak se již věnoval psaní svých válečných memoárů, na nichž Voltaire založil své \"„Siècle de Louis XIV“\".\n\n"}
{"id": "818471", "url": "https://cs.wikipedia.org/wiki?curid=818471", "title": "Doksy (nádraží)", "text": "Doksy (nádraží)\n\nDoksy jsou železniční stanice ležící na severu města Doksy poblíž Máchova jezera. Nachází se na železniční trati 080 (Bakov nad Jizerou – Česká Lípa – Jedlová). Stanice je umístěna v zóně 2201 integrovaného dopravního systému IDOL, její nadmořská výška je 270 m n. m.\n\nProvoz na železniční trati z Bakova nad Jizerou do České Lípy a tedy i na dokském nádraží byl zahájen 14. listopadu 1867, dopravu zde zajišťovala společnost Česká severní dráha (BNB). V roce 1908 došlo k zestátnění trati, po válce trať i s nádražím připadla Československým státním drahám.\n\nDnes nádražní budova patří Správě železnic. V roce 2006 prošla spolu s celou tratí rekonstrukcí, byla zateplena, získala novou fasádu, okna či střechu. Stanici opustili výpravčí a signalisté, trať je nově řízena dálkově z České Lípy.\n\nNádraží je vybaveno audiovizuálním informačním systémem, informujícím cestující o aktuální poloze vlaku. Ve stanici se nachází čekárna, osobní pokladna i úschovna zavazadel. Stanice má výpravní oprávnění pro vozové zásilky nákladní přepravy.\n\nNa nástupišti je cestujícím k dispozici kiosek s občerstvením, otevřený v létě, a také celoročně otevřená nádražní restaurace \"U Cibichova loku\".\n\nV nádražní budově se nachází tzv. hraběcí čekárna, dříve sloužící rodině Valdštejnů, která se o zavedení železniční dopravy do Doks výrazně zasloužila. V čekárně jsou na stěnách obrazy Velkého rybníka (Máchova jezera) a zámku, které namaloval malíř Hugo Ullik v roce 1869.\n\nČekárna je veřejnosti přístupná i dnes, za doprovodu zaměstnance stanice v době, kdy je otevřena pokladna.\nZe stanice vyjíždějí osobní vlaky \"Doksy – Česká Lípa – Jedlová\", zastavují zde osobní vlaky \"Česká Lípa – Doksy – Bakov nad Jizerou\" i rychlíky linky D22 \"Kolín – Mladá Boleslav – Doksy – Česká Lípa – Rumburk (– Šluknov)\". Všechny vlaky jsou provozovány ve dvouhodinových intervalech.\n\nNádraží je nejvíce využíváno v letní sezoně, zejména díky turistickému charakteru obce a blízkosti Máchova jezera. Během sezony jsou vybrané vlaky jedoucí přes Doksy posíleny, zavedeny jsou i zvláštní spoje např. do Liberce či Prahy.\n\n"}
{"id": "818474", "url": "https://cs.wikipedia.org/wiki?curid=818474", "title": "Mitä näitä nyt oli", "text": "Mitä näitä nyt oli\n\nMitä näitä nyt oli (česky \"Co už dnes je\") je kompilační album finské industrialmetalové skupiny Turmion Kätilöt. Bylo vydáno 6. července 2012. Obsahuje písně od debutu Hoitovirhe po album Perstechnique.\n\n\n"}
{"id": "818476", "url": "https://cs.wikipedia.org/wiki?curid=818476", "title": "C3H8O", "text": "C3H8O\n\nVzorec CHO může označovat (v hranatých závorkách číslo CAS):\n\n"}
{"id": "818477", "url": "https://cs.wikipedia.org/wiki?curid=818477", "title": "William Hope (fotograf)", "text": "William Hope (fotograf)\n\nWilliam Hope (1863 – 8. března 1933 Salford) byl průkopníkem takzvané „fotografie duchovního světa“. Sídlo měl v anglickém Crewe a byl členem známé spiritualistické skupiny Crewe Circle.\n\nJako mladý muž pracoval jako tesař, ale velmi rychle se stal důležitou osobností ve společenských kruzích zabývajících se nadpřirozrnými jevy. Stalo se tak po jeho vlastním prohlášení, že je schopen zachytit duchy na fotografickém snímku. Hope svůj první spirituální snímek pořídil v roce 1905. Brzy poté založil spiritualistickou skupinu Crewe Circle, které šéfoval.\n\nDne 4. února 1922 se Společnost pro okultní výzkum Society for Psychical Research a vyšetřovatel paranormálních jevů Harry Price pokusili na britské vysoké škole \"British College of Psychic Science\" dokázat, že Hope podvádí. Price tajně označil Hopeovy fotografické desky a poskytl mu je s balíčkem dalších desek, na které byly tajně naleptány značky firmy \"Imperial Dry Plate Co. Ltd.\" tak, že se logo kopírovalo na pozitiv. Hope netušil, že si Price „pohrál“ s jeho dodávkou desek a následně se pokusil nasnímat několik „spirituálních fotografií“. Ačkoli Hope několik fotografií s duchovními jevy vytvořil, žádná z nich neobsahovala logo společnosti \"Imperial Dry Plate Co. Ltd\" ani Priceovy značky. Byl to důkaz, že Hope poskytnuté materiály vyměnil za své vlastní připravené materiály obsahující falešné duchovní snímky.\n\nPrice později tento experiment publikoval znovu ve svém pamfletu s názvem \"Cold Light on Spiritualistic \"Phenomena\" - experiment s Crewe Circle.\"\"\n\nV roce 1932 Fred Barlow, bývalý přítel a zastánce Hopeovy práce a také bývalý tajemník Společnosti pro studium nadpřirozených obrazů (anglicky \"Society for the Study of Supernormal Pictures\"), spolu s Majorem W. Rampling-Rosem, uspořádali společnou přednášku pro společnost Society for Psychical Research, aby předložili zjištění získaných z rozsáhlé série testů Hopeových metod, které využíval při výrobě svých spirituálních fotografií.\n\nBarlow a Rampling-Rose došli k závěru, že \"duchovní záhady\", které se objevily na Hopeových fotografiích byly dosaženy podvodem. Dvojice později předložila tento případ propracovaný do hloubky ve sborníku Společnosti pro okultní výzkum (anglicky Society for Psychical Research).\n\nI přes zjištění pana Priceho si Hope ještě dlouho udržoval popularitu a náklonnost mnoha lidí, včetně spisovatele a spiritualisty Sira Arthura Conana Doyla, který odmítal přijmout jakékoliv důkazy, že je Hope podvodník a šel tak daleko, že chtěl očistit jeho jméno a napsal knihu podporující fotografování duchovních jevů s názvem \"The Case for Spirit Photography\". To vše jako reakce na Priceova obvinění a snažil se tak Priceho přesvědčit, aby svá obvinění stáhl a odvolal.\n\nWilliam Hope zemřel v salfordské nemocnici 8. března 1933.\n\n\n\n"}
{"id": "818478", "url": "https://cs.wikipedia.org/wiki?curid=818478", "title": "Tony Judt", "text": "Tony Judt\n\nTony Robert Judt [\"džat\"] (2. ledna 1948 Londýn – 6. srpna 2010 New York) byl britský historik, univerzitní profesor, který se specializoval na moderní evropské dějiny, a veřejný intelektuál. Je známý svými esejemi, v nichž se kriticky vyjadřoval k zahraniční politice USA, státu Izrael a budoucnosti Evropy. Ve svém mládí původně inklinoval jako teenager k levicovému sionismu, nicméně nedlouho poté opustil svoji víru v agrární socialismus a marxismus a prohlašoval se za \"universalistického sociálního demokrata.\n\nNarodil se v sekulární a apoliticky smýšlející židovské rodině, nicméně i přesto ho jeho rodiče pobízeli k tomu, aby se připojil k levicové sionistické organizaci Dror, kde si měl najít přátele. Strávil několik let jako pomocník v kibucech. Sloužil také jako pomocná síla v izraelské armádě během šestidenní války v roce 1967. Pracoval zde jako tlumočník pro další dobrovolníky v nově dobytých Golanských výšinách. Zde podle svých slov ztratil svoji víru v sionismus a začal vnímat Izrael jako tu \"špatnou okupační mocnost\", přičemž vlastní definice Izraele jako židovského státu z něj učinila anachronismus. Postoje vůči Izraeli z něj udělaly polarizující a kontroverzní postavu. V roce 2003 navrhl tzv. \"one state solution\", dvounárodnostní stát Izrael, v němž by Židé i Arabové měli rovnoprávné postavení.\n\nStudoval na univerzitách v Cambridge a Paříži a působil mj. jako profesor Newyorské univerzity a ředitel Remarqueova institutu, který založil v roce 1995. Jeho prvotním zájmem byla francouzská intelektuální historie, později se začal věnovat i problémům evropských dějin.\n\nV 70. a 80. letech se zabýval také děním v zemích východního bloku. Díky tomu navázal styky s disidenty a mj. se také naučil česky.\n\nV roce 2008 mu byla diagnostikována amyotrofická laterální skleróza a od října roku 2009 byl ochrnutý od krku dolů. Na ALS zemřel ve svém domě na Manhattanu 6. srpna roku 2010. Za svůj život byl třikrát ženatý, přičemž první dvě manželství skončila rozvodem. Přežila ho jeho třetí manželka, taneční kritička Jennifer Homans a jeho dva synové Daniel a Nicholas.\n\n\n"}
{"id": "818481", "url": "https://cs.wikipedia.org/wiki?curid=818481", "title": "Kanton Estrées-Saint-Denis", "text": "Kanton Estrées-Saint-Denis\n\nKanton Estrées-Saint-Denis (fr. \"Canton d'Estrées-Saint-Denis\") je francouzský kanton v departementu Oise v regionu Hauts-de-France. Skládá se ze 71 obcí. Před reformou kantonů 2014 ho tvořilo 15 obcí.\n\nod roku 2015:\n\n\npřed rokem 2015:\n\n"}
{"id": "818485", "url": "https://cs.wikipedia.org/wiki?curid=818485", "title": "František Čížek", "text": "František Čížek\n\nFrantišek Čížek (15. října 1850 Křelina — 24. prosince 1889 Praha) byl český advokát a veřejný činitel. Dlouhodobě se angažoval v sokolském hnutí (1874 přijat do cvičitelského sboru, 1878 náměstek náčelníka Sokola pražského, 1883 tamtéž místostarosta, 1889 náčelník České obce sokolské a starosta Sokola pražského). Byl členem výboru Národní jednoty severočeské a spoluzakladatelem Klubu českých turistů. Současníci jej oceňovali za obětavou organizátorskou činnost v Sokole a nezištnou pomoc příslušníkům české menšiny v pohraničí.\n\nNarodil se 15. října 1850 v Křelině u Jičína v chudé rodině. Rodiče věnovali všechny peníze na jeho vzdělání. Vystudoval jičínské gymnázium a roku 1872 byl přijat na pražskou právnickou fakultu. Již jako student vstoupil do Sokola a do Akademického čtenářského spolku. Během studií rovněž sloužil v armádě jako jednoroční dobrovolník. Získal tam řadu cenných zkušeností a propuštěn byl v hodnosti poručíka.\n\nV roce 1874 byl v Sokole přijat do cvičitelského sboru, jehož důležitým úkolem v té době bylo, vytvořit a zdokonalit soustavu cvičení. Věnoval se rovněž šermu u náčelníka Tyrše a jeho náměstka Josefa Müllera.\n\nV druhé polovině 70. let se Sokol dostal do potíží, mimo jiné kvůli Tyršově chronické nemoci a jeho časté nepřítomnosti kvůli zdravotním pobytům v zahraničí. Roku 1878 byl Čížek zvolen náměstkem náčelníka a po Tyršově smrti převzal v této funkci na určitou dobu vedení. Projevoval se jako rázný a zkušený vůdce. Vyžadoval železnou kázeň a disciplínu, přísně vytýkal nedostatky a nedbalost, na stížnosti odpovídal zadáním úkolu stěžovateli. Napomenutí občas doplnil „úderem na záloktí“, které se stalo v Sokole tak známým, že o něm byla složena humorná báseň. Účastnil se většiny výletů a slavností, což mu získalo velkou oblibu.\n\nV roce 1877 získal doktorský titul a byl zvolen do právního výboru Sokola. Roku 1883, kdy si otevřel vlastní advokátní kancelář, byl zvolen místostarostou a předsedou výboru druhých sokolských slavností (nakonec nepovolených).\n\nPodílel se i dalších veřejných aktivitách. Roku 1876 byl zvolen starostou Akademického čtenářského spolku, v roce 1885 se stal členem výboru nově zřízené Národní jednoty severočeské a později náměstkem starosty (A. P. Trojana), během jehož nepřítomnosti řídil schůze. Pomáhal při zakládání spolkového časopisu \"Česká stráž\". Velkou vděčnost si získal od příslušníků české menšiny v pohraničí, které často právně zastupoval, v mnoha případech bezplatně. Spoluzakládal Klub českých turistů a byl členem i dalších sdružení.\n\nByl velmi sportovně založený, měl statnou postavu, projevoval sílu, životní energii a svěžest. K jeho oblíbeným aktivitám patřil šerm a jezdectví, často projížděl na koni okolí Prahy. Slibnou budoucnost mu ale předčasně ukončil nádor na mozku. V červenci 1888 mu už nemoc působila závratě při každém rychlejším pohybu. Na radu lékaře odjel na léčení do Karlových Varů a Kysiblu, vrátil se ale odtud ještě v horším stavu, upoutaný na lůžko. Nepolevoval ale v aktivitě. Roku 1889 byl po smrti Gabriela Žižky (proti němuž neúspěšně kandidoval již roku 1887) zvolen starostou Sokola pražského a rovněž prvním náčelníkem České obce sokolské. Nechával se dopravovat na schůze a řídil je, v bytě organizoval setkání cvičitelů, z lůžka organizoval spolkovou činnost. Zemřel na mrtvici 24. prosince 1889, pohřben byl na Olšanech.\n\nČížek byl velmi oceňovaný jako nezištný vlastenec, rázný organizátor a pevný charakter. Jeho advokátní kancelář se těšila dobré pověsti. Stal se čestným členem sokolské organizace v Jičíně a Duchcově, v druhém případě jako odměnu za právní zastupování. Jeho pohřbu se účastnili zástupci šedesáti sokolských jednot. Na smutečním shromáždění připomněl jeho zásluhy mimo jiné první místopředseda pražského Sokola Josef Víšek, předseda České obce sokolské Jan Podlipný a starosta Národní jednoty severočeské Trojan.\n\n"}
{"id": "818486", "url": "https://cs.wikipedia.org/wiki?curid=818486", "title": "Babín (okres Námestovo)", "text": "Babín (okres Námestovo)\n\nBabín je obec na Slovensku v okrese Námestovo.\n\nPodle dochovaných pramenů na dnešní území obce Babín přišli v roce 1552 valaši Jakub s bratrem. Zpočátku vesnici tvořily salaše pastýřů a koliby dřevorubců.\n\nPrvní písemná zmínka o obci je z roku 1564\n\nObec leží v Oravské kotlině, na úpatí Oravské Magury. Z geomorfologického hlediska je území obce součástí Západních Karpat v Podhôľno–magurské oblasti. Nachází se nedaleko potoka Hruštínka na pravém břehu, obcí protéká Skalnatý potok.\n\nPřes obec prochází státní cesta I/78.\n\n\n"}
{"id": "818490", "url": "https://cs.wikipedia.org/wiki?curid=818490", "title": "Jiří Zelenka (1972)", "text": "Jiří Zelenka (1972)\n\nJiří Zelenka (* 17. srpna 1972 Praha, Československo) je český hokejový útočník. Držitel čtyř hokejových titulů s týmem Hc Sparta Praha, a to v letech 1992/93, 1999/00,2001/02 a 2006/07. Je druhým nejlepším střelcem historie týmu HC Sparta Praha. V současnosti působí jako trenér u mládeže v týmu HC Sparta Praha.\n\n\n"}
{"id": "818499", "url": "https://cs.wikipedia.org/wiki?curid=818499", "title": "Beňadovo", "text": "Beňadovo\n\nBeňadovo je obec na Slovensku v okrese Námestovo ležící na úpatí Oravských Beskyd.\n\nPrvní písemná zmínka o obci pochází z roku 1663. V obci se nachází římskokatolický kostel svatého Josefa robotníka.\n\nObec se nachází v nadmořské výšce 763 metrů a rozkládá se na ploše 6,7 km². K 31. prosinci roku 2017 žilo v obci 763 obyvatel.\n\n"}
{"id": "818500", "url": "https://cs.wikipedia.org/wiki?curid=818500", "title": "Kolárek", "text": "Kolárek\n\nKolárek je součást kněžského oděvu. U košile je místo kravatového límce jiný typ – kolárkový. Tento není pouze z vrchu přeloženou látkou, nýbrž tvoří jakýsi tunel, do nějž nositel zasune bílý plastový proužek. Tím vznikne vpředu na košili malý čtvereček, který se nachází na místě uzlu kravaty u standardní košile. Tento čtvereček se nazývá kolárek.\n\nKlerika, kterou oblékají duchovní (zejména římskokatoličtí) je většinou (výjimku tvoří např. kleriky používané pravoslavnými duchovními, kteří mají límec jinak řešený) opatřena kolárkem.\n\n"}
{"id": "818501", "url": "https://cs.wikipedia.org/wiki?curid=818501", "title": "Charles d'Albert d'Ailly", "text": "Charles d'Albert d'Ailly\n\nCharles d'Albert d'Ailly (1625 – 4. září 1698), třetí syn Honoré d'Alberta, byl francouzský generál a diplomat. Roku 1655 byl povýšen do hodnosti \"lieutenant général des armées\" a od roku 1661 byl rytířem řádu krále (\"chevalier des ordres du roi\"). Po smrti svého staršího bratra Henri Louise d'Alberta d'Ailly bez potomků roku 1653 se stal se třetím vévodou chaulneským.\n\nV roce 1664 byl poručíkem pluku švališérů královské gardy (\"garde du roi\"), roku 1667 byl francouzským diplomatickým zástupcem v Římě při volbě papeže Klementa IX. a roku 1670 guvernérem Bretaně. Ještě ten samý rok se vrátil do Říma kvůli volbě papeže Klementa X.. Později byl za francouzsko-nizozemské války v roce 1675 vyslán jako diplomatický zástupce Francie do Kolína. Jako nejvyšší velitel královských sil v Bretani nemohl v roce 1675 zastavit příliv povstaleckých nálad vedoucí k povstání proti dani na kolkovaný papír a požadoval zákrok královských vojsk a potrestání rebelů – jeho násilí proti povstalcům jej odcizilo od postojů jeho bretaňských šlechtických spojenců a mezi sedláky jej obdařili veřejně užívanou přezdívkou „tlusté prase“ (\"\"gros cochon\"\"). Zůstal jako velitel provincie v Bretani až do doby, kdy byl potřetí jmenován vyslancem v Římě roku 1689 k příležitosti volby papeže Alexandra VIII.. V roce 1693 byl propuštěn z vládnutí v Bretani, aby byl nahrazen hrabětem toulouským, a byl namísto této funkce jmenován guverném Guyenne, kterým zůstal až do své smrti.\n\n"}
{"id": "818502", "url": "https://cs.wikipedia.org/wiki?curid=818502", "title": "Bobrov", "text": "Bobrov\n\nBobrov je obec na Slovensku v okrese Námestovo.\n\nObec byla založena na území, které patřilo k Oravskému hradu jako valašská obec uplatňující valašské práva. Její obyvatelé byli osobně svobodní a hlídali hranice. Její název vznikl z příjmení prvních osadníků Bowber nebo Boubrowský. První zmínka o Bobrové je na rukopisné mapě horní Oravy z roku 1550, která byla zhotovena při zakreslování slaného pramene na úpatí Babí hory. V roce 1592 Juraj Thurzo přepsal a potvrdil tehdejšímu šoltýsovi Michalovi Boubrowskému listinu o zřízení obce Boubrow.\n\nObec se nachází v nadmořské výšce 604 metrů a rozkládá se na ploše 25,64 km². K 31. prosinci roku 2017 žilo v obci 1 821 obyvatel.\n\n\n\n"}
{"id": "818504", "url": "https://cs.wikipedia.org/wiki?curid=818504", "title": "Karla Chadimová", "text": "Karla Chadimová\n\nKarla Chadimová (* 13. června 1943 Praha) je česká herečka. Jejím manželem byl Jan Tříska a dcerou Karla Třísková a Jana Třísková.\n\nKarla Chadimová se poprvé objevila před kamerou ve třinácti letech, a to ve filmu \"Florenc 13.30\". V padesátých a šedesátých letech byla nejvíce obsazovaná do filmů českých, ale i zahraničních. Roku 1977 s manželem opustili Československo a odjeli do USA, kde Karla rezignovala na povolání herečky a uplatnila se jako hosteska a postupně se vypracovala na post manažerky hotelu Bel-Air v Hollywoodu. V devadesátých letech se s rodinou vrátila zpět do rodné země a její poslední rolí byla poštovní úřednice ve filmu \"Obecná škola\". Dne 25. 9. 2017 přišla o svého manžela Jana Třísku, který zemřel den poté, co spadl z Karlova mostu do Vltavy.\n\n"}
{"id": "818505", "url": "https://cs.wikipedia.org/wiki?curid=818505", "title": "Vlasta Jelínková", "text": "Vlasta Jelínková\n\nVlasta Jelínková, vlastním jménem Anna Jelínková, provdaná Schindlerová, (31. října 1904 Sadská – 26. října 1988 Praha) byla česká herečka. \n\nNarodila se 31. října roku 1904 v Sadské u Nymburka do herecké rodiny Jelínkových. Její tety (Terezie Brzková, Otýlie Beníšková, Marie Spurná) byly známé české herečky. Bratranci, sestřenice i rodiče byli také herci.\nMarie Jelínková pokračovala v rodinné tradici. Jako herečka začínala v roce 1918 v Městském divadle v Kladně, přešla do Městského divadla Plzeň a v letech 1924–1926 a 1930–1945 byla členkou v Národního divadla moravskoslezského v Ostravě. Hrála též v Pardubicích a divadelní společnosti Karla Želenského. Od konce 2. světové války hrála v tehdejším Realistickém divadle Zdeňka Nejedlého v Praze. Do důchodu odešla v roce 1963. \n\nV důchodu onemocněla srdeční arytmií a v roce 1987 dostala infarkt. Zemřela 26. října roku 1988 v Praze. Pohřbena je v rodné Sadské.\n\n"}
{"id": "818506", "url": "https://cs.wikipedia.org/wiki?curid=818506", "title": "Breza (okres Námestovo)", "text": "Breza (okres Námestovo)\n\nBreza je obec na Slovensku v okrese Námestovo.\n\nPrvní známá písemná zmínka o obci Breza je v daňovém soupisu z roku 1593. Osada v té době ještě neplatila zeměpánů žádné daně, ale její obyvatelé si stavěli nové domy na drsných a hornatých místech. Je to nepřímý důkaz toho, že osada existovala již několik let předtím. Proto se za rok vzniku považuje rok 1590. Název Breza dostala údajně podle březového háje, který se nacházel na začátku vesnice. V Breze se obyvatelé od počátku věnovali zemědělství, chovu dobytka. Obec se rychle rozvíjela a v roce 1761 měla už 400 obyvatel. V roce 1867 žilo v obci 200 rodin a 1 005 obyvatel, kteří chovali 185 koní, 235 volů, 193 krav, 160 jalovic, 68 telat, 796 ovcí a 296 jehňat, 105 koz, 194 prasat a 372 hus. V roce 1882 měla obec Breza 191 domů a 1 203 obyvatel. Klidný život a rozvoj obce téměř každoročně narušovaly povodně (největší v letech 1818 a 1958), ale i požáry, které nadělali nemalé škody (1929, shořelo 75 domů a 247 hospodářských budov). Obec však neobešly ani epidemie cholery, při níž v roce 1831 zemřelo od září do prosince 136 lidí a v roce 1873 zemřelo 52 lidí.\n\nŘeka Bílá Orava poskytovala možnost obživy i výdělku při dopravě dřeva, a tak lidé pltníčili do Tvrdošína, ale i do Žiliny. Po nástupu fašismu k moci a po vypuknutí 2. světové války mnozí obyvatelé se zbraní v ruce vystoupili v Slovenském národním povstání. Mnozí z nich položili své životy v boji za osvobození. Po osvobození se život změnil. Vesnice se začala zvelebovat. Začalo se stavět a postupem času bylo v obci otevřeno zdravotní, kulturní a o něco později obchodní středisko.\n\nObec se nachází v nadmořské výšce 657 metrů a rozkládá se na ploše 22,52 km². K 31. prosinci roku 2017 žilo v obci 1 626 obyvatel.\n\n\n\n"}
{"id": "818508", "url": "https://cs.wikipedia.org/wiki?curid=818508", "title": "Jiří Prádler", "text": "Jiří Prádler\n\nJiří Prádler (24. dubna 1929 Sezemice – 30. června 1993 Praha) byl český sochař a medailér.\n\nV letech 1949–1954 studoval jako jeden z posledních studentů u Otakara Španiela. Zaměřoval se především na vytváření medailí, jak rytých, tak ražených. Za studií vytvořil \"Mánes s Myslbekem\", později vytvořil např. \"Kompozice\" (1961), \"Boj\" (1962), \"Člověk a stroj\" (1969), známými se také staly pamětní medaile, např. Franz Kafka, Jiří z Poděbrad, Jiří Trnka, Jan Amos Komenský, nebo Lidice. Vytvořil také vysokoškolské insignie pro AVU (jeho Mánes s Mylsbekem se stali rektorskou medailí), pro Vysokou školu SNB a pro pedagogickou fakultu v Hradci Králové (1974). Účastnil se soutěže o návrh mince 5 Kčs v roce 1967 a realizovaný se stal jeho návrh na 10 h v roce 1993. Zasloužil se o popularizaci české medaile, když se za jeho přispění podařilo uspořádat v roce 1969 XIII. ročník výstavy FIDEM v Praze. V roce 1976 vytvořil pro město Kroměříž pamětní desku s profilem Ludvíka Svobody umístěnou na domě, ve kterém rodina Svobodových žila. V roce 1980 vytvořil reliéf manželů Svobodových na jejich rodinnou hrobku na kroměřížském hřbitově.\n\nRealizováno bylo také několik jeho monumentálních děl, jako žulový státní znak pro hrob neznámého vojína na Vítkově (1962, po roce 1989 odstraněn), ozdobná mříž na Hradčanské apod.\n\nV roce 1982 mu byl udělen čestný titul zasloužilý umělec.\n\n\n\n"}
{"id": "818510", "url": "https://cs.wikipedia.org/wiki?curid=818510", "title": "Nebeské jezero", "text": "Nebeské jezero\n\nNebeské jezero (; – \"Čchŏndži\") je sopečné jezero ležící v kaldeře sopky Pektusan v pohoří Čchang-paj na hranici mezi Čínskou lidovou republikou a Korejskou lidově demokratickou republikou. V rámci Čínské lidové republiky patří do provincie Ťi-lin, v rámci Severní Koreje do provincie Rjanggang.\n\nToto blankytně modré jezero obklopené špičatými zuby skal proslulo díky legendární příšeře Tianchi (Lake Tianchi monster). Stvoření podobné býku tu v roce 1903 údajně zaútočilo na 3 lidi a po rozpoutání střelby záhadně zmizelo v jezeře. Stejný popis udaly stovky lidí. Postupem času se však popis mění a nyní příšera připomíná z části člověka. Poslední zmínka pochází z roku 2007, kdy jeden muž poskytl filmové záběry 6 neidentifikovatelných stvoření plovoucích ve vodě.\n\nPodle oficiálních severokorejských zdrojů se u jezera narodil severokorejský vůdce Kim Čong-il, což je ovšem obvykle považováno za propagandu.\n"}
{"id": "818512", "url": "https://cs.wikipedia.org/wiki?curid=818512", "title": "Hadilkovité", "text": "Hadilkovité\n\nHadilkovité (\"Ophioglossaceae\") je jediná čeleď řádu hadilkotvaré (\"Ophioglossales\"). Jsou to vývojově staré suchozemské kapradiny s listem rozděleným na zelenou a plodnou část. Vratička a hadilka se vyskytují i v České republice.\n\nZástupci čeledi hadilkovité jsou pozemní nebo zřídka i epifytní kapradiny. Stonek je krátký, nevětvený a většinou podzemní, bez chlupů nebo šupin. Cévní svazek je většinou celistvý, s dření ve vnitřní části (sifonostélé). List bývá jediný, rozdělený na sterilní listovou část a na fertilní část, tzv. sporofor. Na bázi řapíku může být vyvinuta pochva. Čepel listu je celistvá nebo dlanitě či mnohonásobně zpeřeně složená, dosahující délky od několika centimetrů do půl metru. Listy jsou v pupeni přeložené a nejsou spirálovitě stočené, vyrůstají prodlužovacím růstem z listových primordií. Kořeny jsou povětšinou nevětvené, kořenové vlášení je nahrazeno hyfami mykorhizních hub.\n\nSporangia mají tlustou stěnu a jsou jednotlivá nebo v synangiích, nejsou však sdružena do výtrusných kupek. Vytvářejí se na větvích sporoforu nebo je sporofor klasovitý a sporangia jsou zanořena do jeho tkáně. Sporangia obsahují velký počet spor. Gametofyt je podzemní, nezelený, dlouhověký, vyživující se mykorhizou, nejčastěji nepravidelně protáhlý až téměř kulovitý, někdy i větvený.\n\nHadilkovité zahrnují asi 80 druhů ve 4 rodech. Jsou rozšířeny téměř po celém světě, v tropech i v mírném pásu. V květeně České republiky se v současnosti vyskytují 3 druhy vratičky (\"Botrychium\") a hadilka obecná (\"Ophioglossum vulgatum\"). Další druh vratičky (vratička jednoduchá, \"Botrychium simplex\") je veden jako nezvěstný. V evropské květeně je zastoupeno celkem 7 druhů vratičky (\"Botrychium\") a 4 druhy hadilky (\"Ophioglossum\").\n\nHadilkovité jsou jedny z vývojově nejstarších žijících kapradin. Molekulárními studiemi bylo zjištěno, že jsou sesterskou čeledí \"Psilotaceae\", po morfologické stránce jsou však velmi rozdílné. Pojetí rodů je v čeledi hadilkovité poněkud nejednotné, např. vratička mnohoklanná (\"Botrychium multifidum\") bývá při úzkém pojetí rodů (použitém např. v Květeně ČR) řazena spolu s několika dalšími cizokrajnými druhy do rodu vratičkovec (\"Sceptridium\").\n\nU rodu hadilka byl zjištěn největší počet chromozomů v rostlinné říši, 2n = 1400.\n\nAčkoliv jsou hadilkovité vývojově stará skupina kapradin, ve fosilních záznamech se dochovaly velmi málo. Je to dáno tím, že nikdy netvořily podstatnou součást vegetace a v jejich tkáních není vyvinuto sklerenchymatické pletivo a tudíž se rychle rozpadají. Nejstarší dobře dochovalé sterilní i fertilní části pocházejí z kanadského paleocénu. Dřívější nálezy v podstatě chybějí, pouze v bývalém Sovětském Svazu byly nalezeny jednotlivé spory křídového a jurského stáří.\n\n\n\"Botrychium\" (včetně \"Sceptridium\"), \"Helminthostachys\", \"Mankyua\", \"Ophioglossum\" (včetně \"Cheiroglossa\" a \"Ophioderma\")\n"}
{"id": "818516", "url": "https://cs.wikipedia.org/wiki?curid=818516", "title": "Ismaily SC", "text": "Ismaily SC\n\nIsmaily SC ( النادي الإسماعيلي الرياضي) je egyptský fotbalový klub hrající v egyptské Premier League. Klub byl založen v roce 1924 v Ismailii pod názvem Nahda Sporting Club. Své domácí zápasy hraje na stadionu Ismailia Stadium s kapacitou pro 18 525 diváků.\n\nIsmaily ve své historii vyhrálo třikrát Egyptskou Premier League a dvakrát Egyptský pohár. Na mezinárodním poli se největšího úspěchu dočkali v roce 1969, kdy vyhráli Ligu mistrů CAF (tehdy pod názvem Africký pohár mistrů).\n\n\n\n"}
{"id": "818517", "url": "https://cs.wikipedia.org/wiki?curid=818517", "title": "Smouha Sporting Club", "text": "Smouha Sporting Club\n\nSmouha Sporting Club (arabsky سموحة الرياضي) je egyptský fotbalový klub hrající v egyptské Premier League. Klub byl založen v roce 1949 a své domácí zápasy hraje na alexandrijském stadionu Alexandria Stadium s kapacitou pro 13 660 diváků.\n\nOficiální stránky klubu\n"}
{"id": "818521", "url": "https://cs.wikipedia.org/wiki?curid=818521", "title": "Wadi Degla", "text": "Wadi Degla\n\nWadi Degla (arabsky وادي دجلة) je egyptský fotbalový klub hrající v Egyptské Premier League. Své domácí zápasy hraje na káhirském stadionu Cairo Military Academy Stadium s kapacitou pro 22 000 diváků. Wadi Degla je známa pro svoji fotbalovou akademii, která úzce spolupracuje s anglickým Arsenalem a belgickým Lierse SK.\n\n\nOficiální stránky klubu\n"}
{"id": "818522", "url": "https://cs.wikipedia.org/wiki?curid=818522", "title": "Honoré d'Albert (1581–1649)", "text": "Honoré d'Albert (1581–1649)\n\nHonoré d'Albert (konec 16. století – 1649) byl prvním vévodou chaulneským (od roku 1621) a Maršálem Francie. Byl bratrem vévody de Luynes (oblíbence mladého Ludvíka XIII.) a otcem Charlese d'Alberta d'Ailly.\n"}
{"id": "818527", "url": "https://cs.wikipedia.org/wiki?curid=818527", "title": "Tricky (rozcestník)", "text": "Tricky (rozcestník)\n\nSlovo Tricky má několik významů:\n\n"}
{"id": "818533", "url": "https://cs.wikipedia.org/wiki?curid=818533", "title": "Černýš hajní", "text": "Černýš hajní\n\nČernýš hajní (\"Melampyrum nemorosum\") je poloparazitická rostlina z rodu černýš (\"Melampyrum\"). Dříve se tento rod řadil do čeledi krtičníkovitých (\"Scrophulariaceae\"), nicméně podle nových molekulárních analýz byl zařazen do čeledi zárazovité (\"Orobanchaceae\").\n\nVyskytuje se ve varietách: černýš hajní pravý (\"Melampyrum nemorosum var. nemorosum\") a černýš hajní časný (\"Melampyrum nemorosum var. praecox\" Štech). Je dosti rozšířený v Evropě, převážně v lesních loukách listnatých lesů, od nížin do podhůří. Kvete od června (někdy již od května) do září. Je jednoletý, dosahuje výšky 10–50 cm. Stonek je přímý, mírně rozvětvený, při zemi pýřitý. Listy jednotlivé, vstřícné, úzké, 3–5 (i 10) cm dloulé, hrálovité, naspodu zaokrouhlené, dlouze zašpičatělé, celokrajné, velmi krátce (1–2 mm) řapíkaté, mladé (nezralé) listy sytě modrofialově zbarvené (zdáli vyvolávají iluzi květu), někdy na rozdíl od dospělých listů u špičky pilovité až zubaté, v dospělosti zelené. Květy v chudém klasu obráceny k jedné straně až jednotlivé, zlatožluté, až 2 cm dlouhé, v paždí listů, pyskaté (dolní pysk nesehnutý, o něco málo delší než vrchní), trubka dvakrát delší než koruna, dole rezavá. Prašníky jsou 3–3,3 mm dlouhé. Produkují poměrně velké množství nektaru. Plodem je tobolka, 0,6–0,7 cm dlouhá. Semena 0,5–0,6 cm dlouhá, 1,5–1,8 mm široká, načernalá. Rozmnožuje se semeny, která mají na svém povrchu masíčko (elaisom) sloužící jako zdroj potravy např. pro mravence, kteří semena roznášejí (myrmekochorie). V některých zemích (například v Litvě a na Ukrajině) je považován za léčivku. Pro tyto účely se používá kvetoucí nať, která obsahuje iridoidní sloučeninu aukubin, dále dulcit, alkaloidy, kyselinu askorbovou. V důsledku přítomnosti aukubinu rostlina při sušení černá. Od této specifické vlastnosti je odvozeno české rodové jméno \"černýš\".\n\n \n"}
{"id": "818551", "url": "https://cs.wikipedia.org/wiki?curid=818551", "title": "Hruštín", "text": "Hruštín\n\nHruštín je obec na Slovensku v okrese Námestovo.\n\nPrvní známá písemná zmínka o obci pochází z roku 1588. V obci se nachází římskokatolický kostel svatého Jana Křtitele z 19. století.\n\nObec se nachází v nadmořské výšce 697 metrů a rozkládá se na ploše 36,51 km². K 31. prosinci roku 2017 žilo v obci 3 155 obyvatel.\n\n"}
{"id": "818552", "url": "https://cs.wikipedia.org/wiki?curid=818552", "title": "Mezinárodní letiště Marsa Alam", "text": "Mezinárodní letiště Marsa Alam\n\nMezinárodní letiště Marsa Alam (arabsky مطار مرسى علم الدولي; IATA: RMF, ICAO: HEMA) je mezinárodní letiště poblíž egyptského města Marsa Alam. Letiště bylo otevřeno 16. října 2003.\n\n"}
{"id": "818553", "url": "https://cs.wikipedia.org/wiki?curid=818553", "title": "Klin (okres Námestovo)", "text": "Klin (okres Námestovo)\n\nKlin je obec na Slovensku v okrese Námestovo. V obci se nachází římskokatolický kostel svatého Antonína Paduánského z 20. století.\n\nKlin byl založen Františkem Turzem krátce před rokem 1567, který osídlením pověřil Jakuba Kohouta z Ústí, který zde přivedl pět rodin. Kohoutovci přijali přímení Klinovský. Pro drsné klimatické podmínky byla obec ještě v roce 1593 osvobozena od placení poplatků. 17. července 1613 Juraj Turzo vydal novou zakládací listinu s odkladem placení daní a naturálních dávek na 10 let.\n\nObec se nachází v nadmořské výšce 640 metrů a rozkládá se na ploše 12,74 km². K 31. prosinci roku 2017 žilo v obci 2 428 obyvatel.\nŤaskovka – samostatná osada vzdálená od obce 1 km.\n\nNachází se zde lyžařské středisko Klín-Ťaskovka se sjezdovkou a běžeckými tratěmi a Chráněná přírodní rezervace Ťaskovka.\n\n\n"}
{"id": "818554", "url": "https://cs.wikipedia.org/wiki?curid=818554", "title": "Fernando Tobias de Carvalho", "text": "Fernando Tobias de Carvalho\n\nFernando Tobias de Carvalho známý jako Hudson (* 18. července 1986, Sorocaba, Brazílie) je brazilský fotbalový záložník, od roku 2013 působí v brazilském celku Treze Futebol Clube.\n\nV letech 2003 až 2007 působil v brazilském klubu z rodného města Club Atlético Sorocaba. Z něj přestoupil do severočeského klubu FC Slovan Liberec a odehrál zde jednu sezónu 2007/08. V první lize debutoval 6. srpna 2007 v zápase proti Spartě Praha, který Liberec prohrál venku 0:1.\n\nPo sezóně mu skončila smlouva a novou mu nabídl jihočeský klub SK Dynamo České Budějovice. Poprvé nastoupil za Dynamo 3. srpna 2008 proti Teplicím, zápas České Budějovice prohrály na severu Čech 0:4. První vstřelený gól v české nejvyšší lize zaznamenal 2. listopadu v domácím zápase s Viktorií Žižkov (výhra Českých Budějovic 3:2). Do konce sezóny přidal ještě dvě branky a zapsal si bilanci 26 zápasů, 3 góly a 2 asistence. Mimo to se prosazoval svou dobrou technikou.\n\nV další sezóně 2009/10 odehrál 28 zápasů a zaznamenal jednu branku a jednu asistenci. Trefil se 17. října 2009 proti domácí Spartě Praha. Hudson přišel na hřiště v 78. minutě a již za dvě minuty skóroval, stanovil tak konečné skóre 1:1.\n\nV sezóně 2010/11 se propracoval do základní sestavy, vstřelil rovněž 1 branku a přidal 3 asistence.\n\nV létě 2012 prodloužilo Dynamo České Budějovice s brazilským rychlonohým fotbalistou smlouvu.\nNa podzim 2012 se klub dohodl s hráčem na předčasném konci smlouvy.\n\nPo předčasném konci smlouvy v Českých Budějovicích se po 6 letech vrátil zpět do vlasti a stal se posilou Paulista Futebol Clube.\n\n"}
{"id": "818556", "url": "https://cs.wikipedia.org/wiki?curid=818556", "title": "Nadya Sulemanová", "text": "Nadya Sulemanová\n\nNadya Sulemanová (nepřechýleně \"Suleman\", * 11. červenec, 1975, Fullerton (Kalifornie)) je Američanka mezinárodně známá díky tomu, že se jí v lednu 2009 narodila osmerčata. Osmerčata Sulemanové jsou teprve druhá kompletní osmerčata, která se narodila živá ve Spojených státech amerických. Okolnosti jejich narození spolu s pozdějším narozením dalších osmerčat během jednoho týdne vedly k diskusi v oblasti asistované reprodukce, stejně jako k vyšetřování ze strany lékařské rady Kalifornie v oblasti plodnosti za účasti odborníka. \n\nKdyž se zjistilo, že Sulemanová už má dalších šest malých dětí a je nezaměstnaná, přičemž používá veřejných podpůrných programů pro nezaměstnané, zaujala veřejnost negativní postoj. Sulemanová počala osmerčata a svých dalších šest starších dětí prostřednictvím oplodnění ve zkumavce (IVF). Ačkoli zpočátku popírala, že kdy použila veřejnou podporu, nakonec potvrdila v dubnu 2012 v televizi NBC v jejím pořadu Today, že ji ve skutečnosti využívala.\n\nSulemanová se narodila v Fullertonu v Kalifornii. Je jediným dítětem Angely Victorie (narozené v roce 1940) a Edwarda Doud Sulemana (američan s asyrskými a iráckými kořeny), který se narodil v roce 1942. Její rodiče se vzali v Las Vegas v roce 1974 a rozvedli se v roce 1990.\n\nV roce 1993 ukončila studium střední školy Nogales High School. Pak získala licenci v oboru psychiatrického technika a pracovala jako technik v Metropolitní státní nemocnici. Navštěvovala Kalifornskou státní univerzitu ve Fullertonu a v roce 2006 získala bakalářský titul v oboru \"rozvoj dětí a adolescentů\". Sulemanová se vrátila na CSUF studovat magisterský titul v oboru poradenství, ale vypadla z programu v roce 2008.\n\nV roce 1996 si vzala Marca Gutierreze. Rozešli se v roce 2000. Gutierrez pak požádal v listopadu 2006 o rozvod. Rozvod úředně nabyl platnost v lednu 2008. V rozhovoru v Inside Edition Gutierrez vysvětlil, že důvodem jejich rozvodu byly neúspěšné pokusy mít děti. Sulemanová byla zoufalá a chtěla se pokusit o umělé oplodnění, ale Gutierrez nepodporoval nápad mít děti zkumavky a odmítl účastnit se řízení. Gutierrez řekl, že není otcem žádného z dětí Sulemanové a že přeje své bývalé manželce jen to nejlepší.\nGutierrez se později znovu oženil a má dvě děti.\n\nSulemanová započala IVF léčbu v roce 1997, když jí bylo 21 let, pod vedením Dr. Michaela Kamrava, který byl vyloučen z Americké společnosti pro reprodukční medicínu v říjnu 2009. V roce 2001 Sulemanová porodila své první dítě, syna jménem Elijah. Poté se jí v roce 2002 narodila první dcera, Amerah (také pomocí IVF léčby). Potom se jí ve třech po sobě jdoucích těhotenstvích narodily celkem čtyři děti (v jednom případě se jednalo o dvojčata).\n\nV roce 2008 Sulemanová uvedla, že měla šest embryí, která zbyla z její předchozí IVF léčby. Podle norem by do ženy jejího věku měla být implantována 2 - 3 embrya, jenže v jejím případě se do jejího těla implantovalo všech 6 embryí, protože nechtěla, aby zbývající embrya byla zničena. Údajně se šest implantovaných embryí uchytilo a ze dvou vznikla dvojčata, což mělo za následek vznik osmerčat. V červnu 2011, během jednání kalifornské lékařské vyšetřovací rady, bylo zjištěno, že dr. Kamrava implantoval celkem dvanáct embryí, což je hrubé porušení pravidel. Po prostudování případu Sulemanové a s ohledem na další tři případy lékařská komise Kalifornie odhlasovala zrušení lékařské licence doktora Kamrava, platné od 1. července 2011.\n\nZpráva o narození osmerčat způsobila mezinárodní mediální rozruch. Reakce veřejnosti byla velmi negativní, včetně vyhrůžek smrtí. Také vyvolala velkou veřejnou diskuzi, zdali je rozhodnutí Sulemanové mít tak velký počet dětí správné. Mnoho lidí též vyjádřilo znepokojení nad tím, že tímto rozhodnutím zbytečně zatížila daňové poplatníky prostřednictvím veřejné podpory matek. Sulemanová tvrdí, že je schopna živit své děti. Řekla, že se plánuje vrátit do školy a dokončit magisterský titul v oboru poradenství, ale záznamy ukazují, že Sulemanová je v současné době nezaměstnaná poté, co měla zdravotní potíže v letech 2002 a 2008.\n\nV březnu 2009, Sulemanová koupila nový dům ve městě La Habra, Osmerčata oslavila své první narozeniny 26. ledna 2010. Sulemanová řekla časopisu People: \"Nemůžu moc spát, maximálně dvě nebo tři hodiny v noci. Ale nadále se pohybuji vpřed svým životem a snažím se být nejlepší matkou, jakou mohu být.\" \n\nV červnu 2011 v rozhovoru pro In Touch Weekly Sulemanová údajně řekla: „Nenávidím děti, které mě otravují … Samozřejmě, že je mám ráda – ale mnohdy mi bych je mít nechtěla“ Sulemanová později řekla, že časopisu rozhovor neposkytla , nicméně po třech týdnech se na veřejnosti objevila záznamová páska z rozhovoru.\n\nSvou rodinu i sebe medializovala, jak se dalo, aby vyvázla z dluhů. Nakonec musela vyhlásit osobní bankrot. Zdá se ale, že od té doby „seká dobrotu“ - nebylo o ní dlouho slyšet.\n"}
{"id": "818557", "url": "https://cs.wikipedia.org/wiki?curid=818557", "title": "Dálnice A2 (Německo)", "text": "Dálnice A2 (Německo)\n\nDálnice A2, německy Bundesautobahn 2 (zkratka BAB 2), zkráceně Autobahn 2 (zkratka A2), je německá dálnice dlouhá 486 kilometrů. Začíná v Porúří v západní části Oberhausenu a pokračuje dále na východ, kde končí na východním okraji Berlína. Dálnice tvoří jednu z hlavních tras ve směru západ-východ a je součástí evropské silnice E34 a E30. A2 přímo neprochází velkými městy jako Magdeburg, Braunschweig, Hanover nebo Dortmund, ale vždy se nachází nedaleko nich. Na konci 90. let byla dálnice v bývalém Východním Německu upravena a později úplně přestavěna. Po celé své délce je dálnice vedena ve třech jízdních pruzích v obou směrech. A2 je jednou z nejdůležitějších německých dálnic. Spojuje spolu několik významných průmyslových měst.\n\nNěkteré úseky dálnice byly postaveny ještě za Adolfa Hitlera jako říšská dálnice během 30. let 20. století. Dálnice A2 se kříží s dálnicí A1 na křižovatce Kamener Kreuz. To byla druhá dálniční křižovatka v Německu, která měla tvar čtyřlístku. Tou první byla Schkeuditzer Kreuz, jež byla otevřena o nějaký čas dříve. Při rozdělení Německa hrála A2 spolu s A24 velmi důležitou roli. Fungovaly jako dálniční koridory do Západního Berlína. V Helmstedtu, na tehdejší hranici mezi Západním Německem a NDR, bylo spojenecké kontrolní stanoviště. To stejné se nacházelo i na dálnici A10 v Dreilinden-Drewitz. Mezi městy Helmstedt a Marienborn je dnes k vidění hraniční přechod, ze kterého se v 90. letech 20. století stalo muzeum. V následující tabulce jsou uvedena jednotlivá data otevření úseků:\n\nKřižovatka Dortmund-Lanstrop byla postavena pouze proto, aby byl dosažen přístup na místní skládku. Pro příjezd použijí nákladní vozy dálnici. Odjedou potom po silnicích nižší třídy. Skládku lze jednoduše rozeznat podle vysoké věže s nádrží na vodu nacházející na kopci zhruba 400 metrů od dálnice.\n\nVzhledem k důležitosti této dopravní tepny spojující Německo se sousedními středoevropskými zeměmi a k faktu, že ji velmi často používají Poláci, ji místní obyvatelé přezdívají \"Warschauer Alee\", tedy \"Varšavská alej\".\n\n\n"}
{"id": "818559", "url": "https://cs.wikipedia.org/wiki?curid=818559", "title": "Lebesgueův integrál", "text": "Lebesgueův integrál\n\nLebesgueův integrál (někdy L-integrál) označuje v matematice definici určitého integrálu, založenou na teorii míry.\nLebesgueův integrál je obecnější než integrál Riemannův, což v praxi znamená, že pokud existuje Riemannův integrál, tak existuje také Lebesgueův integrál, přičemž hodnoty obou integrálů jsou shodné. Pokud Riemannův integrál neexistuje, může existovat integrál Lebesgueův. Opačné tvrzení však neplatí (např. Dirichletova funkce, jejíž funkční hodnota je rovna 1, pokud je argument racionální číslo, a je rovna 0, pokud je argumentem iracionální číslo, má Lebesgueův integrál, ale nemá Riemannův integrál). Lebesgueův integrál je pojmenován po francouzském matematikovi Henri Lebesgueovi.\n\nNechť formula_1 je prostor s mírou, formula_2. Pro měřitelnou nezápornou funkci formula_3 definujeme Lebesgueův integrál vztahem\n\nformula_4\n\nPro obecnou měřitelnou funkci definujeme\n\nformula_5\n\n(má-li výraz smysl), kde formula_6 je kladná část funkce formula_7 a formula_8 je záporná část formula_7.\n\n\nformula_11\n\n\nformula_13\n\nJednoduchou funkci je však možné vyjádřit pomocí různých rozkladů. Z takové definice tedy není zřejmé, že hodnota integrálu jednoduché funkce nezávisí na rozkladu.\n\nPomocí Lebesgueova integrálu definujeme formula_15 prostory funkcí\n\nformula_16\n\na zavedeme množinovou funkci\n\nformula_17\n\nSnadno se ukáže, že formula_18 splňuje všechny vlastnosti normy kromě jedné: formula_19 neznamená formula_20 všude v formula_21, ale pouze skoro všude v formula_21. Tvrzení tedy neplatí na množině míry 0.\n\nZavádí se proto prostory formula_14 tříd ekvivalencí funkcí, které se liší na množině míry 0. V takovém prostoru je již formula_18 normou.\n"}
{"id": "818563", "url": "https://cs.wikipedia.org/wiki?curid=818563", "title": "Ciliární sval", "text": "Ciliární sval\n\nCiliární sval (\"musculus ciliaris\"), též \"řasnatý sval\", je drobný hladký sval nacházející se uvnitř oka většiny blanatých obratlovců (u savců, ptáků a plazů), který umožňuje změnu tvaru čočky (tzv. akomodaci) a tím zaostřování oka na různě vzdálené předměty. Ciliární sval je uložen ve vazivu řasnatého (ciliárního) tělíska.\n\nPři pohledu do dálky jsou vlákna řasnatého tělíska napjatá, díky tomu je čočka zploštělá (roztáhnutá do stran) a má nízkou optickou mohutnost. Při pohledu na blízko se stáhnou ciliární svaly, poněkud se posune ciliární aparát a ochabí svůj tah na čočku. Tím se čočka vyklene (akomoduje) a zvýší svou optickou mohutnost. Stahy ciliárních svalů jsou ovládány parasympatickými vlákny (neboť se jedná o hladké svaly, pro něž je vegetativní řízení typické) a jejich primární (odborně tzv. pregangliové) neurony jsou umístěny v tzv. Edinger-Westphalově jádře ve středním mozku. Nervové dráhy do oka vstupují okohybným nervem. Ciliární sval je inervován také sympatickými vlákny, ty působí ochabnutí ciliárního svalu např. při únavě a následnou neschopnost zaostřit na blízko.\n\nCiliární sval vzniká z mezenchymální („mezodermální“) tkáně přikládající se na přední plochu čočky. Tento mezenchym původně obklopoval vznikající oční pohárek a vzniká z migrujících buněk neurální lišty.\n\nLidský ciliární sval je prostorová síť jakýchsi „vláken“ hladkého svalstva, které směřují třemi hlavními směry. Tzv. \"fibrae meridionales\" (též \"musculus Brückei\") jsou vně a táhnou se od bělimy k zadním částem ciliárního tělíska: jejich stah posouvá ciliární tělísko vpřed. \"Fibrae circulares\" (\"musculus Mülleri\") jsou na vnitřní straně řasnatého tělíska a jejich stah způsobuje uvolnění a vyklenutí čočky. Vzácnější fibrae radiales směřují radiálně od \"f. meridionales\" k \"f. circulares\".\n"}
{"id": "818567", "url": "https://cs.wikipedia.org/wiki?curid=818567", "title": "Vláskatec", "text": "Vláskatec\n\nVláskatec (\"Trichomanes\") je rod kapradin z čeledě blánatcovitých. Tato specializovaná čeleď je velmi stará, její fosilní nálezy jsou nacházeny ve vrstvách datovaných do geologického období jury.\n\nRod vláskatec je tvořený asi 320 druhy a je kosmopolitně rozšířen. Největší počet druhů se vyskytuje v deštných lesích tropů kde patří mezi nejčetnější kapradiny, menší počet jich bývá i v mírném pásmu.\n\nV Evropě roste pouze druh vláskatec tajemný, který je v české přírodě dokonce jediným druhem celé čeledě. Tento vláskatec se v Evropě vyskytuje hlavně v přímořských oblastech s vlhkým a mírným oceánským podnebím, uprostřed kontinentu se vyskytuje jen vzácně.\n\nRostliny potřebují ke zdárnému vývoji trvale zastíněná stanoviště s hodně vlhkým, ale propustným a mírně kyselé substrátem. Rostou pouze na místech, kde jsou v průběhu roku jen malé výkyvy teploty. Obsazují obvykle skalní pukliny nebo různé dutiny.\n\nJsou to leptosporangiátní kapradiny s jemnými, někdy až průsvitnými, po řadu let vytrvalými listy tvořenými jedinou vrstvou buněk. Listy rostou z dlouhého a tenkého, nebo krátkého a vztyčeného, chlupatého oddenku s četnými tvrdými kořeny; plazivý oddenek bývá přitisknut ke skále, vzácněji ke kmeni stromu. Listy s křídlatými řapíky, jsou 5 až 20 cm dlouhé a 5 až 10 cm široké a obvykle zpeřené, jejich lístky bývají celokrajné nebo drobně laločnaté. Některé druhy mají listy dvoutvaré, plodné jsou odlišné od sterilních.\n\nVýtrusné kupky trubkovitého tvaru vyrůstají ze žilek na okrajích horních úkrojků listů. Při dozrávání se stopky výtrusů prodlužují, vysouvají sporangia (výtrusnice) přes listové okraje a ční ven jako vláskovité ostny, odtud název rodu „vláskatec“. Vláskatci rostou sice pomalu, ale na vhodném stanovišti se mohou pomoci oddenku rozrůst do velké kolonie žijící i několik století. Základní chromozomové číslo rodu x = 32.\n\nV období sucha tenké, špatně chráněné listy brzy vysýchají, kroutí se a ohýbají. Pokud sucho netrvá dlouho, jsou schopné opět nasát vlhkost, napřímit se a pokračovat v růstu. Když nepříznivé podmínky, např. kolísání teploty, trvají déle, rostlina zůstane ve stadiu proklu a nevytváří listy s výtrusy (sporofyly).\n\n\n\n \n"}
{"id": "818569", "url": "https://cs.wikipedia.org/wiki?curid=818569", "title": "Bank of the West Classic 2012", "text": "Bank of the West Classic 2012\n\nTenisový turnaj WTA Bank of the West Classic 2012 se konal ve dnech 9. až 15. července v americkém Stanfordu na otevřených dvorcích s tvrdým povrchem jako součást kategorie WTA Premier Tournaments. Odměny činily 700 000 USD. Jednalo se o první turnaj US Open Series 2012.\n\nÚspěšnou obhájkyní singlového titulu se stala čtvrtá hráčka světa Američanka Serena Williamsová, která ve finále porazila překvapení turnaje Coco Vandewegheovou.\n\nČtyři nejvýše nasazené hráčky měly volný los do druhého kola.\n\nNásledující hráčky získaly divokou kartu do hlavní soutěže dvouhry:\n\nNásledující hráčky si zajistily účast v hlavní soutěži z kvalifikace:\n\n\n\nNejvýše nasazený pár měl volný los do druhého kola.\n\n"}
{"id": "818571", "url": "https://cs.wikipedia.org/wiki?curid=818571", "title": "SkiStar Swedish Open 2012", "text": "SkiStar Swedish Open 2012\n\nTenisový turnaj ATP Swedish Open 2012 se konal ve dnech 7. až 15. července ve švédském Båstadu na otevřených antukových dvorcích jako součást kategorie ATP World Tour 250 series. Odměny činily 450 000 EUR.\n\nČtyři nejvýše nasazení hráči měli volný los do druhého kola.\n\nNásledující hráči obdrželi do hlavní soutěže divokou kartu:\n\nNásledující hráči se probojovali do hlavní soutěže z kvalifikace:\n\n\n\n"}
{"id": "818572", "url": "https://cs.wikipedia.org/wiki?curid=818572", "title": "Krušetnica", "text": "Krušetnica\n\nKrušetnica je obec na Slovensku v okrese Námestovo.\n\nPrvní známá písemná zmínka o obci pochází z roku 1593. V obci se nachází klasicitní římskokatolický kostel svatého Michala z 19. století.\n\nObec se nachází v nadmořské výšce 656 metrů a rozkládá se na ploše 16,56 km². K 31. prosinci roku 2017 žilo v obci 958 obyvatel.\n\n"}
{"id": "818576", "url": "https://cs.wikipedia.org/wiki?curid=818576", "title": "Západoukrajinská lidová republika", "text": "Západoukrajinská lidová republika\n\nZápadoukrajinská lidová republika (ZULR) byl krátce existující státní útvar, který vznikl důsledkem porážky a následného rozpadu Rakouska-Uherska. Republika existovala na ukrajinském území východní Haliče a nárokovala si i část území Bukoviny a Podkarpatské Rusi. Na jejím území se tak nacházela velká města jako Lvov, Přemyšl, Ternopil, Kolomyja či Stanislav. V politice státu dominovali ukrajinští národní demokraté (podporovaní řeckokatolickou církví), liberálové a socialisté.\n\nPodle sčítání lidu v Rakousku-Uhersku z roku 1910 mělo území nárokované ZULR okolo 5,4 miliónu obyvatel. Z toho 3,29 miliónu byli Ukrajinci (skoro 60 %), 1,35 miliónu Poláci (25 %) a 660 tisíc Židé (12 %). Zbytek tvořili menšiny především Rusínů, Němců, Maďarů, Slováků a Rumunů. Města byla osídlena především Poláky a Židy, zatímco Ukrajinci žili především na venkově. Tento fakt vytvářel národnostní napětí, a to především mezi Poláky a Ukrajinci. Největším problémem se stalo město Lvov, které bylo obýváno polskou většinou a pro většinu Poláků bylo jedno z nejdůležitějších polských měst vůbec.\n\nZápadoukrajinská republika vyhlásila nezávislost 1. listopadu 1918, a to pár dní před vyhlášením nezávislosti Polska. Ukrajinská Národní rada, která se skládala z poslanců oblastí Haliče a Bukoviny z obou komor rozpadlého rakouského parlamentu, plánovala vyhlásit nezávislost o dva dny později, avšak informace o přesunu tzv. Polské likvidační komise z Krakova do Lvova události uspíšily. Polská likvidační komise byla instituce polské vlády, která měla udržet pořádek na územích, které byla před dělením Polska (1772–1795) součástí polského státu a připravit je na přičlenění k nově vzniklé polské republice.\n\nKrátce po vyhlášení nezávislosti vypuklo ve Lvově lidové povstání vedené místními Poláky. Polská většina ve Lvově odmítla přičlenění k nepolskému státu. Pár týdnů po povstání přispěchaly na pomoc vzbouřencům jednotky z Polska. Poláci tak udrželi kontrolu na městem a železnicí spojující Lvov s Polskem. Zbytek východní Haliče zůstal v rukou ZULR.\n\nOd roku 1917 existovala na Ukrajinci obývaném území bývalého carského Ruska Ukrajinská lidová republika (ULR) se sídlem v Kyjevě. Z počátku byla pouze satelitním státem Německa, ale po porážce Němců ve válce se chopil moci tzv. Direktoriát v čele s Symonem Petljurou.\n\nDohoda o sloučení obou ukrajinských států do jednotné Ukrajiny byla ujednána na začátku prosince 1918 a obě republiky se oficiálně sloučily 22. ledna 1919 (\"Akt Zluky\"). Z praktického hlediska se jednalo pouze o symbolický akt. Západní Ukrajina byla součástí Rakouska-Uherska, a tak měla zcela rozdílné právní, sociální a politické normy a zvyklosti než zbytek Ukrajiny patřící pod Rusko. Využívala tak velice rozsáhlou autonomii a dokonce měla svoji vlastní vládu a armádu (Ukrajinské vojsko haličské). Nakonec obě části státu bojovaly nezávisle na sobě své vlastní války. Západní část se musela potýkat s invazí Poláků, zatímco zbytek Ukrajiny bojoval na východě s ruskými bolševiky.\n\nVztahy mezi jednotlivými částmi Ukrajiny nebyly ideální už od vzniku sjednocené Ukrajiny. Postupem času se čím dál více projevovaly kulturní rozdíly a celkově rozdílný vývoj jak rakouské, tak ruské Ukrajiny. Politici z bývalé ZULR, kteří měli zažitý parlamentní systém z Rakouska-Uherska, se báli rozšíření socialistických myšlenek na západ země, a tak se ostře stavěli proti vedení z Kyjeva.\n\nVelký rozdíl byl i armádách jednotlivých částí. Západní Ukrajina měla vojsko mnohem disciplinovanější, zatímco východní vojsko bylo chaoticky organizované, účastnilo se pogromů na Židy a někdy dokonce bojovalo proti svým západním spojencům.\n\nV Polsko-ukrajinské válce odolávaly jednotky bývalé ZULR polské přesile přes devět měsíců. V červenci 1919 ale Poláci dokázali obsadit většinu západoukrajinského území. Většina zbývající armády (50 000 mužů) se přesunula na východ bojovat s bolševiky.\n\nV červenci 1919 vytvořily zbytky bývalé správy ZULR exilovou vládu v Kamenci Podolském. Vztahy mezi exilovou vládou a ukrajinskou vládou v Kyjevě se ale stále zhoršovaly. Vrcholem rozporů byla zcela protichůdná diplomacie obou táborů. Exilová vláda ZULR začala vyjednávat spojenectví s bolševiky zaměřené proti Polákům a vláda v Kyjevě jednala s Poláky o spojenectví proti bolševikům. Nakonec ZULR uzavřela spojenectví s Bílou armádou vedenou generálem Děnikinem a její Ukrajinské vojsko haličské se tak dostalo přímo pod velení bělogvardějců. Západoukrajinští politici se snažili vysvětlit svoje spojenectví s bělogvardějci nakloněním západních mocností na jejich stranu. Vláda v Kyjevě ale toto jednání striktně odmítla a západoukrajinská exilová vláda byla nucena opustit Ukrajinu. Exil si našla 15. listopadu 1919 ve Vídni.\n\nV dubnu 1920 byla podepsána Varšavská smlouva mezi Polskem a Ukrajinou se sídlem v Kyjevě. Smlouva definovala polsko-ukrajinskou hranici na řece Zbruč, a tak celá východní část Haliče připadla Polsku. Varšavská smlouva vyvolala velkou nespokojenost mezi haličskými Ukrajinci, kteří se cítili zrazeni vládou v Kyjevě. Exilová západoukrajinská vláda smlouvu odmítla a během Pařížské mírové konference se stále snažila stávající stav změnit. Společnost národů nakonec oficiálně přisoudila východní Halič Polsku 14. března 1923 s podmínkou, že polská vláda zaručí oblasti autonomii.\n\nČást poražené ukrajinské armády našla útočiště v Podkarpatské Rusi. Tato oblast byla nárokována ZULR, ale nakonec připadla nově vzniklému Československu. ČSR přijímala ukrajinské uprchlíky po celou dobu války a dávala jim velkou volnost při organizaci jejich vlastních věcí v ČSR. Došlo dokonce i na vznik tzv. \"Ukrajinské brigády\", její výcvik a vyzbrojení. Vojsko ale nikdy nebylo nasazeno v boji, protože ČSR zaujala v polsko-ukrajinském konfliktu neutrální postoj. Nakonec tak ukrajinští běženci zůstali po válce v Československu. Za přispění československého státu, který poskytoval velkou morální, materiální a finanční pomoc ukrajinské emigraci a ukrajinskému vojsku, vzniklo v ČSR velice aktivní centrum ukrajinských emigrantů.\n\n"}
{"id": "818579", "url": "https://cs.wikipedia.org/wiki?curid=818579", "title": "Internazionali Femminili di Palermo 2012", "text": "Internazionali Femminili di Palermo 2012\n\nTenisový turnaj WTA Femminili di Palermo 2012 se konal ve dnech 9. až 15. července v italském Palermu na otevřených antukových dvorcích jako součást kategorie WTA International Tournaments. Odměny činily 220 000 USD.\n\nVe finále porazila italská hráčka Sara Erraniová, nasazená jako číslo jedna, Barboru Záhlavovou-Strýcovou ve dvou setech 6-1, 6-3. Titul v ženské čtyřhře si připsala česká dvojice Renata Voráčová a Barbora Záhlavová-Strýcová.\n\n\nHráčky, které do hlavní soutěže obdržely divokou kartu:\n\nHráčky, které do hlavní soutěže postoupily z kvalifikace:\n\n\n\n\n"}
{"id": "818582", "url": "https://cs.wikipedia.org/wiki?curid=818582", "title": "Lokca", "text": "Lokca\n\nLokca je obec na Slovensku v okrese Námestovo.\n\nPrvní známá písemná zmínka o obci pochází z roku 1496.\n\nObec se nachází v nadmořské výšce 703 metrů a rozkládá se na ploše 24,2 km². K 31. prosinci roku 2017 žilo v obci 2 361 obyvatel.\n\n"}
{"id": "818583", "url": "https://cs.wikipedia.org/wiki?curid=818583", "title": "Muzeum Čtyřlístek", "text": "Muzeum Čtyřlístek\n\nMuzeum Čtyřlístek je expozice věnovaná známému českému komiksu \"Čtyřlístek\" autora Jaroslava Němečka. Nachází se v půdních prostorách městského kulturního střediska v Doksech v Libereckém kraji. Muzeum bylo otevřeno 11. prosince 2011 jako jediné svého druhu.\n\nMuzeum je věnováno rozšířenému fenoménu, již několik desítek let vycházejícímu komiksu, který má za sebou již přes 500 čísel, a nevzniklo v Doksech náhodou. Právě krajina okolo Doks, malebná oblast Máchova kraje totiž autora a kreslíře Čtyřlístku Jaroslava Němečka, který má v této lokalitě chalupu, při tvorbě komiksu inspirovala. Komiksová vesnička Třeskoprsky, ve které Čtyřlístek žije, jsou ve skutečnosti Doksy. Rybník Blaťák je pak Máchovo jezero, hrad Bezzub zase Bezděz.\n\nPrávě umístění komiksových Třeskoprsek do Doks sehrálo důležitou roli ve volbě místa pro zamýšlené muzeum, Němeček inicioval jeho vznik již v roce 2009. Muzeum vzniklo v nevyužívaných půdních prostorách dokského městského kulturního střediska, ve kterém sídlí i místní knihovna. Výstavba muzea byla spolufinancována Evropskou unií.\n\nMuzeum bylo slavnostně otevřeno 11. prosince 2011 za účasti autora Čtyřlístku Jaroslava Němečka a starostky Doks Evy Burešové. Kmotrem muzea se stal kouzelník Richard Nedvěd.\n\nV souvislosti se záměrem města převzít nevyužívaný dokský zámek do vlastní správy se objevily návrhy na přestěhování muzea právě do zámku. Kromě muzea by v zámku mohl vyrůst také stejně zaměřený zábavní park.\n\nV muzeu se nachází informační panely, věnující se komiksu samotnému i jeho postavičkám. Nalezneme zde i modely postaviček v životní velikosti. Návštěvníci se zde dozví i něco z historie komiksu nebo jak se komiks vlastně tvoří. Další části muzea jsou věnovány například poštovním známkám, na kterých jsou vyobrazeny čtyřlístkové postavičky, nebo filmu \"Čtyřlístek ve službách krále\".\n\nMuzeum je interaktivní, dětští návštěvníci mají možnost seznámit se třeba s Myšpulínovou laboratoří či Fifinčinou kuchyní. V muzeu je navíc prostor pro konání besed či jiných kulturních akcí.\n\nMuzeum má otevírací dobu závislou na ročním období. Na místě je možno zakoupit turistickou známku č. 1956.\n\nV návaznosti na zřízení muzea byla rovněž za přispění evropských fondů vybudována přes 12 kilometrů dlouhá naučná stezka Se Čtyřlístkem okolo Blaťáku. Komiksové postavičky provází turisty kolem Máchova jezera z Doks přes Staré Splavy. Na trase jsou umístěny informační tabule, na kterých jsou krom informací o okolí vyobrazeny i všechny čtyři komiksové postavičky. Byl vydán i průvodce touto naučnou stezkou, kterého ilustroval Jaroslav Němeček.\n\nStezka byla slavnostně otevřena 1. dubna 2012.\n\n"}
{"id": "818588", "url": "https://cs.wikipedia.org/wiki?curid=818588", "title": "Evropská silnice E36", "text": "Evropská silnice E36\n\nEvropská silnice E36 je evropskou silnicí 1. třídy. Začíná v Berlíně a končí v polském městě Bolesławiec. Celá trasa měří zhruba 240 kilometrů. V Bolesławieci se E36 napojuje na nejdelší evropskou silnici E40, která je dlouhá přes 8000 kilometrů a začíná v Calais.\n\n\n\n"}
{"id": "818589", "url": "https://cs.wikipedia.org/wiki?curid=818589", "title": "Alois Gallat", "text": "Alois Gallat\n\nAlois Gallat (8. června 1827 Nový Bydžov — 7. září 1901 Chrudim) byl český spisovatel a dramatik. Pracoval ve státní správě a obecní samosprávě, od roku 1882 zastával funkci ředitele městského úřadu v Chrudimi. Proslavil se jako humorista — psal deklamace, básně, novely a především dramatické burlesky, v nichž parodoval klasická díla a převáděl jejich děj ve zjednodušené podobě do současnosti. Podílel se na kulturním životě Chrudimi jako herec a režisér ochotnického divadla, starosta Sokola a člen pěveckého sboru Slavoj. Publikoval rovněž články z oboru samosprávy a zemědělského práva a vydal brožuru ke stému výročí narození Josefa Ressla, v níž dokazoval jeho český původ.\n\nNarodil se 8. června 1827 v Novém Bydžově jako syn sládka. S rodiči se již v roce 1830 přestěhoval do Chrudimi, kde si otec otevřel hostinskou živnost. Alois vystudoval gymnázium a přijal místo ve státní správě a městské samosprávě. Roku 1864 se stal městským koncipistou, v roce 1882 mu byla svěřena funkce ředitele městského úřadu v Chrudimi.\n\nV Chrudimi se zapojil do veřejného života. Stal se spoluzakladatelem a od roku 1867 starostou Sokola. Účastnil se rovněž činnosti hudebního a pěveckého souboru Slavoj. V 60. a 70. letech byl vůdčí osobností místního ochotnického divadla, kde působil jako herec a režisér. Roku 1886 založil stolní společnost Kosí kruh neboli Prahnízdo kosů, zaměřenou na pěstování humoru a mystifikací. Svými aktivitami přispěl ke kulturnímu rozkvětu v Chrudimi. Vyučoval také zemědělské právo na chrudimské hospodářské škole a podílel se na oslavách sta let od narození Josefa Ressla. V brožurce, vydané při té příležitosti, dokazoval, že známý vynálezce lodního šroubu měl českou národnost a smýšlení.\n\nZemřel v Chrudimi 7. září 1901.\n\nPrvní báseň, Nářek školákův, vydal r. 1846 v \"Květech\". Později se proslavil deklamacemi, básněmi a novelami, zpravidla humoristickými, které vycházely v časopisech (např. \"Humoristické listy\" nebo \"Paleček\") i knižně. Oblibu obecenstva si získal dramatickými burleskami, jimiž parodoval klasická dramata. Vycházel z velmi zjednodušeného děje známých her, který převáděl do současnosti. Zesměšňoval nabubřelý romantický patos, přežilé společenské konvence a přetvářku, a pro zvýšení komického efektu napodoboval s pomocí živých herců loutkové divadlo.\n\nKnižně vyšly:\n\nDvacet let vydával vždy na Silvestra humoristické listy \"Sůva\" a \"Klapačka\". Psal rovněž články o městské samosprávě a výklady zemědělských zákonů pro chrudimský \"List hospodářský\".\n\n\n"}
{"id": "818591", "url": "https://cs.wikipedia.org/wiki?curid=818591", "title": "Chutná těla", "text": "Chutná těla\n\nChutná těla (anglicky: Warm Bodies) je americká novela Isaaca Mariona založena na motivy Romea a Julie kombinující elementy zombie hororu. Deník \"Seattle Post-Intelligencer\" nazval toto dílo „zombie romancí“. Marion původně tuto knihu sám publikoval, nicméně v roce 2010 prodal práva ke knize nakladatelství Simon & Schuster.\n\nPříběh je zasažen do postapokalyptického prostředí. R je jeden z mnoha zombíků, kteří se plouží okolo velkoměstského letiště. Sám bydlí v odstavené sedmčtyřisedmičce, sbírá staré vinyly, ale kdo byl a kdy se stal Mrtvým, tak o tom nemá ani páru. Občas má lehké závany vzpomínek, chodí s kamarádem M na lov, ale jinak je jeho existence cestou odnikud nikam, občas vyplněná proudem vzpomínek ze snědených mozků nějakého toho nebožáka. Při jednom takovém výletu za potravou sežere mozek zamilovaného mladíka, njehož dívka je v napadeném týmu a s R se začínají dít zajímavé věci…\n\nRežisér a scenárista Jonathan Levine natočil stejnojmennou adaptaci, ve které účinkují herci a herečky jako Nicholas Hoult (R), Teresa Palmer (Julie Grigio), Rob Corddry (M) a John Malkovich (generál Grigio).\n\nNa produkci a výrobě se podílel Summit Entertainment. \n\nNatáčení započalo v Montrealu v září 2011 a premiéra se konala 1. února 2013.\n\n"}
{"id": "818593", "url": "https://cs.wikipedia.org/wiki?curid=818593", "title": "Anefo", "text": "Anefo\n\nAlgemeen Nederlandsch Fotobureau (Hlavní nizozemský fotografický úřad, nebo ANeFo) byla fotografická tisková agentura v Nizozemsku, která spolupracovala s Algemeen Nederlands Persbureau (ANP) a dalšími tiskovými agenturami až do svého zániku v roce 1989. Neměla by být zaměňována s \"ANP Photo\", což je fotografické oddělení ANP.\n\nAgenturu Anefo založila v roce 1944 prozatímní vojenská vláda během 2. světové války. I když společnost vznikla jako vládní agentura, brzo po skončení války byla privatizována.\n\nÚčelem Anefo byla propagace pro vládu a vytvoření archivní dokumentace pro potřeby nizozemského tisku. Další organizace v Londýně Netherlands Government Information Service (Nizozemský vládní informační servis), dělal podobnou práci a obě organizace byly vzájemně propojeny. \n\nPoté, co byla v září 1944 osvobozena Belgie, byla prozatímní vojenská vláda přesunuta do Bruselu a sní se stěhovala také nově vzniklá Anefo. Jakmile bylo osvobozeno Severní Nizozemsko, část Anefa se přestěhovala do Amsterdamu (i když v Bruselu zůstala aktivní až do prosince 1945). \n\nArchivy Anefo Photo ve spolupráci s archivem Nationaal Archief poskytly Wikipedii pod licencí public domain v roce 2012 celkem asi 140 000 snímků z nizozemských zpravodajských zpráv od roku 1959 do 1989 pod licencí CC-by-SA. Snímky byly nahrány na úložiště obrázků Wikimedia Commons.\n\nPro Anefo pracovala celá řada fotografů, mimo jiné: Emmy Andriesse, Marcel Antonisse, Herbert Behrens, Joop van Bilsen, Rob Bogaerts, Charles Breijer, F. N. Broers, Rob C. Croes, Hugo van Gelderen, Roland Gerrits, Theo van Haren Noman, Jan de Jong, Eric Koch, Ron Kroon, Henk Lindeboom, Ben Merk (Zilveren Camera 1950), Rob Mieremet (Zilveren Camera 1973), Jac. de Nijs, Daan Noske, Fernando Pereira, Hans Peters, Willem van de Poll, Harry Pot, Sem Presser, Koos Raucamp, Wim van Rossem, Koen Suyk, Bert Verhoeff (Zilveren Camera 1984) nebo Sjakkelien Vollebregt.\n\n\n"}
{"id": "818599", "url": "https://cs.wikipedia.org/wiki?curid=818599", "title": "Wimbledon 2012 – dvouhra juniorů", "text": "Wimbledon 2012 – dvouhra juniorů\n\nObhájcem titulu byl nejvýše nasazený Australan Luke Saville a vítěz úvodního juniorského grandslamu sezóny. Ve finále však nestačil na Kanaďana a turnajovou čtyřku Filipa Peliwa ve dvou sadách 7–5, 6–4.\n\nPeliwo se stal druhým Kanaďanem a prvním mužským kanadským tenistou, který triumfoval ve dvouhře grandslamu. Primát mu krátce předtím vzala Kanaďanka Eugenie Bouchardová, která vyhrála dvouhru juniorek na stejném grandslamu.\n\n"}
{"id": "818600", "url": "https://cs.wikipedia.org/wiki?curid=818600", "title": "Queanbeyan", "text": "Queanbeyan\n\nQueanbeyan je australské město. Leží na jihovýchodě státu Nový Jižní Wales na řece Queanbeyan, přítoku Molongla. Žije zde asi 36 tisíc obyvatel. Název pochází z austrálského \"Quinbean\", jež značí \"čisté vody\".\n\nVzhledem k tomu, že se Queanbeyan nachází jen 15 km na východ od Canberry, mnoho zdejších obyvatel do ní dojíždí za prací.\n\nQueanbeyan byl prohlášen městysem roku 1838, kdy zde žilo asi 50 obyvatel. Železnice sem dorazila v září 1887 od Bungendoru a pokračovala ještě týž rok na Michelago; v roce 1913 pak byla zahájena výstavba odbočné trati na Canberru. K 7. červenci 1972 se Queanbeyan stal městem.\n"}
{"id": "818601", "url": "https://cs.wikipedia.org/wiki?curid=818601", "title": "PKP řada Tr21", "text": "PKP řada Tr21\n\nTr21 je polská parní lokomotiva, vyráběná v letech 1922 až 1925 v továrně Fablok (polsky Pierwsza Fabryka Lokomotyw w Polsce Sp. Akc.), v Chrzanově. Lokomotivy tohoto typu byly používány především k přepravě zboží při výrobě a zpracování uhlí. Bylo vyrobeno 148 kusů.\n"}
{"id": "818602", "url": "https://cs.wikipedia.org/wiki?curid=818602", "title": "PKP řada Ty246", "text": "PKP řada Ty246\n\nTy246 je polská parní lokomotiva, vyráběná v roce 1947 v továrně ALCO ve Filadelfii. Lokomotivy tohoto typu byly používány především k přepravě zboží při výrobě a zpracování uhlí. Byly vyrobeny 100 kusů.\n"}
{"id": "818603", "url": "https://cs.wikipedia.org/wiki?curid=818603", "title": "PKP řada Pm3", "text": "PKP řada Pm3\n\nPm3 je polská parní lokomotiva vyráběná v letech 1939 až 1941 v továrně Borsig v Berlíně. Lokomotivy tohoto typu byly používány především na osobní přepravu. Bylo vyrobeno asi 60 kusů.\n"}
{"id": "818604", "url": "https://cs.wikipedia.org/wiki?curid=818604", "title": "PKP řada Pm2", "text": "PKP řada Pm2\n\nPm2 je polská parní lokomotiva vyráběná v letech 1930 až 1938 v továrně Borsig v Berlíně. Lokomotivy tohoto typu byly používány především na osobní přepravu. Bylo vyrobeno asi 298 kusů.\n"}
{"id": "818605", "url": "https://cs.wikipedia.org/wiki?curid=818605", "title": "Superoxid draselný", "text": "Superoxid draselný\n\nSuperoxid draselný (KO) je sloučenina draslíku a kyslíku. Je to jedna z mála existujících solí se superoxidovým aniontem O=O. Další jsou: CsO, RbO a nejméně stabilní NaO. Superoxid draselný nelze pojmenovat jako „oxid drasličitý“, stejně jako ostatní superoxidy, protože draslík zde vystupuje jako jednomocný kation K. Vyrábí se spalováním roztaveného draslíku v čistém kyslíku:\n\nPoužívá se jako oxidační činidlo, jako pohlcovač oxidu uhličitého CO a vlhkosti, zároveň produkujícím kyslík v systémech obnovy vydýchaného vzduchu v uzavřeném koloběhu v kosmických lodích, ponorkách a podobně.\n\nS větším množstvím vody reaguje až explozivně, také reaguje s ethanolem. Je nestabilní a při zahřívání ve vakuu odštěpuje kyslík:\n\nPři rozkladu působením zředěných kyselin vzniká i peroxid vodíku a kyslík:\n\nPři reakci s koncentrovanou kyselinou sírovou (HSO) se uvolňuje ozón:\n"}
{"id": "818607", "url": "https://cs.wikipedia.org/wiki?curid=818607", "title": "PKP řada OKa1", "text": "PKP řada OKa1\n\nOKa1 je polská parní lokomotiva vyráběná v letech 1928 až 1934 v továrně Krupp v Essenu. Lokomotivy tohoto typu byly používány především na osobní přepravu. Bylo vyrobeno asi 20 kusů.\n"}
{"id": "818608", "url": "https://cs.wikipedia.org/wiki?curid=818608", "title": "PKP řada OKo1", "text": "PKP řada OKo1\n\nOKo1 je polská parní lokomotiva vyráběná v letech 1912 až 1927 v továrně Vulcan v Štětíně. Lokomotivy tohoto typu byly používány především na osobní přepravu. Bylo vyrobeno asi 534 kusů.\n"}
{"id": "818611", "url": "https://cs.wikipedia.org/wiki?curid=818611", "title": "Seznam představených místních pravoslavných církví", "text": "Seznam představených místních pravoslavných církví\n\nPředstavení pravoslavných církví jsou prvohierarchové místních pravoslavných církví. Představení musejí být v hodnosti biskupa a mohou být také nositeli dalších hodností, např. patriarcha, metropolita či arcibiskup (archiepiskop).\n"}
{"id": "818620", "url": "https://cs.wikipedia.org/wiki?curid=818620", "title": "Puchýřníkovité", "text": "Puchýřníkovité\n\nPuchýřníkovité (\"Cystopteridaceae\") je čeleď kapradin z řádu osladičotvaré (\"Polypodiales\"). Je to nově ustavená čeleď nevelkých kapradin rozšířených především v mírném pásu, zahrnující i naše rody bukovník a puchýřník.\n\nZástupci čeledi puchýřníkovité jsou pozemní kapradiny s nevelkými měkkými bylinnými listy. Oddenky jsou nadzemní nebo častěji podzemní, krátce až dlouze plazivé, obvykle větvené, u rodu puchýřník (\"Cystopteris\") někdy i téměř vzpřímené, pokryté šupinami a někdy i zlatavými chlupy. Kořeny jsou černavé, drátovité. Listy jsou zelené a nejsou nikdy pokryty slizem, v pupeni jsou spirálovitě stočené. Sterilní i fertilní listy se tvarově neliší. U některých druhů puchýřníku se na listech tvoří rozmnožovací pacibulky. V bázi řapíku jsou dva cévní svazky, spojující se ve vzdálenější části řapíku do tvaru písmene V. Čepel listů je nejčastěji 2x až 3x zpeřená, kopinatého tvaru nebo nejširší na bázi. Žilky jsou volné, končící na okraji listu.\n\nVýtrusné kupky se tvoří podél žilek a mají okrouhlý nebo protáhlý tvar. Ostěra u bukovníku (\"Gymnocarpium\") chybí, u ostatních rodů má unikátní kápovitý tvar a obklopuje výtrusnice usazené na pevném vystouplém lůžku. Spory jsou béžové nebo hnědé, monoletní.\n\nČeleď puchýřníkovité zahrnuje asi 30 druhů ve 4 rodech. Největší rod je puchýřník (\"Cystopteris\"), obsahující asi 20 druhů. Rod \"Cystoathyrium\" je monotypický. Puchýřníkovité jsou rozšířeny především v mírném pásu. Jediný rod s převažujícím rozšířením v tropech je \"Acystopteris\".\n\nV současné květeně České republiky zastupují puchýřníkovité celkem 4 druhy: bukovník kapraďovitý (\"Gymnocarpium dryopteris\"), bukovník vápencový (\"Gymnocarpium robertianum\"), puchýřník křehký (\"Cystopteris fragilis\") a puchýřník hladký (\"Cystopteris dickieana\"). Mimo to je v Česku nezvěstný puchýřník sudetský (\"Cystopteris sudetica\"). V evropské květeně je zastoupeno několik dalších druhů puchýřníku a v severovýchodní Evropě bukovník \"Gymnocarpium jessoense\".\n\nČeleď \"Cystopteridaceae\" byla publikována v roce 2001. Na základě molekulárních studií se zde sešly rody, řazené dříve do různých jiných čeledí. Rod bukovník (\"Gymnocarpium\") byl řazen do čeledi kapraďovité (\"Dryopteridaceae\"), zbylé 3 rody do čeledi papratkovité (\"Athyriaceae\", syn. \"Woodsiaceae\").\n\nPuchýřníkovité jsou jako celek dosti obtížně jednoznačně morfologicky definovatelné. Od dalších skupin leptosporangiátních kapradin se 2 cévními svazky v řapíku se odlišují zejména chybějící nebo kápovitou ostěrou, obvykle dlouze plazivým a podzemním oddenkem a žilkami končícími na okraji listů.\n\n\n\"Acystopteris\", \"Cystoathyrium\", \"Cystopteris\" (včetně \"Rhizomatopteris\"), \"Gymnocarpium\"\n"}
{"id": "818622", "url": "https://cs.wikipedia.org/wiki?curid=818622", "title": "Hybatelé", "text": "Hybatelé\n\nGhostwritten (v českém překladu Hybatelé) je první román od Davida Mitchella vydaný roku 1999 a oceněný John Llewellyn Rhys Prize. Přeložen do češtiny byl Lenkou Pavlovskou roku 2005. Román je tvořen 10 samostatnými kapitolami odehrávajícími se okolo roku 2000 na různých místech, jež jsou však společně částečně propojeny. Kniha je inspirována východoasijskou kulturou, pověstmi, taktéž odkazuje na skutečné události nebo již existující knižní díla.\n\nTermín ghostwriter označuje autora, který píše, skládá či jinak produkuje díla, pod nimiž jsou podepsáni jiní lidé. Typickým ghostwriterem je například autor cizí autobiografie či hudební skladatel, jehož kompozice jsou zcela připsány jinému skladateli.\n\nV první kapitole sledujeme Japonce, který si říká Kvazar a je členem radikálního teroristického kultu podnikajícího plynové útoky, jež mají \"očistit\" a povznést obyčejné lidi, kteří jsou \"pošpiněni\" globalizací a populární kulturou. Kvazar se po tokijském útoku v metru ukrývá na ostrově Okinawa, kde se vydává za informatika a čeká na další pokyny od vůdce kultu \"Jeho Osvícenosti\", který má jako ostatní členové skupiny údajné nadpřirozené schopnosti (telepatie, teleportace, procházení zdí). Kvazar je znechucen obyčejnými lidmi a s nadšením očekává soudný den, během kterého má kolem Země prolétnout kometa, jež spálí všechny nečisté a nastolí nový řád. Kvazarovi však dochází peníze a tak volá na číslo, jež mu poskytla teroristická buňka a zanechává zde vzkaz \"pes se musí nažrat\". Po nějaké době přichází šok, když je ústředí kultu rozprášeno policií a členové zatknuti. Kvazar však nadále zůstává na ostrově mezi nic netušícími obyvateli.\n\nVe druhé kapitole se přesouváme do Tokia a sledujeme mladíka jménem Satoru, nadšeného jazzového saxofonistu a prodavače v obchodě s nahrávkami, jež patří jeho nevypočitatelnému kamarádovi. Satorova matka byla Filipínka, kterou deportovali zpět do země a svého otce nikdy nepotkal. Jednoho dne navštíví obchod trojice dívek, z nichž jedna Satora okouzlí. Po nějaké době, když Satoru uzavírá obchod, zazvoní telefon a on se ho rozhodne ještě zvednout. Na druhé straně se ozve \"pes se musí nažrat\" a poté se hovor přeruší. Tímto telefonátem se však prodlouží Satorova doba v obchodě, a proto ho tam zastihne tajemná dívka z dřívějška, která se jmenuje Tomoyo. Začnou spolu mluvit a později i navážou vztah. Tomoyo je však napůl Japonka a napůl Číňanka, která žije v Hong Kongu, kam se také vrací. Satoru se však na konci kapitoly rozhodne, že vztah jen tak neukončí a přijede ji navštívit.\n\nVe třetí kapitole sledujeme finančního právníka Neala Brose, jež pracuje v Hong Kongu pro nadnárodní společnost Angličana Denholma Cavendishe. Neal se jednoho dne rozhodne nevydat se do práce a raději si vyrazí na procházku po okolí, kde přemítá nad svými dřívějšími činy. Neal přemýšlí nad svojí pracovní kariérou, nad finančními podvody, kterých byl součástí a nad následky jeho pracovní absence a zničení jeho kufříku s důležitými dokumenty. Vzpomíná na svoji ženu Katy Forbesovou, která se s ním rozvedla, jelikož pár nemohl mít děti, na zamilovanou dívku a chlapce s pouzdrem na saxofon, které viděl u stánku s občerstvením, vzpomíná na pobyt ve svém hongkongském bytu, ve kterém straší malá holčička i na čínskou pokojskou, se kterou měl Neal poměr. Když konečně vystoupá kopec k buddhistickému chrámu, náhle umírá na záchvat způsobeným skrytou cukrovkou.\n\nČtvrtá kapitola vypráví příběh čínské ženy, jež provozuje čajovnu na úpatí posvátné hory Emej. Sledujeme její příběh téměř od dětství a prožíváme s ní nejdůležitější mezníky ve vývoji novodobé Číny. V raném věku byla znásilněna a následně porodila holčičku, jež vychovávali její příbuzní v Hong Kongu, a kterou nikdy nepotkala. Během komunistické revoluce, následné bídy, vraždění a ničení nikdy neopustila čajovnu, ubytovávala mnichy, starala se o pocestné, dopisovala si se svojí dcerou, od které se dozvěděla, že se její vnučka stala pokojskou a promlouvala se starým stromem, který rostl blízko. Na sklonku svého života se vydává na vrcholek hory, který je sice v obležení stánků a turistů, avšak přesto je srdečně přivítána mnichy, kteří jí vyjadřují za její nezdolné činy vděk.\n\nV páté kapitole sledujeme zvláštní netělesnou bytost, která byla během svého bytí pojmenována noncorpum. Samotná bytost má schopnost převtělovat se dotykem do různých lidí a občas jim pozměnit paměť či kontrolovat jejich činy. Noncorpum se skrze putování po Mongolsku, kam ho zavedl pobyt v čínské čajovně, kde byl v mysli stařenky, se kterou promlouval skrze strom, snaží zjistit původ svého bytí a vypátrat kořeny tradiční mongolské pověsti o třech zvířatech, kterým záleží na osudu světa. Začínáme u dánského turisty Caspara, který putuje s novozélanďankou Sherry po Mongolsku, přesouváme se do místních obyvatel, do nájemného zabijáka jménem Suchbátar, kterého opouštíme, aby následně o nějakou dobu později zabil muže, jehož mysl noncorpum obývalo. To netuší, co se děje poté, co zemře člověk, kterého obývá. Ocitá se v tradičním mongolském stanu geru s několika dalšími duchy, než se o tři měsíce později objeví v mysli nově narozené holčičky. Tu opouští, aby pokračovalo v hledání skrze jejího otce, avšak holčičky stav se rapidně zhorší. Noncorpum se dostává do mysli její babičky, která ho uvítá, a od které se dozvídá svůj původ. Dříve bylo duší mladého chlapce, kterou se pokusili zachránit buddhističtí mnichové, když měl být i s nimi popraven komunisty. Jeho duše se měla převtělit do malé holčičky, jež žila nedaleko, avšak spojení přerušil voják a holčičce, dnes již stařence, zůstaly pouze vzpomínky. Noncorpum se poté rozhodne vrátit jako skutečná duše do novorozené holčičky, čímž jí zachrání život.\n\nV šesté kapitole sledujeme Rusku Margaritu Latunskou, kurátorku petrohradského muzea, která je zapojena se svým přítelem Rudim do rozsáhlé krádeže obrazů. Margarita se nechává využívat ředitelem muzea, zatímco Angličan Jerome vytváří téměř dokonalé kopie obrazů a Rudi je pak jako uklízeč vyměňuje. Skupina pracuje pro bosse Grigorskiho, jež se dostal do problémů poté, co byly zpřetrhány vazby na jeho činnost v Hong Kongu. Margarita během dohlížení na obrazy vzpomíná na svoji minulost a slávu co by žena komunistického admirála a plánuje bohatou budoucnost s Rudim ve Švýcarsku. Poslední krádež však nevychází podle plánů a Rudi je zabit Jeromem, jelikož ve skupině vznikla panika vyvolaná Grigorskim. Ten do Petrohradu vyslal Suchbátara, aby otestoval Rudiho věrnost poté, co řekl Grigorskimu, že osoba, se kterou spravoval jeho účty, zemřela na cukrovku. Grigoski má však dojem, že si Rudi nechává peníze pro sebe. Margarita zastřelí Jeroma a chce zabít i Suchbátara, nemá však náboje a ten odchází i s obrazem pryč, zatímco ona zůstává v bytě Jeroma a zdrceně přemítá nad tím, zda to vše není jen zlý sen.\n\nV sedmé kapitole sledujeme ghostwritera a bubeníka Marca, který sepisuje paměti postaršího homosexuála maďarského původu Alfréda. Marco se po společně strávené noci probouzí v bytě Katy Forbesové, odkud odchází, když jí pošťák doručí staré křeslo od svého zesnulého manžela. Po cestě zachrání neznámou ženu před koly taxíku, která v něm pak kvapně odjede na letiště. Později ho kvůli této události vyslýchají tři muži v oblecích. Marco nejdříve navštívi Alfréda, který mu vypráví podivnou příhodu o tom, jak v roce 1947 pronásledoval své druhé já. Když čekal v kavárně, viděl, jak on sám na chodníku sbírá klobouk. Rozhodl se tedy za sebou běžet, aby se dostihl a přes celé město ho druhé já zavedlo znovu před kavárnu, kde mu vítr sfoukl klobouk. Marco odchází poté, co přijde Alfrédovi jeho přítel oznámit, že jejich společný kamarád Jerome zemřel. Marco se vydává za nakladatelem Timem Cavendishem, který je však vyrušen nenadálými zmatky na hongkongském trhu. Večer přichází za Marcem jeho bratranec Gibreel a společně s Marcem se stávají součástí sázky dvou Íránců. Každému je dána finanční částka a oba mají v kasinu soutěžit o to, kdo vyhraje více peněz. Marco si však vybere obnos navíc, což vyvolá rvačku a on tak získává výhru pro sebe. Místo aby pokračoval v bohémském životě, rozhodne se zavolat své přítelkyni Poppy a požádat ji o ruku.\n\nV osmé kapitole sledujeme irskou fyzičku Mo Muntervaryovou, která se po zjištění, že je její výzkum využíván pro vojenské účely, rozhodne od americké společnosti odejít. Texasanovi a majitelovi společnosti panu Stolzovi se to však nezamlouvá a tlačí na Mo, aby ve švýcarském výzkumu pokračovala. Ta se však rozhodne k útěku, cestuje po světě, setkává se s například s novozélanďankou Sherry a vidí v Hong Kongu zemřít muže u buddhistického chrámu. Během svého ukrývání pracuje na svých teoriích o kvantové kognici. Nakonec se vrací přes Londýn, kde ji málem srazí taxík, do rodného Irska na ostrov Clear Island, aby zde nějakou dobu pobyla se svým slepým manželem a synem. Za tři dny je vypátrána, avšak své teorie před příletem pana Stolze zničí, a tím si zajistí možnost nadiktovat si podmínky pro svůj návrat k projektu. Do Texasu odlétá s manželem a doufají, že se jim podaří domluvit i přílet syna.\n\nV deváté kapitole sledujeme rádiového diskžokeje Strýčka Sýčka, který moderuje show Noční vlak. Sem mu často volá několik podivných lidí, avšak je to někdo, kdo si říká Krotitel, který upoutá pozornost nejen moderátora, ale i posluchačů. Krotitel volá každý rok 30. listopadu a neustále se potýká s etickými problémy a reviduje čtyři neznámé zákony. Je schopný napojovat se na družice a vyprávět Strýčkovi Sýčkovi a posluchačům, co se děje na různých místech světa. Ti to však považují za hereckou etudu a Krotiele, jež se stará o svůj Cirkus, za pomateného člověka. Každý rok však zjišťujeme nové skutečnosti a skrze telefonát jiného noncorpa zjišťujeme, že tato bytost obývala mysl Mo Muntervaryové, která vytvořila během svého výzkumu umělou inteligenci, Krotitele, jež měla dohlížet na chod světa. Krotitelovi se několikrát podařilo zachránit svět před zkázou (postavil ekonomiku zpět na nohy, zabránil Americe a islámským zemím, aby proti sobě vypustili jaderné rakety, informoval vědce o blížící se kometě), avšak neustále se potýká s dilematem, které mu zabraňuje zabít člověka, i když by mohl zachránit životy jiných. Příkladem je vyvražděná africká vesnice, ze které odjíždí milice. Strýček Sýček tedy Krotitelovi doporučí, aby poškodil skrze satelit blízky most a zabil tak vojáky v autě nepřímo.\n\nV desáté a poslední kapitole se krátce vracíme zpět za Kvazarem, který ve vlaku metra odjistil chemickou nálož a snaží se protlačit skrze cestující z vagónu. Na své strastiplné cestě ven se mu před očima promítají lidé a věci, které odkazují na předešlé příběhy. Slyší muže, který poslouchá jazz, vidí knihu o buddhismu, mongolského chána, Petrohrad, plánek londýnského metra, irskou whisky, slyší sovu, která mluví o rádiu Strýčka Sýčka. Kvazar se nakonec z vlaku dostává a sleduje ho, jak zajíždí do tmy.\n"}
{"id": "818628", "url": "https://cs.wikipedia.org/wiki?curid=818628", "title": "Radek Rejšek", "text": "Radek Rejšek\n\nRadek Rejšek (* 6. července 1959 Praha) je český hudebník, kampanolog, organolog, hudební skladatel, režisér a redaktor.\n\nKompozici studoval nejprve soukromě u Zdeňka Lukáše. Dále pak studoval kompozici na pražské konzervatoři u Oldřicha Semeráka a Jindřicha Felda. Na téže škole studoval i hru na trubku u Josefa Svejkovského a Václava Junka. Ve studiích hudební kompozice pokračoval na pražské HAMU ve třídě Jiřího Dvořáčka a na brněnské JAMU ve třídě Zdeňka Zouhara, kde tato svá studia zakončil v roce 1990. Jako hudebník se dále věnuje hře na varhany a zvonkohru.\n\nPůsobil jako sbormistr Pěveckého sdružení Foerster v Benátkách nad Jizerou (1982–1997), Armádního uměleckého souboru (1985–1987) a ženského pěveckého sboru Collegium cantantium (1992—1999). Mezi lety 1987–1993 spolupracoval s Městským divadlem v Mostě pro něž vytvořil scénickou hudbu k osmi inscenacím.\n\nV letech 1988–2007 byl hudebním režisérem a později i redaktorem vážné hudby v Českém rozhlase, kde uskutečnil dlouhodobý projekt mapující historické varhany v českých a moravských kostelích. Kromě varhan natáčel také hlas zvonů v kostelech po celé republice v rámci projektu \"Zvony\" a téměř každé nedělní poledne zprostředkovává jejich zvuk posluchačům České rozhlasu na stanici Vltava. \nÚčinkuje také na akcích pořádaných mezinárodní organizací \"Eurocarillon.\" Jako zatím jediný český hráč na zvonohry koncertuje na historické zvonohře v pražské Loretě a na Manouškově pražské mobilní zvonohře. Je diecézním kampanologem a organologem litoměřické diecéze.\n\nMezi lety 1995–2001 byl pedagogicky činný na konzervatoři v Praze, kde vyučoval hudební teorii, od roku 2004 vyučuje hudební teorii a kompozici na konzervatoři v Českých Budějovicích. Od roku 2000 také vyučuje na Soukromé vyšší odborné škole filmové v Písku.\n\nRadek Rejšek je ženatý a má tři dospělé děti.\n\nJako skladatel píše varhanní, symfonickou, komorní, vokální i elektroakustickou hudbu. V jeho díle však převažuje hudba duchovní. Zvláštní pozornost pak zasluhují jeho sklaby pro zvonohru.\n\n"}
{"id": "818629", "url": "https://cs.wikipedia.org/wiki?curid=818629", "title": "The Sims: Unleashed", "text": "The Sims: Unleashed\n\nThe Sims: Unleashed je pátý datadisk do hry The Sims, vydaný 07.11.2002. The Sims: Unleashed přinesl jako největší novinku do hry zvířata. Zatímco psi a kočky jsou považovány za Simíky, ostatní domácí zvířata (želvy, ptáci aj.) jsou považovány za objekty. Nicméně, psi a kočky nelze ovládat přímo jako Simíky, hráč může ovládat pouze jejich pohyb, tedy nemůže mu dávat přímo příkazy. Unleashed také nově zavádí zahradničení. Semena můžete nakoupit přímo ve městě.\n\nTento datadisk nově zpřístupnil historickou část města: Old Town. Po městě vás rozváží historický autobus. Taktéž byla přidána funkce změny typu pozemku na komunitní a obytný. Město se podobá New Orleans, na komunitních pozemcích je slyšet jazz a máte možnost zde nakoupit i semena pro zahradničení. V The Sims: Unleashed máte možnost upravovat z původních deseti pozemků upravovat rovnou přes 40 pozemků. Styl budov je ve stylu francouzských čtvrtí.\n\n\n\n"}
{"id": "818632", "url": "https://cs.wikipedia.org/wiki?curid=818632", "title": "Rakousko na Letních olympijských hrách 1968", "text": "Rakousko na Letních olympijských hrách 1968\n\nRakousko na Letních olympijských hrách 1968 v Ciudad de México reprezentovalo 43 sportovců, z toho 35 mužů a 8 žen. Nejmladší účastníkem byl Peter Schmid (19 let, 175 dní), nejstarší pak účastník Friedrich Schattleitner (45 let, 22 dní). Celkem Rakousko získalo 4 medaile, z toho 2 stříbrné a 2 bronzové.\n\n"}
{"id": "818633", "url": "https://cs.wikipedia.org/wiki?curid=818633", "title": "The Sims: Superstar", "text": "The Sims: Superstar\n\nThe Sims: Superstar je šestý datadisk do hry The Sims. Tento datadisk nově umožňuje stát se slavným. Na základě tohoto datadisku byly v budoucnu vydány další datadisky do her The Sims 2 a The Sims 3. Možnost pracování přímo na pozemku bylo přidáno v datadiscích a a možnost stát se celebritou znovu najdete v a .\n\nStudio Town je město postavené ve stylu 40. a 50. let 20. století podle reálného města Hollywood. NPC se ve městě se dělí na někoho (celebrity) a nikoho (návštěvníci a zaměstnanci studia). Simík má přístup do města až poté, co se rozhodne stát slavným a zažádá o práci v Studio Townu.\n\nSimík má možnost stát se slavným právě ve Studio Townu. Domů dostává časopis, kde je seznam nejpopulárnějších osobností v Sims světě. Simík má tři způsoby, jak se stát slavným: modeling, herectví a zpěv. Simík musí zvyšovat i své body dovednosti, jinak se mu zaměstnavatel vysměje. Slavné osobnosti jsou sledovány Paparazzim a mají i své skalní fanoušky. Jeden fanoušek dokonce chodí v noci k vašemu domu a položí vám na pozemek černou růži, kterou budete potřebovat k míchání elixírů v dalším datadisku do The Sims: .\n\n"}
{"id": "818634", "url": "https://cs.wikipedia.org/wiki?curid=818634", "title": "SK Studénka", "text": "SK Studénka\n\nSK Studénka je klub národní házené ze Studénky, který se účastní 1. ligy mužů i žen. Klub byl založen v roce 1922. Své domácí zápasy klub hraje na hřišti v ulici 2. května. Studénka má dlouhodobě nejvyšší návštěvnost ze všech klubů, které hrají národní házenou - v sezóně 2011/12 byla průměrná návštěva na utkání 231 diváků. Tým většinou používá modré dresy. V sezóně 2011/12 klub skončil na 7. místě.\n\nV červnu 2012 klub oslavil 90. výročí od založení a v rámci oslav také uspořádal na svém hřišti mezizemský zápas Čechy - Morava. Programu přihlíželo 1090 diváků.\n\nV klubu působí také ženský B-tým, který v ročníku 2011/12 hraje Severomravský oblastní přebor. Dále dorostenky, které v roce 2010 skončily druhé na Poháru ČR a starší a mladší žactvo.\n\n\n\n"}
{"id": "818635", "url": "https://cs.wikipedia.org/wiki?curid=818635", "title": "Golden Boy (cena)", "text": "Golden Boy (cena)\n\nGolden Boy (v překladu \"Zlatý chlapec\") je fotbalové ocenění, které je udělováno sportovními novináři zvolenému mladému hráči do 21 let, jenž působí v některé z nejvyšších fotbalových evropských lig. Cena byla založena v roce 2003 italskými novinami \"Tuttosport\".\n\nKaždý ze zúčastněných novinářů může nominovat 5 hráčů, 10 bodů udělí dle svého uvážení nejlepšímu z nich, 7 bodů druhému, 5 bodů třetímu, 3 body čtvrtému a 1 bod pátému.\n\nNa hlasování se podílí tisk z 20 evropských zemí. Další noviny, které jsou v ocenění angažovány jsou např. francouzské \"L'Équipe\" a \"France Football\", britské \"The Times\", nizozemské \"De Telegraaf\", španělské \"As\", \"Marca\" a \"El Mundo Deportivo\", portugalské \"A Bola\" a \"Record\", německé \"Bild\" a \"Kicker\", řecké \"Ta Nea\", ruské \"Pressing Agency\", chorvatské \"Slobodna Dalmacija\", ukrajinské \"Sport Express\", rumunské \"Gazeta Sporturilor\" a další.\n\n"}
{"id": "818643", "url": "https://cs.wikipedia.org/wiki?curid=818643", "title": "Tersana SC", "text": "Tersana SC\n\nTersana Sporting Club (arabsky نادي الترسانة الرياضي) je egyptský fotbalový klub hrající v Egyptské druhé divizi. Své domácí zápasy hraje na stadionu Mit Okba Stadium s kapacitou pro 15 000 diváků. Největšího úspěchu dosáhli v roce 1963, kdy vyhráli Egyptskou Premier League. Tersana je rovněž třetím nejúspěšnějším týmem v počtu vítězství v Egyptském poháru (po Al-Ahly a Zamalku).\n\n\n\n"}
{"id": "818644", "url": "https://cs.wikipedia.org/wiki?curid=818644", "title": "Herbert Slavík", "text": "Herbert Slavík\n\nHerbert Slavík (* 1. února 1963 Praha) je český fotograf, držitel řady tuzemských i zahraničních ocenění, autor a spoluautor řady fotografických publikací. V letech 1986 až 1990 působil jako fotoreportér pro Mladou frontu a od roku 1990 do roku 2002 působil jako vedoucí fotografického oddělení ve zmíněném deníku. Od roku 2001 se věnuje převážně fotografování portrétů, od roku 2003 je fotografem na volné noze. S manželkou Terezou Brodskou mají syna Samuela, který se narodil v roce 1996.\n\nPočátkem února 2013 fotografoval oficiální portréty prezidenta Miloše Zemana.\n\nVýstava \"Plzeňské ikony\" je volně spojena s jeho úspěšnou sérií \"Tváře/Faces\", která byla poprvé představena nejen české veřejnosti v roce 2003 a byla doprovázena stejnojmennou fotografickou publikací. V roce 2008 vyšla publikace \"Tváře/Faces : CZ\" (texty k fotografiím Jan Lipold), která byla vydána při příležitosti českého předsednictví v Radě EU v první polovině roku 2009; soubor portrétů byl vystaven v Bruselu. V roce 2010 byla vydána publikace \"Hrdost a odvaha : tváře české armády\" – H. Slavík je autorem projektu a fotografií, autory textů jsou Barbora Potůčková a Eduard Stehlík.\n\n"}
{"id": "818645", "url": "https://cs.wikipedia.org/wiki?curid=818645", "title": "El-Olympi", "text": "El-Olympi\n\nEl-Olympi (arabsky النادي الأوليمبي المصري بالأسكندريه) je egyptský fotbalový klub hrající v Egyptské druhé divizi. Své domácí zápasy hraje na alexandrijském stadionu Alexandria Stadium s kapacitou pro 19 700 diváků. El-Olympi je jedním z nejstarších egyptských fotbalových klubů. Největšího úspěchu dosáhli v roce 1966, kdy zvítězili v Egyptské Premier League.\n\n\n\n"}
{"id": "818648", "url": "https://cs.wikipedia.org/wiki?curid=818648", "title": "Chris Tucker", "text": "Chris Tucker\n\nChristopher Norris Tucker (* 31. srpna 1971, Decatur, Georgie, USA) je americký herec. Během studia se živil jako komik. Poté, co se přestěhoval do Hollywoodu, se začal jako komik živit profesionálně.\n\n\n"}
{"id": "818650", "url": "https://cs.wikipedia.org/wiki?curid=818650", "title": "The Sims Social", "text": "The Sims Social\n\nThe Sims Social byla hra ze série The Sims. Tato hra byla k dispozici online na síti Facebook. Hra byla spuštěna 9. srpna 2011. Hra byla poprvé představena na Electronic Entertainment Expo 2011. Hra byla poté 14. června 2013 zrušena společností EA Games.\n\nOcitnete se ve fiktivním městě Little Heaven a dostáváte možnost postavit si svůj dům. Můžete taktéž vlastnit i byt nebo dům v prázdninové destinaci.\n\nZde máte soupis všech majetků, které vlastníte. Můžete se mezi nimi právě přes tuhle funkci přemisťovat a taky je nakupovat.\n\nV tomto režimu máte možnost upravovat vzhled simíka, vybrat mu veškeré oblečení apod.\n\nVe hře The Sims Social máte možnost utrácet své Simoleony, Simcash (měna směnitelná za reálné peníze) a Social Points (body získané návštěvou svých přátel).\n\nTato kategorie obsahuje různé předměty, které jsou spjaty s úkoly, jsou nějak výjimečné nebo nové ve hře.\n\nTato kategorie obsahuje podkategorie, kde jsou umístěny předměty, které zvelebují váš dům.\n\n\nTahle kategorie obsahuje věci, které se budují.\n\nZde jsou umístěny a dále roztříděny všechny předměty, které jste si zakoupily, avšak jste je nepostavili do prostoru a zároveň je neprodali.\n\nTato kategorie obsahuje podkategorie vylepšující dovednosti.\n\nZde máte možnost si ze sběratelských předmětů, které získáváte při akcích se simíky a při plnění úkolů postavit různé lektvary a předměty, které vám doplní energii nebo vám změní náladu.\n\nZde je seznam a počet veškerých sběratelských předmětů a produktů po craftingu. Tyto předměty jsou důležité při stavbě objektů a při plnění úkolů. Některé vám mění náladu a doplňují energii. Všechny jsou omezeny počtem.\n\nTak, jako ve všech Sims hrách, i v The Sims Social má simík své potřeby. Potřeby zvyšujete a snižujete používáním předmětů k tomu určeným, například použití sprchy vám zlepší hygienu, použití kávovaru vám naopak zvýší energii, ale do záporných hodnot vám klesá potřeba jít na toaletu. Nicméně simík nemůže zemřít. Potřeby jsou barevně rozlišeny, šedé znamenají, že je nešťastný, zelené znamenají, že je šťastný. Šťastný simík získává status inspired, kdy získává více Simoleonů za interakci s předměty nebo jinými simíky. Nešťastný simík neposlouchá hráče, avšak je autonomní, tedy sám si zajistí, co potřebuje zvýšit. Při zlepšování potřeb avšak nezískává zkušenostní body, které zvýší úroveň hráče. Tyto body získává útratou za interakce žlutě orámované, které spotřebují jednu energii. Energie se sama doplňuje, nicméně je možné ji doplnit elixíry a dárky zvyšujícími energii. Energii je možné získat i u sousedů.\n\nOdměny, anglicky Traits jsou odměny, které je možné vyměnit za Lifetime body. Tyto body získáte plněním úkolů a odměnou jsou právě tyto Lifetime body. Při nákupu odměny máte možnost je za další Lifetime body zvyšovat a mít tedy tuhle odměnu kvalitnější. Nejzajímavější odměnou je Ninja, kdy váš simík už při levelu jedna chodí rychle a při levelu 5 se dokonce i teleportuje.\n\nSimík má možnost navštěvovat své přátele na Facebooku, kteří hrají The Sims Social a potvrdili jste si pozvánky. U něj máto možnost si vybrat, jestli budete rivalové, nebo přátelé. Různé interakce vám dávají různé sběratelské předměty, například nepřátelská interakce vám dá Fury (vztek), přátelská pro změnu Goodwill (ochota). Interakce se sousedy vždy stojí energii, nicméně při návštěvě simíka obdržíte jednou za den 5 energie jako bonus, které můžete u něj zužitkovat. Následně pak obdržíte Social Points, Simoleony, sběratelský předmět a zvýší se vám úroveň přátelství nebo rivality. U souseda můžete i opravit rozbité přístroje a uklízet.\n"}
{"id": "818651", "url": "https://cs.wikipedia.org/wiki?curid=818651", "title": "Sleziníkovité", "text": "Sleziníkovité\n\nSleziníkovité (\"Aspleniaceae\") je čeleď kapradin z řádu osladičotvaré (\"Polypodiales\"). Jsou to pozemní, skalní i epifytní kapradiny s listy v růžici, rozšířené po celém světě. V květeně České republiky se vyskytuje několik druhů sleziníku, jelení jazyk celolistý a velmi vzácně i kyvor lékařský.\n\nZástupci čeledi sleziníkovité jsou pozemní, skalní nebo řidčeji epifytní kapradiny s listy v růžici. Oddenek je pokrytý plevinami, částečně či zcela vzpřímený nebo zřídka dlouze plazivý a rozvětvený, většinou bez vůně nebo výjimečně vonící po mentolu (\"Asplenium longissimum\"). U epifytního sleziníku hnízdatého (\"Asplenium nidus\") je oddenek silně zkrácený a vytváří koš v němž se zachycuje humus. Kořeny jsou černé, drátovité. Listy jsou střídavé (sleziník) nebo dvouřadě uspořádané (\"Hymenasplenium\"). Sterilní a fertilní listy se tvarově většinou neliší, pouze u některých druhů jsou plodné listy vyšší a užší než sterilní. V bázi řapíku jsou 2 cévní svazky ve tvaru písmene C a přilehlé k sobě zády, v opačné části řapíku se spojující do tvaru X. Pleviny na listech a oddenku jsou výrazně síťované, což je způsobeno silnými tmavě zbarvenými buněčnými stěnami, kontrastujícími s téměř průhlednou výplní. Listy jsou velmi rozmanitého charakteru, od jednoduchých celistvých až po 4x zpeřené. Čepel listů je měkká, bylinná až tuhá a kožovitá. Žilky listů jsou volné a dosahující okraje čepele nebo ukončené před ním, anebo se navzájem spojují a vzniklé areoly pak neobsahují další volné žilky. U některých zástupců je vyvinuta sběrná žilka běžící podél okraje listu. U některých druhů se na vrcholech listů nebo v úžlabích vytvářejí rozmnožovací hlízky, ze kterých mohou přímo na rostlině vyrůstat mladé rostlinky (viviparie).\n\nVýtrusné kupky se tvoří na jedné straně podél žilky, mají měsíčkovitý až čárkovitý tvar a obvykle jsou kryté ostěrou. Pouze výjimečně se tvoří výtrusné kupky v párech a jsou k sobě přilehlé, pak ovšem často nevznikají podél té samé žilky. Ostěra přirůstá na boku výtrusnicové kupky. Výtrusnice mají ve střední části tkáň tvořenou pouze 1 řadou buněk a přerušený prstenec. Spory jsou monoletní, hnědé. Gametofyt je nadzemní, zelený, srdčitého tvaru.\n\nSleziníkovité zahrnují v současném pojetí asi 700 druhů ve 2 rodech. Rod sleziník (\"Asplenium\") je rozšířen celosvětově. Rod \"Hymenasplenium\" zahrnuje asi 30 druhů a vyskytuje se v Asii, Africe i tropické Americe. V české květeně se vyskytuje 6 druhů sleziníku (\"Asplenium\") a různí kříženci, jelení jazyk celolistý (\"Asplenium scolopendrium\") a kyvor lékařský (\"Asplenium ceterach\"). V rámci Evropy se vyskytuje mnoho dalších druhů sleziníku zejména ve Středomoří.\n\nNavzdory velké morfologické variabilitě jsou sleziníkovité většinou dobře rozpoznatelné podle čárkovitých výtrusných kupek s postranní ostěrou, uspořádaných po jedné straně listové žilky. U některých druhů jsou výtrusné kupky v párech a rostliny tak mohou tak být zaměněny s rodem \"Displazium\", většinou však tyto kupky nevznikají z té samé žilky a bývají omezené na malou část plochy čepele.\n\nRod sleziník byl tradičně rozdělován na více rodů (většinou kolem 10), dnešní taxonomie se však kloní k jejich sloučení do rodu sleziník. To se týká i našich druhů jelení jazyk celolistý (\"Asplenium scolopendrium\", syn. \"Phyllitis scolopendrium\") a kyvor lékařský (\"Asplenium ceterach\", syn. \"Ceterach officinarum\"). Současná taxonomie odděluje od sleziníku pouze rod \"Hymenasplenium\", a to na základě cytologie. Ostatní taxony se se zástupci rodu sleziník (\"Asplenium\" s.str.) velmi ochotně kříží a tím nesplňují podmínku pro přijetí na rodové úrovni. Navíc je rod sleziník v úzkém pojetí (s.str.) parafyletický.\n\nNěkteré druhy sleziníku (\"Asplenium trichomanes\", \"A. platyneuron\", \"A. rhizophyllum\"), kyvor lékařský a jelení jazyk celolistý bývají pěstované jako skalničky, případně jako stínomilné rostliny. Sleziník hnízdatý (\"Asplenium nidus\") a sleziník \"Asplenium antiquum\" jsou pěstovány jako pokojové rostliny. Živorodé druhy, jako je \"Asplenium bulbiferum\" a \"Asplenium viviparum\", bývají pěstovány jako pozoruhodnost v botanických zahradách.\n\n\n\"Asplenium\" (včetně rodů \"Camptosorus\", \"Ceterach\", \"Diellia\", \"Loxoscaphe\", \"Phyllitis\" a \"Pleurosorus\"), \"Hymenasplenium\"\n"}
{"id": "818653", "url": "https://cs.wikipedia.org/wiki?curid=818653", "title": "Cyia Battenová", "text": "Cyia Battenová\n\nCyia Battenová (* 26. ledna 1972 Locust Valley, New York) je americká tanečnice, modelka a herečka.\n\nJako herečka debutovala v televizi v roce 1995 v seriálu \"Deníky červených střevíčků\", v průběhu 90. let ztvárnila menší role v dalších seriálech, jako jsou \"Soldier of Fortune, Inc.\", \"Policie z Palm Beach\" či \"Popular\", po roce 2000 se objevila např. v seriálech \"Detektiv Nash Bridges\", \"Policie New York\", \"Kriminálka Las Vegas\", \"Kriminálka New York\", \"Kriminálka Miami\", \"Drzá Jordan\" a \"Plastická chirurgie s. r. o.\" a např. ve filmu \"\". Ve sci-fi universu Star Treku hrála celkem tři postavy. V epizodách „Nerozvážnost“ a „Návrat na výsluní“ (1995–1996) seriálu \"\" ztvárnila postavu Tory Ziyal, dceru gula Dukata (v dalších dílech ji nahradily jiné herečky). V epizodě „Mezihvězdná rallye“ (2000) seriálu \"\" hrála Irinu a v epizodě „“ (2005) seriálu \"\" vytvořila Orionku Navaar.\n\nV letech 2002–2005 byla členkou hudební a taneční skupiny Pussycat Dolls.\n\n"}
{"id": "818655", "url": "https://cs.wikipedia.org/wiki?curid=818655", "title": "Evropská silnice E37", "text": "Evropská silnice E37\n\nEvropská silnice E37 je evropskou silnicí 1. třídy. Začíná v německých Brémách a končí v Kolíně nad Rýnem. Celá trasa je tedy vedena pouze v Německu po dálnici A1 a měří 336 kilometrů. E37 se na výjezdu z Brém protíná s E22, E233 a E234. U Osnabrücku se trasa kříží s E30. Poté E37 prochází spolkovou zemí Severní Porýní-Vestfálsko, kde se u Dortmundu kříží s E34, E41 a E341. V Kolíně poté ještě dochází ke spojení s E29, E31, E35 a E40.\n\n\n"}
{"id": "818656", "url": "https://cs.wikipedia.org/wiki?curid=818656", "title": "Ernst Ludwig Dümmler", "text": "Ernst Ludwig Dümmler\n\nErnst Ludwig Dümmler (2. ledna 1830, Berlín – 11. září 1902, Friedrichroda) byl německý historik. \n\nErnst Dümmler, syn berlínského knihkupce Ferdinanda Dümmlera, studoval v Bonnu a Berlíně právo, klasickou filologii a historii. Kromě jiných byli jeho pedagogy Johann Wilhelm Löbell, Leopold von Ranke a Wilhelm Wattenbach. V roce 1852 zakončil v Berlíně své studium dizertační prací o Arnulfovi Korutanském („\"De Arnulfo Francorum rege\"“).\nV roce 1858 habilitoval s prací o českém království („\"De Bohemiae conditione Carolis imperantibus\"“) a stal se mimořádným profesorem v Hallu a v roce 1866 profesorem dějin a historických věd. Jeho výzkum byl zaměřen na francké dějiny v 9. století a dějiny Svaté říše římské v 10. a 11. století . \n\nDümmler byl od roku 1876 členem Monumenta Germaniae Historica a v roce 1888 se stal po Georgu Waitzovi jejím prezidentem. Tento úřad zastával až do své smrti. \n\nJeho syn Georg Ferdinand Dümmler (1859–1896) byl klasický filolog a archeolog.\n\n\njako vydavatel:\n\n\n"}
{"id": "818659", "url": "https://cs.wikipedia.org/wiki?curid=818659", "title": "Simon Cowell", "text": "Simon Cowell\n\nSimon Cowell (* 7. října 1959, Londýn, Anglie, Spojené království) je anglický herec, producent a porotce. Je hlavním porotcem v X factoru a i v jiných talentových soutěží. Bývá označován za jednoho z nejpřísnějších porotců na světě.\n\nV roce 2002 založil společnost SYCOtv. Tato společnost vytvořila televizní soutěže American Inventor, America's Got Talent a X-Factor. Skupina také produkuje nahrávky mnoha umělců, kteří vzešli z jeho soutěží. Patří mezi ně Westlife, Leona Lewis a mimo jiné i One Direction, které označil za jednu z nejpozoruhodnějších skupin v zemi.\n\nSimon se stal úspěšným řidičem v pořadu Top Gear, kde se vždy umístil na nejlepších příčkách.\n\n\n"}
{"id": "818660", "url": "https://cs.wikipedia.org/wiki?curid=818660", "title": "Kyanid amonný", "text": "Kyanid amonný\n\nKyanid amonný je bílá anorganická látka se vzorcem NHCN.\n\nKyanid amonný lze vyrábět reakcí kyanovodíku s amoniakem. Je-li použito plynných reaktantů, vznikající produkt je vysoce čistý a velice jemně práškovitý. Reakce probíhá dle rovnice:<br>\nHCN + NH → NHCN<br>.\nDalší možností výroby je reakce chloroformu s hydroxidem (nejčastěji sodným) a amoniakem. Meziproduktem této reakce je kyanovodík. Výsledný produkt je však kontaminován chloridem sodným, který je obtížné odstranit.<br>\nCHCl + 2NH + 3NaOH + HO → 3NaCl + 4HO + NH + HCN → 3NaCl + 4HO + NHCN.<br>\nTuto reakci je možné provádět v jedné nádobě, či zvlášť smíchat chloroform s hydroxidem sodným a vzniklý plynný kyanovodík smíchat s plynným amoniakem, proběhne reakce, která je již zmíněna výše.\nDalší možností je reakce kyanidu vápenatého s uhličitanem amonným (popř. síranem amonným), podle rovnic:<br>\nCa(CN) + (NH)CO → 2NHCN + CaCO<br>\nCa(CN) + (NH)SO → 2NHCN + CaSO<br>\nVýhodou je, že vzniklé vedlejší produkty, uhličitan vápenatý a síran vápenatý, jsou nerozpustné ve vodě a které je možné snadno oddělit.\n\nKyanid amonný reaguje se silnými kyselinami za vzniku kyanovodíku, například s kyselinou chlorovodíkovou reaguje podle rovnice:<br>\nNHCN + HCl → NHCl + HCN<br>\nSe zásadami reaguje za vzniku amoniaku, dle reakce (s například hydroxidem sodným):<br>\nNHCN + NaOH → NaCN + NH + HO<br>\nS anorganickými solemi reaguje za vzniku příslušných kyanidů, například s chloridem hlinitým:<br>\n3NHCN + AlCl → Al(CN) + 3NHCl<br>\nS některými látkami reaguje za vzniku komplexů, meziproduktem pro jejich vznik však je příslušný kyanid.\n\nS halogenderiváty uhlovodíků vytváří nitrily (kyanidy). Takto reagují i kyanid draselný a kyanid sodný. Příkladem je reakce jodmethanu s kyanidem amonným, při které vzniká jodid amonný a acetonitril (methylkyanid):<br>\nCHI + NHCN → CHCN + NHI\n\nReaguje s ketony a aldehydy za vzniku slotučenin majících aminoskupinu a kyanoskupinu. Dojde na jejich navázání namísto kyslíku v ketonové (případně aldehydové) skupině C=O. Příkladem je reakce s dimethylketonem (acetonem):<br>\nCHCOCH + NHCN → CHNHCCNCHCH + HO<br>\n\nKyanid amonný se používá na organické syntézy a na výrobu kyanidů a kyanidových komplexů.\n\nPři požití kyanid amonný reaguje s kyselinou chlorovodíkovou v žaludku za vzniku kyseliny kyanovodíkové, který se vstřebává žaludeční stěnou do krve. Kyanovodík následně zablokuje enzymy buněčného dýchání. Zásoba ATP v buňkách je prakticky okamžitě vypotřebována, dochází tedy k zastavení biochemických procesů, a smrti. Předpokládaje, že krevní oběh roznese vzniklý kyanovodík do celého těla do 5 sekund, zástava srdce nastává asi za 10 sekund a dochází ke smrti.\n\nNa zjištění koncentrace kyanidu amonného v roztoku je možno použít argentometrickou titraci, jsou-li však přítomny v roztoku halogenidy (fluoridy, chloridy, bromidy či jodidy), dochází ke znehodnocení výsledků.\n"}
{"id": "818664", "url": "https://cs.wikipedia.org/wiki?curid=818664", "title": "Otsego County (New York)", "text": "Otsego County (New York)\n\nOtsego je okres (county) amerického státu New York založený v roce 1791. Jeho správním střediskem je městečko Cooperstown, jež mělo v roce 2010 1852 obyvatel. Celková rozloha okresu činí 2629 km², z čehož pouze 31 km², tedy 1,21 % připadá na vodu.\n\nRoku 1789 se z původního okresu Montgomery vydělil okres Ontario. Jeho rozloha byla mnohem větší, než je dnes, zahrnovala i části dnešních okresů Allegany, Cattaraugus, Chautauqua, Erie, Genesee, Livingston, Monroe, Niagara, Orleans, Steuben, Wyoming, Yates, a části okresů Schuyler a Wayne.\n\nOkres Otsego byl vyhlášen 16. února 1791 a jeho sídlem se stala obec Cooperstown. Původní okres sestával ze tří obcí:\n\nOtsego and Cherry Valley spolu zhruba tvořily rozlohu dnešního okresu Otsego, zatímco Harpersfield zabíral oblast směrem na jih od dnešního okresu směrem k řece Delaware.\n\nOtsego County leží v centrální části státu New York západně od hlavního města státu Albany, jihovýchodně od Utiky a severovýchodně od Binghamtonu.\n\n\nPodle sčítání obyvatel Spojených států amerických v roce 2000 žilo v okrese 61 676 obyvatel ve 23 291 domácnostech. Hustota zalidnění činila 23,9 obyvatel na kilometr čtvereční. Rasové složení obyvatelstva okresu bylo následující: 95,8 % bělochů, 1,75 % afroameričanů, 0,23 % indiánů, 0,63 % asiatů, 0,05 % obyvatel původem z Tichomoří, 0,5 % obyvatel jiného rasového původu a 1,05 % míšenců. Z toho bylo 1,9 % hispánského a latinoamerického původu, 15 % mělo irské předky, 14,9 % britské, 14,9 % německé, 11,3 % italské a 9,1 % americké. Prvním jazykem 95,4 % obyvatel byla angličtina, pro 2,1 % jím byla španělština.\n\n"}
{"id": "818668", "url": "https://cs.wikipedia.org/wiki?curid=818668", "title": "Evropská silnice E38", "text": "Evropská silnice E38\n\nEvropská silnice E38 je evropskou silnicí 1. třídy. Začíná na Ukrajině ve městě Hluchiv a končí v kazašském Šymkentu. Celá trasa měří 3400 kilometrů a patří tak k nejdelším evropským silnicím.\n\n\n\n\n"}
{"id": "818669", "url": "https://cs.wikipedia.org/wiki?curid=818669", "title": "Paul Dooley", "text": "Paul Dooley\n\nPaul Dooley Brown (* 22. února 1928 Parkersburg, Západní Virginie) je americký herec a komik.\n\nV New Yorku vystupoval jako stand-up komik, působil též jako kouzelník i jako klaun. V televizi debutoval v roce 1963, ve filmu o rok později. Hrál v mnoha filmech, včetně snímků \"Pepek námořník\", \"Sixteen Candles\", \"A co dál…\", \"Auta\" a jeho sequelu \"Auta 2\", kde namluvil Sarge, a televizních seriálech, jako jsou např. \"Tak tohle je můj život\", \"Snílek\", \"Grace v jednom kole\", \"Larry, kroť se\" či \"Alf\". Hostoval v seriálech \"Bewitched\", \"Báječná léta\", \"Sabrina - mladá čarodějnice\", \"The Golden Girls\" nebo \"Zoufalé manželky\". Ve sci-fi seriálu \"\" ztvárnil ve čtyřech epizodách postavu Enabrana Taina.\n\nJe ženatý se scenáristkou Winnie Holzmanovou, se kterou má dceru Savannah Dooleyovou, televizní scenáristku a producentku.\n\n"}
{"id": "818671", "url": "https://cs.wikipedia.org/wiki?curid=818671", "title": "Wrocław Mikołajów", "text": "Wrocław Mikołajów\n\nWrocław Mikołajów je železniční stanice ve Vratislavi, ležící na trati Wrocław Główny-Poznań Główny, v bezprostřední blízkosti ulice Legnickiej, důležité dopravní tepny.\n\n\n"}
{"id": "818672", "url": "https://cs.wikipedia.org/wiki?curid=818672", "title": "Kanton Ressons-sur-Matz", "text": "Kanton Ressons-sur-Matz\n\nKanton Ressons-sur-Matz (fr. \"Canton de Ressons-sur-Matz\") byl francouzský kanton v departementu Oise v regionu Pikardie. Skládal se z 24 obcí. Zrušen byl po reformě kantonů 2014.\n\n"}
{"id": "818680", "url": "https://cs.wikipedia.org/wiki?curid=818680", "title": "Onokleovité", "text": "Onokleovité\n\nOnokleovité (\"Onocleaceae\") je čeleď kapradin z řádu osladičotvaré (\"Polypodiales\"). Jsou to středně velké až velké kapradiny s výrazně dvoutvárnými listy, rostoucí v Evropě, Asii i Americe. V Česku tuto čeleď zastupuje pérovník pštrosí.\n\nZástupci čeledi onokleovité jsou středně velké až mohutné kapradiny s výrazně dvoutvárnými listy. Oddenek je nevětvený a vzpřímený, u rodu \"Onocleopsis\" až 1 m vysoký, nebo dlouze plazivý a větvený, pokrytý hnědými kopinatými plevinami. U rodů pérovník a \"Pentarhizidium\" jsou báze listů vytrvalé a tvoří masivní obal okolo oddenku. Listy nejsou ani za mlada pokryty slizem. Řapíky jsou na bázi ztlustlé, se 2 cévními svazky, které se v opačné části řapíku spojují do jediného svazku ve tvaru písmene U. Čepel listů je bylinná, měkká, zpeřeně členěná až zpeřená. Žilky v listech jsou volné nebo se spojují, přičemž v areolách pak nejsou další volné žilky, a většinou dosahují listového okraje, pouze u rodu \"Pentarhizidium\" jsou ukončené před ním.\n\nVýtrusné kupky jsou okrouhlé, tvořící se na koncích žilek a s výjimkou druhu \"Pentarhizidium intermedium\" jsou kryté ostěrou. Lůžko kupek je vystouplé, kuželovité, ostěra je postranní, trojúhelníkovitá a prchavá. Výtrusnice mají ve střední části více než 1 řadu buněk. Spory jsou monoletní, s chlorofylem a hnědým obalem.\n\nČeleď onokleovité zahrnuje jen 5 druhů ve 4 rodech. Rod \"Pentarhizidium\" obsahuje 2 druhy, zbylé rody jsou monotypické. Pérovník pštrosí (\"Matteuccia struthiopteris\") má široký areál výskytu v Evropě, Asii i Severní Americe. \"Onoclea sensibilis\" roste v Severní Americe a ve východní Asii. Rod \"Pentarhizidium\" je omezen na Asii a \"Onocleopsis hintonii\" na Střední Ameriku. V Evropě stejně jako v ČR je původní jediný zástupce, pérovník pštrosí.\n\nZástupci čeledi rostou obvykle na vlhkých nebo periodicky zaplavovaných stanovištích.\n\nOnokleovité jsou nápadné zejména listovým dimorfismem. Mezi další charakteristické znaky patří spory s chlorofylem, ztlustlé báze řapíků a kuželovitá lůžka výtrusných kupek. Habituelně podobné kapradiny z čeledi žebrovicovité (\"Blechnaceae\") se liší zejména větším počtem cévních svazků v řapíku (s výjimkou \"Woodwardia areolata\") a červenavými rašícími listy.\n\nRody stávající čeledi \"Onocleaceae\" byly v minulosti řazeny povětšině do čeledi \"Woodsiaceae\". Čeleď \"Onocleaceae\" byla publikována v roce 1970. Při širším pojetí rodů bývá všech 5 druhů čeledi \"Onocleaceae\" některými taxonomy vřazováno do rodu \"Onoclea\" (např. )\n\n\nPérovník pštrosí je pěstován jako stínomilná trvalka vytvářející časem bohaté a nápadné porosty. Onoklea citlivá (\"Onoclea sensibilis\") bývá pro zajímavé listy pěstovaná především v botanických zahradách. K vidění je např. v Průhonickém parku, v botanické zahradě v Rakovníku a v Botanické zahradě UK v Praze.\n\n\"Matteuccia\", \"Onoclea\", \"Onocleopsis\", \"Pentarhizidium\"\n"}
{"id": "818688", "url": "https://cs.wikipedia.org/wiki?curid=818688", "title": "Ložisková geologie", "text": "Ložisková geologie\n\nLožisková geologie či ekonomická geologie je geologická disciplína, jejímž úkolem je studovat zákonitosti vzniku, stavby, složení a rozšíření ložisek nerostných surovin. Její náplní je i řešení vztahů mezi ložiskovými akumulacemi a okolním geologickým prostředím, stanovení tvaru a tektonické stavby ložisek, struktur a minerálního obsahu těžené suroviny. Při tom využívá znalosti dalších vědních oborů jako je geochemie, mineralogie, geofyzika, petrologie a strukturní geologie, které mohou být užitečné při pochopení, popisu nebo těžbě surovin.\n\nLožiskovou geologií se zabývají vědečtí odborníci – geologové, je však i předmětem zájmu státních institucí, investorů, burzovních analytiků a jiných profesí jako jsou báňští inženýři, či environmentalisté, kteří se podílejí na minimalizaci nepříznivých vlivů těžby na životní prostředí.\n\nRozvoj ložiskové geologie úzce souvisel se získáváním životních potřeb z přírodních nalezišť, je proto logicky výrazně vázána na hornictví. Zpočátku šlo o neucelené poznatky z hornické praxe a prospekce nerostných surovin, které byly děděny a předávaly se ústním podáním. První filosofické základy hypotéz vzniku rud přinesly starověké civilizace. Jedněmi z prvních významných odborných děl zabývajících se problémy ložiskové geologie byly práce Georgia Agricoly z přelomu 15. a 16. století. První báňské školy vznikly v průběhu 18. století v Jáchymově, Banské Štiavnici a německém Freibergu. Ložisková geologie prošla v 18. a 19. století značným vývojem, který souvisel s hledáním základních geologických a přírodních zákonů. Od začátku 20. století byly definovány základní genetické modely ložisek a jejich klasifikace. Významnou byla práce Waldemara Lindgrena, který zavedl dodnes používanou genetickou klasifikaci ložisek. Značný pokrok ve výzkumu přinesly nové metodiky, zvláště výzkum fluidních inkluzí, ale i termodynamické a počítačové modelování.\n\nV průběhu vývoje se geologie ložisek nerostných surovin postupně diferencovala na odbory se specifickým zaměřením, jsou to zejména:\n"}
{"id": "818691", "url": "https://cs.wikipedia.org/wiki?curid=818691", "title": "Ressons-sur-Matz", "text": "Ressons-sur-Matz\n\nRessons-sur-Matz je francouzská obec v departementu Oise v regionu Hauts-de-France. V roce 2009 zde žilo 1 580 obyvatel.\n\n"}
{"id": "818692", "url": "https://cs.wikipedia.org/wiki?curid=818692", "title": "The Black Halo", "text": "The Black Halo\n\nThe Black Halo je sedmé studiové album progresivní metalové kapely Kamelot. Bylo vydáno 15. března roku 2005 nahrávací společností Steamhammer Records. Je to koncepční album volně založené na příběhu Goethova Fausta (pokračování příběhu s předchozího alba Epica).\nDále na albu hostují také osobnosti jako je Shagrath (Dimmu Borgir) ve skladbě „March of Mephisto“ a Simone Simons ve skladbě „The Hauting“ z kapely Epica.\n\n\n"}
{"id": "818693", "url": "https://cs.wikipedia.org/wiki?curid=818693", "title": "Nicolas Catinat", "text": "Nicolas Catinat\n\nNicolas Catinat (1. září 1637 – 22. února 1712) byl francouzský vojevůdce a Maršál Francie za vlády Ludvíka XIV. \n\nCatinat se narodil v Paříži 1. září 1637 jako syn úředníka. V raném věku vstoupil do \"Gardes Françaises\" a vynikl při obléhání Lille v roce 1667.\n\nDeset let poté se stal brigadýrem, v roce 1680 postoupil do hodnosti \"maréchal de camp\" a generálporučíkem byl jmenován roku 1688. Sloužil s velkou ctí a uznáním v taženích v letech 1676–1678 ve Flandrech během francouzsko-nizozemské války a později byl zaměstnán pronásledováním \"Vaudois\" v roce 1686. Po účasti na obléhání Philippsburgu na počátku devítileté války byl povolán do čela francouzských oddílů na jihovýchodním bojišti tohoto konfliktu. Roku 1691 překročil hranice hrabství Nice a zabral města Nice a Villefranche. \n\nJeho vítězství nad vévodou savojským v bitvě u Staffardy v roce 1690 a v bitvě u Marsaglie v roce 1693 se zařazují mezi jeho nejvelkolepější úspěchy (vévoda savojský později opustil Velkou alianci a uzavřel s Ludvíkem XIV. mír smlouvou v Turíně 29. srpna 1696). Roku 1693 byl Catinat povýšen do hodnosti Maršála Francie.\n\nNa počátku války o dědictví španělské byl Catinat postaven do čela vojenských operací v severní Itálii, ale příkazy francouzského dvora a slabost jemu podřízených sil mu bránila dosažení úspěchu. Vmanévrován do nevýhodné pozice Evženem Savojským utrpěl Catinat porážku v bitvě u Carpi a byl brzy poté nahrazen Maršálem Villeroyem. Jako Villeroyův zástupce byl druhým mužem ve velení při porážce francouzských sil uštědřené Evženovými císařskými v Bitva u Chiari. Catinat zemřel v Saint-Gratien roku 1712. Jeho paměti byly zveřejněny roku 1819.\n\nBritský historik Geoffrey Treasure shrnuje své pojetí Catinata takto:\n\n\"Catinat nebyl typický voják své doby. Svůj život začal jako právník, bez výhod získaných již od narození a prosadil se jen naprosto svými zásluhami. Byl opatrným generálem, svědomitým, pečlivým a šetřícím životy svých mužů, nepříliš ctižádostivým a měl v sobě něco z filosofa. Po svém neúspěchu na italském bojišti další války [i.e., Válka o dědictví španělské] se odebral na odpočinek na venkov a opečovával svou zahradu.\"\n\n"}
{"id": "818694", "url": "https://cs.wikipedia.org/wiki?curid=818694", "title": "New York in the 1960s", "text": "New York in the 1960s\n\nNew York in the 1960s je box set složený z nahrávek velšského hudebníka Johna Calea, které pořídil v prvních letech svého působení v New Yorku. Box set měl dřevěný černý obal a vyšel buď jako tři CD nebo pět LP. Album obsahuje nahrávky, které již dříve vyšly na albech \"Sun Blindness Music\", \"Dream Interpretation\" a \"Stainless Gamelan\". Autorem poznámek k albu (tzv. liner notes) je David Fricke.\n\n\n"}
{"id": "818697", "url": "https://cs.wikipedia.org/wiki?curid=818697", "title": "Oplopanax hrozivý", "text": "Oplopanax hrozivý\n\nOplopanax hrozivý (\"Oplopanax horridus\") je velký keř pocházející z chladných vlhkých lesů západu Severní Ameriky. Vyskytuje se též na některých ostrovech Hořejšího jezera. Je známý pro své velké dlanitě složené listy a dřevnaté stonky pokryté ostrými ostny.\n\nOplopanax hrozivý dorůstá obvykle 1 až 1,5 metru, v lesních roklích se však mohou vyskytovat i pět metrů vysoké exempláře. Stonek a hlavní žíly na listech jsou pokryty ostny. Listy jsou spirálně uspořádané, jednoduché, s dlanitou žilnatinou a pěti až třinácti laloky. Na šířku měří 20 až 40 centimetrů. Květy jsou uspořádány v hustých okolících o 10 až 20 centimetrech v průměru. Každý květ je malý, s pěti zelenavými okvětními lístky. Plodem je malá červená peckovice o průměru 4 až 7 milimetrů.\n\nRostlinu pokrývají ostré žluté ostny, které se při manipulaci nebo vyrušení snadno odlomí, a rostlina má sama o sobě poměrně primitivní vzhled. Jedná se o rostlinu citlivou vůči lidské aktivitě, navíc má pomalé rozmnožování. Keře rostou pomalu a trvá jim mnoho let, než dosáhnou dospělosti, tedy než začnou nést semena. Především se vyskytují v hustých a vlhkých deštných jehličnatých pralesích severozápadu Spojených států amerických.\n\nOplopanax hrozivý obvykle roste ve vlhkých hustě zalesněných oblastech, nejvíce pak v jehličnatých pralesích. Je rozšířen především na západě Severní Ameriky, od Aljašky po Oregon, na východě pak končí na úrovní kanadské provincie Alberta. Oddělené populace se vyskytují na několika ostrovech Hořejšího jezera, konkrétně na Královském ostrově, Porfyrovém ostrově a Břidlicových ostrovech.\n\nOplopanax hrozivý se rozmnožuje vytvářením klonů procesem hřížení. Celý klon vzniklý z jedné rostliny pak může vypadat jako skupina několika různých rostlin.\n\nPůvodní obyvatelé využívali rostlinu jako potravu i jako léčivo. Tradičně s ní léčili cukrovku typu 2 a různé nádory. Také ji stále využívají k výrobě barev. Výzkumem in vitro bylo zjištěno, že rostlina je schopna potlačovat mikroorganismy způsobující tuberkulózu.\n\nDále rostlinu využívají Tlingitové, kmen indiánů z Aljašky, kteří ji nazývají 'tlingitský aspirin'. Úlomek Ďáblovy hole pověšený ve dveřích podle nich odhání zlo. Dále jej využívají jako balzám na rty, mast nebo čaj. Někteří Tlingitové jsou proti komercializaci rostliny, jelikož je tak porušována její svatost.\n\nJelikož se jedná o rostlinu příbuznou ženšenu severoamerickému, je někdy pokládána za adaptogen. Pro tento účel je tato rostlina sklízena a hojně nabízena prodejci jako 'aljašský ženšen'. Rod Ženšen je však jak morfologicky, tak i po chemické stránce dosti odlišný. Dokonce i ženšenu blízce příbuzné rostliny s prokázaným adaptogenním účinkem, jako je eleuterokok ostnitý (\"Eleutherococcus senticosus\"), se od pravého ženšenu (\"Panax ginseng\") chemicky odlišují.\n\n \n"}
{"id": "818699", "url": "https://cs.wikipedia.org/wiki?curid=818699", "title": "Kanton Gamaches", "text": "Kanton Gamaches\n\nKanton Gamaches (fr. \"Canton de Gamaches\") je francouzský kanton v departementu Somme v regionu Hauts-de-France. Skládá se z 36 obcí. Před reformou kantonů 2014 ho tvořilo 20 obcí.\n\nod roku 2015:\n\npřed rokem 2015:\n\n"}
{"id": "818704", "url": "https://cs.wikipedia.org/wiki?curid=818704", "title": "Karel Jan Clam-Martinic", "text": "Karel Jan Clam-Martinic\n\nKarel Jan Clam-Martinic (celým jménem Karel Jan Nepomuk hrabě Clam-Martinic) (23. května 1792, Praha – 29. ledna 1840 Vídeň) byl český šlechtic.\n\nJeho matka Marie Anna z Martinic pocházela ze starého českého šlechtického rodu a byla dcerou posledního příslušníka rodu Martiniců Františka Karla z Martinic. Ta se v roce 1791 provdala za hraběte Karla Josefa Clama, který sňatkem získal panství Smečno a přídomek Clam-Martinic.\n\nClam-Martinic vystudoval práva a stal se komořím a posléze pobočníkem maršálka Karla Filipa ze Schwarzenbergu. Později se stal generálním pobočníkem a členem státní rady rakouského císaře Ferdinanda I. Byl také oním mužem, který eskortoval svrženého císaře Napoleona na ostrov Elbu.\nV roce 1821 se oženil s dcerou irského lorda Guilforda Selinou Carolinou Meade (v Rakousku někdy nazývanou Lady Guilford). Z tohoto manželství se v červnu 1826 narodil syn Jindřich Jaroslav, pozdější český šlechtic a politik, jeden z vůdců konzervativní šlechty v českém zemském sněmu a říšské radě.\n\nHrabě Clam-Martinic byl i příznivcem malířského umění a mecenášem, měl i výrazné spisovatelské nadání. Umožnil mimo jiné Josefu Vojtěchu Hellichovi studijní pobyt v Itálii.\n\nV roce 1830 se stal hrabě Karel Jan jako prvorozený syn majitelem smečenského panství. Roku 1832 nechal vystavět uprostřed hřbitova ve Smečně empírovou rodinnou hrobku, kam nechal přenést ostatky svých předků a ve které byl po své smrti i sám pohřben.\n\nV roce 1814 se Karel Jan ještě jako svobodný na Vídeňském kongresu intimně sblížil s provdanou hraběnkou Dorotheou de Talleyrand-Périgord. Dorothea byla tehdy rozhodnutá se vymanit ze svého nešťastného manželství s Edmondem de Talleyrand-Périgord a provdat se za hraběte Clam-Martinice.\n\nPodle některých teorií by Karel Jan Clam-Martinic mohl být otcem české spisovatelky Boženy Němcové. Dostupné zdroje uvádějí, že se ze vztahu Dorothey a Clam-Martinice skutečně narodila nemanželská dcera. Stalo se tak ve francouzských lázních Bourbon-l'Archambault, které Dorothea navštívila se svým strýcem, státníkem Talleyrandem v září 1816, již po rozchodu obou milenců (v březnu 1816). Dorothea neuznala toto nemanželské dítě oficiálně za vlastní a nechala je do matriky města zanést pod jménem Marie-Henriette Dessalles. Podle alternativních úvah o původu Boženy Němcové byla tato dívka později dána Dorotheinou sestrou, vévodkyní Kateřinou Vilemínou Zaháňskou, do opatrování manželům Panklovým, jejím služebníkům na ratibořickém panství.\n\nNa počest hraběte postavili jeho úředníci v roce 1847 v polích u Smečna 11 m vysoký sloup zvaný Martinický obelisk.\n\n"}
{"id": "818710", "url": "https://cs.wikipedia.org/wiki?curid=818710", "title": "Saint-Cyr (album)", "text": "Saint-Cyr (album)\n\nSaint-Cyr je soundtrackové album Johna Calea. Album vyšlo v roce 2000 u vydavatelství Archipel 35/Virgin France. Jedná se o hudbu k filmu \"Saint-Cyr\". Soundtrack byl nominován na Césara za nejlepší hudbu k filmu.\n\n\n\n"}
{"id": "818711", "url": "https://cs.wikipedia.org/wiki?curid=818711", "title": "Evropská silnice E39", "text": "Evropská silnice E39\n\nEvropská silnice E39 je evropskou silnicí 1. třídy. Začíná v norském městě Trondheim a končí v dánském Aalborgu. Celá trasa měří 1330 kilometrů, přičemž její většina vede po norském území. Trasa na území zejména Norska je celkem devětkrát přerušena vodní plochou a pro překonání je nutno použít trajekt.\n\n\n\n"}
{"id": "818715", "url": "https://cs.wikipedia.org/wiki?curid=818715", "title": "Informační zdroj", "text": "Informační zdroj\n\nInformační zdroj (také informační pramen či zdroj informací) lze definovat jako „prostředek společenské komunikace tvořený množinou informací a sloužící k jejich záznamu nebo přenosu v čase a prostoru“. Elektronický informační zdroj je pak charakterizován jako „informační zdroj, který je uchováván v elektronické podobě a je dostupný v prostředí počítačových sítí nebo prostřednictvím jiných technologií distribuce digitálních dat“.\n\n"}
{"id": "818717", "url": "https://cs.wikipedia.org/wiki?curid=818717", "title": "Mešita Muhammada Alího", "text": "Mešita Muhammada Alího\n\nMešita Muhammada Alího, známá též jako Alabastrová mešita, ( ), je mešita nacházející se v káhirské citadele a byla postavena mezi lety 1830 až 1848 za vlády Muhammada Alího. Stavba, která byla největší postavenou mešitou v první polovině 19. století, je situována na vrcholku citadely a díky svému tvaru a dvěma minaretům je nejvíce viditelnou mešitou v Káhiře. Mešita byla postavena jako památka na Alího nejstaršího syna Tusuna Pašu, který zemřel v roce 1816.\n\nMešita byla postavena mezi lety 1830 až 1848 v káhirské citadele na místě starých mamlúckých budov, avšak zcela dokončena byla až v roce 1857 za vlády Saída I. Architektem byl Yusuf Bushnak z Istanbulu, který se inspiroval tamější mešitou Yeni Cami. Na základy mešity byly použity sutiny z budov, které se dříve v citadele nacházely.\n\nJeště před dokončením mešity byly alabastrové panely z horních částí zdí odstraněny a použity na stavbu paláce Abbáse I. Tyto panely byly následně nahrazeny dřevem, které bylo upraveno tak, aby vypadalo jako mramor. V roce 1899 vykazovala mešita známky popraskání, a proto podstoupila řadu oprav. Postupem času se však stav budovy stal opět katastrofálním, a proto král Fuad I. v roce 1931 nařídil kompletní rekonstrukci, která byla dokončena až v roce 1939 za vlády jeho syna Farúka I.\n\nMuhammad Alí byl po své smrti v této mešitě pochován.\n\nMuhammad Alí se rozhodl postavit svojí mešitu v architektonickém stylu svých bývalých vládců z Osmanské říše. Tímto se lišil od svých předchůdců, Mamlúků, kteří navzdory tomu, že oficiálně patřili pod nadvládu Osmanů, stavěli ve stylu dřívějších mamlúckých dynastií.\n\nDominantou Alabastrové mešity je hlavní středová kupole. Kolem ní se nacházejí další čtyři menší a čtyři půlkruhové kupole. Mešita byla postavena na ploše 41x41 metrů. Hlavní kupole měří v průměru 21 metrů a výška budovy je 52 metrů. Dva minarety, postavené v tureckém stylu se dvěma balkóny a kuželovitou špičkou, jsou situovány na západní straně mešity a dosahují výšky 82 metrů. Použitím tohoto stylu, který byl hlavním rysem pro mešity stavěné samotnými sultány, tak Muhammad Alí de facto vyhlásil egyptskou nezávislost.\n\nHlavním materiálem, který byl na stavbu použit, je vápenec, avšak nižší podlaží a nádvoří je až do výšky 11,3 metrů obloženo alabastrem. Na jihovýchodní stěně se nachází mihráb, který sahá až do výšky tří pater. Ve druhém patře jsou dvě arkády, které jsou zastřešeny kupolemi. Z nádvoří, které měří 50x50 metrů a je obklopeno sloupořadím, vedou dovnitř tři vchody, avšak obvykle se používá ten severovýchodní. Rovněž se zde nachází mosazná věž s hodinami, kterou Muhammad Alí obdržel v roce 1845 od francouzského krále Ludvíka Filipa. Na oplátku poslal Muhammad Alí opačným směrem luxorský obelisk, který nyní stojí na pařížském náměstí Place de la Concorde.\n\n"}
{"id": "818718", "url": "https://cs.wikipedia.org/wiki?curid=818718", "title": "Skrytá reklama", "text": "Skrytá reklama\n\nSkrytá reklama je takový druh reklamy, u které nelze rozlišit (či jen s obtížemi), že se jedná o reklamu. Obvykle není jako reklama označena. V České republice byla skrytá reklama zakázána zákonem o regulaci reklamy do roku 2015. \n\n\n"}
{"id": "818719", "url": "https://cs.wikipedia.org/wiki?curid=818719", "title": "Etický", "text": "Etický\n\nVýraz \"etický\" může znamenat:\n"}
{"id": "818720", "url": "https://cs.wikipedia.org/wiki?curid=818720", "title": "Evropská silnice E41", "text": "Evropská silnice E41\n\nEvropská silnice E41 je evropskou silnicí 1. třídy. Začíná v německém Dortmundu a končí ve švýcarském Altdorfu. Celá trasa měří 788 kilometrů.\n\n\n\n"}
{"id": "818723", "url": "https://cs.wikipedia.org/wiki?curid=818723", "title": "Cesta na tajuplný ostrov 2", "text": "Cesta na tajuplný ostrov 2\n\nCesta na tajuplný ostrov 2 je pokračováním filmu Cesta do středu Země. Inspirace byla v knihách Dvacet tisíc mil pod mořem a Tajuplný ostrov od Julese Verna, Gulliverovy cesty od Jonathana Swifta a Ostrov pokladů od Roberta Stevensona.\n\nNejmladší z rodu Andersonů Sean, významný teenagerský verneolog, se odstěhoval od strýce a teď žije se svou matkou a jejím přítelem Hankem v Kanadě. Začne mít oplétačky se zákonem, když zachytí zprávu od svého dědečka a vloupá se do radiostanice aby jí lépe zachytil. Zpráva je zakódovaná ale s pomocí Hanka ji Sean rozluští. Hank taky najde souřadnice za kterých byla zpráva poslána. Sean se chce na místo vydat, protože si myslí že by se tam mohl nacházet Vernův Tajuplný ostrov. Chtějí si najmout nějakou loď, ale všichni je odmítnou až na pilota Gabata a jeho dceru Kailani. Při letu helikoptérou se dostanou do oka hurikánu, kde se zřítí. Opravdu se dostali na Tajuplný ostrov. Když se vydávají k doutnajícímu ohništi, rozbijí několik vejcí obří ještěrky. Ta je pronásleduje, ale zažene ji Seanův dědeček Alexander. Ten je zavede do svého domu. Už od začátku se Alexander hádá s Hankem. Alexander ještě ostatní vezme do ztracené Atlantidy. Hank zjistí, že se ostrov potápí. Na cestu z ostrova proto mají jen několik dní. Jediná naděje je dostat se na druhý konec ostrova pro ponorku Nautilus. Navíc vybuchuje i Zlatá hora.\n\nImdb.com\n"}
{"id": "818724", "url": "https://cs.wikipedia.org/wiki?curid=818724", "title": "Monte Civetta", "text": "Monte Civetta\n\nMonte Civetta (3220 m n. m.) je hora v Dolomitech. Leží v severní Itálii na území provincie Belluno. Její severozápadní stěna vysoká 1000 m a široká 4000 m dominuje nad obcí Alleghe a je jedním z nejvýznamnějších lezeckých cílů v Alpách. Na vrchol lze vystoupit po dvou zajištěných cestách (\"Via ferrata degli Alleghesi\" a \"Via ferrata Attilio Tissi\") a po mnoha horolezeckých cestách. V masivu Civetty se také nacházejí dvě známé skalní věže: \"Torre Trieste\" a \"Torre Venezia\".\n\nNa Civettě jsou otevřeny v létě čtyři horské chaty (Rifugio Torrani, Rifugio Tissi, Rifugio Coldai, Rifugio Vazzoler).\n\nNa vrchol vystoupil jako první v roce 1855 Simone de Silvestro. V roce 1969 zde se svým spolulezcem zahynul legendární gruzínský horolezec Michail Chergiani, přetrhlo se jim lano při výstupu na Cima su Alto.\n\nV roce 2016 dvě turistky zahynuly na východní Via Normale, která je částečně bez zajištění.\n\n\n"}
{"id": "818726", "url": "https://cs.wikipedia.org/wiki?curid=818726", "title": "Mnohočlenné řízení", "text": "Mnohočlenné řízení\n\nMnohočlenné (násobné) řízení je režim jízdy hnacích drážních vozidel. Spočívá v propojení ovládacích okruhů hnacích vozidel speciální kabelovou spojkou. Typickým příkladem mnohočlenného řízení je např. spojení českých tramvajových vozů řady T. Takto spojené vozy je možné ovládat z jednoho stanoviště řidiče (strojvedoucího). Další možností spojení hnacích vozidel je jejich propojení přes vložené vlečné vozy (vagony). Kabelové \"spojkou\" se v těchto případech jednotlivé vagóny, pro které jsou určené jen některé žíly kabelové spojky a slouží například pro osvětlení, signalizaci, ovládání dveří apod. Typickým příkladem pro tuto soupravu je vlak složený z motorových vozů řady 810 na krajích soupravy s vlečnými vloženými vozy řady 010 uprostřed. Počet vozů v soupravě stanovuje výrobce. U tramvají T3 se jako spolehlivý uvádí počet 2-3 vozy, je ale vyzkoušena souprava pěti vozů T6A5 v Praze. Zde se ale projevil úbytek napětí na ovládacích okruzích (souprava pěti vozů má délku cca 75 m). Z toho plyne, že průměr vodičů v kabelové spojce musí odpovídat požadované délce soupravy. \n\nPůvodní pražské vozy metra měly mnohočlenné řízení v podobě zásuvek ve spřáhlech.\n\nMéně používané jsou soupravy trolejbus + trolejbus. Takovéto soupravy jezdily hlavně na Ukrajině a jednalo se o české vozy Škoda 9Tr, ale i o jiné.\n"}
{"id": "818728", "url": "https://cs.wikipedia.org/wiki?curid=818728", "title": "Р̌", "text": "Р̌\n\nР̌ (minuskule р̌) je písmeno cyrilice. Jedná se o variantu písmena Р. Je používáno pouze v nivchštině. Písmeno se poprvé objevilo v roce 1980, kdy nahradilo spřežku \"рш\".\n"}
{"id": "818729", "url": "https://cs.wikipedia.org/wiki?curid=818729", "title": "Protolýza", "text": "Protolýza\n\nProtolýza je výměna jednoho protonu mezi dvěma částicemi. Tento děj probíhá mezi zásadou a kyselinou. Pakliže dochází k výměně mezi totožnými částicemi, hovoříme pak o autoprotolýze. Tento stav je vyjádřen iontovým součinem, tedy veličinou vystihující rovnovážný stav vody v polárních rozpouštědlech, ve kterých probíhá v malém množství vlastní protolýza. Podle teorie, kterou vypracoval chemik Johannes Nicolaus Brønsted je kyselina částice, která může odštěpovat protony a naopak zásada je schopna proton vázat.\n\n"}
{"id": "818732", "url": "https://cs.wikipedia.org/wiki?curid=818732", "title": "Wimbledon 2012 – dvouhra juniorek", "text": "Wimbledon 2012 – dvouhra juniorek\n\nObhájkyní titulu byla Ashleigh Bartyová, která dala přednost účasti v ženské dvouhře Wimbledonu.\n\nVítězkou se stala pátá nasazená Eugenie Bouchardová, když ve finále zdolala Ukrajinku a turnajovou trojku Jelenu Svitolinovou po setech 6–2 a 6–2. Stala se tak prvním kanadským tenistou v historii, který vyhrál dvouhru na grandslamu, včetně seniorských soutěží. Krátce po ní triumfoval na stejném turnaji ve dvouhře juniorů její krajan Filip Peliwo.\n\n\n"}
{"id": "818733", "url": "https://cs.wikipedia.org/wiki?curid=818733", "title": "Muži nestárnou", "text": "Muži nestárnou\n\nMuži nestárnou je československá komedie z roku 1942 režírovaná Vladimírem Slavínským. Byla natočena podle divadelní inscenace divadla Oldřicha Nového.\n\nV roce 1911 dochází mladý Stáňa Jarský k Horníkům, kde učí hrát jejich dceru Jiřinu na piano. Líbí semu mladá paní Horníková. Stáňův otec proto Stáňu pošle studovat do Vídně.\n\nV roce 1920 potkává Stáňa Jarský v Praze nyní již dospělou Jiřinu. Scházejí se a když Stáňa žádá paní Horníkovou o ruku Jiřiny, ona mu vysvětlí, že to není možné. Stáňa odchází.\n\nV roce 1939 se Stáňa Jarský vrací z Itálie, kde byl 19 let a kde se z něho stal velmi úspěšný obchodník. Píší o něm dokonce i noviny. Seznámí se s Helenou Krutinovou, vnučkou Heleny Horníkové. Když žádá Heleniny rodiče o její ruku, babička Helena nakonec rázně souhlasí: „Dejte mu ji, ať je v rodině konečně klid. Nebo si ten člověk počká ještě na další generaci.“\n"}
{"id": "818737", "url": "https://cs.wikipedia.org/wiki?curid=818737", "title": "Specialisté na vraždy", "text": "Specialisté na vraždy\n\nSpecialisté na vraždy (v německém originále Die Cleveren) je německý kriminální seriál, jehož natáčení započalo roku 1998 a bylo ukončeno roku 2006. Pilotní díl byl poprvé odvysílaný na kanálu RTL dne 10. března 1998.\n\nHlavními aktéry seriálu jsou \"Dr. Dominik Born\" (Hans Werner Meyer), který je specialistou na nejrůznější typy psychopatů, sociopatů apod. a zároveň nejlepším profilogem v Německu. Jeho spolupracovníkem je detektivka \"Eva Glaserová\" (Astrid M. Fünderich), která je taktéž ve svém oboru mistr a společně tak řeší ty nejvážnější případy, které se v Německu odehrávají, s čímž jim pomáhá koronerka \"Konstanze Kordaová\" (Barbara M. Ahren).\n\nAstrid M. Fünderich si v seriálu zahrála až do roku 2002, kdy ji vystřídala Delia Mayer v roli nové komisařky \"Isabely Beckerové\". Tu zase v šesté řadě se nahradila Esther Schweins v roli \"Katrin Raschové\".\n\nV českém znění seriálu účinkovali Petr Svoboda, Zlata Adamovská, Valerie Zawadská, Dana Černá a Stanislava Jachnická.\n\n"}
{"id": "818743", "url": "https://cs.wikipedia.org/wiki?curid=818743", "title": "Catherine Doherty", "text": "Catherine Doherty\n\nSlužebnice Boží Catherine Doherty (celým jménem Jekatěrina Fjodorovna de Huek Doherty, rozená Kolyškina, 15. srpna 1896, Nižnij Novgorod – 14. prosince 1985) byla kanadská katolická náboženská spisovatelka a sociální aktivistka ruského původu, zakladatelka charitativní a misijní organizace Apoštolát Domu Madonny. Zaměřovala se převážně na zprostředkování duchovních zkušeností východního křesťanství americkým katolíkům. \n\nV roce 2000 zahájil bl. Jan Pavel II. proces její beatifikace a udělil jí titul Služebnice Boží. \n\nNarodila se v rodině ruské nižší šlechty. Její rodiče byli zbožní pravoslavní věřící. V patnácti letech se vdala za Borise de Huecka. V první světové válce působila na frontě jako ošetřovatelka, těsně unikla říjnové revoluci a v roce 1919 se nakonec dostala do Anglie, kde také vstoupila do katolické církve. V roce 1921 odešli manželé do Toronta, kde se také Catherine narodil její jediný syn George. \n\nJejí rodina byla materiálně dobře zajištěna, vztahy s manželem se ale horšily a Catherine krom toho cítila hlubší povolání k duchovnímu životu. Po konzultaci s biskupem založila v roce 1930 v Torontě Dům přátelství, apoštolát, zaměřený zvláště na chudé obyvatelstvo černé pleti, bojující proti sociální i rasové nespravedlnosti. Další Dům přátelství byl založen v newyorském Harlemu. \n\nV roce 1943 bylo jejich první manželství anulováno (nikoli rozvedeno, z katolického hlediska bylo od počátku neplatné, protože Catherine a Boris byli příbuzní). Brzy poté se podruhé vdala za novináře a spisovatele Eddie Dohertyho. \n\nV roce 1947 založila v odlehlé kanadské vesnici Combermere Dům Madonny, komunitu lidí, žijících v celibátu, dobrovolné chudobě a modlitbě, inspirovanou ruskou poustevnickou (\"pustinickou\") tradicí.\n\nCatherine Doherty uvedla na západ ruskou poustevnickou tradici, založenou na chudobě, samotě, tichu, práci pro druhé a neustálém životě v přítomnosti Boží. Tomuto tématu věnovala svou nejslavnější knihu \"Pustina: křesťanská spiritualita Východu pro člověka západní kultury\" (anglicky poprvé 1975, česky vyšlo v roce 1997 v nakl. Cesta, ISBN 80-85319-69-1). Bylo vydáno také mnoho jejích anglicky psaných úvah, dopisů a básní na různá témata, zaměřených převážně na spiritualitu východního křesťanství. \n"}
{"id": "818750", "url": "https://cs.wikipedia.org/wiki?curid=818750", "title": "Richard II. Normandský", "text": "Richard II. Normandský\n\nRichard II. Normanský zvaný \"Dobrý\" (francouzsky \"Richard II de Normandie\" nebo \"Richard le Bon\"; † srpen 1026) byl normandský vévoda, za jehož vlády došlo k upevnění postavení normandského vévodství na politické scéně tehdejší Evropy. Pozval do Fécampu italského reformátora Viléma z Volpiana, aby se ujal místního kláštera a reformoval četné další kláštery v Normandii.\n\nOkolo roku 996 musel Richard čelit selskému povstání, které bylo krvavě potlačeno a zřejmě toutéž dobou se oženil s Juditou, dcerou bretaňského vévody Conana. Jednalo se o dvojité sňatkové spojení obou rodů – Juditin bratr si vzal za manželku Havízu Normandskou. Příbuzenský vztah měl oba vévody sblížit a sjednotit jejich politické cíle. Judita obdržela od manžela část normandského území věnem, porodila mu šest dětí a zemřela roku 1017. Richard zemřel v srpnu 1026 a byl pohřben v klášteře svaté Trojice ve Fécampu. Následníkem se nakrátko stal syn Richard.\n"}
{"id": "818754", "url": "https://cs.wikipedia.org/wiki?curid=818754", "title": "Rakousko na Letních olympijských hrách 1960", "text": "Rakousko na Letních olympijských hrách 1960\n\nRakousko na Letních olympijských hrách 1960 v Římě reprezentovalo 103 sportovců, z toho 82 mužů a 21 žen. Nejmladší účastníkem byl Elfriede Hirnschall (15 let, 203 dní), nejstarší pak účastník Harald von Musil (52 let, 230 dní). Celkem Rakousko získalo 2 medaile, z toho 1 zlatou a 1 stříbrnou.\n\n"}
{"id": "818760", "url": "https://cs.wikipedia.org/wiki?curid=818760", "title": "Rakousko na Letních olympijských hrách 1956", "text": "Rakousko na Letních olympijských hrách 1956\n\nRakousko na Letních olympijských hrách 1956 v Melbourne reprezentovalo 29 sportovců, z toho 24 mužů a 5 žen. Nejmladší účastníkem byl Rudolf Maresch (22 let, 9 dní), nejstarší pak účastník Ellen Müller-Preis (44 let, 208 dní). Celkem Rakousko získalo 2 bronzové medaile.\n\n"}
{"id": "818761", "url": "https://cs.wikipedia.org/wiki?curid=818761", "title": "Rodina (Hvězdná brána)", "text": "Rodina (Hvězdná brána)\n\nRodina je 8. epizoda 2. řady sci-fi seriálu Hvězdná brána.\n\nMistr Bra'tac přijde na Zemi navštívit Teal'ca a zároveň mu sdělit špatnou zprávu, že Apophis zajal jeho syna Rya'ca. Celý tým SG-1 se vydává na Teal'covu domovskou planetu. Rya'c je natolik ovlivněn kultem Apophise, že odmítá odejít se svým otcem a pošle na něho stráže. Následně dojde ke zvratu, když Rya'c tajně vyzve Teal'ca, aby ho zachránil a dostal ho na Zemi. Ačkoliv je vše podezřele jednoduché, všichni se bez známky podezření vrátí na Zemi. Náhodou doktorka Fraiserová zjistí, že Rya'c má v sobě falešné zuby plné bakterií, které by mohly za pár dní zamořit celý svět a vyhladit lidskou rasu. Rya'c je podroben elektroléčbě, vzpamatuje se a odchází se svou matkou Drey'auc na P3X-797 do \"Země světla\".\n"}
{"id": "818762", "url": "https://cs.wikipedia.org/wiki?curid=818762", "title": "Fotografie duchovního světa", "text": "Fotografie duchovního světa\n\nFotografie duchovního světa (fotografie duchovních jevů, fotografie duchů, spirituální fotografie) je typ fotografie, jejíž hlavní snahou je zachytit obrazy duchů a dalších spirituálních subjektů, zejména při „lovu duchů“.\n\nSpirituální fotografií se průkopnicky zabýval William H. Mumler v 60. letech 19. století. Mumler se náhodou naučil techniku poté, co na svém snímku objevil ještě druhou osobu, ale v podstatě šlo o vícenásobnou expozici. Své schopnosti chtěl Mumler zpeněžit a začal pracovat jako „médium“, které dokázalo fotografovat lidi s jejich zemřelými blízkými příbuznými (většinou za pomoci jiné fotografie). Mumlerův podvod byl odhalen poté, co byli duchové identifikováni jako žijící obyvatelé Bostonu.\n\nI když se Mumler ukázal jako podvodník, pokračovali v prodeji svých okultních snímků jiní fotografové. Pozdější spirituální fotograf Frederick A. Hudson pro spiritualisty nasnímal celou řadu fotografií duchovních jevů. Od 80. let 19. století do počátku 20. století se držela fotografie duchovního světa na vrcholu popularity a měla celou řadu pozoruhodných a populárních zastánců, mezi nejznámější patřil Arthur Conan Doyle. Tento druh fotografie bránil také britský chemik a fyzik William Crookes. Další spiritualista William Stainton Moses tvrdil, že spirituální fotografie je možná díky substanci zvané ektoplazma, s jejíž pomocí mohou duchové nabývat forem.\n\nSpirituální fotografii bránili i další spiritualisté a psali na toto téma knihy. Georgiana Houghton napsala dílo \"Chronicles of the Photographs of Spiritual Beings and Phenomena Invisible to the Material Eye\" (1892) a James Coates napsal \"Photographing the Invisible\" (1911).\n\nJedním z následovných spirituálních fotografů byl William Hope (1863–1933). Dne 4. února 1922 se Společnost pro okultní výzkum Society for Psychical Research a vyšetřovatel paranormálních jevů Harry Price pokusili na britské vysoké škole \"British College of Psychic Science\" dokázat, že Hope podvádí. Price tajně označil Hopeovy fotografické desky a poskytl mu je s balíčkem dalších desek, na které byly tajně naleptány značky firmy \"Imperial Dry Plate Co. Ltd.\" tak, že se logo kopírovalo na pozitiv. Hope netušil, že si Price „pohrál“ s jeho dodávkou desek a následně se pokusil nasnímat několik „spirituálních fotografií“. Ačkoli Hope několik fotografií s duchovními jevy vytvořil, žádná z nich neobsahovala logo společnosti \"Imperial Dry Plate Co. Ltd\" ani Priceovy značky. Byl to důkaz, že Hope poskytnuté materiály vyměnil za své vlastní připravené materiály obsahující falešné duchovní snímky.\n\nI přes zjištění pana Priceho si Hope ještě dlouho udržoval popularitu a náklonnost mnoha lidí, jako například spiritualisty Charlese Lakemana Tweedaleho, autora knihy \"Man's Survival After Death\" (1920), nebo spisovatele a spiritualisty sira Arthura Conana Doyla. Ten odmítal přijmout jakékoliv důkazy, že je Hope podvodník a šel tak daleko, že chtěl očistit jeho jméno a napsal knihu podporující fotografování duchovních jevů s názvem \"The Case for Spirit Photography\". To vše jako reakce na Priceova obvinění a snažil se tak Priceho přesvědčit, aby svá obvinění stáhl a odvolal.\n\nZávěrem většiny vědců zabývajících se okultními jevy však byl, že spirituální fotografie je založena na podvodech. Ve své knize \"Padesát let okultního výzkumu\" (\"Fifty Years of Psychical Research\") Price uvedl mnoho spirituálních fotografů, kteří byli odhaleni jako podvodníci. Price, který strávil většinu svého života studiem paranormálních jevů napsal, že \"neexistuje \"žádný\" dobrý důkaz, že byla kdy pořízena fotografie duchovních jevů.\" Nicméně se to nedá považovat za důkaz, že duchovní svět neexistuje.\n\n\"Víly z Cottingley\" je pojmenování série pěti fotografií, které pořídily dvě mladé sestřenice Elsie Wrightová a Frances Griffithsová žijící ve městě Cottingley poblíž Bradfordu v Anglii. V roce 1917, kdy pořídily první ze dvou fotografií, bylo Elsie 16 let a Frances 10. Snímky přilákaly pozornost spisovatele sira Arthura Conana Doyla, který je využil jako ilustraci k článku o vílách pro vánoční vydání \"časopisu Strand\" v roce 1920. Conan Doyle, jako spiritualista, byl fotografiemi nadšen a interpretoval je jako jasné a viditelné známky duchovních jevů. Veřejné reakce byly smíšené, někteří považovali obrazy za pravé, jiní však byli přesvědčeni, že jsou falešné. Zájem o víly z Cottingley po roce 1921 postupně klesal. Obě dívky vyrostly, vdaly se a nějakou dobu žily v zahraničí. Fotografie přesto udržovaly představivost veřejnosti, v roce 1966 reportér z novin \"Daily Express\" vyhledal Elsie, která se vrátila do Velké Británie. Elsie připustila možnost, že si myslela, že fotografovala své představy a média se opět začala o příběh zajímat. Na počátku 80. let Elsie s Frances prohlásily, že fotografie byly zfalšované pomocí vystřižené víly zkopírované z populární dětské knížky, ale Frances až do konce svého života tvrdila, že pátá a poslední fotografie je skutečná.\n\nÉdouard Isidore Buguet vzbudil na počátku 70. let 19. století senzaci mezi spiritualisty. Dokonce mu půjčili peníze, aby si mohl založit vlastní fotografické studio. V červnu 1875 policejní operace v Paříži zjistila, že Buguetovy fotografické desky měly na sobě předem připravené obrazy. Po tomto odhalení Buguet připustil, že jeho fotografie byly podvod. Byl odsouzen a dostal jeden rok vězení.\n\nEdward Wyllie (1848 - 1911) byl americký fotograf, který se přiznal k podvodům.\n\nFiktivní prvky, nadpřirozené jevy, stavy lidské duše, ale také touha zobrazit duchovní realitu, se objevuje ve volných cyklech celé řady moderních fotografů.\n\nJan Pohribný (* 1961) se věnuje zejména krajinářské fotografii a land-artu. Ve své fotografické tvorbě využívá jako tvůrčí postupy vícenásobnou expozici v kombinaci s pohybovou neostrostí. Spojuje nejen principy pohybu, výrazných barevných stop či monochromatických řešení, ale využívá také světelné malby, která „zviditelňuje“ energie zvolených přírodních lokalit či posvátných kamenů vztyčených lidskou rukou. Od roku 1999 se skrze konfrontaci lidského těla a krajiny zaměřuje na “hledání ztraceného ráje” (cyklus \"Andělé\") reflektující autorovo znepokojení nad vytrácejícími se přirozenými vazbami člověka a přírody, nad duchovní vyprázdněností současné západní civilizace.\n\nBarbora Bálková (*1978) je česká výtvarná umělkyně a fotografka, která žije a pracuje v jižních Čechách a v Praze. Ve své práci spojuje klasické prostředky malby a fotografie s novými médii. Různými vyjadřovacími prostředky zachycuje zejména prožívání a proměny lidské identity, často s akcentem na ženskou zkušenost. Sjednocujícím přístupem tvorby Barbory Bálkové je absurdní humor a parodie na jedné straně a na straně druhé specifická magičnost divadelní estetiky. \"Denní a noční přízraky\" jsou imaginativní sondou do raných dětských vzpomínek. \"Noční přízraky\" znázorňují situace a činnosti, které nejsou běžné v zachycené noční hodině, ani neodpovídají fyzickému stáří jejich protagonistů. Jsou jakoby zmrazené v čase, v momentu překvapení, podobně jako když reflektory auta osvítí přes vozovku přebíhající zvěř a po oboustranném překvapení zůstane jen vzpomínka – vjem, jehož skutečnost se dá zpochybnit a nahradit možnou iluzorností mikrospánku, či považovat za výplod fantazie. V \"Denních přízracích\" otázku po reálnosti daného výjevu navíc rozostřuje fakt, že se vše odehrává na ploše dopravních pouličních zrcadel, které zrcadlící se události odkazují spíše na realitu snu, bludu, či dětské imaginace. Zneklidňující je i osamělost „přízračných jedinců“. Ti se své podivné činnosti věnují příliš samozřejmě. Jsou plně zaujati sami sebou ve své simultánní realitě, dokud si do ní ovšem nezasvítíme šajnící baterkou a jako divák vyplašené přízraky na okamžik neprolneme s realitou naší.\n\nFotografované subjekty Kylea Cassidyho se vyznačují tím, že je podléhají bohaté fantazii autora a jeho zřetelnému smyslu pro humor. Neuplatňuje přírodní zákony, lidé a objekty nechává často levitovat ve vzduchu, jsou jim společné rozmar, téma neprůkaznosti nebo kryptozoologie.\n\n\n\n"}
{"id": "818763", "url": "https://cs.wikipedia.org/wiki?curid=818763", "title": "Hunger Games (film)", "text": "Hunger Games (film)\n\nHunger Games je americký dobrodružný film natočený v roce 2012 podle knihy Aréna smrti. K roku 2013 celosvětově utržil přes 691 milionů dolarů a stal se nejvýdělečnějším filmem studia Lionsgate. Hlavní postavu Katniss Everdenovou ztvárnila Jennifer Lawrence, dalšími obsazenými herci byli Liam Hemsworth a Josh Hutcherson.\n\nPříběh se odehrává v post-apokalyptické budoucnosti v zemi Panem, kde určení chlapci a dívky ve věku od 12 do 18 let musí bojovat v Hladových hrách (Hunger Games), každoroční událostí, která je živě natáčena a promítána do všech krajů a ve které ti \"vyvolení\" musí bojovat do smrti, dokud nezbude jeden vítěz. Katniss Everdeen (Lawrence) se do hry hlásí dobrovolně, protože jinak by se jich musela zúčastnit její mladší sestra Prim. Spolu s chlapcem z jejího kraje Peetou Mellarkem (Hutcherson) cestuje do hlavního města Kapitolu, kde se budou Hladové hry konat.\n\nV troskách bývalé Severní Ameriky se rozkládá země Panem s nablýskaným hlavním městem Kapitolem a dvanácti okolními kraji. Hlavní postavy Katniss a Peeta patří do dvanáctého a Kapitol jim vládne krutou a tvrdou rukou. Poslušnost si udržuje kláním Hladových her – zvrácenou televizní reality show, ve které každoročně jedna dívka a jeden chlapec z každého kraje nedobrovolně bojují o život. Šestnáctiletá Katniss chce zachránit svou sestru, která byla vylosována a nabídne svou účast dobrovolně. Do her je také vylosován Peeta Mellark, pekařův syn, který kdysi zachránil Katnissinu rodinu před hladem. Jako jejich mentor je zvolen Haymitch z dvanáctého kraje, bývalý vítěz her, který však časem ztrpkl a stal se z něj alkoholik.\n\nKatniss a Peeta se dostávají do Kapitolu, kde se potkávají se svými protivníky. Před tím, než vstoupí do arény a reality show začne, jsou její účastníci veřejně představeni publiku. V přímém přenosu se tu Peeta přizná k dlouholeté, neopětované lásce ke Katniss. Katniss je přesvědčena, že Peeta se tak snaží získat přízeň u publika, která může být pro přežití rozhodující, neboť publikum může svým favoritům posílat dary.\n\nKatniss v aréně přežívá díky umění lovu a orientace v terénu. Počet protihráčů se stále snižuje, Katniss a Peeta ale zůstávají naživu. Díky zamilovanému obrazu Katniss a Peety se mění pravidla a uprostřed her je oznámeno, že vítězem může být i pár ze stejného kraje. Katniss se vydá Peetu hledat, společně čelí nástrahám svých protivníků i tvůrců reality show. Katniss a Peeta využijí toho, že působí jako zamilovaný pár, aby získali větší popularitu a tím také přízeň sponzorů.\n\nKonce reality show se skutečně oba dočkají. Kapitol však chce opět měnit pravidla a snaží se Katniss a Peetu přinutit, aby ve velkém finále usilovali jeden druhému o život, neboť vítěz může být jen jeden. Oba následně pohrozí sebevraždou v naději, že Kapitol bude mít přece jen raději dva vítěze než žádného, a tato lest jim skutečně vyjde. Katniss a Peeta jsou tedy prohlášeni za vítěze 74. ročníku Hladových her.\n\nHaymitch varuje Katniss, že si s jejím zobrazením vzdoru vytvořila mocné nepřátele. Prezident Snow se dívá na záznamy o triumfálním návratu vítězů domů a zvažuje situaci.\n\nDne 8. srpna 2011, stále během natáčení filmu, studio Lionsgate oznámilo, že filmová adaptace druhé knihy z trilogie Hunger Games, s názvem \"\", bude v kinech od 22. listopadu 2013. V listopadu 2011 Lionsgate začala jednat se scenáristou Simonem Beaufoyem aby přizpůsobil novelu pro film, protože Ross a Collins od druhého dílu odstoupili kvůli vytížení. Výroba filmu začala v létě 2012 a Garyho Rosse na režisérské židli vystřídal Francis Lawrence. Dne 6. května 2012 bylo hlášeno, že Michael Arndt bude přepisovat scénář pro \"Vražednou pomstu\". Arndt byl oficiálně ohlášen jako nový scenárista dne 24. května 2012.\n\nV červenci 2012 byly ohlášeny data vydání pro dva filmy, které jsou založeny na poslední knize Mockingjay. První část s názvem \"\" bude mít premiéru 21. listopadu 2014 a \"\" dne 20. listopadu 2015. Lawrence, Hutcherson, Hemsworth a Harrelson podepsali smlouvy na všechny filmy.\n\n\n"}
{"id": "818764", "url": "https://cs.wikipedia.org/wiki?curid=818764", "title": "Tajemství (Hvězdná brána)", "text": "Tajemství (Hvězdná brána)\n\nTajemství je 9. epizoda 2. řady sci-fi seriálu Hvězdná brána.\n\nPrvní dějová linie se odehrává na Abydosu, kam se vydává Daniel Jackson a Teal'c. Zjišťují, že již několik měsíců se tam vyskytuje Danielova žena Sha're. Goa'uld v jejím těle je nečinný, protože je těhotná s Apophisem, který chce mít ze svého syna nového hostitele. Apophis je po porážce u Země velmi oslaben a Heru'ur se snaží unést Sha're. Teal'c mu namluví, že Sha're unesla Apophisova stráž. Tato lest moc nepomůže, protože po odchodu Heru'ura se vrátí Apophis a odvede Sha're. Dítě zůstává ukryto u Kasufa.\n\nMezitím na Zemi se Jack O'Neill a Samantha Carterová mají zúčastnit slavnostního udělení medaile za záchranu Země před útokem Apophise. Tento slavnostní akt je narušen novinářem Arminem Seligem, který ví vše o programu Stargate a chystá se všechno zveřejnit ve článku. Při jeho odchodu je sražen autem a zemře. Samantha Carterová se setká se svým otcem, který ji chce dostat do NASA a dozvídá se, že onemocněl rakovinou.\n"}
{"id": "818766", "url": "https://cs.wikipedia.org/wiki?curid=818766", "title": "Autoprotolýza", "text": "Autoprotolýza\n\nAutoprotolýza je chemická reakce, která probíhá mezi dvěma molekulami rozpouštědla, z nichž jedna reaguje jako kyselina a druhá jako zásada.\n\nAutoprotolýza v případě, že je rozpouštědlem voda (autoprotolýza vody):\n\nK = 1×10 (disociační konstanta vody)\n"}
{"id": "818769", "url": "https://cs.wikipedia.org/wiki?curid=818769", "title": "Filip Peliwo", "text": "Filip Peliwo\n\nFilip Peliwo (* 30. ledna 1994 Vancouver) je kanadský profesionální tenista. Ve své dosavadní kariéře na okruhu ATP World Tour nevyhrál žádný turnaj. Titulem na juniorce dvouhry Wimbledonu 2012 se stal historicky druhým Kanaďanem, který vyhrál dvouhru na grandslamu, včetně seniorských soutěží. O dva dny dříve se prvním takovým kanadským vítězem stala šampiónka dvouhry juniorek Eugenie Bouchardová. Následně se probojoval do čtvrtého grandslamového finále v řadě a na juniorce US Open 2012 získal druhý titul kariéry.\n\nZahrál si také finále juniorky na Australian Open 2012 a French Open 2012, z nichž odešel poražen. Na challengerech ATP a okruhu Futures získal do září 2017 deset titulů ve dvouhře a pět ve čtyřhře.\n\nNa žebříčku ATP byl ve dvouhře nejvýše klasifikován v dubnu 2017 na 223. místě a ve čtyřhře pak v červenci 2017 na 336. místě. Po wimbledonském titulu se stal na juniorském žebříčku ITF světovou jedničkou ve dvouhře, jakožto první Kanaďan v historii. Trénuje ho bývalý kanadský tenista Martin Laurendeau. Dříve tuto roli plnili G. Marx a J. Robichaud.\n\nV kanadském daviscupovém týmu debutoval v roce 2015 čtvrtfinálem světové skupiny proti Belgii, v němž prohrál obě dvouhry s Davidem Goffinem i Stevem Darcisem. Belgičané zvítězili 5:0 na zápasy. Do roku 2018 v soutěži nastoupil k jedinému mezistátnímu utkání s bilancí 0–2 ve dvouhře a 0–0 ve čtyřhře.\n\nNarodil se roku 1994 v kanadském Vancouveru do rodiny polských imigrantů Markovi a Monice Peliwovým. Trénuje v montréalském National Training Centre. Dva jeho sourozenci se narodili v Polsku.\n\n"}
{"id": "818772", "url": "https://cs.wikipedia.org/wiki?curid=818772", "title": "Happy Feet 2", "text": "Happy Feet 2\n\nHappy Feet 2 je australský animovaný film z roku 2011. Navazuje na film \"Happy Feet\".\n\nMistr stepu tučňák Brumla a královna zpěvu Glorie se vzali měli spolu syna tučňáčka Erika. Bohužel má malý Erik drobný problém a to je ten že je choreofobní. Tančit ho nebaví a proto uteče pryč a potká tučňáka Svena/Mighty Sven, který umí létat. Erikův otec Brumla je ze všech věcí zmatený, a hlavně z toho, že je svět otřesený mocnými silami. Proto se bude snažit dát dohromady národ tučňáků a jeho malý syn Erik začne být odvážný jako jeho otec a oba dají všechno do pořádku.\n\n"}
{"id": "818773", "url": "https://cs.wikipedia.org/wiki?curid=818773", "title": "Klášter Beaulieu-lès-Loches", "text": "Klášter Beaulieu-lès-Loches\n\nKlášter Beaulieu-lès-Loches (francouzsky \" Abbaye de la Sainte Trinité de Beaulieu-lès-Loches\") je benediktinské opatství v obci Beaulieu-lès-Loches ve francouzském departementu Indre-et-Loire.\n\nKlášter zasvěcený sv. Trojici založil na důkaz pokání za vraždu Huga z Beauvais hrabě Fulko Nerra, aby se mniši mohli \"dnem i nocí modlit za spásu jeho duše\" a dal mu mnohá privilegia. Konventní kostel byl vysvěcen papežským legátem roku 1007 a téhož večera podle kronikáře Rodulfa Glabera bouře smetla jeho střechu. Roku 1040 zde byl pohřben sám fundátor a jeho syn Geoffroy Martel klášter rozšířil. Okolo vyrostla ves. Během stoleté války opatství utrpělo velké škody, v letech 1359 a 1412 vyhořelo a během 15. století bylo částečně obnoveno. Další újma jej postihla během hugenotských válek v 16. století a v 18. století došlo ke zřícení zvonice. \n\nRoku 1662 opatství přijalo reformu sv. Maura a k jeho zrušení došlo za francouzské revoluce roku roku 1790. Klášterní kostel sv. Petra a Pavla byl přeměněn na farní a roku 1862 byl zařazen mezi historické památky. Ve 20. století byl rekonstruován.\n\n"}
{"id": "818776", "url": "https://cs.wikipedia.org/wiki?curid=818776", "title": "Klášter Landévennec", "text": "Klášter Landévennec\n\nKlášter Landévennec (francouzsky \"Abbaye Saint-Guénolé de Landévennec\") je benediktinské opatství v obci Landévennec ve francouzském departementu Finistère. Bylo založeno v 5. stoletím svatým Guénolém a patří mezi nejstarší v Bretani. Bylo opuštěno roku 1793 a roku 1958 byl klášter znovu obnoven. Ruiny starého kláštera byly roku 1992 prohlášeny za historickou památku a jsou přístupné veřejnosti.\n\nKe klášteru patří v roce 1981 založené převorství \"Morne-Saint-Benoît\" na Haiti, ležící přibližně 65 kilometrů severně od Port-au-Prince. Při zemětřesení v roce 2010 zůstalo ušetřeno.\n"}
{"id": "818801", "url": "https://cs.wikipedia.org/wiki?curid=818801", "title": "Poutník vypráví o své cestě k Bohu", "text": "Poutník vypráví o své cestě k Bohu\n\nPoutník vypráví o své cestě k Bohu (rusky \"Откровенные рассказы странника духовному своему отцу\", doslova \"Upřímné vyprávění poutníka duchovnímu otci\", pod tímto názvem vyšla také některá česká vydání) je anonymní ruský spis z 19. století, v němž ruský poutník z dob krymské války popisuje svůj duchovní život. \n\nAutor vyprávění není znám a není ani jasné, zda je příběh skutečný či smyšlený. Ruský originál byl nalezen na svaté hoře Athos a poprvé vydán v Kazani v roce 1884. Text se skládá z několika autobiografických vyprávění i rozhovorů poutníka s knězem nebo s jinými osobami.\n\nPoutník se po různých nešťastných životních událostech rozhodne pod vlivem četby staroslověnského mystického spisu Filokalia a pod vlivem slov sv. Pavla ( pěstovat neustálou „modlitbu Srdce“, tedy stále v duchu opakovat větu: \"\"Pane Ježíši Kriste, Synu Boží, smiluj se nade mnou hříšným\"\", dokud nedosáhne úplného sjednocení s Bohem. Putuje Ruskem, živí se žebrotou, těžkou fyzickou prací nebo tím, že učí děti sedláků číst a psát, snaží se o pouť do Svaté země.\n\nKniha je často intepretována jako alegorie srovnání života Ježíše Krista a zápasu pravoslavné duchovnosti. Popisuje postupný vývoj vypravěče a jeho snahy o duchovnost a dopad, který má na lidi okolo sebe (slovy sv. Serafima Sarovského, \"Najdi mír ve své duši a tisíc dalších duší bude spaseno\"), a také o zpětnou vazbu na vypravěče při příbězích zápasu, s nimiž se setkává a které mu vypravují lidé.\n\nČeský překlad pořídil mystik Jiří Vacek v roce 1993, odlišný překlad jezuity Richarda Čemuse vyšel dvakrát v nakladadelství Refugium. \n"}
{"id": "818802", "url": "https://cs.wikipedia.org/wiki?curid=818802", "title": "Mistrovství Severní Ameriky a Oceánie v rychlobruslení 2001", "text": "Mistrovství Severní Ameriky a Oceánie v rychlobruslení 2001\n\nMistrovství Severní Ameriky a Oceánie v rychlobruslení 2001 se konalo ve dnech 12. až 14. ledna 2001 v rychlobruslařské hale Pettit National Ice Center v americkém Milwaukee. Jednalo se o 3. mistrovství Severní Ameriky a Oceánie. Z předchozího šampionátu obhajovali titul Kanaďan Kevin Marshall a jeho krajanka Cindy Overlandová.\n\nV Milwaukee se podruhé mistryní Severní Ameriky a Oceánie stala Američanka Jennifer Rodriguezová. Mezi muži poprvé zvítězil její krajan Derek Parra.\n\n<nowiki>*</nowiki> pád\n\n"}
{"id": "818806", "url": "https://cs.wikipedia.org/wiki?curid=818806", "title": "Mistrovství Severní Ameriky a Oceánie v rychlobruslení 2002", "text": "Mistrovství Severní Ameriky a Oceánie v rychlobruslení 2002\n\nMistrovství Severní Ameriky a Oceánie v rychlobruslení 2002 se konalo ve dnech 1. a 2. března 2002 na otevřené rychlobruslařské dráze Gaétan Boucher Oval v kanadském Sainte-Foy. Jednalo se o 4. mistrovství Severní Ameriky a Oceánie. Obhájci z předchozího šampionátu, Američané Kanaďan Derek Parra a Jennifer Rodriguezová, nestartovali.\n\nV Sainte-Foy se poprvé mistryní Severní Ameriky a Oceánie stala Kanaďanka Kristina Grovesová. Mezi muži potřetí zvítězil její krajan Kevin Marshall.\n\n"}
{"id": "818810", "url": "https://cs.wikipedia.org/wiki?curid=818810", "title": "Mistrovství Severní Ameriky a Oceánie v rychlobruslení 2003", "text": "Mistrovství Severní Ameriky a Oceánie v rychlobruslení 2003\n\nMistrovství Severní Ameriky a Oceánie v rychlobruslení 2003 se konalo ve dnech 25. a 26. ledna 2003 v rychlobruslařské hale Utah Olympic Oval v americkém Kearns nedaleko Salt Lake City. Jednalo se o 5. mistrovství Severní Ameriky a Oceánie. Z předchozího šampionátu obhajovali titul Kanaďan Kevin Marshall a jeho krajanka Kristina Grovesová.\n\nV Salt Lake City se poprvé mistryní Severní Ameriky a Oceánie stala Kanaďanka Cindy Klassenová. Mezi muži poprvé zvítězil Američan Shani Davis.\n\n<nowiki>*</nowiki> pád\n\n"}
{"id": "818815", "url": "https://cs.wikipedia.org/wiki?curid=818815", "title": "William H. Mumler", "text": "William H. Mumler\n\nWilliam H. Mumler (1832–1884) byl americký spirituální fotograf pracující v New Yorku a Bostonu. Spirituální fotografií se začal zabývat v 60. letech 19. století. Mumler ​​náhodou přišel na tuto techniku poté, co na svém autoportrétu objevil ještě druhou osobu, zřejmě jeho zesnulého bratrance. V podstatě šlo o vícenásobnou expozici. Své dovednosti chtěl Mumler zpeněžit, opustil svou práci klenotníka a začal pracovat pracovat jako fotograf na plný úvazek. Fungoval jako médium, které dokázalo fotografovat lidi s jejich zemřelými blízkými příbuznými (většinou za pomoci jiné fotografie). O zákazníky nebyla nouze, jelikož v té době bylo v Americe mnoho lidí, kteří přišli o své příbuzné v americké občanské válce. Mezi jeho dvě nejznámější práce patří fotografie Mary Todd Lincolna s duchem svého manžela Abrahama Lincolna a fotografie Mastera Herroda, média se třemi duchovními postavami. Mumlerův podvod byl odhalen poté, co byli duchové identifikováni jako žijící obyvatelé Bostonu. Za své podvody byl dokonce obviněn a předveden k soudu a svědčil proti němu známý showman Phineas Taylor Barnum. Ačkoli byl shledán nevinným, jeho kariéra a úspěch skončily a zemřel v chudobě.\n\nPřed zahájením kariéry fotografa duchů pracoval v Bostonu jako rytec a ve svém volném čase se jako amatér věnoval fotografii. Na počátku 60. let 19. století, exponoval autoportrét, na kterém se objevil duch jeho synovce, který byl již 12 let po smrti.\nTato fotografie je obecně považována za první \"fotografii duchovnícho jevu\" – tedy fotografii „živé“ bytosti mající podobu ducha zemřelé osoby (často příbuzného) Mumler se následně stal fotografem duchů na plný úvazek a přestěhoval se do New Yorku, kde byly jeho práce analyzovány řadou fotografických expertů, ale nikdo z nich nemohl najít pádný důkaz, že byly falešné. Myšlenka spirituální fotografie nabízela v té době lukrativní byznys a rodinám zabitých během americké občanské války poskytla ujištění, že jejich příbuzní žijí dál.\n\nKritiky Mumlerových děl se ujal P. T. Barnum, který tvrdil, že Mumler zneužíval lidi, jejichž rozhodnutí bylo zahaleno osobním smutkem. Po zjištění, že někteří z Mumlerových \"duchů\" byli ve skutečnosti žijící lidé a obvinění, že se vkrádá do domů aby ukradl fotografie zesnulých příbuzných, byl Mumler v dubnu 1869 předvolán před soud kvůli podvodu. Barnum si si pro svědecké důkazy najal Abrahama Bogarduse, aby si u Mumlera nechal zhotovit fotografii Barnuma s duchem Abrahama Lincolna. Tento snímek měl pak u soudu být hlavním důkazem, jak je snadné vyfotografovat ducha, a že Mumley je podvodník. Mezi ty, kdo svědčili ve prospěch Mumlera patřil také novinář Moses A. Dow, kterého Mumler také fotografoval. Ačkoli byl Mumler soudem z podvodu osvobozený, jeho kariéra byla zničena a zemřel v chudobě v roce 1884. V dnešní době jsou jeho fotografie považovány za hoax.\n\nJeden z Mumlerových nejznámějších snímků údajně zobrazuje Mary Todd Lincolnovou s duchem jejího manžela Abrahama Lincolna. Průzkumník paranormálních jevů Melvyn Willin ve své knize \"Ghosts Caught on Film\" tvrdí, že fotografie byla pořízena kolem roku 1869, a že Mumler nevěděl, že jeho model je Lincolnová. Namísto toho věřil, že se jednalo o \"paní Tundallovou\". Willin dále uvádí, že Mumler netušil o koho se jedná až do chvíle, kdy fotografii vyvolal.\n\nVysoká škola psychologických studií (The College of Psychic Studies), s odkazem na poznámky, které patřily Williamovi Stainton Mosesovi (který se objevil na fotografiích od jiných fotografů duchů), tvrdí, že fotografie byla pořízena na počátku 70. let, Lincolnová převzala jméno \"paní Lindallová\" a že Lincolnův duch měl být vyvolán Mumlerovou manželkou (fungující jako médium) k identifikaci jejího manžela na fotografii. I když byl snímek zamítnut jako náhodná dvojnásobná expozice, velmi rychle se šířil na veřejnosti.\n\nMaster Herrod bylo mladé spiritistické médium z Bridgewater v Massachusetts, kterého Mumler fotografoval okolo roku 1872. Na jedné fotografii je Herrod zobrazen v tranzu obklopený třemi duchy, kteří představují Evropu, Afriku a Ameriku. Fotografie byla inzerována na prodej 24. srpna 1872 v magazínu \"The Religio-Philosophical Journal\".\n\nDalší Mumlerovy fotografie ukazují různé duchy (včetně příbuzných, snoubenců, hereček a herců a duchovních průvodců) s živými sedícími osobami. Mezi další známé fotografované patří Moses A. Dow (redaktor magazínu \"The Waverley Magazine\"), který byl na snímku zachycen s duchem jeho asistenta Mabela Warrena nebo další portrét Fannieho Conanta, což bylo dobře známé médium z Bostonu, zachycené s duchem jeho bratra Chase.\n\n\n\n"}
{"id": "818816", "url": "https://cs.wikipedia.org/wiki?curid=818816", "title": "Půlnoc (hudební skupina)", "text": "Půlnoc (hudební skupina)\n\nPůlnoc byla česká rocková skupina. Skupinu založil počátkem roku 1988 Milan Hlavsa po rozpadu skupiny The Plastic People of the Universe. Do skupiny přešli z Plastic People kromě Hlavsy i zpěvačka Michaela Němcová, cellista Tomáš Schilla, klávesista Josef Janíček a violista Jiří Kabeš. Tuto sestavy dále doplnili kytarista Karel Jančák a bubeník Petr Kumandžas. Půlnoc převzala i některé skladby Plastic People. \n\nHlavsa chtěl kapelu původně pojmenovat \"Maskovaní bandité rytmu\", nakonec ale zvolil název \"Půlnoc\". Na rozdíl od The Plastic People of the Universe bylo Půlnoci dovoleno bez problémů koncertovat veřejně, dokonce mohla v roce 1989 vycestovat na turné do USA.\n\nSkupina se rozpadla v roce 1993. Některé skladby Půlnoci pak převzala Hlavsova nová kapela Fiction.\n\nV roce 2011 byla skupina na jeden rok obnovena u příležitosti desátého výročí od Hlavsovy smrti. Z těchto koncertů vzniklo koncertní album \"Kniha noci\". Hlavsu nahradil u basy Petr Kumandžas, který v Půlnoci dosud hrál na bicí. Na jeho místo nastoupil Jiří Michálek z kapely Echt!. V roce 2012 absolvovala Půlnoc krátké turné se skupinou The Plastic People of the Universe. Skupina taktéž vystoupila během festivalu Habrovka v Praze 6. června 2014.\n\nCellista kapely Tomáš Schilla vyloučil, že by měly vzniknout nové písničky Půlnoci.\n\n\n"}
{"id": "818817", "url": "https://cs.wikipedia.org/wiki?curid=818817", "title": "Jakutština", "text": "Jakutština\n\nJakutština (také sacha, sašština, jakutsky Саха тыла, \"Sacha tyla\") je turkický jazyk, jímž hovoří sibiřské etnikum Jakutů (neboli Sachů, jak si sami říkají). Je úředním jazykem (spolu s ruštinou) v sibiřské republice Sacha. Jakutština patří spolu s blízce příbuznou dolganštinou mezi severní jazyky sibiřské větve turkických jazyků, má nicméně značnou část slovní zásoby mongolského, tunguzského, jukagirského nebo neidentifikovaného původu. Neidentifikovaná slova byla zřejmě v minulosti přejata z paleosibiřských jazyků a přizpůsobena jakutské výslovnosti.\n\nJakutská tradiční společnost před příchodem Rusů neznala písmo. Od konce 19. stol. je jakutština zapisována cyrilicí, která byla obohacena o pět speciálních znaků Ҕҕ, (výslovnost mezi g a ch), Ҥҥ, (ŋ nebo ng) Өө, (ö) Һһ, Үү (ü) a dvě kombinace Дь дь (znělá palatála, výclovnost mezi ď a dž), Нь нь (jako české ň). Ve 20. letech 20. stol. byla jakutština krátce zapisována latinkou. Jakutština rozlišuje dlouhé a krátké vokály, délka se značí zdvojením vokálu, dále má diftongy, které jsou vždy dlouhé. Typická je vokalická harmonie, což znamená, že se v jednom slově mohou vyskytovat jen vokály přední nebo zadní.\n\nU jmen rozlišuje jakutština osm pádů a dvě čísla, ale nerozlišuje kategorii rodu ani životnosti. Slovesný systém jakutštiny je neobyčejně komplikovaný, rozlišuje se řada participií i určitých slovesných tvarů. Slovesných časů je devět, z toho sedm minulých, slovesných způsobů je známo 12, většinou různé typy optativů a konjunktivů. Jakutština je aglutinační jazyk, deklinace a konjugace se provádí připojováním sufixů. Každý sufix má jen jeden význam, proto dochází k řetězení sufixů. Z neohebných slovních druhů je charakteristické velké množství citoslovcí a ideofonů.\n\n"}
{"id": "818818", "url": "https://cs.wikipedia.org/wiki?curid=818818", "title": "Luke Saville", "text": "Luke Saville\n\nLuke Saville (* 1. února 1994 Berri) je australský profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal do července 2012 jeden titul ve dvouhře a dva ve čtyřhře.\n\nV juniorské kategorii vyhrál Wimbledon 2011 a Australian Open 2012. Z Wimbledonu 2012 odešel poražen ve finále po prohře s Kanaďanem Filipem Peliwem, kterého předtím zdolal v boji o melbournský titul.\n\nNa žebříčku ATP byl ve dvouhře nejvýše klasifikován v květnu 2012 na 591. místě a ve čtyřhře pak v únoru téhož roku na 587. místě. Na juniorském žebříčku ITF byl nejvýše postaven v roce 2012 na 1. místě jako juniorská světová jednička ve dvouhře. Trénuje ho Des Tyson.\n\n\n"}
{"id": "818823", "url": "https://cs.wikipedia.org/wiki?curid=818823", "title": "Hunger Games: Vražedná pomsta", "text": "Hunger Games: Vražedná pomsta\n\nHunger Games: Vražedná pomsta je pokračování filmu \"Hunger Games\". Natočen byl podle knihy \"Vražedná pomsta\". Do kin vstoupil v roce 2013 a hlavní roli si zahráli opět Jennifer Lawrence a Josh Hutcherson. Opět se vrátilo původní obsazení jako Liam Hemsworth, Elisabeth Banks, Woody Harrelson, Willow Shields, Lenny Kravitz nebo Donald Sutherland. Nové tváře ztvárnili například Sam Claflin, Jena Malone nebo Philip Seymour Hoffman.\n\nKatniss a Peeta jedou na okružní cestu přes všechny kraje, aby se představili jako vítězové 74. hladových her. Začínají v jedenáctém kraji a končí v Kapitolu. Prazident Snow chce aby Katniss dokázala, že její čin s bobulemi byl proveden z lásky k Peetovi. Kapitol je nadšen, ale kraje nejsou zcela přesvědčeny. Peeta tedy žádá Katniss o ruku a ona souhlasí. To ale pro přesvědčení prezidenta nestačí a začíná 75. ročník hladových her – třetí čtvrtohry.\n\nKaždé čtvrtstoletí jsou Hladové hry jiné. Před 75 lety se Kapitolané dohodli na tom co se bude každé čtvrtohry dít. První čtvrtohry si lidé své splátce museli vybrat všeobecným hlasováním. Druhé čtvrtohry byl dvojnásobek splátců – v těchto hrách vyhrál Haymitch. Tyto čtvrtohry se bude vybírat z žijících výherců Hladových her, na důkaz toho, že i ti nejsilnější nepřemohou Kapitol.\n\nKatniss a Peeta jdou zpět do arény. Tentokrát si snaží najít do arény spojence. Na rozhovor před hrami se mají Katniss a Peeta obléci do svatebního. Cinna promění Katnissiny svatební šaty v kostým reprodrozda (symbol revoluce) a Peeta v domnění, že může hry zastavit, prohlásí, že je Katniss těhotná, ale hry se přesto konají.\n\nV aréně mají za spojence Finnicka, který Peetovi zachrání nejednou život. Postupně zjišťují, že aréna jsou obrovské hodiny které jim každou hodinu připraví nové utrpení. Za pomoci Diodova vynálezu vyhazuje Katniss arénu do vzduchu. Diod, Finnick a Katniss jsou z arény zachráněni a dovezeni do třináctého kraje. Ostatní soutěžící zajme Kapitol.\n\n"}
{"id": "818824", "url": "https://cs.wikipedia.org/wiki?curid=818824", "title": "Doba ledová 4: Země v pohybu", "text": "Doba ledová 4: Země v pohybu\n\nDoba ledová 4: Země v pohybu je pokračování animovaného filmu \"\". Pravěká veverka Scrat je kvůli svému oříšku schopná dostat se do jádra Země a rozdělit ji na několik kontinentů. To ale neví, že právě kvůli ní se stala na Zemi katastrofa a všechna pravěká zvířata si musí najít bezpečné místo na přežití. To stejné čeká naši chlupatou partu Sida, Diega, Mannyho, Ellie a jejich mladou dceru Broskvičku. Manny, Sid a Diego se během katastrofy ztratí v moři a zatím Ellie a Broskvička musí přejít na druhou stranu, kde se měli potkat. To ale netuší, že Mannyho, Sida a Diega přepadnou piráti na ledové lodi a uvězní je. Našim přátelům se na konec podaří dostat se ven a Diego se zamiluje do pirátky, bílé šavlozubé tygřice, jménem Shira, která se přidá na jejich stranu. Nakonec všechno dobře dopadne a Manny se potká se svou rodinou a spolu se Sidem, Diegem a Shirou najdou kontinent zvaný Pangea, na který se přestěhují i s ostatními zvířaty.\n\nVeverčák Scratt, který se pokouší dostat ke svému ořechu, který mu vyschlou sopkou zapadl až k jádru, způsobí rozdělování kontinentů.Mezitím Many, Diego, Sid, jeho babička z předchozího dílu, Ellie, Broskvička a Eddie a Crash jsou od sebe odděleni. Část půdy, na které byl Many, Diego ,babička, Sid a Eddie a Crash se oddělí a rozlomí na kusy.Proud je zažene do oceánua tam je napadnou piráti na ledové lodi. Kapitán Střevo který posádce velí, svěří nejěrnější člence posádky Shiře hlídání napadebých.Shira je protějšej Diega. To se jí ovšem nepovede, neboť během kotvení v ostrově Manny s ostatními uniknou. Seznamují se s bobří armádou která se dorozumívá pomocí prskání a mluvením blábolů, což jde skvěle Sidovi. Shira se pokusí zajatce hledat, ale Diego ji po delším souboji zavře do jeskyně kterou hlídá-zaroveň se do ní však zamiluje a ona do něho.Shira nakonec uteče a Střevo jí už nedůvěřuje. Manny a ostatní nalákají piráti na špatné místo ostrova a sami uktadnoz loď pirátů a odplouvají. Diego nabídne Shiře aby jela s ním, ale Střevo se jí zmocní. Střevo postaví druhou loď a začne hrdiny proásledovat.Nakonec doplují na místo kde je Ellie a Broskvička a Manny se Střevem svedou poslední souboj, který vyhraje Manny a zbytek posádky se přidá na stranu dobra.\n\n"}
{"id": "818825", "url": "https://cs.wikipedia.org/wiki?curid=818825", "title": "Mick Brown", "text": "Mick Brown\n\nMick Brown (* 8. září 1956 Los Angeles, Kalifornie, USA) je americký rockový bubeník. Na bicí se začal učit v roce 1964, kdy mu první lekci dal Mickey Hart, který se o dva roky později stal členem skupiny Grateful Dead. V letech 1980–1989 a od roku 1993 dodnes hraje se skupinou Dokken. Podílel se rovněž na akci Hear 'n Aid. Od roku 2006 je členem doprovodné skupiny Teda Nugenta. V roce 2011 založil superskupinu Tooth and Nail. V červenci 2012 byl začalován za krádež golfového vozíku.\n"}
{"id": "818827", "url": "https://cs.wikipedia.org/wiki?curid=818827", "title": "Kim Novak", "text": "Kim Novak\n\nKim Novak (rodným jménem Marilyn Pauline Novak, * 13. února 1933) je americká filmová a televizní herečka. Narodila se v Chicagu do rodiny českého původu. Ve filmu si poprvé zahrála v roce 1954 ve snímcích \"Pushover\" a \"Phffft!\", prorazila až o rok později ve filmu \"Piknik\". V následujících letech se objevila například ve snímcích \"Muž se zlatou paží \" (1955), \"The Eddy Duchin Story\" (1956), \"Přítel Joey\" (1957) a \"Zvon, kniha a svíčka\" (1958). Její největší rolí byla postava Madeleine a Judy ve filmu \"Vertigo\" režiséra Alfreda Hitchcocka z roku 1958.\n\nOd 70. let se začala Kim Novak z filmového světa dobrovolně vytrácet. Víc než k filmovému plátnu ji to táhlo k malování obrazů. V březnu 2015 navštívila Česko, kde vystavovala své obrazy v pražském Strahovském klášteře. Její předci patrně pocházeli z jihočeské vesnice Tukleky na Písecku.\n\n"}
{"id": "818829", "url": "https://cs.wikipedia.org/wiki?curid=818829", "title": "Diktátor (film, 2012)", "text": "Diktátor (film, 2012)\n\nDiktátor je film z roku 2012, kde hlavní roli hrál Sacha Baron Cohen.\n\nV severoafrické zemi Wadiya vládne jeden z posledních diktátorů jménem Aladeen. Je to velký antisemita a krutovládce. Avšak jeho nejvyšší rádce strýc Tamir je napojen na hnutí odporu a všichni, kteří jsou Aladeenem odsouzeni k smrti posílá do USA. Když Wadiya ohlásí, že vlastní jaderné zbraně, OSN schválí protiakci. Navíc Aladeen zjistí, že jeho tým vědců bez svého šéfa Nadala (dal ho popravit) nedokázal udělat raketu. Tamir zatím vymyslí plán, jak se ho zbavit, najdou Aladeenova hloupého dvojníka, který je snadno ovlivnitelný. Na návštěvě USA Tamir najme nájemného vraha, který však Aladeenovi ustřihne jen vousy. Poté Aladeen nepoznán bloumá po New Yorku. Přitom se shledá s aktivistkou Zoey. Ta vlastní bioobchod, tam však Aladeen pracovat nechce. Poté potká Nadala a dozví se, že nikoho nepopravil. Nadal je ochotný pomoct. Zatím Tamir chce schválit ústavu s pomocí lehko ovlivnitelného Aladeenova dvojníka. Aladeen s Nadalem seženou vousy a vniknou do hotelu, kde je Aladeenův dvojník. Aladeen se pak vydává za něj, ale místo toho, aby ústavu podepsal, ji roztrhl a nechal Tamira zatknout. Ale protože se zamiloval do Zoey, tak udělal novou ústavu. Volby vyhrál díky nátlaku na obyvatelstvo. Při svatbě se Zoey zjistil, že je Židovka, ale ustál to.\n\n\n"}
{"id": "818830", "url": "https://cs.wikipedia.org/wiki?curid=818830", "title": "Kanton Ault", "text": "Kanton Ault\n\nKanton Ault (fr. \"Canton d'Ault\") byl francouzský kanton v departementu Somme v regionu Pikardie. Skládal se z 10 obcí. Zrušen byl po reformě kantonů 2014.\n\n"}
{"id": "818831", "url": "https://cs.wikipedia.org/wiki?curid=818831", "title": "Polokruhovitý kanálek", "text": "Polokruhovitý kanálek\n\nPolokruhovité kanálky (lat. \"canales semicirculares\") jsou kostěné kanálky v labyrintu vnitřního ucha obratlovců. V dobách vzniku obratlovců prošly bouřlivou evoluční historií: sliznatky mají pouze jeden polokruhovitý kanálek, mihule mají dva a ostatní obratlovci tři. Tyto tři struktury jsou pak orientovány přibližně ve třech rovinách prostoru. Uvnitř jsou duté, vyplněné endolymfou, která se při sebemenším pohybu (přesněji při úhlovém zrychlení) uvádí do pohybu a dráždí smyslové orgány, tzv. ampulární kristy. Polokruhovité kanálky jsou díky této vlastnosti důležitou součástí tzv. vestibulárního orgánu rovnováhy.\n\nTři polokruhovité kanálky, které se u člověka rozeznávají, jsou:\n\nNa začátku každého z polokruhovitých kanálků je lahvicovitá rozšířenina, tzv. ampula (\"ampulla ossea\"). Odtud vybíhá vlastní tělo kanálku, načež se každý kanálek polokruhovitě stáčí a ústí zpět do vejčitého váčku vestibula. V kanálcích se nachází membránový labyrint tvořený blanami. Mezi blánami a kostí kanálku se nachází perilymfa, uvnitř systému blan je endolymfa. Vlastní vnímání rovnováhy se odehrává v ampulách každého polokruhovitého kanálku: jsou zde tzv. kristy, které se skládají především z vláskových buněk. Kolem kristy je bohatý obal z mukopolysacharidů, tzv. kupola. Když se hlava začne otáčet či jinak hýbat, endolymfa se dá do pohybu. Kupola se při pohybu okolní endolymfy vychyluje do stran a podrážděné vláskové buňky na to (při určitém konkrétním směru pohybu) reagují změnou membránového potenciálu, tedy tzv. depolarizací. Tato reakce se přenáší na přiléhající bipolární buňky sluchově rovnovážného nervu a ten informace převádí do mozku.\n"}
{"id": "818836", "url": "https://cs.wikipedia.org/wiki?curid=818836", "title": "Pavel Zbořil", "text": "Pavel Zbořil\n\nPavel Bady Zbořil (* 1964) je vyhledávaný český jazzový bubeník. V současné době hraje s kapelou J.A.R., kvartetem saxofonisty Františka Kopa, se zpěvačkou Lucií Bílou a pianistkou Beatou Hlavenkovou. V roce 1985 ukončil plzeňskou konzervatoř a ještě během studií hraje na \"XV. Mezinárodním Jazzovém festivalu\" v Praze, v téže době si také zahrál na švédském jazzovém festivalu \"Jazz & Blues\". Během let spolupracoval s předními českými jazzmany, patří mezi ně například: Michal Gera Quartet, Vojtěch Eckert Trio and Sandy Lomax, Emil Viklický, Karel Růžička, David Dorůžka, Miriam Bayle, Piotr Baron, Jaromír Honzák, Benny Bailey, George Mraz, Hank Jones, Roy Hargove, Benny Golson, Najponk a mnozí další.\n"}
{"id": "818839", "url": "https://cs.wikipedia.org/wiki?curid=818839", "title": "Spartak Pelhřimov", "text": "Spartak Pelhřimov\n\nSpartak Pelhřimov je pelhřimovský florbalový klub, který v sezónách 2012/13–2017/18 i dříve hrál 1. ligu mužů mužů. Největším úspěchem v historii pelhřimovského florbalu je účast v semifinále 1. ligy mužů v sezóně 2007/08. Klub má kompletní mládežnickou strukturu a na 120 aktivních členů. Zajímavostí je fakt, že v hale na ZŠ Osvobození, kde Spartak hraje, visí největší znak florbalového oddílu v Česku.\n\n"}
{"id": "818840", "url": "https://cs.wikipedia.org/wiki?curid=818840", "title": "Kostel svatého Bartoloměje (Bylany)", "text": "Kostel svatého Bartoloměje (Bylany)\n\nKostel svatého Bartoloměje je sakrální stavba, která stojí v Bylanech v okresu Kolín ve Středočeském kraji. Je chráněn jako kulturní památka České republiky.\n\nJedná se původně o gotickou stavbu založenou okolo roku 1300, v pramenech byl poprvé uváděn v roce 1364. Upraven byl v roce 1714, Do dnešní pozdně barokní podoby byl radikálně přestavěn v letech 1769–1770.\n\n"}
{"id": "818841", "url": "https://cs.wikipedia.org/wiki?curid=818841", "title": "Jiří Kollert", "text": "Jiří Kollert\n\nJiří Kollert (* 2. dubna 1974 Brno) je český klavírní interpret a pedagog. \n\nNarodil se v rodině hudebního skladatele. Po studiích na konzervatoři a AMU v Praze rozvíjel svůj talent v Paříži u skvělého Eugena Indjice a profesorky Conservatoire National Superieure de Paris, Germaine Mounier († 2006). Své hudební vzdělání si rozšiřoval u pedagoga The Juilliard School Jerome Lowenthala a u dalších špičkových umělců.\n\nJiří Kollert vystupuje především v Evropě a často také v Japonsku. Spolupracuje s významnými dirigenty jako jsou např. Jiří Bělohlávek, Leoš Svárovský, Jakub Hrůša, Serge Baudo nebo Sachio Fujioka. Mezi předními orchestry, s kterými vystoupil, jsou Česká filharmonie, SOČR, FOK, Pražská komorní filharmonie, Slovenská filharmonie, New Japan Philharmonic Orchestra a řada dalších. Úspěšná byla vystoupení na mezinárodních festivalech Pražské Jaro, na festivalu Bohuslava Martinů, na Expo 2005 v Aiči (týden české hudby) a jiných význačných svátcích hudby.\n\nZáhy se prosadil jako zasvěcený interpret české hudby u japonské nahrávací společnosti Octavia Records. Jako první mu vyšlo album s klavírními díly Bohuslava Martinů a které následovalo další CD s díly Josefa Suka. Zároveň připravil edici klavírních děl J. Suka u vydavatelství Zen-on. V rámci oslav v Mozartovském roce natočil CD s Českou filharmonií, vystupoval s čelnými orchestry a na řadě recitálů s Mozartovským programem.\n\nPro japonskou televizi NHK natočil cyklus programů s díly českých autorů jako součást pořadu „PianoPia“, ve kterém světoví pianisté představují průřez klavírní tvorbou. Kollertovy nahrávky zaznamenaly značný ohlas a byly vybrány mezi několik nejlepších do pořadu „PianoPia Speciál“ v následujícím roce. Zcela jedinečným úspěchem bylo zvolení Kollertových nahrávek do výběru Sony Music International, který společnost Sony představuje pod svojí značkou na řadě DVD.\n\nV současnosti kromě koncertní činnosti je také zván pro vedení mistrovských kurzů a do porot mezinárodních soutěží.\n\n\n"}
{"id": "818845", "url": "https://cs.wikipedia.org/wiki?curid=818845", "title": "Jaroslav Boroviak", "text": "Jaroslav Boroviak\n\nJaroslav Boroviak (* 11. října 1962) je bývalý slovenský fotbalista.\nPo skončení aktivní kariéry působil jako trenér mládeže.\n\nV lize hrál za Duklu Banská Bystrica. Dále hrál za ZŤS Martin a Vihorlat Snina.\n\n"}
{"id": "818846", "url": "https://cs.wikipedia.org/wiki?curid=818846", "title": "Vlastimil Kula", "text": "Vlastimil Kula\n\nVlastimil Kula (* 10. srpna 1963) je bývalý český fotbalista, útočník.\nJeho dvojčetem je fotbalový reprezentant Karel Kula. Po skončení aktivní kariéry trénuje na regionální úrovni.\n\nV mládežnických kategoriích hrál za Slavoj Český Těšín a TŽ Třinec. V lize hrál za Baník Ostrava a v době vojenské služby za Duklu Banská Bystrica. Reprezentoval Československo na mistrovství světa do 20 let v roce 1983 v Mexiku, kde dal 2 góly.\n\n"}
{"id": "818847", "url": "https://cs.wikipedia.org/wiki?curid=818847", "title": "Miroslav Miškuf", "text": "Miroslav Miškuf\n\nMiroslav Miškuf (* 20. prosince 1963) je bývalý slovenský fotbalista, útočník. Po skončení aktivní kariéry působil jako asistent trenéra v Dukle Banská Bystrica.\n\nV dorostu hrál za Lokomotivu Košice. V lize hrál za Duklu Banská Bystrica a FC Lokomotíva Košice. Hrál za Československo na mistrovství světa do 20 let v roce 1983 v Mexiku.\n\n"}
{"id": "818849", "url": "https://cs.wikipedia.org/wiki?curid=818849", "title": "Miloš Targoš", "text": "Miloš Targoš\n\nMiloš Targoš (* 15. července 1957 Púchov) je bývalý slovenský fotbalista, obránce. Po skončení aktivní kariéry působil jako trenér.\n\nV československé lize odehrál za za Duklu Banská Bystrica 149 utkání, 10644 minut a dal 6 gólů, dále v lize odehrál 10 utkání i za VP Frýdek-Místek.\n\nTrénoval FK Dukla Banská Bystrica.\n\n"}
{"id": "818853", "url": "https://cs.wikipedia.org/wiki?curid=818853", "title": "Edelman", "text": "Edelman\n\nEdelman je globální public relations společnost, která byla založena a pojmenována po Danieli J. Edelmanovi a nyní řízena jeho synem Richardem Edelmanem. Společnost byla založena v poválečných letech, od té doby se rozrostla a dnes zaměstnává více než 4 200 lidí a inkasuje roční honoráře ve výši 604 milionů dolarů. Je to největší nezávisle vlastněná public relations společnost na světě. Sídlem firmy je Chicago a New York, v České republice společnost zastupuje agentura AMI Communications.\n\nSpolečnost pravidelně zveřejňuje reporty pro PR a marketingové profesionály. Nejznámější je každoročně zveřejněný \"barometr důvěry\".\n\nV roce 1949 se zakladatel společnosti Daniel Edelman přestěhoval do Chicaga, aby přijal pozici public relations ředitele ve společnosti Toni (dnes divize Gillette). Daniel jezdil s dvanácti páry identických dvojčat po zemi a ptal se publika, které z dvojčat použilo sadu na domácí trvalou od Toni a které ji mělo z kadeřnického salónu. V roce 1952 opustil Toni a založil Edelman. Do tří měsíců bylo právě Tony jedním z prvních klientů.\n\nDo roku 1960 měla společnost kolem 25 klientů, mezi nimi například Finsko. Prvních 30 let Edelmanu se zaměřuje na vytvoření silného zázemí v USA\n\nDaniel Edelman odchází z čela firmy v roce 1996 ve věku 76 let. Jeho syn a současný CEO Richard Edelman pokračuje v otcově šlépějích. Danielovi další děti John a Renee také zaujímají vysoké pozice ve společnosti. V roce 1997 Richard zveřejnil, že obdrželi dvě nabídky na odkoupení od jejich největších konkurentů, ale obě odmítli. Edelman tak zůstává jedinou soukromou společností mezi deseti největšími deseti konkurenty.\n\nZačátkem 21. století dosáhl Edelman obratu okolo 210 milionu dolarů s téměř čtvrtinou pocházející z Evropy. Toto období také poznamenává internetová bublina, která díky mnoha klientům z technologické oblasti zasahuje i Edelman. Následuje rozšíření působení do jiných oborů, například finance, zdravotnictví a další rychle rostoucí sektory.\n\n\n"}
{"id": "818855", "url": "https://cs.wikipedia.org/wiki?curid=818855", "title": "Pavel Hadaščok", "text": "Pavel Hadaščok\n\nPavel Hadaščok (* 14. října 1965) je bývalý český fotbalista a trenér, obránce. V současnosti působí jako asistent trenéra šestnáctky v týmu SFC Opava\nJeho synem je ligový fotbalista Vojtěch Hadaščok.\n\nOdchovanec Baníku Ostrava a mládežnický reprezentant. V lize nastoupil za Baník Ostrava, byl dlouholetou oporou Opavy, dále hrál i za FK Válcovny plechu Frýdek-Místek, Kravaře a Jakubčovice.\n\nPo skončení aktivní kariéry trénoval na regionální úrovni, mj. FC MSA Dolní Benešov nebo Jakubčovice. Poté se stal asistentem trenéra šestnáctky SFC Opava.\n\n"}
{"id": "818857", "url": "https://cs.wikipedia.org/wiki?curid=818857", "title": "Jiří Jurásek", "text": "Jiří Jurásek\n\nJiří Jurásek (* 28. srpna 1959) je bývalý český fotbalista, obránce.\n\nV lize hrál za Baník Ostrava a SK Dynamo České Budějovice.\n\nPo skončení aktivní kariéry působil v Českých Budějovicích jako asistent, trenér u B-týmu, jako asistent v 1. FC Slovácko a jako hlavní trenér Třeboně nebo Zábřeha.\n\n"}
{"id": "818864", "url": "https://cs.wikipedia.org/wiki?curid=818864", "title": "Inquisitor", "text": "Inquisitor\n\nInquisitor je česká RPG hra z roku 2009. Byla vyvíjena od roku 1999 společností Cinemax. Je známa svou unikátní herní dobou (okolo 200 hodin). V současnosti se plánuje druhý díl. V roce 2012 vyšla anglická verze. Hra byla oceněna prestižní cenou RPG France Approuvé\n\nHra se odehrává v království Ultherst, kde se vyplnilo proroctví svatého Ezechiela o příchodu Ďábla a kde se mnozí lidé odvrátili od boha k herezi. Hráč si na začátku musí vybrat zda chce hrát za paladina, kněze, nebo zloděje, přičemž každý z nich má jiné vlastnosti a hra za něj je úplně jiná. V roli jedné z těchto postav se pak stává inkvizičním vyšetřovatelem a musí vyšetřovat různé zločiny, hledat kacíře a bojovat proti ďábelským bytostem.\n\n\n\n"}
{"id": "818870", "url": "https://cs.wikipedia.org/wiki?curid=818870", "title": "Gerard Deulofeu", "text": "Gerard Deulofeu\n\nGerard Deulofeu Lázaro (* 13. března 1994, Riudarenes, Španělsko) je katalánský fotbalový záložník, který v současnosti hraje v anglickém klubu Watford FC.\n\nDeulofeu byl členem španělských mládežnických reprezentací. S výběrem do 19 let vyhrál Mistrovství Evropy U19 v letech 2011 (výhra ve finále 3:2 v prodloužení nad Českou republikou) i 2012 (výhra 1:0 ve finále nad Řeckem).\n\nV A-mužstvu Španělska přezdívaném \"La Furia Roja\" debutoval 30. 5. 2014 v Seville v přátelském zápase proti týmu Bolívie (výhra 2:0).\n\n\n\n\n"}
{"id": "818874", "url": "https://cs.wikipedia.org/wiki?curid=818874", "title": "Harakiri (album)", "text": "Harakiri (album)\n\nHarakiri je třetí studiové album Serje Tankiana. Album vyšlo 10. července 2012 u vydavatelství Reprise/Serjical Strike Records.\n\nAutorem všech skladeb je Serj Tankian, pokud není uvedeno jinak.\n\n"}
{"id": "818876", "url": "https://cs.wikipedia.org/wiki?curid=818876", "title": "Mount Usborne", "text": "Mount Usborne\n\nMount Usborne je hora na Východním Falklandu. Se svou výškou 705 metrů nad mořem je nejvyšší horou celého falklandského souostroví. Hora je poprvé zmíněna v 9. kapitole knihy Charlese Darwina \"Zoology of the Voyage of H.M.S. Beagle\" a je pojmenovaná po Darwinově asistentovi na HMS Beagle.\n\nNa Mount Usborne a blízkém okolí lze pozorovat výsledky ledovcové činnosti, zejména kary a ledovcová jezera. Mount Adam na Západním Falklandu je o pouhých sedm metrů nižší než Mount Usborne.\n"}
{"id": "818878", "url": "https://cs.wikipedia.org/wiki?curid=818878", "title": "Brénod", "text": "Brénod\n\nBrénod je francouzská obec v departementu Ain v regionu Auvergne-Rhône-Alpes. V roce 2012 zde žilo 543 obyvatel.\n\n"}
{"id": "818879", "url": "https://cs.wikipedia.org/wiki?curid=818879", "title": "Elektrum", "text": "Elektrum\n\nÉlektrum (známé také jako Élektron) je přirozeně se vyskytující slitina ze zlata a stříbra, se stopovým množstvím mědi a dalších kovů. Je také tvořeno uměle. Jeho barva se pohybuje od bledě až po jasně žlutou v závislosti na podílu zlata a stříbra. Obsah zlata přirozeně se vyskytujícím v élektru v novodobé západní Anatolii se pohybuje od 70 % do 90 %, na rozdíl od 45-55 % podílu v élektru ze starověké Lýdie, přestože jde o stejnou geografickou oblast. To naznačuje, že jeden z důvodů ražby mincí v této oblasti bylo zvýšení zisku z ražebného vydáním měny s nižším obsahem zlata než je v oběhu běžné.\n\nÉlektrum bylo známo již ve třetím tisíciletí př. n. l. v egyptské Staré říši, kde bylo někdy užíváno na vnější vrstvy Pyramidií na vrcholu egyptských pyramid a obelisků.\n\nÉlektrum bylo také používáno k výrobě starověkých mincí.\n\nÉlektrum je latinská forma slova ἤλεκτρον (élektron). Je uvedeno v Odyssee, kde je popsáno jako kovová látka sestávající ze zlata slitého se stříbrem. Stejné slovo se používalo pro jantar, zřejmě kvůli světle žluté barvě některých odrůd, a také díky elektrostatickým vlastnostem jantaru, ze kterých jsou také moderní slova „elektřina“ a „elektron“.\n\nÉlektrum je složeno převážně ze zlata a stříbra v různém poměru, někdy se stopami mědi, platiny a dalších kovů. Díky tomu je dobrý elektrický vodič.\n\nAnalýza složení élektra v mincích z doby asi 600 př. n. l. ukazuje, že obsah zlata v mincích z města Phocaea v západní Anatolii činí 55,5 %. V raně klasickém období byl podíl zlata od 46 % v Phokaia do 43 % v Mytiléné. V pozdější ražbě kolem 326 př. n. l. byl podíl zlata průměrně 40 % až 41 %. V helénském období v mincích z élektra vydaných Kartáginci klesá podíl zlata. Ve východořímské říši se postupně snižovala čistota zlatých mincí a pro slitinu v těchto mincích se začal také užívat název élektrum.\n\nBarva élektra je bledě žlutá až nažloutle bílá. Ve starověku bylo élektrum popisováno jako „bílé zlato“, ale může být přesněji popisováno jako „světle zlaté“. V moderní terminologii se označení pro bílé zlato používá pro slitinu zlata s kombinací niklu, stříbra, palladia a platiny či s pouze jedním z těchto prvků.\n\nÉlektrum je zmíněno v expedici vyslané faraónem Sahurem z 5. egyptské dynastie. Píše o něm také Plinius starší ve svém spisu Naturalis Historia.\n\nÉlektrum je možná třikrát zmíněno v Bibli (pokud je překlad Septuaginta ve slově חַשְׁמַל přesný). Ve všech třech případech jde o popisy záře ve vizích proroka Ezechiela (Ez, Kapitola 1 Verše 4 a 27; Kapitola 8 Verš 2). Slovo se také objevuje v sumerských textech, například ve Ztracené knize, když Enki řekne svému hlavnímu písaři (Edubsar) zapisovat vše co říká, je v textu zmiňován stylus electrum s krystalem na špičce, který zářil.\n\nÉlektrum bylo využíváno k ražbě mincí cca 600 př. n. l. v Lýdii za vlády Alyatta II.\n\nÉlektrum bylo pro ražbu mincí mnohem lepší než zlato, hlavně proto, že bylo tvrdší a odolnější, a také protože v té době nebyly rozšířené techniky rafinace zlata. Rozpory mezi obsahem zlata v élektru v novodobé západní Anatolii (70-90 %) proti mincím starověké Lýdie (45-55 %) naznačuje, že Lýdiané již vyřešili technologii rafinace pro přidání stříbra, a to několik desetiletí před zavedením čistě stříbrných mincí.\n\nV Lýdii bylo élektrum raženo do 4,7-gramových mincí, každá v hodnotě 1/3 statéru. Tři mince (o souhrnné hmotnosti asi 14,1 gramu) činili jeden statér, odpovídají měsíčnímu platu vojáka. Kromě těchto vůči statéru třetinových mincí se dále razily i šestinové (2,35 g), dvanáctinové (1,18 g) atd. Existovaly dokonce šestadevadesátinové, vážící pouze kolem 0,15 gramu. Byly raženy i mince o naopak větší hodnotě než jeden statér.\n\nProtože se různě měnilo složení elektrových mincí, je obtížné určit hodnotu mince. Rozšířené obchodování brzdil problém, jaké sazby dávali zahraniční obchodníci chudým lidem.\n\nTyto problémy byly odstraněny v roce 570 př. n. l. , kdy byly zavedeny čistě stříbrné mince. Élektrová měna byla běžně užívána do roku 350 př. n. l. Nejjednodušší způsob určení hodnoty bylo určení podílu zlata, tudíž jeden 14,1-gramový statér stál stejně jako 10 kusů 14,1-gramového stříbra.\n\n"}
{"id": "818881", "url": "https://cs.wikipedia.org/wiki?curid=818881", "title": "Micuru Ušidžima", "text": "Micuru Ušidžima\n\nMicuru Ušidžima (牛島 満 \"Ušidžima Micuru\", 31. července 1887, Kagošima – 22. června 1945, Okinawa) byl japonský generál, který sloužil v první světové válce, druhé čínsko-japonské válce a v druhé světové válce. Známý je především jako velitel 32. japonské armády na Okinawě, kde proslul svoji vynalézavou obranou v bitvě na konci války. \n\nV roce 1887 se narodil nedaleko Tokia. Po studiu na vojenské akademii v Tokiu sloužil od svých 22 let jako důstojník pěchoty v japonské císařské armádě. Jako nižší důstojník sloužil během první světové války v Číně při krátkém dobývání tamějších německých držav. Tehdy prokázal velké taktické nadání.\n\nV meziválečném období sloužil v Mandžusku, kde velel nejprve praporu a později celému pluku. Sloužil také v generálním štábu japonské císařské armády. \n\nV roce 1940 již v hodnosti generálmajora velel pěší divizi. V roce 1942 ji vedl během japonské invaze do Barmy. V létě téhož roku byl v hodnosti generálporučíka jmenován velitelem vojenské akademie v Tokiu. \n\nPočátkem roku 1944 dostal za úkol zorganizovat obranu ostrova Iwodžima před očekávaným náporem Američanů. V srpnu 1944 byl jmenován velitelem nově vytvořené 32. armády na Okinawě. Při obraně ostrova se rozhodl opustit tradiční japonskou taktiku typu „nejlepšíobrana je útok“ nebo taktiku Banzai a rozhodl se vést obrannou válku „evropským stylem“. Na jihu ostrova vytvořil tři silné obranné linie sestávající se z bunkrů, kulometných stanovišť, děl, minometů, zákopů a rozsáhlého podzemního systému opevnění. V dubnu 1945, když se američtí vojáci vylodili na ostrově, se Ušidžima rozhodl nebránit pobřeží, které bylo již šest dní před vyloděním vystaveno zničujícímu ostřelování z moře a ze vzduchu. Jakmile však Američané postoupili na jih ostrova, setkali se s neobyčejně silným odporem. Boje trvaly ve vzduchu i na moři až do 21. června 1945. V bezvýchodné situaci spáchal Micuru Ušidžima společně se svým poradcem Isamu Čó 22. června 1945 seppuku.\n"}
{"id": "818883", "url": "https://cs.wikipedia.org/wiki?curid=818883", "title": "Brad Falchuk", "text": "Brad Falchuk\n\nBrad Falchuk (* 1. března 1971) je televizní scenárista, režisér a producent. Proslavil se prací na seriálech \"Plastická chirurgie s. r. o.\", \"Glee\", \"American Horror Story\" a \"The Politician\".\n\nVyrostl v Newtonu, ve státě Massachusetts, kde navštěvoval Beaver Country Day School. Na střední škole se snažil odlišit od spolužáků tím, že každý den do školy nosil kravatu a prohlašoval se za republikána. Řekl: „Snažil jsem se vypadat chytře, protože jsem se chytře necítil“. Ve skutečnosti trpěl nediagnostikovanou dyslexií. Na střední škole hrál baseball, basketbal a lakros. Později navštěvoval Americký filmový institut. V roce 1993 také absolvoval na Hobart College.\n\nJeho televizní kariéra začala psaním scénářů pro seriály \"Mutant X\" (2001), \"\" (2001–2002) a \"Veritas\" (2003). V roce 2003 byl najat pro práci na první sérii seriálu \"Plastická chirurgie s. r. o.\". Zde si vybudoval úzkou vazbu a přátelství s tvůrcem seriálu, Ryanem Murphym. Falchuk a Murphy spolu pokračovali v práci na psaní televizního pilotu s názvem \"Pretty/Handsome\", o transsexuálním gynekologovi, který si v roce 2008 zakoupila televizní stanice Fox. Nakonec se však seriál nikdy nevysílal.\n\nKdyž se seriál Plastická chirurgie s. r. o. začal blížit ke své šesté a poslední sérii, tak se Falchuk a Murphy začali poohlížet po svém dalším společném projektu a rozhodli se zaměřit se na lehčí téma. Spojili se s Ianem Brennanem, který napsal scénář o středoškolských sborech, aby natočili jedno-hodinovou komedii pro Fox Broadcasting Company. Jejich záměr byl úspěšný a změnil se na televizní seriál Glee, který se poprvé vysílal v roce 2009. Falchuk, Murphy a Brennan získali dvě nominace na ceny Writers Guild of America Award v kategoriích nejlepší komediální seriál a nejlepší nový seriál. Po brzkém úspěchu \"Glee\" podepsal dvouroční smlouvu s 20th Century Fox Television, která mu nadále dovolovala práci na \"Glee\", stejně jako na vzniku nových projektů studia.\n\nV roce 2011 Falchuk společně s Murphym vytvořili pro Fox hororový a dramatický seriál s názvem \"American Horror Story\". První díl měl ve Spojených státech premiéru 5. října 2011.\n\nJeho bratrem je Evan Falchuk, ředitel společnosti Best Doctors, Inc. Je synem Nancy Falchuk, vedoucí organizace amerických židovských žen s názvem Hadassah (od roku 2007). Je nejlepším a nejbližším přítelem Ryana Murphyho.\n\nV roce 2008 mu jeho otec a bratr (lékaři) diagnostikovali vážné problémy s míchou. Poté, co podstoupil nouzovou operaci páteře, se plně zotavil, ale ze svých zkušeností v tomto období čerpal při psaní epizody seriálu \"Glee\", s názvem \"Na vozíku\" (v originále \"Wheels\").\n\nByl ženatý s Suzanne Bukinik se kterou má dvě děti. V roce 2018 se oženil s Gwyneth Paltrow.\n\n"}
{"id": "818886", "url": "https://cs.wikipedia.org/wiki?curid=818886", "title": "Libor Bilas", "text": "Libor Bilas\n\nLibor Bilas (* 6. června 1961) je bývalý český fotbalista, obránce.\n\nHrál za FK Frýdek-Místek, Baník Ostrava, Bohemians Praha, TJ Vítkovice a SC Wiener Neustadt. V evropských pohárech nastoupil ve 2 utkáních.\n\n"}
{"id": "818888", "url": "https://cs.wikipedia.org/wiki?curid=818888", "title": "Heyrieux", "text": "Heyrieux\n\nHeyrieux je francouzská obec v departementu Isère v regionu Auvergne-Rhône-Alpes. V roce 2009 zde žilo 4 758 obyvatel. Je centrem kantonu Heyrieux.\n\nSousední obce: Grenay, Saint-Quentin Fallavier, Diémoz, Valencin a Saint-Pierre-de-Chandieu.\n\n"}
{"id": "818892", "url": "https://cs.wikipedia.org/wiki?curid=818892", "title": "Ladislav Kalmár", "text": "Ladislav Kalmár\n\nLadislav Kalmár (* 19. září 1956) je bývalý slovenský fotbalista, záložník.\n\nV československé lize hrál za Inter Bratislava, Spartu Praha, Baník Ostrava a DAC Dunajská Streda a odehrál celkem 75 zápasů, vstřelil 20 gól. V Poháru UEFA nastoupil ve 4 utkáních.\n\nPo skončení aktivní kariéry působil v Dunajské Strede jako asistent, jako hlavní trenér vedl Gabčíkovo.\n\n\n"}
{"id": "818894", "url": "https://cs.wikipedia.org/wiki?curid=818894", "title": "Chun Kuk Do", "text": "Chun Kuk Do\n\nChun Kuk Do (CKD) je americké bojové umění založené na korejském stylu Tangsudo, kombinující prvky z několika různých bojových stylů, založené v roce 1990 Chuckem Norrisem.\n\nNejprve byly používány názvy \"American Tang Soo Do\", \"Chuck Norris Karate System\" a \"Chuck Norris System\", až v roce 1990 byl přijat současný název. „Chun Kuk Do“ volným překladem z korejštiny znamená „univerzální cestu“.\n\nUmění se vyvinulo z původního výcviku Chucka Norrise v \"Tang Soo Do Moo Duk Kwan\", korejského stylu známého především díky technikám kopů.\nNorris podstoupil výcvik dalších stylů u respektovaných instruktorů ve Spojených státech, ve stylu \"Šótókan karate\" (mistři Cutomu Óšima a Hidetaka Nišijama), Šintó rjú karate (instruktor Fumio Demura), Kenpo karate založené Edem Parkerem, Judo (expert Gene LeBell) a Brazilské Jiu Jitsu (rodiny Machado).\n\nKaždoročně pořádá Federace sjednocených bojových umění (anglicky United Fighting Arts Federation, UFAF) vzdělávací konference a turnaj mistrovství světa Chun Kuk Do v Las vegas v Nevadě.\n\nJako mnoho jiných bojových umění, Chun Kuk Do obsahuje kodex cti a pravidla pro užití. Tato pravidla jsou součástí osobního kodexu Chucka Norrise:\n\nOd roku 2010 měla UFAF více než 5000 členů a 3000 černých pásů po celém světě.\nUFAF má přibližně 90 členských škol v USA, Mexiku, Norsku, a Paraguayi a dále jednotlivé členy po celém světě včetně Jižní Koreje.\n"}
{"id": "818895", "url": "https://cs.wikipedia.org/wiki?curid=818895", "title": "Petr Ondrášek", "text": "Petr Ondrášek\n\nPetr Ondrášek (* 15. ledna 1955) je bývalý český fotbalista, obránce.\n\nOpavský odchovanec hrál v československé lize za Slavii Praha a Baník Ostrava, celkem nastoupil ve 142 prvoligových utkáních a dal 4 góly. V nižších soutěžích hrál za Ostroj Opava (1973–1974 a 1975–1981).\n\n"}
{"id": "818898", "url": "https://cs.wikipedia.org/wiki?curid=818898", "title": "František Vavrinčík", "text": "František Vavrinčík\n\nFrantišek Vavrinčník (* 18. září 1940) je bývalý slovenský atlet a fotbalový trenér.\n\nJako sportovec se věnoval trojskoku a působil v Dukle Praha. V roce 1966 přešel do Dukly Banská Bystrica. Z počátku působil jako atletický trenér se zaměření na skoky.\n\nByl asistentem Jozefa Adamce v Dukle Banská Bystrica.\n\n"}
{"id": "818899", "url": "https://cs.wikipedia.org/wiki?curid=818899", "title": "Kateřina Holánová", "text": "Kateřina Holánová\n\nKateřina Holánová (*  Boskovice) je česká herečka. Její nejvýraznější role byla doposud ztvárněná ve filmu \"Nuda v Brně\", kde sehrála postavu Olgu Šimákovou. Vystudovala brněnskou konzervatoř, nyní působí v činohře Národního divadla.Nyní hraje například v seriálech Modrý kód a Ulice, kde ztvárňuje učitelku Irenu Landovou.\n\n"}
{"id": "818900", "url": "https://cs.wikipedia.org/wiki?curid=818900", "title": "David Lean", "text": "David Lean\n\nDavid Lean (25. března 1908 – 16. dubna 1991) byl britský filmový režisér, scenárista, střihač a producent, který se stal známým svými velkorozpočtovými filmy jako \"Most přes řeku Kwai\" (1957), \"Lawrence z Arábie\" (1962) nebo \"Doktor Živago\" (1965). Za první dva zmíněné filmy obdržel Oscara za režii, za všechny tři pak Zlatý glóbus. Jeho filmy celkem, i s technickými a hereckými kategoriemi, vyhrály 28 Oscarů. Za romantické drama \"Pouto nejsilnější\" (1945) získal velkou cenu na festivalu v Cannes, za komedii \"Buď, anebo\" (1954) Zlatého medvěda na festivalu v Berlíně. K jeho významným snímkům patří také dickensovské adaptace (\"Nadějné vyhlídky\", \"Oliver Twist\"), romantické snímky \"Letní opojení\" a \"Ryanova dcera\", či koloniální drama \"Cesta do Indie\", jímž se s filmovým plátnem rozloučil. Roku 1974 obdržel Cenu britské akademie (BAFTA) za celoživotní dílo, roku 1990 mu podobnou cenu udělil Americký filmový institut. V roce 1984 byl uveden do šlechtického stavu. Byl šestkrát ženatý.\n"}
{"id": "818903", "url": "https://cs.wikipedia.org/wiki?curid=818903", "title": "Kristýna Hrušínská", "text": "Kristýna Hrušínská\n\nKristýna Hrušínská (* 5. března 1985 Praha) je česká herečka, dcera herců Jana Hrušínského a Miluše Šplechtové. \n\nVystudovala Střední odbornou školu cestovního ruchu, obor průvodcovství. Následně byla přijata na Divadelní fakultu AMU do ročníku k Janu Bornovi a Ivanu Rajmontovi. Domovskou scénou je Divadlo Na Jezerce. Rolí Clarice v Goldoniho \"Sluhovi dvou pánů\" hostovala v činohře Národního divadla.. \n\nVdala se za režiséra Matěje Balcara, se kterým má syna Vojtěcha (* 2017).\n\n\n"}
{"id": "818906", "url": "https://cs.wikipedia.org/wiki?curid=818906", "title": "Luděk Brož (teolog)", "text": "Luděk Brož (teolog)\n\nLuděk Brož (2. května 1922 Praha – 20. srpna 2003 Praha) byl český evangelický teolog, publicista, novinář, editor, překladatel, vydavatel, duchovní Českobratrské církve evangelické, profesor a děkan Komenského evangelické bohoslovecké fakulty v Praze.\n\nPo maturitě na reálném gymnáziu v Praze-Vršovicích (1941) navštěvoval ilegální teologické kurzy organizované Synodní radou (SR) ČCE, souběžně působil jako prozatímní diakon a učitel náboženství v Praze (1941–1942), následně byl diakonem v Lysé nad Labem (1942–1943) a v Praze-Libni (1943–1945). Po osvobození vystudoval teologii na pražské Husově československé evangelické fakultě bohoslovecké a na univerzitě ve Štrasburku (1945–1949), paralelně se vzdělával na Filozofické fakultě UK, kde v letech 1945–1946 studoval filologii semitských jazyků u prof. Bedřicha Hrozného.\n\nOd roku 1949 zastával funkci tajemníka SR ČCE pro vzdělávání laických církevních pracovníků a práci s mládeží, na základě úspěšně obhájené disertační práce \"Petr Martyr Vermigli\" získal na Komenského evangelické bohoslovecké fakultě (KEBF) doktorát teologie (1961). V roce 1972 se na KEBF habilitoval pro obor systematická teologie, v témže roce byl jmenován docentem a pověřen vedením této katedry. Od roku 1976 až do svého odchodu do důchodu (1. 3. 1990) zde působil jako řádný profesor, v období 1988–1990 zastával funkci děkana KEBF.\n\nByl nejen uznávaným pedagogem a badatelem ve svém oboru, vynikl rovněž na poli publicistické, vydavatelské, překladatelské a organizační práce šíří i kvalitou svých aktivit. Již ve studentských dobách redigoval týdeník \"Kostnické jiskry\" (1946–1949), v jehož rámci založil edici \"Knihovna KJ\" a pro Jednotu bratrskou \"Bratrská škola\". V dalších letech stál v čele časopisu \"Bible a kalich\", bulletinu \"Protestantské církve v ČSR\" (1954–1959) a teologického čtvrtletníku Ekumenického institutu při KEBF \"Communio viatorum\" (1958–1990). Od roku 1969 do 1990 byl odpovědným redaktorem, později ředitelem nakladatelství ČCE Kalich, jako emeritus vydával čtvrtletník pro otázky společnosti a kultury \"Metanoia\" (od 1991), v letech 1993–2002 pak jeho českou mutaci pod názvem \"Česká metanoia\".\n\nVýrazný podíl na jeho aktivitách měla organizace konkrétní pomoci rozvojovým, zejména někdejším frankofonním koloniálním zemím, jejichž složitou politickou, ekonomickou, sociální i kulturní problematiku poznal nejen při plnění služebních povinností tajemníka SR ČCE, ale také v rámci osobních návštěv afrického kontinentu.\n\nJeho společensky a ekumenicky záslužnou činnost ocenila v roce 1986 švýcarská Université de Genève udělením čestného doktorátu teologie.\n\nByly zveřejňovány zejména v následujících tiskovinách:\n\n\n"}
{"id": "818907", "url": "https://cs.wikipedia.org/wiki?curid=818907", "title": "Michal Dočekal", "text": "Michal Dočekal\n\nMichal Dočekal (* 7. dubna 1965, Praha) je český režisér, v letech 2002–2017 působil v pražském Národním divadle, jako režisér a umělecký šéf činohry a později ředitel Činohry ND, od sezony 2018/2019 je uměleckým šéfem Městských divadel pražských. \n\nJiž v době studia na gymnáziu hrál a režíroval v pražském A-Studiu Rubín. V roce 1985 začal studovat DAMU, obor režie, kterou absolvoval v roce 1991. Mezitím stihl ještě půlroční stáž v Londýně. V letech 1991 až 1994 působil jako režisér Divadelního spolku Kašpar , kde režíroval například \"Katynku\" (Kleist), \"Doňu Juanu\" (T. de Molina, v adaptaci H. Byliny), \"Clavija\" (Goethe, v úpravě J. Vostrého) a jiné.\n\nV období 1994–2002 působil jako režisér a umělecký šéf v pražském Divadle Komedie a pohostinsky režíroval i v dalších divadlech.\n\nOd roku 2002 působil v Národním divadle v Praze, až do roku 2014 zde vykonával funkci uměleckého šéfa Činohry. Od sezony 2015/2016 do 31. srpna 2017 byl ředitelem Činohry Národního divadla. \n\nV Národním divadle byl velice úspěšným režisérem, který režíroval mnoho známých her, mezi něž patří např.: \"Cyrano z Bergeracu\" (E. Rostand), \"Čekání na Godota\" (S. Beckett), \"Revizor\" (N. V. Gogol), \"Racek\" (A. P. Čechov), \"Richard III.\" (W. Shakespeare) a mnoho dalších. \n\nRoku 2011 byl zvolen do rady ředitelů Unie evropských divadel (UTE) . Od podzimu roku 2015 zastává funkci prezidenta (UTE). Činohra Národního divadla je členem UTE od roku 2009. \n\nJeho manželkou je česká herečka Monika Zoubková.\n\n\n"}
{"id": "818908", "url": "https://cs.wikipedia.org/wiki?curid=818908", "title": "Kanton Envermeu", "text": "Kanton Envermeu\n\nKanton Envermeu (fr. \"Canton d'Envermeu\") je francouzský kanton v departementu Seine-Maritime v regionu Horní Normandie. Skládá se ze 30 obcí.\n"}
{"id": "818912", "url": "https://cs.wikipedia.org/wiki?curid=818912", "title": "Ťi (okres v Tchien-ťinu)", "text": "Ťi (okres v Tchien-ťinu)\n\nŤi () je okres v Čínské lidové republice, je nejsevernější částí přímo spravovaného města Tchien-ťin, do roku 1973 byl jedním z okresů provincie Che-pej. Okres má rozlohu 1590 čtverečních kilometrů a v roce 2000 v něm žilo 800 tisíc obyvatel.\n\nJe jediným horským okresem města Tchien-ťin. Vznamný je historickými památkami. Na hoře Pchan-šan stojí řada buddhistických chrámů postavených v mingské a čchingské éře, turistickou atrakcí je místní úsek Velké čínské zdi v průsmyku Chuang-ja.\n\nV dobách dynastie Tchang byl znám jako Jü-jang (.\n\nV mingské době byl nazýván Ťi-čou a bylo zde sídlo jednoho z pohraničních vojenských velitelství.\n"}
{"id": "818913", "url": "https://cs.wikipedia.org/wiki?curid=818913", "title": "I Just Had Sex", "text": "I Just Had Sex\n\nI Just Had Sex je písnička z druhého alba kapely The Lonely Island \"Turtleneck & Chain\", nazpívaná se zpěvákem Akonem. V klipu si zahráli Akon, Jessica Alba, Blake Lively, John McEnroe, Andy Samberg, Akiva Schaffer a Jorma Taccone. Na Youtube má oficiální video přes 225 milionů zhlédnutí. Tato píseň se stala nejúspěšnější ze všech písní skupiny Lonely Island.\n"}
{"id": "818915", "url": "https://cs.wikipedia.org/wiki?curid=818915", "title": "František Blažek", "text": "František Blažek\n\nFrantišek Blažek (1863 – 1. ledna 1944) byl český architekt, který působil primárně na území současného Česka, Bosny a Hercegoviny a Srbska.\n\n\n"}
{"id": "818916", "url": "https://cs.wikipedia.org/wiki?curid=818916", "title": "Novoloidová vlákna", "text": "Novoloidová vlákna\n\nNovoloidová vlákna jsou textilní materiály vyrobené speciální technologií z fenol-formaldehydové pryskyřice \nTavitelná pryskyřice se zvlákňuje, zesíťuje formaldehydem a dlouží technologií \"meltblown\" (rozvíření filamentů proudem horkého vzduchu a okamžité ztuhnutí). \n\nJediná známá výrobní značka je \"Kynol\" japonské firmy \"Gun Ei\". Tato dodává novoloidový textilní materiál jako: \n\nNovoloidová vlákna obsahují 76 % uhlíku, 18 % kyslíku a 6 % vodíku.\nSpecifická hustota 1,27 g/cm, tažná pevnost 12-16 cN/tex, tažnost 30-60 %, navlhavost 6 %, hořlavost 30-34 LOI. \n\nNízká pevnost v tahu a v oděru se často kompenzuje směsováním novoloidu s jinými vlákny. \n\n \n"}
{"id": "818917", "url": "https://cs.wikipedia.org/wiki?curid=818917", "title": "Gastroskopie", "text": "Gastroskopie\n\nGastroskopie je lékařská vyšetřovací metoda, která využívá optického přístroje -–endoskopu (nazývaného gastroskop) k vyšetření horní části zažívacího traktu – jícnu, žaludku a horní části dvanáctníku. Dnes je hlavní vyšetřovací metodou při podezření na nemoci těchto orgánů. V současné době je možné pomocí gastroskopu také provést řadu léčebných zákroků.\n\nPrvní gastroskop k vyšetření žaludku zkonstruoval Adolph Kussmaul v roce 1868. Jednalo se o rigidní tubus, při jehož konstrukci se inspiroval polykači mečů. Krom obtížného zavádění byl problém, jak dostatečně žaludek osvětlit. Jako zdroj se používaly svíčky. Rigidní gastroskopy se příležitostně používaly v první polovině 20. století, kdy byly zavedeny také semiflexibilní přístroje obsahující kloub, který usnadňoval zavedení. Většího rozšíření však pro uvedená omezení nedosáhly.\n\nPřelomem byla druhá polovina padesátých let dvacátého století, kdy se objevily flexibilní gastroskopy. První takový přístroj představil Basil Hirschowitz v roce 1957 na schůzi Americké gastroenterologické společnosti. Flexibilní přístroje jsou tvořeny ohebnou „hadicí“ s říditelným koncem, v níž obraz je přenášen soustavou světelných vláken s využitím jevu totální reflexe. Na zevním konci je vybaven okulárem, v němž se obraz opět skládá. Hirschowitz v roce 1963 svůj přístroj zdokonalil, když jej obohatil o zdroj studeného světla, které je na konec přístroje přiváděno druhým svazkem optických vláken. Přístroj byl také vybaven kanálem k odběru vzorků. Takový přístroj byl již dobře využitelný a rychle se rozšířil.\n\nV osmdesátých letech se objevily videogastroskopy, u nichž je obraz na konci přístroje snímán čipem – CCD senzorem a elektronicky přenášen. Umožňuje tak další zpracování obrazu a jeho pohodlnější sledování na monitoru. Videogastroskopy dnes prakticky nahradily starší vláknové přístroje. Moderní přístroje jsou vybaveny širším pracovním kanálem, který umožňuje zavádění větších a složitějších instrumentů.\n\nPřed vyšetřením sdělte lékaři, jaké léky užíváte. Tato informace je velmi důležitá v případě, že berete léky proti srážlivosti krve (Acylpyrin, Warfarin). Pokud trpíte infekcí v ústní dutině či hltanu (angína), vyšetření se musí odložit. Při gastroskopii musí být pacient na lačno – tedy několik hodin bez jídla, ale také kouření a alkoholu. Pokud musíte brát ráno léky, předem se poraďte se svým lékařem.\n\nV místním znecitlivění hltanu nebo často bez něj je konec ohebného přístroj zaveden za kořen jazyka a pacient je vyzván k polknutí, čím se otevře horní jícnový svěrač a přístroj je zaveden volně do jícnu, následně pod optickou kontrolou do žaludku a dále do dvanáctníku. Vyšetření vyžaduje, aby byl pacient lačný, čímž se zabezpečí, aby vyšetřované části zažívacího traktu byly prázdné, resp. obsahovaly jen menší množství tekutiny (trávící šťávy), které lze při vyšetření odsát. Je to důležité pro přehlednost a také pro minimalizaci rizika vdechnutí obsahu.\n\nPodrobněji jsou jednotlivé části prohlíženy během vytahování, kdy je také možno odebírat drobnými klíšťkami, zavedenými pracovním kanálem, vzorky k vyšetření histologickému či mikrobiologickému.\n\nPokud bylo nemocnému před vyšetřením podáno místní znecitlivění, nesmí přibližně dvě hodiny po něm jíst ani pít. Omezení příjmu jídla je také vhodné po odběru vzorků a je nutné po léčebných zákrocích. Jinak samotné vyšetření bez podání znecitlivující látky pacienta v příjmu jídla a tekutin neomezuje. Vyšetření je samozřejmě možno podle potřeby opakovat.\n\nSamotná gastroskopie je metoda s malým rizikem poškození, které se pohybuje do 0,1 procenta. Vyšší riziko komplikací je u léčebných zákroků prováděných při gastroskopii, a to v závislosti na typu a rozsahu výkonu.\n\nMožnými komplikacemi jsou krvácení, proděravění zažívacího ústrojí, vdechnutí obsahu vedoucí k zápalu plic nebo srdeční a oběhové potíže.\n\nSlouží ke stanovení diagnózy nemocí horní části trávícího ústrojí a provádí se při podezření na ně nebo jako kontrola léčby. Nejčastějšími důvody bývají nejasné bolesti horní části břicha, opakované zvracení, zvláště zvracení čerstvé nebo natrávené krve (hemateméza, ale také při odchodu černé stolice s natrávenou krví, která je také známkou krvácení do horní části trávícího ústrojí), chronické zažívací obtíže, pálení žáhy, nejasné bolesti na hrudníku, bolesti při polykání, obtížné polykání. Také patří do spektra vyšetření prováděných při nejasné příčině chudokrevnosti, váhovém úbytku, u pacientů s cirhózou jater slouží k vyloučení jícnových varixů, při podezření na céliakii k odběru vzorků ze sliznice hlubší části dvanáctníku a v řadě dalších méně častých indikací.\n\nZ nemocí, které vyžadují opakované gastroskopické vyšetření v časovém odstupu nebo sledování v pravidelných intervalech, jsou to zejména žaludeční vředy, polypy i po jejich odstranění, stavy po léčbě rakoviny žaludku nebo jiné zhoubné nádory, jícnové varixy, těžší formy refluxní nemoci jícnu, achalázie nebo stavy po poleptání jícnu.\n\nMetoda dnes umožňuje provádění řady léčebných výkonů:\n\n"}
{"id": "818918", "url": "https://cs.wikipedia.org/wiki?curid=818918", "title": "Bray-Dunes", "text": "Bray-Dunes\n\nBray-Dunes je francouzská obec v departementu Nord v regionu Hauts-de-France. V roce 2009 zde žilo 4 688 obyvatel.\n\nJedná se o nejseverněji položenou francouzskou obec. Leží na pobřeží Severního moře u hranic s Belgií.\n\n"}
{"id": "818920", "url": "https://cs.wikipedia.org/wiki?curid=818920", "title": "Kapradiníkovité", "text": "Kapradiníkovité\n\nKapradiníkovité (\"Thelypteridaceae\") je čeleď kapradin z řádu osladičotvaré (\"Polypodiales\"). Jsou to spíše nenápadné kapradiny, rozšířené především v nížinách tropů. V České republice roste kapradiník bažinný, pérovník pštrosí a bukovinec osladičovitý.\n\nZástupci čeledi kapradiníkovité jsou povětšině pozemní kapradiny, výjimečně rostou na skalách nebo v rychle proudící vodě. Kořeny jsou černavé, drátovité. Oddenky jsou spíše nevětvené, krátce či dlouze plazivé nebo vzpřímené, s kopinatými plevinami. Mladé listy jsou zelené, řidčeji červenavé, někdy pokryté slizem. Sterilní a fertilní listy jsou tvarově shodné nebo jen poněkud rozdílné. U některých druhů se na listech vytvářejí rozmnožovací hlízky. Listy jsou jednoduché a celistvé až 3x zpeřené. Čepel listů je bylinná až kožovitá, téměř vždy s bílými až průhlednými jednoduchými jehlicovitými chlupy, řidčeji jsou chlupy vidličnaté, hvězdovité nebo i žláznaté chlupy. Řapíky jsou zelené nebo slámově žluté, s nezvětšenou bází. V bázi řapíku jsou 2 cévní svazky, v opačné části se spojující do jednoho svazku ve tvaru písmene U. Žilky jsou volné nebo se různým způsobem spojují, vzniklé areoly pak neobsahují další volné žilky, končící na okraji listu nebo před ním.\n\nVýtrusné kupky jsou okrouhlé nebo protáhlé, tvoří se na vrcholu žilek, na nízkém lůžku, o ostěrou nebo nekryté. Ostěra je ledvinitá, postranní, někdy pýřitá nebo žláznatá. Výtrusnice mají ve střední části tkáň z více než 1 řady buněk. Spory jsou obvykle monoletní, řidčeji (u rodu \"Cyclosorus\") triletní. Gametofyt je zelený, nadzemní, většinou chlupatý nebo žláznatý.\n\nKapradiníkovité jsou velká a dosti rozrůzněná čeleď kapradin, obvykle však může být rozpoznána podle charakteristických bělavých nebo průhledných jehlicovitých, většinou jednobuněčných chlupů na listech. Podobné chlupy bývají přítomny i na okraji a ploše plevin na oddenku. Od podobné čeledi kapraďovité (\"Dryopteridaceae\") se kapradiníkovité liší zejména 2 cévními svazky v řapíku, průhlednými jehlicovitými chlupy a nepřítomností plevin na listech. Listy jsou často jen jednoduše zpeřené s celistvými nebo peřeně členěnými úkrojky a žilky se v posledních segmentech listů jen zřídka dělí.\n\nČeleď kapradiníkovité je vcelku dobře vymezená a s nástupem molekulárních metod nedoznala výraznějších změn. Pojetí rodů je naopak poměrně neustálené a pohybuje se v rozmezí od 1 do 30. Ve studii z roku 2011 byl počet rodů zredukován na 5, přičemž do rodu kapradiník (\"Thelypteris\") byly vřazeny rody \"Amauropelta\", \"Coryphopteris\", \"Metathelypteris\", \"Oreopteris\", \"Parathelypteris\" a \"Wagneriopteris\" a do rodu \"Cyclosorus\" rody \"Amblovenatum\", \"Ampelopteris\", \"Amphineuron\", \" Chingia\", \"Christella\", \"Cyclogramma\", \"Cyclosorus\", \"Glaphyropteridopsis\", \"Goniopteris\", \"Meniscium\", \"Menisorus\", \"Mesophlebion\", \"Mesopteris\", \"Plesioneuron\", \"Pneumatopteris\", \"Pronephrium\", \"Pseudocyclosorus\", \"Sphaerostephanos\", \"Stegnogramma\", \"Steiropteris\" a \"Trigonospora\".\n\nV minulosti byly kapradiníkovité řazeny do blízkosti čeledi kapraďovité (\"Dryopteridaceae\"), podle molekulárních studií však nejsou blízce příbuzné. Podle kladogramů současné taxonomie náležejí kapradiníkovité do vývojové větve leptosporangiátních kapradin nazývané 'Eupolypods II' a zahrnující čeledi sleziníkovité (\"Aspleniaceae\"), papratkovité (\"Athyriaceae\"), kapradinkovité (\"Woodsiaceae\"), žebrovicovité (\"Blechnaceae\") a další.\n\nČeleď kapradiníkovité zahrnuje asi 950 druhů v 5 rodech. Je rozšířena především v tropech a subtropech, kde se vyskytuje spíše v nižších nadmořských výškách. Do mírného pásu zasahuje poměrně málo. V květeně ČR se vyskytují 3 druhy: pérnatec horský (\"Thelypteris limbosperma\", syn. \"Lastrea limbosperma\"), kapradiník bažinný (\"Thelypteris palustris\") a bukovinec osladičovitý (\"Phegopteris connectilis\"). V Evropě se vyskytují mimo to ve Středomoří lokálně \"Cyclosorus dentatus\" (syn. \"Christella dentata\") a v Pyrenejích \"Cyclosorus pozoi\" (\"Stegnogramma pozoi\").\n\n\n\"Cyclosorus\", \"Macrothelypteris\", \"Phegopteris\", \"Pseudophegopteris\", \"Thelypteris\"\n"}
{"id": "818924", "url": "https://cs.wikipedia.org/wiki?curid=818924", "title": "C3H6O", "text": "C3H6O\n\nVzorec CHO může označovat (v hranatých závorkách číslo CAS):\n"}
{"id": "818925", "url": "https://cs.wikipedia.org/wiki?curid=818925", "title": "Základní kámen", "text": "Základní kámen\n\nZákladní kámen je kámen, který slavnostně zahajuje stavbu určité budovy. Při takovém pokládání základního kamene se do něj většinou symbolicky poklepává. Jde o symbolický rituál či křtění, čímž se může stavba považovat za zahájenou. Takový základový kámen je považován za hlavní, a proto je z vybraného kvalitního materiálu nebo historicky významného místa pro danou lokalitu. \n\nNa stavbu Národního divadla byla přivezena celá řada základních kamenů (z Řípu, Blaníku, Radhoště, Vyšehradu (skála), Hostýnu, Žižkova, Svatoboru u Sušice, Branky na Dobeníně u Náchoda, Boubína, Zlatého koně u Tmaně (Červený lom), Trocnova, Práchně u Horažďovic, Čerchova, Buchlova, Lipníka, Helfštýna, Doudleb, ze zříceniny Podlažického kláštera u Chrasti a ze Záhlinic).\n\n\n"}
{"id": "818927", "url": "https://cs.wikipedia.org/wiki?curid=818927", "title": "Ingo Bellmann", "text": "Ingo Bellmann\n\nIngo Bellmann (30. prosince 1949 Praha, Československo − 13. července 2012 Praha, Česká republika) byl český zpěvák a kytarista. Vystudoval ČVUT. V roce 1977 spolu s Michalem Němcem a Ivanem Podobským spoluzaložil skupinu Jablkoň a ze skupiny odešel v roce 1994. Zemřel při hraní nohejbalu ve věku 62 let.\n"}
{"id": "818929", "url": "https://cs.wikipedia.org/wiki?curid=818929", "title": "Žebrovicovité", "text": "Žebrovicovité\n\nŽebrovicovité (\"Blechnaceae\") je čeleď kapradin z řádu osladičotvaré (\"Polypodiales\"). Jsou to celkem mohutné kapradiny, rozšířené zejména na jižní polokouli. Někteří zástupci mají výrazně dvoutvárné listy. V České republice se vyskytuje žebrovice různolistá (\"Blechnum spicant\").\n\nŽebrovicovité jsou pozemní nebo popínavé kapradiny se středně velkými až velkými listy. Popínavé druhy se pnou pomocí oddenků (\"Stenochalena\" a některé druhy žebrovice) nebo listů (\"Salpichlaena\"). Kořeny jsou černé, drátovité. Oddenek je krátký až dlouze plazivý, tenký až tlustý, větvený nebo častěji nerozvětvený, s několika cévními svazky (diktyostélé). Některé druhy, zejména ze sekce \"Lomariocycas\" rodu žebrovice (\"Blechnum\") a \"Sadleria\", mají tlustý přímý kmen s růžicí listů na vrcholu podobně jako např. u stromovitých kapradin. Pleviny na oddenku jsou kopinaté až čárkovitě kopinaté, světle hnědé až černavé, celokrajné nebo zubaté. Mladé listy jsou charakteristicky červené a u některých druhů žebrovice pokryté slizem. Listy jsou u většiny zástupců přes 30 cm velké a nezřídka přesahují 1 metr. Sterilní a fertilní listy jsou tvarově shodné nebo slabě až silně rozdílné. U některých druhů se v paždí lístků tvoří rozmnožovací hlízky. Řapíky jsou zelené až tmavě hnědé nebo purpurové, bez výrazně ztlustlé báze. V bázi řapíku je u většiny zástupců (mimo \"Woodwardia areolata\") více cévních svazků: dva velké svazky na horní straně a několik menších svazků v oblouku na spodní straně. Čepele listů jsou často tuhé, kožovité, zpeřeně členěné až 2x zpeřené. Žilky jsou často ve střední části listu spojené v areoly a u okraje listu volné, dosahující okraje listu nebo ukončené před ním.\n\nVýtrusné kupky jsou protažené, vytvářejí se po straně sběrné žilky těsně paralelní s hlavní žilkou listového segmentu a jsou většinou kryté postranní ostěrou. Ostěra se otevírá na straně přilehlé ke střednímu žebru a může být za zralosti zcela překrytá otevřenými výtrusnicemi. Lůžko kupek je ploché. Výtrusnice mají ve střední části většinou 3 řady buněk. Spory jsou monoletní, většinou bez chlorofylu, ledvinité, světle hnědé nebo béžové. Gametofyt je zelený, nadzemní, srdčitého tvaru.\n\nČeleď žebrovicovité zahrnuje asi 200 druhů, z toho asi 150 náleží do rodu žebrovice (\"Blechnum\"). Další větší rody jsou \"Doodia\" (15 druhů) a \"Woodwardia\" (14 druhů). Žebrovicovité jsou rozšířeny po celém světě, nejvíce druhů je v tropech a mírném pásu jižní polokoule. Jediný rod s převažujícím rozšířením na severní polokouli je \"Woodwardia\". V České republice je stejně jako v celé Evropě čeleď žebrovicovité zastoupena jediným druhem: žebrovice různolistá (\"Blechnum spicant\").\n\nŽebrovicovité mají mezi kapradinami jedinečně uspořádané výtrusné kupky. Ty jsou protažené a někdy se slévají v jedinou řadu, a jsou uložené podél sběrné žilky těsně paralelní s hlavní žilkou listového segmentu. Ostěry, pokud jsou přítomny, se otevírají směrem k hlavnímu žebru. Charakteristické je také uspořádání cévních svazků v řapíku. Dvoutvárným kapradinám z této čeledi se vnějším vzhledem podobají zvláště kapradiny z čeledi \"Onocleaceae\" a \"Plagiogyriaceae\".\n\nPodle současné taxonomie náležejí žebrovicovité do vývojové větve leptosporangiátních kapradin nazývané 'Eupolypods II'. Nejblíže příbuzné čeledi jsou \"Onocleaceae\" a papratkovité (\"Athyriaceae\"). Žebrovicovité jsou historicky celkem dobře vymezenou čeledí. Jedinou výjimku tvoří rod \"Stenochlaena\", jehož zařazení bylo do nástupu molekulárních metod nejasné.\n\nŽebrovice různolistá (\"Blechnum spicant\") je pěstována jako stínomilná trvalka vyžadující kyselou půdu. Nově se pěstuje i japonská žebrovice \"Blechnum nipponicum\", která je stálezelená. Různé tropické a subtropické druhy jsou pro svůj zajímavý vzhled pěstovány v botanických zahradách. Některé mohutné druhy z rodů žebrovice (\"Blechnum\") a \"Woodwardia\" jsou k vidění např. ve sklenících Pražské botanické zahrady v Tróji.\n\n\n\"Blechnum\", \"Brainea\", \"Diploblechnum\", \"Doodia\", \"Pteridoblechnum\", \"Sadleria\", \"Salpichlaena\", \"Steenisioblechnum\", \"Stenochlaena\", \"Woodwardia\"\n"}
{"id": "818932", "url": "https://cs.wikipedia.org/wiki?curid=818932", "title": "Skládací matrace", "text": "Skládací matrace\n\nSkládací matrace je tvořena ze tří desek, které jsou vyrobené z pěny o objemové hmotnosti RG25. Tyto tři desky jsou vloženy do potahu ze 100% bavlny. Potah skládací matrace je opatřen ještě zipem, což umožňuje její snadné čištění.\n\nRozkládací matrace ve složeném stavu zabírá poměrně málo místa a může navíc sloužit například jako podnožka či \"lenoška\". Skládací matrace jistě najde využití v každé domácnosti i na cestách. \n\n\n\n"}
{"id": "818933", "url": "https://cs.wikipedia.org/wiki?curid=818933", "title": "Václav Tomeček", "text": "Václav Tomeček\n\nVáclav Tomeček (* 24. srpna 1991, Olomouc, Československo) je český fotbalový záložník, od ledna 2014 působící v FK Fotbal Třinec.\n\nAktuální ke 1. leden 2014\n"}
{"id": "818935", "url": "https://cs.wikipedia.org/wiki?curid=818935", "title": "Tomáš Makaj", "text": "Tomáš Makaj\n\nTomáš Makaj (* 17. srpna 1974, Kladno) je český spisovatel, básník, zakladatel Muzea Středních Brd ve Strašicích, redaktor časopisu Barňák, člen poroty literární soutěže Hořovice Václava Hraběte a člen divadelního spolku Prašivina. Žije ve Strašicích.\n\nNarodil se 17. srpna 1974 v Kladně. Po absolvování Střední lesnické školy v Písku, vystudoval religionistiku na Husitské teologické fakultě Univerzity Karlovy, kde svá studia zakončil diplomovou prací „Ikonoklasmus v předhusitském a husitském hnutí (do roku 1444)“. V letech 2001–2006 působil jako učitel na ZŠ Karla Vokáče ve Strašicích. Od roku 2007 je zaměstnancem obce Strašice, kde vykonává funkci vedoucího kulturního odboru. Mezi jeho koníčky patří archeologie, regionální historie, divadlo a literatura. Od roku 2007 se aktivně podílel na založení Muzea Středních Brd a následně byl v roce 2010 zvolen předsedou Brdského muzejního spolku. O rok později založil občanské sdružení Brdská edice, které se věnuje regionální literatuře a kulturně-vlastivědným akcím. Působí také jako kurátor výstav.\n\nOd roku 1993 publikoval poezii v celé řadě almanachů a sborníků a periodickém tisku např. \"Tvar\", \"Literární noviny\", \"Plž\" atd. Publikuje články a knihy zabývající se regionální historií. Součástí jeho tvorby jsou i scénáře k místopisným a naučným filmům.\n\n\n\nKalendáře\n\nPublikace ve spoluautorství\n\n"}
{"id": "818939", "url": "https://cs.wikipedia.org/wiki?curid=818939", "title": "Róbert Valenta", "text": "Róbert Valenta\n\nRóbert Valenta (* 10. ledna 1990, Šaľa) je slovenský Fotbalový záložník, od července 2014 působící v prvoligovém týmu FC ViOn Zlaté Moravce.\n\nSvoji fotbalovou kariéru začal v Patě, odkud ještě jako dorostenec zamířil do Nitry. V týmu se propracoval do prvního mužstva a v roce 2007 přestoupil do pražské Sparty, která se pro něj stala prvním zahraničním angažmá. V klubu hrál nejprve za dorost a poté za B-tým. Před sezonou 2009/10 se vrátil zpět do Nitry, kde hostoval. Následně působil na hostování ve Zbrojovce Brno a dvakrát v Příbrami. V únoru 2014 Spartu definitivně opustil a podepsal Dunajskou Stredu. Před sezonou 2014/15 se dohodl na kontraktu se Zlatými Moravcemi.\n\nAktuální k 1. červenci 2014\n"}
{"id": "818940", "url": "https://cs.wikipedia.org/wiki?curid=818940", "title": "Lol Coxhill", "text": "Lol Coxhill\n\nLol Coxhill (19. září 1932 Portsmouth, Hampshire, Anglie – 9. července 2012) byl britský saxofonista, hrající na sopránsaxofon a sopraninosaxofon. Na přelomu šedesátých a sedmdesátých let hrál s rockovými skupinami Delivery a Kevin Ayers & The Whole World. Nejvíce se však prosadil improvizovanou hudbou.\n\n"}
{"id": "818943", "url": "https://cs.wikipedia.org/wiki?curid=818943", "title": "Izernore", "text": "Izernore\n\nIzernore je francouzská obec v departementu Ain v regionu Auvergne-Rhône-Alpes. V roce 2012 zde žilo 2 309 obyvatel.\n\n\n"}
{"id": "818954", "url": "https://cs.wikipedia.org/wiki?curid=818954", "title": "Třída H", "text": "Třída H\n\nTřída H (jinak též H-39) byla nepostavená třída bitevních lodí německé Kriegsmarine. Z původně plánovaných šesti jednotek byly rozestavěny dvě. Realizaci projektu ovšem zabránilo vypuknutí druhé světové války, stavba třídy \"H\" byla zastavena a připravené součástky byly sešrotovány.\n\nVývoj bitevních lodí třídy \"H\" probíhal od roku 1937. V roce 1939 německé námořnictvo přijalo Plán Z, podle kterého mělo být postaveno celkem šest jednotek této třídy, navazující na předchozí třídu \"Bismarck\". Dvě ze šesti lodí byly skutečně rozestavěny. Kýl bitevní lodě H byl položen 15. července 1939 v loděnici Blohm und Voss v Hamburku. Kýl její sesterské lodě J byl založen v srpnu 1939 v loděnici Deschimag AG Weser v Brémách. Krátce nato ale vypukla světová válka, která tomuto programu vzala prioritu a stavba třídy \"H\" tak byla 10. října 1939 zrušena. Jednotky K, L, M a N byly zrušeny před založením kýlu. Připravený materiál byl roku 1940 sešrotován. Již vyrobené 406mm kanóny byly instalovány v pobřežním opevnění. Zvažované projekty bitevních lodí H-41 až H-44 zůstaly pouze na papíře.\n\nNavržená plavidla svým vzhledem a koncepcí nezapřela svou příbuznost s třídou \"Bismarck\". Pancéřování tvořila legovaná ocel typu Wotan a cementovaná ocel Krupp KC. Hlavní výzbroj představovalo osm 406mm kanónů typu 40.6 cm SK C/34 o délce hlavně 47 ráží, umístěných ve čtyřech dvoudělových věžích. Sekundární výzbroj představovalo dvanáct 150mm kanónů typu 15cm SK L/55. K obraně proti letadlům sloužilo šestnáct 105mm kanónů, šestnáct 37mm kanónů a dvacet čtyři 20mm kanónů. Počítalo se rovněž s instalací šesti 533mm torpédometů.\n\nKaždá jednotka byla vybavena jedním katapultem instalovaným na zádi, za dělovou věží D. Na palubě se měly nacházet celkem čtyři hydroplány typu Arado Ar 196.\n\nPohonný systém mělo tvořit dvanáct dieselových motorů MAN o celkovém výkonu 165 000 koňských sil. Motory by roztáčely čtveřici lodních šroubů. Nejvyšší rychlost měla dosahovat až 30 uzlů.\n\n"}
{"id": "818955", "url": "https://cs.wikipedia.org/wiki?curid=818955", "title": "Sung-ťiang", "text": "Sung-ťiang\n\nSung-ťiang () je městský obvod v Šanghaji, jednom z největších měst Čínské lidové republiky. V obvodu v roce 2010 žilo 1 582 398 obyvatel, má rozlohu 605,64 čtverečních kilometrů.\n\nSamostatný okres zde byl založen za dynastie Tchang pod jménem Chua-tching. V počátcích říše Jüan byl přejmenován na okres Sung-ťiang, tehdy se zde začali usazovat muslimové, kteří vytvořili významnou komunitu. V říši Ming byl Sung-ťiang povýšen na prefekturu, která zahrnovala i okres Šanghaj a za Čchingů měla sedm okresů.\n\nRoku 1958 byl okres Sung-ťiang předán z provincie Ťiang-su městu Šanghaj, roku 1998 byl okres reorganizován v městský obvod.\n"}
{"id": "818962", "url": "https://cs.wikipedia.org/wiki?curid=818962", "title": "Tomáš Michálek", "text": "Tomáš Michálek\n\nTomáš Michálek (* 27. listopadu 1977, Městec Králové, Československo) je bývalý český fotbalový záložník, který působil v prvoligovém týmu FK Baumit Jablonec.\n\nAktuální k 30. srpna 2011\n"}
{"id": "818967", "url": "https://cs.wikipedia.org/wiki?curid=818967", "title": "Lukáš Matyska", "text": "Lukáš Matyska\n\nLukáš Matyska (* 26. dubna 1992 Brno) je bývalý profesionální český fotbalový obránce a mládežnický reprezentant České republiky. Od sezony 2018/19 působí v menším rakouském klubu Grimmenstein SV.\n\nJeho bratrem je Tomáš Mica.\n\nAktuální k 01.07.2014\n\n"}
{"id": "818972", "url": "https://cs.wikipedia.org/wiki?curid=818972", "title": "Ben Kynard", "text": "Ben Kynard\n\nBen Kynard (28. února 1920 Eureka Springs, Arkansas, USA – 5. července 2012 Kansas City, Missouri, USA) byl americký jazzový saxofonista, hrající na altsaxofon a barytonsaxofon. V letech 1946–1953 byl členem orchestru Lionela Hamptona. Je rovněž spoluautorem jeho hitu „Red Top“.\n\n"}
{"id": "818973", "url": "https://cs.wikipedia.org/wiki?curid=818973", "title": "Martin Nahodil", "text": "Martin Nahodil\n\nMartin Nahodil (* 15. března 1986, Brno, Československo) je český fotbalový brankář, momentálně působící v prvoligovém týmu FC Zbrojovka Brno. Aktuálně na testech v brněnském futsalovém klubu Madrid Brno CF.\n\nAktuální k 26. května 2012\n"}
{"id": "818977", "url": "https://cs.wikipedia.org/wiki?curid=818977", "title": "Maria Hawkins Ellington", "text": "Maria Hawkins Ellington\n\nMaria Hawkins Ellington (1. srpna 1922 Boston, Massachusetts, USA − 10. července 2012 Boca Raton, Florida, USA) byla americká jazzová zpěvačka. Spolupracovala mimo jiné s Duke Ellingtonem a Count Basieem. V roce 1948 se provdala za hudebníka Nata King Kolea a v roce 1950 se jim narodila dcera Natalie Coleová. Zemřela po krátkém boji s rakovinou ve věku 89 let.\n\n"}
{"id": "818981", "url": "https://cs.wikipedia.org/wiki?curid=818981", "title": "Triptykon", "text": "Triptykon\n\nTriptykon je hudební projekt Thomase Gabriela Fischera, zakladatele metalových kapel Hellhammer, Celtic Frost a Apollyon Sun. Fischer oznámil svůj odchod od Celtic Frost v květnu 2008 a krátce poté odhalil svůj nový projekt s názvem Triptykon. Název kapely vychází ze slova triptych v tom smyslu, že Triptykon je třetí opus po Hellhammer a Celtic Frost. Logo kapely je inspirováno nápisy užívanými ve Výmarské republice.\n5. srpna 2009 Triptykon vydali tiskovou zprávu, oznamující nahrávání debutového alba \"Eparistera Daimones\", které bude zahájeno v polovině srpna a bude pokračovat v listopadu a vydáno na jaře roku 2010.\n\n21. prosince 2009, Triptykon vydali novou tiskovou zprávu, odhalující uzavření smlouvy vydavatelství Prowling Death Records Ltd. a Century Media Records pro vydání alba Eparistera Daimones\" 22. března 2010.\n\nNásledující EP nazvané \"Shatter \"bylo vydáno 25. října 2010. Ke stejnojmenné skladbě byl také zveřejněn videoklip.\n\n\n\n\n"}
{"id": "818982", "url": "https://cs.wikipedia.org/wiki?curid=818982", "title": "Kostel svatého Vavřince (Bělovicko)", "text": "Kostel svatého Vavřince (Bělovicko)\n\nŘímskokatolický kostel svatého Vavřince je dřevěná svatyně obklopená hřbitovem v centru obce Bělovicko. Kostel je od roku 1980 farním, kdy se bělovická farnost vydělila z farnosti hradecké. Kostel je zapsán na seznamu kulturních památek slezského vojvodství pod číslem 862/68 z 19. června 1968, A-139/76 z 6. září 1976 a A-140/76 z 6. září 1976. a je součástí Stezky dřevěné architektury v Slezském vojvodství na pszczynském okruhu.\n\nAž donedávna se myslelo, že kostel byl postaven v letech 1701-1702 kdy nahradil starší kostel, ovšem dle dendrochronologického průzkumu z roku 2009 byla doba výstavby posunuta o 150 let nazpět, konkrétně do roku 1541. V 16. století je poprvé připomínána bělovická farnost. Ta je později v držení luteránů, kterým byla odebrána roku 1652. Kostel se však již nestal farním, ale filiálním. Patřil pod faru skočovskou, od roku 1781 pod hradeckou. Roku 1980 byla obnovena samostatná farnost bělovická. Roku 1701 prošel kostel celkovou přestavbou v duchu baroka, znovu byl opraven roku 1773. Další opravy proběhly v roce 1752, 1797 a 1929. V roce 1950 byl zchátralý kostel restaurován pod dohledem památkářů. Poslední rekonstrukce proběhla v roce 2009, kdy byl proveden i dendrochronologický průzkum, který odhalil datum vzniku kostela. Zasvěcení původního kostela není známé, dnešní zasvěcení svatému Vavřinci pochází z roku 1756, kdy město Skočov postihl veliký požár. Pouť se koná každoročně nejbližší neděli po 10. srpnu.\n\nKostel sv. Vavřince je jednolodní orientovaná roubená stavba položena na kamenné podezdívce. Roubení je chráněno před povětrnostními vlivy pobitím dřevěným šindelem. Chrámová loď obdélníková přechází do sníženého polygonálního kněžiště (trojboký závěr). K ní přiléhá na severní straně malá obdélníková sakristie. V jižní části lodi je vchod s portálem v podobě oslího hřbetu s pultovou střechou. Celý kostel je obehnán krytou podsíni, takzvanou sobotou, která je uzavřená, bedněná deskami. V západním průčelí je vsazena věž zvonice. Věž má čtvercový půdorys, sloupovo-rámovou konstrukcí a zvonovým patrem. Podvěžím prochází vstup. Věž je ukončená cibulovitou střechou krytou šindelem. Střecha lodi je strmá sedlová, krytá dřevěným šindelem. Boční portál kostela je z 18. století. Na dveřích se zachovalo původní barokní kování.\n\nV západní části lodi je barokní hudební kruchta podepřená dvěma sloupy. Kruchta má balustrádový parapet vybíhající uprostřed. Horní trám vítězného oblouku mezi lodí a kněžištěm nese nápis \"Święty Wawrzyńcze – módl się za nami\" (\"Svatý Vavřinče, oroduj za nás\"). V interiéru kostela je plochý strop podpíraný sloupy, v kněžišti je strop valený. Hlavní oltář je klasicistický z 19. století s renezančním triptychem z 16. století. V centrální části oltářního triptychu se nachází scéna tzv. \"Sacra Conversazione (svatá rozmluva)\" představující Pannu Marii ve společnosti sv. Petra a sv. Vavřince. Na křídlech triptychu jsou obrazy sv. Kateřiny a sv. Barbory. Triptych pravděpodobně pochází z původního zařízení z roku 1541.\n\nBarokní ambon z roku 1701 zdobený rokaji a vyřezávanými postavami čtyř evangelistů, je krytý baldachýnem s figurkami andělů.\n\nInteriér zdobí pozdně barokní obrazy z 18. století Panny Marie růžencové s patnácti scénami života Marie a Ježíše, obrazy sv. Dominika, sv. Kláry, sv. Jana Nepomuckého a sv. Jana Kanteho. Čtrnáct zastavení Křížové cesty z 18. století vytvořených v lidovém stylu, komplet lavic z 19. století nebo dva křišťálové lustry a jeden dřevěný (pravděpodobně z 18. století).\n\n\n"}
{"id": "818983", "url": "https://cs.wikipedia.org/wiki?curid=818983", "title": "Hero Fiennes-Tiffin", "text": "Hero Fiennes-Tiffin\n\nHero Beauregard Faulkner Fiennes-Tiffin (* 6. listopadu 1997, Londýn, Anglie, Spojené království) je anglický herec , kterého proslavila postava, kterou ztvárňoval v Harry Potterovi a sice Tom Marvolo Riddle. V roce 2019 si zahrál ve filmu \"After\" hlavní roli Hardina Scotta.\n\nNarodil se v Londýně do režisérské rodiny Georgeovi Tiffinovi a Marthě Fiennes. Studoval na Emanuel School v Battersea. Je svobodný. Má staršího bratra a mladší sestru. Jeho strýcové jsou herci, Ralph Fiennes a Joseph Fiennes.\n\nPoprvé se před kamerou objevil ve filmovém dramatu \"Větší než Ben\". Následně získal roli ve filmu \"Harry Potter a Princ dvojí krve,\" kde zobrazil Toma Riddleho ve věku 11 let. V roce 2018 byl obsazen do role Hardina Scotta ve filmu \"After\".\n"}
{"id": "818984", "url": "https://cs.wikipedia.org/wiki?curid=818984", "title": "Kamenolom Jang-šan", "text": "Kamenolom Jang-šan\n\nKamenolom Jang-šan () je bývalý kamenolom u Nankingu, nyní památkově chráněné místo. Po staletí byl zde těžen kámen pro stavby v Nankingu, známý je zejména kvůli nedokončené stéle z éry Jung-le (počátek 15. století), která měla být vysoká 73 metrů.\n\nKamenolom leží na hoře Jang-šan (také jako Jen-men-šan (), severozápadně od města Tchang-šan (). v nankingském městském obvodu Ťiang-ning.\n\n"}
{"id": "818988", "url": "https://cs.wikipedia.org/wiki?curid=818988", "title": "Památník vítězství v Netanji", "text": "Památník vítězství v Netanji\n\nPamátník vítězství v Netanji () je památník vítězství Rudé armády nad nacistickým Německem ve druhé světové válce. Pomník byl postaven z rozhodnutí izraelské vlády a se souhlasem ruské vlády.\n\nPamátník se skládá ze dvou částí, které symbolizují přechod ze tmy na světlo a tím i vztah mezi ruským vítězstvím, které ukončilo holokaust židovského národa, a následovným vznikem židovského státu. Na první části památníku je popis holokaustu a války mezi nacistickým Německem a Sovětským svazem. Druhá část je vyrobena ze dvou vysokých bílých křídel symbolizujících vítězství, naději a klid.\n\nPomník byl slavnostně odhalen na oficiálním ceremoniálu dne 25. června 2012 za účasti ruského a izraelského prezidenta Vladimira Putina, Šimona Perese, starosty Netanje a veteránů Velké vlastenecké války.\n\nVýstavba stála přibližně 2 miliony amerických dolarů, největšími dárci byli Ruský židovský kongres, který poskytl půl milionu, a izraelský fond Keren ha-jesod.\n\n"}
{"id": "818993", "url": "https://cs.wikipedia.org/wiki?curid=818993", "title": "Kapradinka", "text": "Kapradinka\n\nKapradinka (\"Woodsia\") je jediný rod čeledi kapradinkovité (\"Woodsiaceae\") z řádu osladičotvaré (\"Polypodiales\"). Jsou to drobné kapradiny, rostoucí v severním mírném pásu a v tropických horách. V České republice se vyskytuje kapradinka skalní.\n\nKapradinky jsou drobné kapradiny s listy v přízemní růžici. Oddenky jsou vystoupavé nebo vzpřímené, výjimečně horizontální, s kopinatými plevinami. Kořeny jsou černavé, drátovité. Listy na zimu odumírají nebo vytrvávají do příští sezóny. Sterilní listy se tvarově neliší od fertilních. Řapík je nejčastěji kaštanově hnědý až tmavě purpurový a dosahuje délky 1/5 až 3/4 listové čepele a nemá zvětšenou bázi. V bázi řapíku jsou 2 okrouhlé cévní svazky, v opačné části řapíku se spojující v jeden cévní svazek ve tvaru písmene U. Báze řapíků jsou obvykle vytrvalé a tvoří tlustý lem kolem oddenku. Čepel listů je bylinná, čárkovitá, kopinatá nebo vejčitá, 1x až 2x zpeřená, nejširší obvykle v polovině. Žilky jsou volné, jednoduché nebo vidličnatě větvené, končící před okrajem listu.\n\nVýtrusné kupky jsou kulaté, kryté ostěrou, umístěné v jedné řadě mezi střední žilkou a okrajem posledního segmentu listu. Ostěra je členěná do několika až mnoha vláknitých nebo šupinovitých segmentů obklopujících výtrusnou kupku, nezřídka pýřitá nebo žláznatá. Ostěry jsou vytrvalé, za zralosti výtrusnic jsou však málo patrné. Výtrusnice mají ve střední části tkáň tvořenou 2 až 3 řadami buněk. Spory jsou monoletní, bez chlorofylu.\n\nRod kapradinka zahrnuje asi 35 druhů. Rostou typicky v horských oblastech severní polokoule, většinou na skalnatých stanovištích, pouze mnohotvárný druh \"Woodsia montevidensis\" zasahuje i do And a jižní Afriky.\nV současné květeně České republiky je zastoupen jediný druh, kapradinka skalní (\"Woodsia ilvensis\"). Kapradinka alpínská (\"Woodsia alpina\"), se vyskytovala ve Velké kotlině v Hrubém Jeseníku a nyní je vedena jako nezvěstná. V severní Evropě a v evropských horách (Alpy, Pyreneje, Karpaty) se vyskytuje kapradinka \"Woodsia glabella\". Všechny 3 evropské druhy mají rozsáhlý areál výskytu zahrnující Evropu, Asii i Severní Ameriku.\n\nV minulosti byly kapradinkovité kladeny do blízkosti čeledi kapraďovité (\"Dryopteridaceae\"), molekulární výzkumy však tuto dedukci nepotvrdily.\nV současné taxonomii je čeleď kapradinkovité řazena do vývojové větve leptosporangiátních kapradin nazývané 'Eupolypods II'. Rody \"Cheilanthopsis\", \"Hymenocystis\" a \"Protowoodsia\" byl vřazeny do rodu kapradinka (\"Woodsia\").\n\n"}
{"id": "818997", "url": "https://cs.wikipedia.org/wiki?curid=818997", "title": "Before I Forget", "text": "Before I Forget\n\nBefore I Forget je studiové album Jona Lorda. Album vyšlo v červnu 1982, tedy v době, kdy Lord hrál se skupinou Whitesnake a na albu se podíleli i jiní členové této skupiny.\n\n\n"}
{"id": "819000", "url": "https://cs.wikipedia.org/wiki?curid=819000", "title": "Frédéric Maurice de La Tour d'Auvergne, vévoda bouillonský", "text": "Frédéric Maurice de La Tour d'Auvergne, vévoda bouillonský\n\nFrédéric Maurice de La Tour d'Auvergne, vévoda bouillonský (22. října 1605, Sedan, Francie – 9. srpna 1652, Pontoise, Francie), byl kníže nezávislého Sedanského knížectví a generál ve francouzském královském vojsku.\n\nNarodil se v Sedanu v Ardenách. Byl synem bouillonského vévody Henriho de La Tour d'Auvergne, vikomta z Turenne, a Alžběty Nasavské. Jeho bratrem byl slavný Turenne, Maršál Francie. Byl vychováván jako protestant-kalvinista a v Holandsku získal vojenské vzdělání, veden svými strýci Mořicem a Bedřichem Jindřichem Nasavsko-Oranžským.\n\nPo smrti svého otce v roce 1623 se stal se vévodou z Bouillonu a knížetem ze Sedanu, Jametzu a Raucourtu (nyní francouzský departement Ardennes). V roce 1629 byl jmenován guvernérem Maastrichtu ve službách Spojených provincií. Roku 1634 se oženil s Eleonorou van Berg's-Heerenberg, pod jejímž vlivem konvertoval ke katolictví.\n\nRoku 1635 vstoupil vévoda bouillonský do služeb krále Ludvíka XIII. a byl jmenován do funkce vysokého francouzského důstojníka zvané \"maréchal de camp\" (i.e. brigádní generál). Byl zbaven svých úřadů ve Spojených provinciích poté, co se roku 1637 zapojil do jednání se Španělskem (tehdy arcinepřítelem Spojených provincií).\n\nSpolečně s hrabětem ze Soissons kul pikle proti Richelieuovi a s podporou španělských oddílů on a hrabě porazili roku 1641 francouzské královské vojsko vyslané proti nim v bitvě u La Marfée (nedaleko Sedanu).\n\nPozději (roku 1642) se králi Ludvíkovi XIII. a Richelieuovi podřídil a byl povýšen do hodnosti generálporučíka ve velení francouzské armádě v Itálii. Protože v tomtéž roce opět konspiroval proti Richelieuovi (s Cinq-Marsem), byl uvězněn v Casale a byl propuštěn až poté, co jeho žena pohrozila, že otevře Sedan Španělům. On zatím slíbil přiřknout strategická hraniční knížectví Sedan a Raucourt Francii.\n\nV roce 1650 se připojil k Frondě a stal se spolu se svým bratrem Turennem jedním z jejích vůdců. Mazarin si jej naklonil zpět (1650) přislíbením vysokých úřadů a kompenzace za zabrání Sedanu a Raucourtu. Tato knížectví mu byla v roce 1651 vyměněna za vévodství Albret a Château-Thierry, hrabství Auvergne a Évreux a několik dalších zemí. \n\nZemřel v Pontoise poblíž Paříže roku 1652 a byl pohřben v Évreux.\n\nFrédéric Maurice měl pět synů a čtyři dcery. Synové byli tito:\n\nJeho dcera Élisabeth se vdala za Karla (vnuka legitimizované dcery Jindřicha IV. Navarrského) a měla potomky.\n\n"}
{"id": "819004", "url": "https://cs.wikipedia.org/wiki?curid=819004", "title": "Rent (soundtrack)", "text": "Rent (soundtrack)\n\nRENT: Original Motion Picture Soundtrack je album, které obsahuje 28 skladeb z filmu \"Bohémové\", adaptace muzikálu Rent. Album bylo ve Spojených státech vydáno 23. září 2005.\n\n\n\n\n\n\n\n"}
{"id": "819005", "url": "https://cs.wikipedia.org/wiki?curid=819005", "title": "Caspian", "text": "Caspian\n\nSlovo \"Caspian\" může znamenat:\n"}
{"id": "819011", "url": "https://cs.wikipedia.org/wiki?curid=819011", "title": "František Šulc (házenkář, 1978)", "text": "František Šulc (házenkář, 1978)\n\nFrantišek Šulc ml. (* 13. prosince 1978, Trnava) je slovenský házenkářský reprezentant, který hrává na pozici levé spojky.\nByl hráčem německého klubu HSG Düsseldorf, odkud v létě 2010 přestoupil do maďarského klubu SC Pick Szeged.\n\nHrál na Mistrovství Evropy 2008 v Norsku\na na Mistrovství světa 2009 v Chorvatsku.\n\nJeho otec František Šulc (* 1950) byl také házenkářem.\n"}
{"id": "819015", "url": "https://cs.wikipedia.org/wiki?curid=819015", "title": "C2H4S", "text": "C2H4S\n\nVzorec CHS může označovat:\n\n"}
{"id": "819019", "url": "https://cs.wikipedia.org/wiki?curid=819019", "title": "Libavka shalon", "text": "Libavka shalon\n\nLibavka shalon (\"Gaultheria shallon\") je keř z čeledi vřesovcovitých s kožovitými listy, pocházející ze západu Severní Ameriky.\n\nLibavka shalon je poléhavý až vzpřímený keř dorůstající výšky 20 cm až 5 metrů. Listy jsou stálezelené, tuhé, tlusté, vejčitého tvaru, na líci tmavě zelené a lesklé, na rubu drsné a světleji zelené. Listy jsou 5 až 10 cm dlouhé, s čepelí na okraji jemně ostře pilovitou. Květenství je hrozen vyrůstající na konci větévek a tvořený 5 až 15 květy. Květ se skládá ze žláznatého hluboce 5-laločného kalichu a narůžovělé žláznaté až chlupaté baňkovité koruny o délce 7 až 10 milimetrů. Plody jsou načervenalé až modré, drsné, chlupaté a téměř kulaté, jejich průměr činí 6 až 10 milimetrů.\n\nRostlina je tolerantní vůči jak slunečným, tak stinným podmínkám v nízkých a středních nadmořských výškách. Jedná se o obvyklý podrost jehličnatých lesů, ve kterých může dominovat i většímu území. V pobřežních oblastech může tvořit husté nepropustné houštiny. Její rozšíření na severu zasahuje až na jih Aljašky. V Kalifornských pobřežních horách často roste společně s jedovatcem \"Toxicodendron diversilobum\".\n\nRostlina má tmavě modré plody, které jsou ve skutečnosti tvořeny zduřelým kalichem a jsou stejně jako listy jedlé a jsou účinné v potlačování chuti. Mají specifickou chuť. Plody libavky shallon bývaly důležitým zdrojem potravy původních obyvatel, kteří je buď jedli čerstvé nebo sušili do koláčů. Dále byly využívány jako sladidla, Hajdové s nimi dokonce zahušťovali vejce lososů. Listy se daly použít také jako příchuť do rybí polévky.\n\nV nynější době se plody rostliny používají při výrobě džemů, zavařenin a ovocných buchet, často v kombinaci s mahónií cesmínolistou, jejíž kyselost se dá snadno překrýt sladkostí libavky.\n\nLibavka byla introdukována do Velké Británie v roce 1828 Davidem Douglasem, který z ní chtěl udělat okrasnou rostlinu. Jedním z prvních využití na ostrovech pro libavku bylo sázení na střelnicích, kde sloužila jako krytí pro bažanty. Pak se ale rozšířila do vřesovišť a kyselých lesů jižní Anglie, kde často vytváří husté a vysoké vždyzelené křoviny dusící okolní vegetaci. Správci vřesovišť ji často pokládají za plevel, v zimě se z ní však stává ideální rostlina pro pastvu dobytka.\n\nPůvodní obyvatelé využívali rostlinu ve zdravotnictví po mnohé generace, nyní však nejsou její účinky příliš známé, ani používané. Ví se, že listy zastavují krvácení, takže se jedná o protizánětlivou a protikřečovou rostlinu. Připravením listů do čaje nebo tinktury se dá zmenšit vnitřní zánětlivost, například v močovém měchýři, břiše, dvanácterníku, také se dá omezit pálení žáhy, špatné trávení, průjem, vysoká teplota nebo menstruační křeče. Obklad z listu zlehčuje nepříjemnost kousanců či bodnutí od hmyzu.\n\nNa severozápadě Severní Ameriky je kolem rostliny postaven průmysl zaměřující se na dodávání vždyzelených rostlin do květinářství celého světa.\n"}
{"id": "819021", "url": "https://cs.wikipedia.org/wiki?curid=819021", "title": "Kostel svatého Petra a Pavla (Albrechtice u Českého Těšína)", "text": "Kostel svatého Petra a Pavla (Albrechtice u Českého Těšína)\n\nDřevěný římskokatolický kostel svatého Petra a Pavla v obci Albrechtice nahradil v 18. století starší dřevěný kostel neznámého zasvěcení. Je chráněn jako kulturní památka České republiky. V dnešní době se v něm konají bohoslužby pouze výjimečně a je zároveň zbaven vnitřního vybavení, které je uloženo v novém kostele stejného zasvěcení.\n\nPrvá zmínka o filiálním kostele v Albrechticích pochází z roku 1447. Z předreformačních dob se nám o něm mnoho zpráv nezachovalo. Kostel byl později v užívání luteránů, kterým byl odebrán roku 1654. Vizitátoři usuzovali, že je kostel zasvěcen svatému Michalu, neboť se krmáš odbýval v neděli po jeho svátku. Kostel byl již tehdy velmi zchátralý, navíc byl často stíhán povodněmi. Roku 1766 musel být následkem dalších povodní a napadení hnilobou kostel stržen. Ještě téhož roku byl tesařem Janem Glombkem vystavěn kostel nový, jenž zde stojí dodnes. Jan Glombek o 13 let později vystavěl kostel i v nedaleké Stonavě, jenž byl stržen před 1. světovou válkou.\nAlbrechtičtí žádali roku 1887 o zřízení samostatné farnosti, zemská vláda v Opavě tento záměr zamítla. Roku 1890 byly do kostela zakoupeny varhany. V létě 1910 do kostela udeřil blesk, naštěstí však nezpůsobil požár, pouze kostel poničil. Mezi lety 1935–1938 byl v obci vystavěn nový zděný kostel, přičemž význam kostela starého poklesl. Stal se opakovaně cílem zlodějů, proto byl inventář přenesen na faru a do nového kostela.\n\nKostel je jednoduchého obdélného půdorysu s trojbokým závěrem lodi. Roubená konstrukce je celá z vnějšku pobita svislými deskami jejichž styčné plochy jsou překryty laťováním. Střecha je sedlová, dvouspádová, krytá šindelem. Zajímavá je konstrukce věže, která je oproti tradičnímu užití štenýřové konstrukce roubená v celé své výšce. Věž je zastřešena cibulí, která byla pokryta plechem, nyní štípaným šindelem. Interiér je prostý inventáře, bíle vymalovaný.\n\n"}
{"id": "819023", "url": "https://cs.wikipedia.org/wiki?curid=819023", "title": "Bohémové", "text": "Bohémové\n\nBohémové (v originále Rent) je americký muzikálový a dramatický film z roku 2005, který režíroval Chris Columbus. Jde o adaptaci stejnojmenného broadwayského muzikálu, který je inspirován operou Giacoma Pucciniho, \"Bohéma\".\n\nFilm popisuje životy několika bohémů a jejich bojů se sexualitou, transsexualitou, drogami, placení jejich nájmu a životem ve stínu AIDS. Děj filmu se odehrává v East Village v New York City mezi lety 1989 a 1990. Ve filmu se objevuje šest původních představitelů z Broadwaye, kteří si své role ve filmu zopakovali.\n\nNa Štědrý den roku 1989 se nadějný filmař Mark Cohen a jeho spolubydlící Roger Davis dozvídají, že nájem, který jim jejich bývalý spolubydlící a nyní majitel budovy Benjamin „Benny“ Coffin III. doposud promíjel, je dvojnásobný. Ve stejný čas se ukazuje jejich bývalý spolubydlící Tom Collins, ale při cestě k nim je okraden a zmlácen v uličce. Mezitím se Mark a Roger setkávají s Bennym, který jim sdělí, že plánuje vystěhovat bezdomovce z nedalekého parkoviště a namísto toho tam vybudovat studio. Nabídne, že by tam mohli žít zadarmo, pokud donutí Markovu bývalou přítelkyni Maureen, aby ukončila své protesty proti jeho plánům, ale Mark s Rogerem to odmítnou.\n\nPouliční bubeník a transvestita Angel objeví zmláceného a okradeného Collinse v uličce a pomůže mu. Vytvoří si mezi sebou pouto, když zjistí, že oba mají AIDS. Později té noci se Roger, který je HIV pozitivní a bývalý narkoman, snaží složit svou poslední velkou píseň. Navštíví ho sousedka Mimi, která je exotická klubová tanečnice závislá na heroinu a flirtuje s ním.\n\nNásledující den Marka a Rogera navštíví Collins a Angel, který přijde s mnoha dárky. Pozvou Marka a Rogera, aby přišli na místní setkání pro podpoření lidí s AIDS s názvem Podpora pro život. Roger odmítne, zatímco Mark řekne, že musí pomoci opravit Maureeino zvukové zařízení pro další protest. Setkává se s Maureeninou novou přítelkyní jménem Joanne, a ta s ním souhlasí, když diskutují o Maureenině promiskuitě. Nakonec však Mark s mírným zpožděním doráží na schůzku Podpory pro život.\n\nTu noc, když Mimi skončí s tančením, se vrací se domů a flirtuje s Rogerem. Roger je zaskočen, protože jeho bývalá přítelkyně po zjištění, že má AIDS spáchala sebevraždu, a tak Mimi odmítne a vyhazuje. Příští den přichází na další schůzku Podpory pro život, kde sdílí radost se svými přáteli. Později všichni navštíví Maureenin protest, zatímco Benny má policii v pohotovostním režimu. Nepokoje pokračují, což Mark natočí a pošle záznam do místního zpravodajského programu Buzzline. V Life Cafe po Maureenině show Benny kritizuje bohémský život skupiny, na což všichni odpoví radostnou oslavou bohémství. Během oslavy zjistí Mimi a Roger o sobě navzájem, že jsou HIV pozitivní. Roger a Mimi si před kavárnou navzájem vyznají lásku.\n\nNa Nový rok skupina zjistí, že Benny je vyhodil z bytu a zamkl hlavní dveře, což Angel vyřeší tím, že je rozbije pomocí odpadkového koše. Mark se snaží sám uživit a proto bere práci v Buzzline. Po další hádce se Maureen zasnoubí s Joanne; to ale dlouho nevydrží, protože při zásnubní oslavě Maureen flirtuje s jinou ženou. Bennyho pokárá Mimi, jeho bývalá přítelkyně a řekne mu, aby vrátil skupině jejich byt. V Rogerovi po zjištění, že Mimi dříve chodila s Bennym, roste nedůvěra a s Mimi se rozejde. Mezitím se zdravotní stav Angela výrazně zhorší a umírá v náručí Collinse. Na pohřbu Angela se všichni hořce pohádají a nakonec si každý jde svou cestou.\n\nRoger prodává svou kytaru, kupuje si auto a přestěhuje se do Santa Fe. Nakonec se ale vrátí, protože si uvědomí, že stále miluje Mimi. Mezitím Mark končí se svou prací v Buzzline, aby se soustředil na vlastní film. Na Štědrý den roku 1990 se Mark a Roger sejdou s Collinsem, který jim prozrazuje, že přeprogramoval bankomat a když si budou chtít vyzvednout peníze, je nastaveno heslo A-N-G-E-L. Ve stejný čas najdou Joanne a Maureen polomrtvou Mimi ležet na ulici a přinesou ji k Markovi a Rogerovi. Mimi a Roger si navzájem odpustí a Roger zpívá píseň, kterou napsal v uplynulém roce. Zdá se, že Mimi umřela, ale nakonec se náhle probudí. Řekne jim, že již mířila ke světlu, když se jí zjevil Angel a řekl ji, ať jde zpátky. Poprvé vidíme Markův dokument o uplynulém roce a všichni přátelé zpívají že „není jiný den než dnešek“ (v originále „no day but today“).\n\nVšichni kromě dvou původních představitelek z broadwayského muzikálu si své role zopakovali i ve filmu. Režisér Columbus měl myšlenku dát původní obsazení i do filmu poté, co mluvil o muzikálu s Anthonym Rappem, Adamem Pascalem a Idinou Menzel a cítil, že pořád vypadají stejně jako, když měl v roce 1996 muzikál premiéru. Pouze Daphne Rubin-Vega a Fredi Walker, původní představitelky Mimi a Joanne, nebyly obsazeny do filmu. Rubin-Vega byla v době natáčení v sedmém měsíci těhotenství a tudíž nebyla schopná si zopakovat roli Mimi. Herečce Fredi Walker byla role Joanne nabídnuta, ale ta řekla, že se na ní cítí příliš stará. Nicméně trvala na tom, že by tuto roli měla ztvárnit žena afro-amerického původu.\n\nKromě čtyř vymazaných scén obsahuje DVD také alternativní konec, který ukazuje všechny hlavní postavy mimo Angela stojící na místech, na kterých byly během písně „Seasons of Love“, všichni stojící v řadě reflektorů a Angelovo místo je prázdné. Později v této scéně, Angel vstupuje z boku a jde směrem ke svému místu a na chvíli se zastaví, když prochází kolem Collinse a vezme si na chvíli jeho ruku. Ačkoliv se toto ukončení používá v divadelní verzi muzikálu, bylo od něj ve filmu upuštěno, protože se tvůrci báli, že by se mohlo publikum divit, proč se Angel vrátil nebo proč jsou postavy opět seřazeny na scéně. Chris Columbus v komentáři k tomuto říká, že „nechtěl, aby si diváci mysleli, že všechno je v pořádku a Angel je opět živý“.\n\nPíseň „Goodbye Love“ byla natočena celá, ale druhá polovina byla vystřižena z filmu, protože ji Columbus shledal jako emocionálně přetíženou, což uvádí na komentovaném příspěvku na DVD.\n\nFilm také nechává dvojznačnou smrt Rogerovy přítelkyně April, která zemřela před začátkem děje filmu. Ve filmu jí lze vidět číst lékařskou zprávu, že je HIV pozitivní; je řečeno, že zemřela, ale nic jiného jasného není. V divadelní verzi Mark přesně řekne, že April spáchala sebevraždu tím, že si podřezala zápěstí v koupelně a Roger se tak dozvěděl i o svém onemocnění HIV. Chris Columbus v komentáři pro DVD sděluje, že scéna obsahující April, která leží ve vaně s podřezaným zápěstím, byla natočena, ale nebyla zařazena do filmu, protože si myslel, že by toho bylo „příliš mnoho“.\nNatáčelo se na Super 35 mm filmový formát. Jedna ze scén se opravdu točila v New Yorku, a to v Life Cafe. Studia Warner Bros sloužila jako The New York East Village a zbývající vnitřní a vnější záběry byly natočeny v San Francisku. Některé dodatečné exteriérové scény byly také natočeny v San Diegu, známém Filoli House ve Woodside (Kalifornie), Oaklandu a Santa Fe (Nové Mexiko).\n\nDvoudiskový soundtrack, který obsahuje 28 skladeb, byl původně vydán v osmi různých obalech, každý představoval jednu z osmi hlavních postav ve filmu. Album bylo ve Spojených státech vydáno dne 23. září 2005.\n\n"}
{"id": "819024", "url": "https://cs.wikipedia.org/wiki?curid=819024", "title": "Mistrovství Severní Ameriky a Oceánie v rychlobruslení 2004", "text": "Mistrovství Severní Ameriky a Oceánie v rychlobruslení 2004\n\nMistrovství Severní Ameriky a Oceánie v rychlobruslení 2004 se konalo ve dnech 17. a 18. ledna 2004 v rychlobruslařské hale Olympic Oval v kanadském Calgary. Jednalo se o 6. mistrovství Severní Ameriky a Oceánie. Z předchozího šampionátu obhajovali titul Američan Shani Davis, Kanaďanka Cindy Klassenová nestartovala.\n\nV Calgary se podruhé mistryní Severní Ameriky a Oceánie stala Kanaďanka Kristina Grovesová. Mezi muži podruhé zvítězil Američan Shani Davis.\n\n"}
{"id": "819025", "url": "https://cs.wikipedia.org/wiki?curid=819025", "title": "Jinglak Šinavatrová", "text": "Jinglak Šinavatrová\n\nJinglak Šinavatrová (\"Šinavatra\", thajsky: ยิ่งลักษณ์ ชินวัตร, RTGS: Yinglak Chinnawat; * 21. června 1967) je bývalá premiérka Thajského království a první žena, která zastává tento úřad. Do funkce byla zvolena ve volbách v roce 2011. Původním povoláním je podnikatelka. Má čínské předky, její pradědeček do Thajska přišel z čínského Kantonu a jeho syn přijal thajské příjmení Šinavatra.\n\nJejí bratr, Tchaksin Šinavatra, byl premiérem Thajska, ale v roce 2006 byl svržen vojenským pučem a donucen odejít do exilu. Thaksinova strana Puea Thai posléze Jinglak nominovala jako kandidátku a ta volby přesvědčivě vyhrála s programem slibujícím snížení chudoby, snížení daní a podporu podnikání.\n\nNa podzim 2013 však její vláda začala čelit masovým protestům a požadavkům na demisi. Dne 9. prosince 2013 premiérka oznámila rozpuštění dolní komory parlamentu, ačkoli to dříve odmítala. Odstoupit ze své funkce však nehodlala. Protestující chtěli premiérku svrhnout, aby byla země zbavena vlivu jejího bratra, bývalého premiéra Tchaksina Šinavatry.\n\nThajský ústavní soud dne 7. května 2014 shledal premiérku vinnou za zneužití moci, kterou použila v roce 2011. Premiérku ústavní soud sesadil a byl zvolen nový předseda prozatímní vlády Niwattchamrong Bunsongpchajsán. Nové volby byly ohlášeny na 20. července.\n"}
{"id": "819026", "url": "https://cs.wikipedia.org/wiki?curid=819026", "title": "Kanton Gournay-en-Bray", "text": "Kanton Gournay-en-Bray\n\nKanton Gournay-en-Bray (fr. \"Canton de Gournay-en-Bray\") je francouzský kanton v departementu Seine-Maritime v regionu Horní Normandie. Skládá se ze 16 obcí.\n\n"}
{"id": "819027", "url": "https://cs.wikipedia.org/wiki?curid=819027", "title": "Mistrovství Severní Ameriky a Oceánie v rychlobruslení 2005", "text": "Mistrovství Severní Ameriky a Oceánie v rychlobruslení 2005\n\nMistrovství Severní Ameriky a Oceánie v rychlobruslení 2005 se konalo ve dnech 8. a 9. ledna 2005 v rychlobruslařské hale Utah Olympic Oval v americkém Kearns nedaleko Salt Lake City. Jednalo se o 7. mistrovství Severní Ameriky a Oceánie. Z předchozího šampionátu obhajovali titul Američan Shani Davis a Kanaďanka Kristina Grovesová.\n\nV Salt Lake City se podruhé mistryní Severní Ameriky a Oceánie stala Kanaďanka Cindy Klassenová. Mezi muži potřetí zvítězil Američan Shani Davis.\n\n"}
{"id": "819029", "url": "https://cs.wikipedia.org/wiki?curid=819029", "title": "Bob Babbitt", "text": "Bob Babbitt\n\nBob Babbitt (26. listopadu 1937 Pittsburgh, Pensylvánie, USA − 16. července 2012 Nashville, Tennessee, USA) byl americký baskytarista. Na přelomu šedesátých a sedmdesátých let hrál se skupinou The Funk Brothers a později s MFSB. Hrál také například na posmrtném albu \"Crash Landing\" Jimiho Hendrixe z roku 1976. Spolupracoval také s Alice Cooperem na albech \"Alice Cooper Goes to Hell\" (1976) a \"Lace and Whiskey\" (1977). V roce 2007 hrál po boku Joe Cockera na jeho albu \"Hymn for My Soul\". V roce 2010 hrál na posledním studiovém albu Phila Collinse s názvem \"Going Back\".\n\n"}
{"id": "819030", "url": "https://cs.wikipedia.org/wiki?curid=819030", "title": "Mistrovství Severní Ameriky a Oceánie v rychlobruslení 2006", "text": "Mistrovství Severní Ameriky a Oceánie v rychlobruslení 2006\n\nMistrovství Severní Ameriky a Oceánie v rychlobruslení 2006 se konalo ve dnech 21. a 22. ledna 2006 v rychlobruslařské hale Olympic Oval v kanadském Calgary. Jednalo se o 8. mistrovství Severní Ameriky a Oceánie. Z předchozího šampionátu obhajovala titul pouze Kanaďanka Cindy Klassenová, Američan Shani Davis nestartoval.\n\nV Calgary se potřetí mistryní Severní Ameriky a Oceánie stala Kanaďanka Cindy Klassenová. Mezi muži poprvé zvítězil Američan Chad Hedrick.\n\n"}
{"id": "819031", "url": "https://cs.wikipedia.org/wiki?curid=819031", "title": "Kanton Forges-les-Eaux", "text": "Kanton Forges-les-Eaux\n\nKanton Forges-les-Eaux (fr. \"Canton de Forges-les-Eaux\") je francouzský kanton v departementu Seine-Maritime v regionu Horní Normandie. Skládá se z 21 obcí.\n\n"}
{"id": "819036", "url": "https://cs.wikipedia.org/wiki?curid=819036", "title": "Microsoft Office 2013", "text": "Microsoft Office 2013\n\nMicrosoft Office 2013 (pozor, neplést si s Office 365) je třetí nejnovější verzí (aktuální je Microsoft Office 2019) balíku aplikací pro práci s dokumenty od společnosti Microsoft, jehož beta-verze byla představena 16. července 2012.\n\nOffice 2013 jsou primárně určeny pro operační systém Windows 8, pro který jsou v mnoha ohledech přizpůsobeny. Některé aplikace z balíku budou dostupné pouze ve verzi pro rozhraní Metro, ostatní pak jako desktopové programy. Jako takové poběží i pod operačním systémem Windows 7, starší verze systému však podporovány nejsou.\n\nOproti předchozím verzím balíku ale přinášejí další změny. Poběží na strojích s ARM procesory, i na mobilních telefonech se systémem Windows Phone 8/.1. Všechny programy budou také úzce propojeny s jejich online verzí a cloudovým prostředím Microsoftu OneDrive. Po internetové síti půjde přenášet mezi počítači i uživatelské nastavení.\n\nUzpůsobení pro dotykové ovládání přináší možnost práce pomocí gest na dotykových displejích.\n\n"}
{"id": "819038", "url": "https://cs.wikipedia.org/wiki?curid=819038", "title": "Bernay", "text": "Bernay\n\nBernay může označovat více francouzských obcí:\n\n"}
{"id": "819041", "url": "https://cs.wikipedia.org/wiki?curid=819041", "title": "Sharia4Belgium", "text": "Sharia4Belgium\n\nSharia4Belgium je belgická salafistická organizace, jejímž mluvčím je Fouad Belkacem alias Abu Imran. Sharia4Belgium odsuzuje demokracii a vyzývá k přeměně Belgie na islámský stát.\n\nFouad Belkacem často hovoří velmi kontroverzně. Káže o trestu smrti pro homosexuály a říká, že se modlí za Usámu bin Ládina. Na začátku dubna roku 2010 prohlásila belgická ministryně vnitra Annemie Turtelboomová, že bude pozorně monitorovat internetové stránky této organizace, na což poskytovatel webových stránek zareagoval tím, že je vypnul. V roce 2011 organizace označila smrt političky vlámské pravicové strany Marie-Rose Morelové za trest Boží. Také Bartu De Weverovi, Filipu Dewinterovi a Geertu Wildersovi bylo řečeno, že mohou očekávat podobné následky, pokud neprojeví lítost. Ministrovi obrany Pieteru De Cremovi bylo vyhrožováno smrtí na internetu kvůli belgické účasti v operaci Odyssey Dawn v Libyi.\n\nKdyž byl Belkacem pozván, aby se v roce 2012 zúčastnil \"globální konference o šaríe\", kterou pořádalo radikální islámské hnutí Sharia4Holland, nizozemská Strana za svobodu požádala ministry Ivo Opsteltena a Gerda Leerse k označení Belkacema jako persony non grata.\n\nAčkoli Sharia4Belgium byla povolána před belgický nápravní soud za podněcování k nenávisti, ani organizace, ani její členové nebyli odsouzeni. Její předák Belkacem má záznam v trestním rejstříku za vloupání a vyhýbání se vězení a byl odsouzen v roce 2002, 2004 a 2007. V roce 2012 byl opět odsouzen v Antverpách, aby byl za dva roky poté uvězněn za podněcování k nenávisti vůči nemuslimům. Maroko usiluje o jeho vydání v souvislosti s obchodem s drogami.\n\nBelkacem byl zatčen po ránu dne 7. června 2012 a čeká na první stání před soudem. V únoru roku 2015 byl Belkace usvědčen z verbování džihádistů pro občanskou válku v Sýrii a odsouzen k 12 letům odnětí svobody. 23. října 2018 zbavil soud Belkacema belgického občanství a byl zahájen proces jeho deportace do Maroka.\n\n"}
{"id": "819042", "url": "https://cs.wikipedia.org/wiki?curid=819042", "title": "Klenice", "text": "Klenice\n\nKlenice je název více objektů: \n"}
{"id": "819044", "url": "https://cs.wikipedia.org/wiki?curid=819044", "title": "Byrsonima", "text": "Byrsonima\n\nByrsonima (\"Byrsonima\") je rod dřevin z neotropické oblasti, dělí se do více než 150 druhů. V čeledi malpígiovité je řazen do podčeledi \"Byrsonimoideae\".\n\nRostliny jsou původem z tropů a subtropů Střední a Jižní Ameriky kde také hodně druhů vyrůstá i v současnosti. Nejpestřejší výběr je v oblastech jihovýchodní Brazílie. Některé druhy rostou ve vlhkých lesích, jiné v savanách nebo v místech s dlouhodobým obdobím sucha, všechny nesnáší mráz a tudíž i větší nadmořské výšky. Většina těchto rostlin vyrůstá samovolně, bez lidského přičinění. Některé druhy byly introdukovány i mimo oblast Nového světa, např. do jihovýchodní Asie.\n\nStromy, keře neb polokeře, jejichž mladé stonky mívají jemné, krátké hnědé nebo rezavé chlupy které mnohdy vydrží i do stáří. Vstřícné, celokrajné, obvykle kožovité listy mají řapíky a také palisty které vyrůstají mezi řapíkem a prýtem. Listy bývají někdy zespod jemně plstnaté.\n\nPětičetné oboupohlavné květy jsou na stopkách nebo přisedlé a jsou v průměru velké 5 až 20 mm. Rostou v konečných latách nebo hroznech, někdy vytvářejí jen shluk 2 až 3 květů vyrůstajících z jednoho listenu. Vytrvalý kalich obsahuje ve většině případů 10 žlázek s olejovitou tekutinou místo nektaru. Koruna je bilaterálně souměrná, volné korunní lístky jsou dlouze nehetnaté, ledvinovité až okrouhlé, typicky lžícovitého tvaru a bývají převážně celokrajné. Mívají barvu žlutou, bílou, růžovou nebo červenou, většinou jsou lysé. Z češule vyrůstá 10 tyčinek s krátkými, volnými nebo u báze slabě srostlými nitkami připojenými zespodu k prašníkům s trikolpátními pylovými zrny. Lysý nebo jemně plstnatý třídílný svrchní semeník je srostlý ze tří plodolistů, v každém je po vajíčku. Má tři čnělky zakončené drobnými šídlovitými bliznami opylovanými převážně včelami sbírajícími z květů olejnatou tekutinu a pyl.\n\nPlody na stopkách jsou kulovité peckovice o velikosti třešní. Při dozrání se jejich zelená barvy změní na žlutou, oranžovou, červenou, fialovou nebo černou. Ovoce má pod měkkou blanitou slupkou masitou dužinu kryjící tvrdou pecku s jedním až třemi (nejčastěji) semeny bez endospermu. Díky dužině jsou plody potravou pro mnohé živočichy, hlavně ptáky nebo kaloně, kteří pak po okolí v trusu roznášejí semena.\n\nNěkteré druhy, např. \"Byrsonima crassifolia\" a \"Byrsonima verbascifolia\" jsou obyvateli ceněny pro své chutné plody používané k přímé konzumaci, přípravě nápojů, sladkých pochutin nebo se zkvašují; tyto rostliny jsou často uměle vysazovány a šlechtěny. Dřeva stromů se využívá mj. k výstavbě místních obydlí i pro výrobu nábytku do nich. Macerovaných slupek plodů obsahujících hodně tříslovin užívají mnohdy tamní obyvatelé k barvení textilií. Druh \"Byrsonima lucida\" je v některých oblastech Střední Ameriky a Karibiku pěstován jako okrasný keř.\n\nVybrané druhy rodu \"Byrsonima\" odedávna slouží původním obyvatelům k léčení zažívacího ústrojí, respiračních a kožních neduhů a proti horečce. V současnosti prováděný výzkum ukazuje, že extrakty z některých druhů mají vysokou antimikrobiální aktivitu a tudíž i potenciální terapeutickou účinnost.\n\n\n \n"}
{"id": "819048", "url": "https://cs.wikipedia.org/wiki?curid=819048", "title": "Kostel svatého Michaela archanděla (Velké Kunčice)", "text": "Kostel svatého Michaela archanděla (Velké Kunčice)\n\nŘímskokatolický kostel svatého Michaela Archanděla ve Velkých Kunčicích v barokním slohu je největším dřevěným kostelem na Těšínském Slezsku. Taktéž jeho věž je nejvyšší dřevěnou věží Těšínska. Kostel je součástí Stezky dřevěné architektury ve Slezském vojvodství.\n\nFara ve Velkých Kunčicích je poprvé v pramenech zmiňována roku 1335. Na místě dnešního kostela stál nejméně od doby reformace menší dřevěný kostel stejného zasvěcení, první zmínku o něm máme z vizitačního protokolu z 1679, nedlouho potom, co byl odebrán protestantům.\nZa faráře Šimona Świeżyho byla obnovena věž tesařem Jiřím Dziendzielou ze Záblatí. Nicméně starý kostel byl nevyhovující a zchátralý, že se roku 1774 přistoupilo ke stavbě nového kostela. Nový kostel byl postaven tesařem Pavlem Křižíkem z Bobrků okolo stávajícího. Teprve po dokončení střechy nového kostela byl starý rozebrán. Kostel vydržel bez oprav až do roku 1884, kdy proběhla celková rekonstrukce, při níž byly odstraněny soboty (kryté ochozy) kolem kostela\n\nLoď a presbyterium kostela jsou roubené, obložené dřevěným šindelem. Naproti tomu věž je štenýřové konstrukce, kónicky se zužující, nahoře zakončena barokní cibulí. Velké zúžení věže má zabránit jejímu pohybu při zvonění. Na celém kostele je sedlová střecha krytá šindelem, taktéž věž je pokryta šindelem. Interiér kostele je vyzdoben polychromií z roku 1884, kdy proběhla velká obnova kostela. Nalezneme zde též rokokovou křtitelnici z roku 1734 od Matěje Weissmanna z Frýdku a novější kazatelnu z roku 1781 od Jana Hrabce rovněž z Frýdku.\n\n"}
{"id": "819050", "url": "https://cs.wikipedia.org/wiki?curid=819050", "title": "Vladislav Kavan", "text": "Vladislav Kavan\n\nVladislav Kavan (30. června 1924, Baška – 3. července 2003, Bolzano) byl český malíř.\n\nKavanův otec pracoval jako obsluha stroje v továrně v železárnách Vítkovice. Vladislav Kavan svou akademickou kariéru začal v meziválečném období. Po roce 1945 mu byla nabídnuta perspektiva akademického vzdělání. Přestěhoval se do Prahy, kde navštěvoval v roce 1945/46 Státní grafickou školu a tím získal předpoklady pro další studium. Následující rok začal studovat na katedře textilního designu Uměleckoprůmyslové školy v Praze. Studium ukončil v roce 1951. Vzhledem k totalitnímu vývoji v zemi 28. srpna 1968 odcestoval se svou rodinou do Itálie a po přechodném pobytu ve městech Trento a Neumarkt se usadil v Bolzanu, kde žil až do své smrti.\n\nKavan obdržel v roce 1958 Grand Prix na světové výstavě Expo 58.\n\n\n\n\n\n"}
{"id": "819053", "url": "https://cs.wikipedia.org/wiki?curid=819053", "title": "Sibiřské turkické jazyky", "text": "Sibiřské turkické jazyky\n\nSibiřské turkické jazyky (severovýchodní větev) označují jednu z šesti velkých větví turkické jazykové rodiny, které navzájem spojuje geografické vymezení, protože s nimi mluví turkické národy na Sibiři. Sibiřské jazyky se ještě dále dají dělit na severní, kam patří jakutština a dolganština, a jižní, kam patří více jazyků, které se někdy ještě dělí, ovšem tato dělení již mohou být více rozrůzněná. Mezi sibiřské jazyky je řazena také altajština (ovšem altajština působí určité problémy, protože jižní podoba – jižní altajština – vykazuje silné spojení s kyrgyzštinou z historických důvodů a severní altajština zase s ostatními jižními sibiřskými turkickými jazyky). Určité společné znaky sibiřských jazyků vykazuje jinak ujgurský jazyk západní jugurština.\n\n\n"}
{"id": "819058", "url": "https://cs.wikipedia.org/wiki?curid=819058", "title": "Kanton Londinières", "text": "Kanton Londinières\n\nKanton Londinières (fr. \"Canton de Londinières\") je francouzský kanton v departementu Seine-Maritime v regionu Horní Normandie. Skládá se ze 16 obcí.\n\n"}
{"id": "819063", "url": "https://cs.wikipedia.org/wiki?curid=819063", "title": "Sharia4Holland", "text": "Sharia4Holland\n\nSharia4Holland je radikální islámské hnutí, otevřeně usilující o nastolení práva šaría v Nizozemsku. Sharia4Holland je původem odnož belgické extremistické sítě Sharia4Belgium. V posledních měsících rozdávala Sharia4Holland letáčky na ulicích v Haagu a Utrechtu a na Occupy Movement v Amsterdamu .\n\nCelé hnutí je monitorováno nizozemskou tajnou službou AIVD. Hnutí Sharia4Holland kritizovali nizozemští politici, včetně některých muslimských. Politici jako Ahmed Marcouch odsuzují násilné myšlenky hnutí, liberálně-konzervativní politička Jeanine Hennis-Plasschaertová nazývá zastrašující chování hnutí za \"neuvěřitelné\". Strana pro svobodu chce hnutí postavit mimo zákon.\n\nDne 7. prosince 2011, v rámci diskuse v divadle De Balie v Amsterdamu s Tofikem Dibim ze Strany Zelených, skupina asi 20 radikálních muslimů vtrhla dovnitř, křičela a házela vejce a žádala smrt kanadské spisovatelky Irshad Manjimové, která právě představovala svoji novou knihu \"Islám, Svoboda a Láska\". Poté, co byly násilnosti ukončeny, dva muži z Belgie, 19 a 22 let, členové Sharia4Holland, byl zatčeni za urážky a vyhrožování.\n\n25. května 2012 uspořádalo hnutí Sharia4Holland na náměstí De Dams v Amsterdamu tiskovou konferenci společně s Anjem Choudarym z Islam4UK, která měla být součástí tzv. Globální konference o šaría. Během konference mluvčí Sharia4Holland prohlásil, že Geert Wilders bude \"vyřešen\" v okamžiku, kdy se Nizozemsko stane islámským státem a že bychom se měli \"poučit z případu Thea van Gogha\" . Mluvčí byl zatčený za výhrůžky nizozemskou policií, předvolán k soudu a propuštěn na svobodu o 48 hodin později. Když byl na konferenci také pozván odsouzený Fouad Belkacem z Sharia4Belgium, Strana pro svobodu požádala ministry Ivo Opsteltena a Gerd Leerse k označení Belkacema jako persony non grata. Pro zakázaní konference však nebyl žádný právní důvod.\n"}
{"id": "819066", "url": "https://cs.wikipedia.org/wiki?curid=819066", "title": "SS Belgic", "text": "SS Belgic\n\nSS Belgic je název čtyř různých lodí:\n\n"}
{"id": "819069", "url": "https://cs.wikipedia.org/wiki?curid=819069", "title": "World Baseball Classic", "text": "World Baseball Classic\n\nWorld Baseball Classic je turnaj národních reprezentačních týmů v baseballu, který je organizován Mezinárodní baseballovou federací (IBAF). Zaveden byl do programu v roce 2006 a je v současnosti vrcholnou světovou soutěží národních týmů. Do roku 2011 se paralelně hrál Baseball World Cup (Světový pohár), jehož vítěz získával titul mistra světa, a do roku 2008 také olympijský turnaj. Po vyřazení baseballu z programu olympijských her a poté, co se IBAF rozhodla nepokračovat v pořádání Světového poháru, se turnaj World Baseball Classic stal hlavním soutěží národních týmů. Na rozdíl od svých předchůdců turnaj umožňuje větší účast nejlepších profesionálů včetně hráčů Major League Baseball. Turnaje se účastnilo šestnáct pozvaných týmů, od roku 2013 je dvanáct týmů nasazeno do hlavní soutěže a dalších šestnáct do kvalifikace, kde se bude bojovat o zbylé čtyři místa v hlavní soutěži.\nDo kvalifikace byla pozvána také Česká republika.\n\nProzatím se konaly tři ročníky World Baseball Classic - v letech 2006, 2009 a 2013 . Další je plánován za čtyři roky.\n\n"}
{"id": "819071", "url": "https://cs.wikipedia.org/wiki?curid=819071", "title": "Bohuš Víger", "text": "Bohuš Víger\n\nBohuš Víger (17. prosince 1961 – 18. února 2013, Praha) byl československý fotbalista, záložník. Po skončení aktivní kariéry pracoval jako hráčský agent.\n\nV lize hrál za Slovan Bratislava, Duklu Praha, Slavii Praha, Bohemians Praha a Švarc Benešov. Za mládežnickou reprezentaci Československa nastoupil v 29 utkáních a dal 3 góly. V nejvyšší soutěži nastoupil v 230 (229) utkáních a dal 5 gólů.\n\n"}
{"id": "819072", "url": "https://cs.wikipedia.org/wiki?curid=819072", "title": "Ladislav Richter", "text": "Ladislav Richter\n\nLadislav Richter (* 21. října 1961) je bývalý český fotbalista, záložník.\n\nV lize hrál za Baník Ostrava a Sigmu Olomouc. Nastoupil celkem ve 32 utkáních a dal 4 góly. Ve druhé nejvyšší soutěži hrál i za VTJ Tábor.\n\n\n"}
{"id": "819073", "url": "https://cs.wikipedia.org/wiki?curid=819073", "title": "Pravoslav Sukač", "text": "Pravoslav Sukač\n\nPravoslav Sukač (* 24. ledna 1964) je bývalý český fotbalista, záložník.\n\nHrál za Baník Ostrava, RH Cheb a Zbrojovku Brno. V československé lize nastoupil ve 38 utkáních. Reprezentoval Československo na Mistrovství světa ve fotbale hráčů do 20 let 1983 v Mexiku.\n\n"}
{"id": "819077", "url": "https://cs.wikipedia.org/wiki?curid=819077", "title": "Jun Či-ho", "text": "Jun Či-ho\n\nJun Či-ho (: 윤치호, handža: 尹致昊, : Yun Chi-ho, 26. prosince 1864 – 9. prosince 1945) byl významný korejský aktivista v hnutí za osvícení a nezávislost Korejského císařství a Koreje zpod japonské okupace.\n\nPocházel z tradiční korejské šlechtické rodiny. Jeho otec byl generál a ministr v čosonské vládě. Mladý Či-ho studoval na Vanderbiltově univerzitě v Tennessee a na Emoryho univerzitě v Georgii. Byl též jedním z prvních představitelů korejské YMCA a jihokorejský metodista.\n\nJun Či-ho byl jedním z prvních vůdců korejské moderní demokratické komunity a bojovník za lidská práva. Založil první korejské nevládní organizace pro boj za volební právo, vzdělávání a demokracii Dokliphyuphoi (독립협회;獨立協會), Manmingongdonghoi (만민공동회;萬民共同會) a Shinminhoi (신민회;新民會). Pod pseudonymem ChwaOng (좌옹 ; 佐翁) je také jedním z autorů korejské hymny Ägukka (애국가;愛國歌).\n\nJeho syn Jun Jeongsun je politikem v Jižní Koreji, další syn Jun Gisun je hudebník. Jeho synovec Jun Bo-Sun je 4. prezident Jižní Korey.\n\n"}
{"id": "819087", "url": "https://cs.wikipedia.org/wiki?curid=819087", "title": "Klubíčko", "text": "Klubíčko\n\nKlubíčko může být:\n\n"}
{"id": "819089", "url": "https://cs.wikipedia.org/wiki?curid=819089", "title": "Sune Spångberg", "text": "Sune Spångberg\n\nSune Spångberg (20. května 1930 − 21. června 2012) byl švédský jazzový bubeník. Počátkem šedesátých let hrál s Budem Powellem a Torbjörnem Hultcrantzem. Toto trio spolu později nahrálo několik alb. V letech 1970-1991 byl členem skupiny Iskra. Spolupracoval také například s Albertem Aylerem. Své poslední studiové album s názvem \"Surviving\" vydal v roce 2009 a krátce před svou smrtí nahrál koncertní album \"Liberté, égalité, humanité\".\n\n"}
{"id": "819090", "url": "https://cs.wikipedia.org/wiki?curid=819090", "title": "František Šulc", "text": "František Šulc\n\nJméno a příjmení František Šulc nese více známých osobností:\n\n\n"}
{"id": "819091", "url": "https://cs.wikipedia.org/wiki?curid=819091", "title": "Jan Šulc", "text": "Jan Šulc\n\nJméno a příjmení Jan Šulc nese více známých osobností:\n\n\n"}
{"id": "819092", "url": "https://cs.wikipedia.org/wiki?curid=819092", "title": "Cosa Brava", "text": "Cosa Brava\n\nCosa Brava je americká improvizační experimentální hudební skupina. Skupinu založil v březnu 2008 multiinstrumentalista Fred Frith. Skupinu dále tvoří Zeena Parkins (klávesy, akordeon), Carla Kihlstedt (housle), Matthias Bossi (bicí) a The Norman Conquest (zvukové efekty). Skupina dosud vydala dvě alba s názvy \"Ragged Atlas\" (2010) a \"The Letter\", obě u švýcarského vydavatelství Intakt Records.\n"}
{"id": "819093", "url": "https://cs.wikipedia.org/wiki?curid=819093", "title": "František Šulc (kněz)", "text": "František Šulc (kněz)\n\nFrantišek Šulc (8. července 1851 Brdo – 24. března 1921 ?) byl český katolický kněz, profesor dogmatiky v Hradci Králové, čestný kanovník katedrální kapituly v Hradci Králové, papežský komoří, rada biskupské konzistoře a biskupský bibliotekář.\n\nNarodil se 8. července 1851 ve vesnici Brdo u Nové Paky. Studoval v Jičíně a Hradci Králové. Byl vysvěcen roku 1875 a působil krátce jako kaplan v Golčově Jeníkově. Poté vystudoval Frintaneum (C. k. vyšší vzdělávací institut pro kněží, zvaný též Augustineum) ve Vídni, kde se stal doktorem bohosloví. Roku 1881 byl jmenován profesorem dogmatiky v královéhradeckém semináři (diecézním teologickém učilišti), kde vyučoval až do své smrti.\n\nDo konce života působil jako horlivý propagátor a řečník, snažil se kulturně i politicky organizovat katolický lid, psal knihy, publikoval v časopisech a přednášel. Kromě sbírek kázání psal o Janu Husovi a jeho učení z katolického pohledu. Byl funkcionářem různých korporací, předsedou Tiskového družstva. Po smrti ThDr. Josefa Mrštíka (1854–1914) převzal funkci předsedy diecézní Cyrilské Jednoty, jíž předsedal naposledy 27. ledna 1921. Zemřel 24. března 1921 a byl pohřben ve Staré Pace.\n\nVystupoval slovem i písmem proti nově vznikající Církvi československé, odštěpující se po roce 1919 od římskokatolické církve. V Holohlavech při své návštěvě (dle pamětí tamního katolického kaplana Jana Petráska) byl tento „slovutný kazatel, velmi oblíbený řečník holohlavského kostela“ od jejích příznivců inzultován. Při rozjitřeném nedobrovolném předávání vybavení kostela 21. srpna 1920 (dle zúčastněného československého faráře Čeňka Brebise) „přišel, aby zastrašil čsl. faráře, před 6 roky svého žáka,… ale odešel rozhněván s nepořízenou“.\n\n\n"}
{"id": "819094", "url": "https://cs.wikipedia.org/wiki?curid=819094", "title": "Všečínské shromáždění lidových zástupců", "text": "Všečínské shromáždění lidových zástupců\n\nVšečínské shromáždění lidových zástupců ()\nje jednokomorový parlament Čínské lidové republiky. Zasedá v hlavním městě Pekingu a s 2 980 poslanci je největším parlamentem světa. Zástupci jsou voleni na pět let, po posledních volbách v roce 2018 tvoří většinu poslanci Komunistické strany Číny a předsedou je od 17. března 2018 Li Čan-šu. Zbylé zastoupené strany jsou členy Lidové fronty a jsou taktéž do značné míry ovládány komunistickou stranou.\n\nParlament zasedá každoročně (obvykle na jaře) zhruba na čtrnáct dní. V mezidobí je zastoupen svým Stálým výborem Všečínského shromáždění lidových zástupců, menším orgánem o zhruba 130 členech.\n\nMezi pravomoci parlamentu patří volba prezidenta Čínské lidové republiky a schvalování premiéra Čínské lidové republiky navrženého prezidentem.\n\n"}
{"id": "819099", "url": "https://cs.wikipedia.org/wiki?curid=819099", "title": "Satoranský", "text": "Satoranský\n\nČeské příjmení Satoranský (Satoranská) užívají tito lidé:\n"}
{"id": "819104", "url": "https://cs.wikipedia.org/wiki?curid=819104", "title": "Ústav organické chemie a biochemie Akademie věd České republiky", "text": "Ústav organické chemie a biochemie Akademie věd České republiky\n\nÚstav organické chemie a biochemie AV ČR, v. v. i. (ÚOCHB), je výzkumná instituce Akademie věd České republiky, náplní jejíž práce je základní výzkum v oblasti organické chemie, biochemie a v příbuzných disciplínách, převážně orientovaný k aplikacím v lékařství a životním prostředí. Ústav se podílí na vzdělávání na universitní úrovni, vedení diplomových a doktorských prací a je sídlem komise pro obhajoby doktorských disertací v oboru organická a bioorganická chemie.\n\nŘeditel: RNDr. PhDr. Zdeněk Hostomský, CSc. (od 1. června 2012)\n\nČestné pozice:\n\nEmeritní pracovníci:\n\nKořeny Ústavu organické chemie a biochemie sahají do období po konci druhé světové války před vznikem Československé akademie věd, kdy byl na Fakultě chemické Českého vysokého učení technického v Praze založen Ústav technologie lučebnin organických a výbušných. Ten byl později přejmenován na Ústav technologie látek organických a poté na Ústav organické technologie. V roce 1950 se stal jádrem nově vzniklého Ústředního ústavu chemického při Ústředí vědeckého výzkumu.\n\nZa oficiální vznik dnešního Ústavu organické chemie a biochemie se považuje rok 1953, kdy byl Ústřední ústav chemický začleněn pod názvem Ústav organické chemie do nově vzniklé Československé akademie věd (ČSAV).\n\nV roce 1955 byl ústav přejmenován na Chemický ústav ČSAV. Ten pak byl v roce 1960 rozdělen na Ústav teoretických základů chemické techniky a Ústav organické chemie a biochemie. Nový název vydržel ústavu až do zániku Československa a vzniku samostatné České republiky.\n\nV roce 1993 byl ústav přejmenován na Ústav organické chemie a biochemie AV ČR. V roce 2007 pak byl transformován do veřejné výzkumné instituce a získal svůj současný název Ústav organické chemie a biochemie AV ČR, v. v. i.\n\n\nVýzkum v ÚOCHB se realizuje prostřednictvím samostatných výzkumných a servisních skupin (stav k 1. 6. 2016):\n\nVýzkum probíhá v těchto oborech:\n\nV roce 2009 založil ústav dceřinou společnost IOCB TTO s.r.o. (Institute of Organic Chemistry and Biochemistry Technology Transfer Office), která pro něj zajišťuje služby v oblasti ochrany a managementu duševního vlastnictví a jeho využití. IOCB TTO vyhledává vhodné projekty v lékařské chemii, materiálových vědách, biologii či odvětvích chemie pro další aplikační vývoj, pomáhá vědcům při tvorbě přihlášek vynálezů a administraci udělených patentů, při vyhledávání partnerů a investorů, při licenčních jednáních apod.\n\nVýkonným ředitelem společnosti byl k červnu 2016 prof. Ing. Martin Fusek, CSc.\n\n"}
{"id": "819105", "url": "https://cs.wikipedia.org/wiki?curid=819105", "title": "František Šulc (házenkář, 1950)", "text": "František Šulc (házenkář, 1950)\n\nFrantišek Šulc st. (* 8. června 1950, Chotěboř) je československý házenkář, účastník LOH 1976, trojnásobný nejlepší házenkář Slovenska, později trenér.\n\nHráčskou kariéru začal v Karviné, poté osm roků strávil v Trnavě, kde se mu narodily děti Daniela a František.\nHrával na pozici spojky. Stal se trojnásobným nejlepším házenkářem Slovenska (v letech 1974, 1979 a 1981).\nByl součástí týmu, který reprezentoval Československo v házené na Letních olympijských hrách 1976 v Montrealu, kde se umístil na sedmém místě. Odehrál zde všech 5 utkání a zaznamenal v nich celkem 12 gólů.\n\nPozději byl úspěšným trenérem házenkářů na Slovensku, začínal v Topoľčanech, vedl mnohé kluby, ŠKP Bratislava, Nové Zámky a dvakrát prvoligovou Trnavu, kde skončil při jejím postupu do interligy (HIL). Vrcholem jeho trenérské kariéry byl post reprezentačního trenéra na Letních olympijských hrách 1992 v Barceloně. Od roku 2004 byl trenérem házenkářů MŠK SIRS Považská Bystrica,\nkde skončil v prosinci 2008. Od sezóny 2011/2012 působí na funkci sportovního ředitele házenkářského klubu HK Topoľčany.\n\nJe otcem slovenského házenkáře Františka Šulce (* 1978).\n\n"}
{"id": "819116", "url": "https://cs.wikipedia.org/wiki?curid=819116", "title": "Rajská zahrada (Pražský hrad)", "text": "Rajská zahrada (Pražský hrad)\n\nRajská zahrada na Pražském hradě je spolu se zahradou Na Valech a Hartigovskou zahradou součást hradních jižních zahrad. Ze severu je ohraničena hradními paláci, ze západu Hradčanským náměstím, z jihu Zámeckými schody a na východní straně plynule přechází do zahrady Na Valech. Zahrada byla v polovině 16. století upravována arcivévodou Ferdinandem Tyrolským a pak také císařem Rudolfem II. a posléze i jeho bratrem Matyášem. Ve dvacátých letech 20. století prošla opětovnou rekonstrukcí, jíž vedl Josip Plečnik. Během ní byla například přesunuta kašna či instalována kamenná mísa.\n"}
{"id": "819118", "url": "https://cs.wikipedia.org/wiki?curid=819118", "title": "Sierra McCormick", "text": "Sierra McCormick\n\nSierra McCormick (*28. října 1997, Asheville, Severní Karolína, USA) je americká zpěvačka a herečka, která se proslavila rolí Olive Doyle v seriálu Farma R.A.K. \n\n\n"}
{"id": "819126", "url": "https://cs.wikipedia.org/wiki?curid=819126", "title": "Kanton Offranville", "text": "Kanton Offranville\n\nKanton Offranville (fr. \"Canton d'Offranville\") je francouzský kanton v departementu Seine-Maritime v regionu Horní Normandie. Skládá se z 18 obcí.\n\n"}
{"id": "819129", "url": "https://cs.wikipedia.org/wiki?curid=819129", "title": "UNIMA", "text": "UNIMA\n\nUNIMA (francouzsky \"Union International de la Marionnette\", česky Mezinárodní loutkářská unie) je první mezinárodní loutkařskou organizací. Založena byla roku 1929 v Československu, které bylo v té době považováno za ráj loutkového divadla. Později přesunula své ústředí do Paříže.\n\nKolem roku 1930 působilo v Československu zhruba 3000 loutkových divadel pod různými spolky či na školách. Navazovali na daleko starší existenci lidových loutkářů a herců v Evropě. V době mezi světovými válkami v Československu u nás působily i významné scény, zejména v Plzni Loutkové divadlo feriálních osad, kde vznikaly dodnes známé loutky Spejbla a Hurvínka. \n\nŠiroká a kvalitní základna dala vzniknout Mezinárodní loutkářské organizaci. Stalo se tak 20. května 1929 v pražském divadle Říše loutek. Zakládajícími členy bylo 11 evropských států a prvním předsedou se stal PhDr Jindřich Veselý. Do roku 1972 byla sídlem generálního sekretariátu této organizace Praha. Později přesídlil do Paříže. Po roce 2000 UNIMA sdružovala 9000 členů z 80 zemí pěti kontinentů.\n\nUNIMA pořádá různá setkání, jako jsou kongresy, semináře, konference. Organizuje četné výstavy a festivaly ve světě.\n\nČeskoslovenské středisko bylo zakládajícím členem unie. Po vzniku samostatné České republiky bylo roku 1993 založeno České středisko, které sídlilo v Divadelním ústavu (pozdější Institut umění – Divadelní ústav, IDU). Mimo jiné vydává časopis Loutkář a pořádá festival Přelet nad loutkářským hnízdem.\n\nPři oslavách 50. výročí v roce 1979 byla na budově divadla Říše loutek odhalena pamětní deska, připomínající založení unie. Autorem desky byl sochař Bohumír Koubek. Na desce je zastoupeno 7 evropských zemí svými národními kašpárky: Tchantches (Belgie), Pulcinella (Itálie), Punch (Anglie), Kašpárek (Česko), Petruška (Rusko), Guignol (Francie) a Kasperl (Německo).\n\nV letech 1991–1995 udělovalo České středisko UNIMA ocenění jednotlivcům či souborům za výrazný umělecký počin v oblasti profesionálního a amatérského loutkového divadla. Roku 1997 ji přejmenovala na cenu \"Erik\", kterou udílela nejlepší inscenaci sezóny. Od roku 1999 došlo ke změně rozhodování, kdy kromě členů Českého střediska UNIMA hlasovali i diváci v anketě a oslovení odborníci i širší umělecká veřejnost. Cenu Erik tvoří plastika od výtvarníka Jaroslava Doležala.\n\nDržiteli ceny UNIMA se stali:\n\nCenu Erik získaly tyto inscenace:\n\nV Prachaticích je na Velkém náměstí Muzeum české loutky a cirkusu, kde má své expozice Národní muzeum z Prahy. Zde je možné studovat i historii českého loutkařství. \n\n"}
{"id": "819131", "url": "https://cs.wikipedia.org/wiki?curid=819131", "title": "Tadeáš Zezula", "text": "Tadeáš Zezula\n\nTadeáš Zezula (* 3. března 1993, Brno, Česká republika) je český fotbalový obránce, momentálně působící v třetiligovém klubu MSK Břeclav. V roce 1999 začal chodit na školu ZŠ Nesovice, poté v roce 2004 začal chodit na Gymnázium Bučovice. Maturitu úspěšně absolvoval v roce 2012. Zezula má tři sestry, starší Alžbětu, dvojče Marii a mladší Ditu. Momentálně žije v malé vesnici kousek od města Vyškov.\n\nAktuální k 26. května 2013\n"}
{"id": "819132", "url": "https://cs.wikipedia.org/wiki?curid=819132", "title": "Noël Browne", "text": "Noël Browne\n\nNoël Browne (20. prosince 1915 – 21. května 1997) byl irský politik. V letech 1948–1951 byl ministrem zdravotnictví Irska. V letech 1948–1954, 1957–1973 a 1977–1981 byl poslancem irského parlamentu. Jeho zdravotnický program (tzv. \"Mother and Child Scheme\") v roce 1951 způsobil roztržku vlády Johna A. Costella s vlivnou katolickou církví. Spor nakonec vedl k pádu vlády. Program se církvi zdál příliš socialistický a otevírající cestu k potratům. Browne byl členem několika politických stran: \"Clann na Poblachta\", \"Fianna Fáil\", \"National Progressive Democrats\", \"Labour Party\" a \"Socialist Labour Party\". V Irsku patřil k nejpopulárnějším politickým osobnostem, v roce 2010 se anketě Největší Ir umístil na 6-10. místě.\n\n\n"}
{"id": "819134", "url": "https://cs.wikipedia.org/wiki?curid=819134", "title": "Jiří Huška", "text": "Jiří Huška\n\nJiří Huška (* 27. ledna 1988, Brno, Československo) je český fotbalový obránce, momentálně působící v prvoligovém týmu FC Zbrojovka Brno.\n\nAktuální k 26. května 2012\n"}
{"id": "819136", "url": "https://cs.wikipedia.org/wiki?curid=819136", "title": "Jiří Janoščin", "text": "Jiří Janoščin\n\nJiří Janoščin (* 8. října 1992, Brno, Československo) je český fotbalový obránce, momentálně působící v prvoligovém týmu FC Zbrojovka Brno.\n\nJeho otec Jiří Janoščin st. (* 14. listopadu 1964, Brno, Československo) je bývalým předsedou fotbalového klubu FC Dosta Bystrc-Kníničky a se Zbrojovkou Brno vyhrál v sezoně 1982/83 dorostenecký titul, jeho dědeček Juraj Janoščin (19. dubna 1941, Giraltovce, Slovenský stát – 27. června 1998) byl prvoligovým hráčem Tatranu Prešov, Zbrojovky Brno a Baníku Ostrava.\n\nAktuální k 26. května 2012\n\n"}
{"id": "819137", "url": "https://cs.wikipedia.org/wiki?curid=819137", "title": "Michael Kršák", "text": "Michael Kršák\n\nMichael Kršák (* 6. března 1991, Brno, Československo) je český fotbalový obránce, momentálně působící v prvoligovém týmu FC Zbrojovka Brno.\n\nAktuální k 26. května 2012\n"}
{"id": "819138", "url": "https://cs.wikipedia.org/wiki?curid=819138", "title": "Luděk Brož", "text": "Luděk Brož\n\nJméno a příjmení Luděk Brož se může vztahovat k následujícím osobnostem:\n\n"}
{"id": "819140", "url": "https://cs.wikipedia.org/wiki?curid=819140", "title": "Mistrovství Evropy juniorů v plavání 2011", "text": "Mistrovství Evropy juniorů v plavání 2011\n\nMistrovství Evropy juniorů v plavání 2011 proběhlo od 6. do 10. července 2011 v srbském Bělehradu. Na tomto mistrovství startovali děvčata narozená v roce 1995 nebo 1996 a chlapci narozeni v letech 1993 a 1994. Šampionát byl organizován evropskou plaveckou federací LEN.\n\nTéto soutěže se zúčastnilo 505 plavců (261 chlapců, 244 dívek) ze 43 zemí. Týmy jsou z :\n\nTato stránka je upraveným překladem 2011 European Junior Swimming Championships\n\n"}
{"id": "819141", "url": "https://cs.wikipedia.org/wiki?curid=819141", "title": "David Farmačka", "text": "David Farmačka\n\nDavid Farmačka (* 25. ledna 1991, Brno, Československo) je český fotbalový záložník, momentálně působící v prvoligovém týmu FC Zbrojovka Brno.\n\nAktuální k 26. května 2012\n"}
{"id": "819143", "url": "https://cs.wikipedia.org/wiki?curid=819143", "title": "Patrick Pearse", "text": "Patrick Pearse\n\nPatrick Henry Pearse, irsky Pádraig Anraí Mac Piarais (10. listopadu 1879 – 3. května 1916) byl irský politik, spisovatel a revolucionář. Byl klíčovou osobností tzv. Velikonočního povstání roku 1916, v němž irští republikáni povstali proti britské správě v boji za nezávislost Irska. Pearse vedl během povstání nejaktivnější složku - Irské republikánské bratrství (\"Irish Republican Brotherhood\"). Když revolucionáři vyhlásili Irskou republiku, byl Pearse prohlášen jejím prezidentem. Povstání však bylo potlačeno a Pearse byl roku 1916 popraven. Pro Iry je národním hrdinou, v anketě Největší Ir z roku 2010 obsadil 6.-10. místo.\n\n"}
{"id": "819144", "url": "https://cs.wikipedia.org/wiki?curid=819144", "title": "Kanton Saint-Saëns", "text": "Kanton Saint-Saëns\n\nKanton Saint-Saëns (fr. \"Canton de Saint-Saëns\") je francouzský kanton v departementu Seine-Maritime v regionu Horní Normandie. Skládá se z 15 obcí.\n\n"}
{"id": "819145", "url": "https://cs.wikipedia.org/wiki?curid=819145", "title": "Rostislav Varaďa", "text": "Rostislav Varaďa\n\nRostislav Varaďa (* 4. února 1992, Brno, Československo) je český fotbalový záložník, momentálně působící v prvoligovém týmu FC Zbrojovka Brno.\n\nAktuální k 26. května 2012\n"}
{"id": "819149", "url": "https://cs.wikipedia.org/wiki?curid=819149", "title": "Jindřich Stehlík", "text": "Jindřich Stehlík\n\nJindřich Stehlík (* 30. června 1992, Brno, Československo) je český fotbalový útočník, momentálně působící v prvoligovém týmu FC Zbrojovka Brno.\n\nAktuální k 26. května 2012\n"}
{"id": "819150", "url": "https://cs.wikipedia.org/wiki?curid=819150", "title": "Jakub Štourač", "text": "Jakub Štourač\n\nJakub Štourač (* 12. ledna 1991, Brno) je český fotbalový útočník, momentálně působící v prvoligovém týmu FC Zbrojovka Brno.\n\nAktuální k 12. června 2013\n"}
{"id": "819153", "url": "https://cs.wikipedia.org/wiki?curid=819153", "title": "Pavel Lapeš", "text": "Pavel Lapeš\n\nPavel Lapeš (* 2. července 1993, Brno, Česká republika) je český fotbalový útočník, momentálně působící v druho ligovém týmu 1.SC Znojmo FK.Vítěz prvního ročníku Juniorské ligy.Postupně prošel Znojmem,Zbrojovkou,Kroměříží,Břeclaví a nyní je opět v týmu 1.SC Znojmo FK\n\nAktuální k 26. května 2012\n"}
{"id": "819159", "url": "https://cs.wikipedia.org/wiki?curid=819159", "title": "Sylva Fischerová", "text": "Sylva Fischerová\n\nSylva Fischerová (*  Praha) je česká básnířka, prozaička a klasická filoložka.\n\nStudovala francouzštinu na jazykové škole v Brně, v roce 1983 začala studovat filozofii na Filozofickou fakultu UK a fyziku na Matematicko-fyzikální fakultě UK, v roce 1985 přešla na klasickou filologii na FF UK, kde v roce absolvovala s diplomovou prací \"Problém jednoty areté u Platóna (na dialogu Prótagoras)\".\n\nV letech 1995–2003 absolvovala tamtéž postgraduální studium, které zakončila disertační prací \"Mohou Múzy lhát? (Múzy v prooimiu Hésiodovy Theogonie)\".\n\nOd roku 1992 pracuje v Ústavu řeckých a latinských studií jako odborná asistentka. V současnosti přednáší starou řeckou literaturu, náboženství a filosofii na Karlově univerzitě.\n\nJe autorkou sedmi básnických sbírek, píše také povídky a knihy pro děti.\n\nJe dcerou českého filosofa a prvního poválečného rektora Univerzity Palackého Josefa Ludvíka Fischera a psycholožky Jarmily Fischerové (1926–1992). Byla nevlastní (polorodnou) sestrou básnířky Violy Fischerové a švagrovou spisovatelů Karla Michala a Josefa Jedličky.\n\nJejím manželem byl novinář Martin Komárek.\n\n\n\n\n"}
{"id": "819162", "url": "https://cs.wikipedia.org/wiki?curid=819162", "title": "Igor Súkenník", "text": "Igor Súkenník\n\nIgor Súkenník (* 14. listopadu 1966) je bývalý slovenský fotbalista, záložník.\n\nHrál za Spartak Trnava, DAC Dunajská Streda, Chemlon Humenné, Baník Prievidza, MŠK Rimavská Sobota a FC Nitra. V evropských pohárech nastoupil ve 4 utkáních.\n\n"}
{"id": "819163", "url": "https://cs.wikipedia.org/wiki?curid=819163", "title": "Gmina Krzyżanowice", "text": "Gmina Krzyżanowice\n\nGmina Krzyżanowice je vesnická gmina (administrativní okrsek) v ratibořském okresu a Slezském vojvodství na jihu Polska. V letech 1975–1998 byla gmina součástí Katovického vojvodství.\n\nSídlem gminy je obec Krzyżanowice.\n\nDo gminy Krzyżanowice patří 10 vesnic: Bieńkowice, Bolesław, Chałupki, Nowa Wioska, Owsiszcze, Roszków, Rudyszwałd, Tworków, Zabełków.\n\nGmina Krzyżanowice sousedí s gminami Gorzyce, Krzanowice, Lubomia, Ratiboř. Gmina sousedí s Českou republikou.\n\n"}
{"id": "819166", "url": "https://cs.wikipedia.org/wiki?curid=819166", "title": "Bieńkowice (Slezské vojvodství)", "text": "Bieńkowice (Slezské vojvodství)\n\nBieńkowice je obec v Polsku ve slezském vojvodství, okrese Ratiboř v gmině Krzyżanowice.\n\nPrvní známá písemná zmínka o obci pochází z roku 1283.\n\nBieńkovice byla jednou ze dvu vesnicich v pruské častí slezské diecéze vratislavské, kde bylo na začátku 20. století používáno lašské nářečí.\n\nObec se nachází v nadmořské výšce 215 metrů. K 31. prosinci roku 2008 žilo v obci 1 159 obyvatel.\n"}
{"id": "819167", "url": "https://cs.wikipedia.org/wiki?curid=819167", "title": "Bolesław (Slezské vojvodství)", "text": "Bolesław (Slezské vojvodství)\n\nBolesław je obec v Polsku ve slezském vojvodství, okrese Ratiboř v gmině Krzyżanowice.\n\nPrvní známá písemná zmínka o obci pochází z roku 1377.\n\nObec se nachází v nadmořské výšce 234 metrů. K 31. prosinci roku 2008 žilo v obci 497 obyvatel.\n"}
{"id": "819170", "url": "https://cs.wikipedia.org/wiki?curid=819170", "title": "Strážiště (Křemešnická vrchovina)", "text": "Strážiště (Křemešnická vrchovina)\n\nStrážiště (744 m n. m.) je vrchol v České republice ležící v Křemešnické vrchovině. Je to nejvyšší bod podřazené Pacovské pahorkatiny, nachází se asi 7 km severně od Pacova a asi 3 km jižně od Lukavce.\n\nVrchol je centrálním bodem 4 km dlouhého hřebenu. Západním postranním vrcholem je Hřeben (685 m) a na severovýchodě je to Spálený vrch (718 m). Pod vrcholem vede Sovova naučná stezka (Pacov - Lukavec) a zelená turistická značka.\n\nPřímo na vrcholu byla již v roce 1878 vybudována dřevěná rozhledna. Nyní zde stojí televizní vysílač, který je dominantou celého hřebenu. Na jihozápadním svahu, v místech kde vyvěrá pramen, byla v polovině 18. století postavena kaple sv. Jana Křtitele. Na severním úpatí hřebenu se nachází přírodní rezervace Údolí potoka u Dolské myslivny.\n"}
{"id": "819178", "url": "https://cs.wikipedia.org/wiki?curid=819178", "title": "Lomná (okres Námestovo)", "text": "Lomná (okres Námestovo)\n\nLomná je obec na Slovensku v okrese Námestovo.\n\nPrvní známá písemná zmínka o obci pochází z roku 1600. V obci je moderní římskokatolický kostel Božského srdce Ježíšova.\n\nObec se nachází v nadmořské výšce 690 metrů a rozkládá se na ploše 21,56 km². K 31. prosinci roku 2017 žilo v obci 914 obyvatel.\n\n"}
{"id": "819179", "url": "https://cs.wikipedia.org/wiki?curid=819179", "title": "Mútne", "text": "Mútne\n\nMútne je obec na Slovensku v okrese Námestovo ležící na úpatí Oravských Beskyd.\n\nPrvní známá písemná zmínka o obci pochází z roku 1659. V obci je neogotický římskokatolický kostel svaté Marie Magdalény z 19. století.\n\nObec se nachází v nadmořské výšce 836 metrů a rozkládá se na ploše 64,45 km². K 31. prosinci roku 2017 žilo v obci 2 990 obyvatel.\n"}
{"id": "819180", "url": "https://cs.wikipedia.org/wiki?curid=819180", "title": "Michal Hejný", "text": "Michal Hejný\n\nMichal Hejný (25. května 1955 Praha – 22. října 1996 Oneonta, Otsego County, USA) byl herec, student DAMU, který v roce 1978 ve svých 23 letech emigroval do Spojených států. České veřejnosti je znám z role Čendy Bujnocha ve filmu \"Dívka na koštěti\".\n\nMichal se narodil v rodině vědeckých pracovníků. Jeho otcem byl český botanik Slavomil Hejný, matkou rostlinná fyzioložka Liselotte Teltscherová. Po absolvování základní školy byl přijat na hudebně dramatické oddělení Státní konzervatoře v Praze, kde se setkal s řadou zajímavých lidí. Profesorkou herectví mu zde byla Jaroslava Adamová.\n\nPo dvou letech na konzervatoři přešel společně se spolužačkami Simonou Stašovou a Janou Paulovou na DAMU. Zde se však díky své příliš nonkonformní povaze dostal do sporu s jednou z vyučujících, komunistkou Světlou Amortovou, což nakonec vyústilo v jeho vyloučení ze školy.\n\nPoté působil dvě sezony v Severomoravském divadle v Šumperku, kde byla jeho kolegyní m.j. herečka Jiřina Jelenská.\n\nV létě 1978 vycestoval Hejný na devizový příslib do Itálie, kde měl řadu přátel a odkud se již nevrátil. Po krátkém pobytu v Římě odcestoval do USA, kam ho to již od školních let táhlo. Zde se dostal na slavnou hereckou školu Lee Strasberga (Lee Strasberg Theatre and Film Institute), ale studium nedokončil a vzdal se i své herecké kariéry. Podle jeho vlastních slov bylo pro něj herectví jen prostředkem, jak uniknout před komunistickým útlakem.\n\nKromě všeobecně známé role v \"Dívce na koštěti\" se mihl před kamerou v seriálech \"Žena za pultem\" a dvě věty (stopáž 4:00) v 17. díle 30 případů majora Zemana (není uveden v titulcích). Vzhledem k zákazu filmování v prvních ročnících konzervatoře a DAMU však jeho filmografie nečítá vícero položek.\n\nV Americe se nakazil virem HIV, načež se u něj rozvinula AIDS vyvolaná PML, na niž posléze zemřel.\n"}
{"id": "819185", "url": "https://cs.wikipedia.org/wiki?curid=819185", "title": "Tempest (album, Bob Dylan)", "text": "Tempest (album, Bob Dylan)\n\nTempest je pětatřicáté studiové album Boba Dylana. Album vyšlo v září 2012 u vydavatelství Columbia Records. Producentem alba je Jack Frost, což je Dylanův pseudonym, pod kterým produkoval již několik svých alb.\n\n"}
{"id": "819186", "url": "https://cs.wikipedia.org/wiki?curid=819186", "title": "Nowa Wioska (okres Ratiboř)", "text": "Nowa Wioska (okres Ratiboř)\n\nNowa Wioska je obec v Polsku ve slezském vojvodství, okrese Ratiboř v gmině Krzyżanowice.\n\nObec se nachází v nadmořské výšce 217 metrů. K 31. prosinci roku 2008 žilo v obci 343 obyvatel.\n"}
{"id": "819188", "url": "https://cs.wikipedia.org/wiki?curid=819188", "title": "Ovsiště", "text": "Ovsiště\n\nOwsiszcze (, ) je obec v Polsku ve slezském vojvodství, okrese Ratiboř v gmině Krzyżanowice.\n\nObec byla založena pravděpodobně ve 14. století. První známá písemná zmínka o obci pochází z roku 1425. V 18. století obec patřila rodu Lichnovským, a v roce 1772 byla prodána. V roce 1865 zde byla postavena škola a roku 1923 kostel Nejsvětějšího Srdce Ježíšova. Nachází se zde pomník obětí 2. světové války.\n\nObec se nachází v nadmořské výšce 214 metrů. K 31. prosinci roku 2008 žilo v obci 793 obyvatel.\n"}
{"id": "819191", "url": "https://cs.wikipedia.org/wiki?curid=819191", "title": "Svatojanské proudy (opera)", "text": "Svatojanské proudy (opera)\n\nSvatojanské proudy je opera o čtyřech jednáních českého skladatele Josefa Richarda Rozkošného. Libreto napsal původně v německém jazyce Eduard Rüffer (pod názvem \"Die Moldaunixe\", tj. \"Vltavská víla\"), do češtiny je přeložil František Adolf Šubert. Poprvé byla uvedena 3. října 1871 v pražském Prozatímním divadle se značným úspěchem a spolu s pozdější \"Popelkou\" byla nejoblíbenější Rozkošného operou.\n\nPo úspěchu \"Mikuláše\" (1870) se J. R. Rozkošný obrátil k ambicióznějšímu plánu velké romantické opery. V nouzi o domácí libretisty se nakonec přiklonil ke stejnému řešení, jako Bedřich Smetana v případě \"Dalibora\" a \"Libuše\" vznikajících ve stejné době, totiž k německému libretu uznávaného literáta Eduarda Rüffera přeloženému mladým, v českém divadelním životě zběhlým Františkem Adolfem Šubertem, pozdějším ředitelem Národního divadla. Stejně jako v případě \"Mikuláše\" Rozkošnému s instrumentací pomohl jeho přítel, uznávaný skladatel a zkušený kapelník Karel Šebor.\n\nPremiéru v Prozatímním divadle nedirigoval samotný skladatel, ale ujal se jí hlavní kapelník Bedřich Smetana, který dirigoval i její reprízy. Romantická opera vzbudila značný kritický ohlas a dosáhla velmi příznivého přijetí u obecenstva: ještě v měsíci říjnu se dočkala sedmi repríz.\n\nPrvní inscenace v Prozatímním divadle po říjnovém běhu 1871 na repertoár dávána s většími odstupy, což kritika kapelníkovi Smetanovi vyčítala. Přesto do roku 1874 dosáhla velmi dobrého počtu 18 repríz, což ji řadilo mezi nejoblíbenější domácí opery 70. let 19. století. Nová hudební nastudování následovala v roce 1877 (tři představení) a roku 1880 v mírně přepracovaném znění (dvě představení). V Národním divadle byly \"Svatojanské proudy\" uvedeny roku 1885 (šestkrát) a naposledy roku 1895 (pětkrát). Úspěšně je uvedlo rovněž Národní divadlo v Brně, poprvé roku 1887 – této inscenaci věnoval obsáhlý referát Leoš Janáček – a znovu v letech 1891 a 1913. V Městském divadle v Plzni ji uvedla společnost Pavla Švandy ze Semčic ml. poprvé roku 1892. Poslední profesionální inscenaci připravilo roku 1928 Divadlo sdružených měst východočeských. Mnohem častěji byla jako koncertní kus uváděna předehra k opeře.\n\nLibreto bylo vydáno tiskem roku 1871 a roku 1882 byl Hudební maticí vydán i klavírní výtah opery – jako jedné z prvních českých oper a jako jediné Rozkošného opery vůbec.\n\nRüfferovo romantické libreto připomínající kouzelné hry oblíbené na přelomu 18. a 19. století bylo v době vzniku stále přitažlivé pro publikum, dobová kritika je však hodnotila jako zastaralé a tento přístup se dále stupňoval: František Pala o něm ve 30. letech 20. století píše: „Rüfferovo libreto je po všech stránkách slabá, napodobivá práce s vlivy Čelakovského, Máchovými, Goethovými (der Fischer) a lžiromantických povídek; o básnické dikci, vazbě a estetickém vkusu nelze ani hovořiti.“ Navíc dobová kritika žehrala na to, že překlad „bohužel není […] z nejpodařejnějších“ a obsahuje „mnohé germanismy a deklamační hříchy“. Způsob zachycení nadpřirozeného světa či loveckého prostředí navíc poukazovaly na německý literární romantismus spíše než na proklamované české lidové kořeny. Opera má v zásadě číslovou formu, a i když jsou zde pokusy o modernější českou deklamaci, je hlavním vzorem pro stavbu árií a ansámblů německá romantická opera ve stylu Carla Marii von Webera. Lyrická, „nasládlá“ melodika připomínala kritikům Gounoda, nebo Halévyho, byla však jedním z hlavních příčin diváckého úspěchu díla. I kritika oceňovala „melodickou plnost, bohatství ladných zvuků, svižnost zpěvu a tu a tam exotickým půvabem dýchající, efektní instrumentaci“; Jan Ludevít Procházka však se ptal, \"zdali tyto tvary melodické mají také vlastní svoji tvářnost, zdali jsou čerpány přímo z idey dramatické čili zdali jsou více rázu povšechného.\" Až na řídké epizody převládá lyrická nálada, což vede k jisté jednotvárnosti, zvláště v kombinaci s malou vynalézavostí rytmickou, jejíž nedostatek považoval Leoš Janáček za hlavní vadu díla. Orchestrace (Šeborova) sklidila většinou pochvalu, ačkoli dobové názory ilustrují střet dvou estetických škol, z nichž jedna ji považovala za příliš hlomoznou a dominantní, zatímco druhá příliš krotkou a nedramatickou.\n\nPodle Rozkošného pamětí Bedřich Smetana \"Svatojanské proudy\" chválil a vždy je rád dirigoval; Rozkošného soudobá korespondence s Karlem Šeborem se však Smetanův názor popisuje jako nepříznivý. Vztahy mezi Rozkošným a Smetanou navíc v první polovině 70. let 19. století nebyly vždy přátelské, Rozkošný byl po nějakou dobu šéfredaktorem hlavního orgánu Smetanových protivníků, \"Hudebních listů\".\n\nNejvětší životnost z díla si zachovala předehra \"Svatojanských proudů\", která bývala hrána koncertně a několikrát i nahrána. Připomíná některé pasáže ze Smetanovy \"Vltavy\" a i některé novější práce považují za možné, že se jí Smetana inspiroval. Zatímco ztělesnění řeky Vltavy i hudební zachycení Svatojanských proudů v Rozkošného opeře mohlo být Smetanovi obecně jistou inspirací, původní znění opery z roku 1871 žádnou předehru neobsahovalo, což i někteří recenzenti s překvapením kritizovali. Ta byla doplněna až mnohem později pro novou inscenaci roku 1880, tedy několik let po vzniku Smetanovy skladby (1874), a vliv je proto opačný.\n\n(Romantická lesní krajina s myslivnou, ráno) Starý Bořita, lesní na panství hraběte Čeňka z Libočan, vychází jednoho rána na lov se svou družinou (lovecká píseň Bořity se sborem myslivců \"Již tluče srdce radostí… Hluboký les jest lovce chýž\") a dcera jeho, krásná Julie, zůstává doma o samotě, vzpomínaje miláčka svého Horymíra, mladého to horníka, kterýž se o ruku její uchází (árie Julie \"Na větvích rosa perlová\"). V tom přikvapí Horymír a sděluje s ní potěšitelnou zprávu, že se mu hledání zlata v dolech jílovských počíná dobře dařit. Plni nejkrásnějších snů a nadějí rozcházejí se oba milenci, potvrdivše si na novo přísahu věrnosti a lásky (duet Julie a Horymíra \"V ranním slunci, kvítku můj… Tisíce krásných, jarních kvítků zde\"). V krátce na to vrací se otec Juliin z lovu, kterýž byl dnešního rána šťastně dopadnul, a raduje se právě z bohaté své kořisti, an tu přichází hrabě z Libočan a žádá jej za ruku dcery jeho Julie, již sobě byl dávno již zamiloval. Zaslepena leskem bohatství a nádhery, kteráž jí kyne ve spojení s hrabětem, zapomíná zcela na milence svého Horymíra a svoluje státi se chotí hraběcí (árie hraběte \"Anděli krásný, jehož nyní zřím… Tisíce srdcí na tom světě bije\" a finále \"Co jest kolem mne, nemohu nijak znáti\").\n\n(Totéž místo, večer) Slavnost zasnoubení má se na sklonku dne odbývati; Julie co nevěsta hraběte z Libočan přijímá blahopřání svých družek a zve je k tanci a veselí (sbor dívek \"Krásy vesny\"). O samotě ji však kruší svědomí ji jímá neblahá předtucha (árie Julie \"V noc pustou větrové příšerně skučí\"). Hrabě odvádí snoubenku do vesnické kaple, následován Bořitou a hosty (tercet se sborem \"Hlas zvonku se roznáší\"). Za soumraku přichází pak k myslivně Horymír, chtěje se jako obyčejně potěšiti se svou milenkou. Zpěv jeho má ji přivolati (árie Horymíra \"Krásná milko, lesů dítě\"). Místo odpovědi milenčiny zaslechne však pojednou cinkot číší a přípitek hodovníkův svědčící novozasnoubencům. Zároveň zpozoruje teprv nyní, že jsou okna myslivny mimo obyčej jasně ozářena. Vyšedši pak z myslivny družba Juliina oznamuje mu, že marně tu již písně lásky zpívá, anto se bývalá milenka jeho Julie zasnubuje právě s hrabětem. Vyřknuv strašlivou kletbu nad zrádnou milenkou kvapí odtud nebohý Horymír u největším zoufalství.\n\n(Krajina Svatojanských proudů) V hrozném tom stavu duševním dostane se Horymír sám nevěda jak k tak zvaným proudům svatojanským, kteréž zakryty jsou dosud hustými mlhami, a bouře, jakáž zuří právě v ňadrech oklamaného jinocha, dochází ohlasu v děsném skučení vichru a v hukotu vln Vltaviných (meziaktní hudba – bouře). Zemdlen bojem tím duševním i naléhajícími naň hrůzami přírodními sklesá Horymír na břehu Vltavy k zemi (árie Horymíra \"Mně zhaslo slunce naděje\"). V tom se mlhy znenáhla rozptýlí a zrakům jeho objeví se spanilá víla Vltavka obklopena ostatními vílami a zjevy čarovnými (hudba víl se sborem \"Do šumivého proudu sestoupni\"). Okouzlující její zpěv (árie Vltavky \"Jak čarokrásná je ta noc\") přivábí k ní Horymíra, jenž slibuje státi se jejím na vždy, pakliže zradu Juliinu zaň pomstí (duet Vltavky a Horymíra \"Pojď v objetí, miláčku\").\n\n(Síň v zámku) V zámku hraběcím odbývá se právě slavnost svatební (svatební sbor \"Jemné pásky vroucí lásky\"); puzena výčitkami svědomí vyhledává nevěsta Julie samotu, nedbajíc zadržování hraběte (árie hraběte \"Jsme zasnoubeni, patříš mně\"), i setká se s Horymírem, kterýž ji zprvu zahrnuje výčitkami, pak ale, když v něm láska k ní znovu vítězí, k útěku ji přemlouvá (árie Horymíra \"Pojď se mnou jen\"). Po dlouhém váhání svoluje k tomu Julie, klesajíc mu do náručí (duet \"Ó jaké pro mne potěšení\").\n\n(Proměna – Krajina Svatojanských proudů) Splnivši slib svůj Horymíru daný tím, že pomate smysly Juliiny, objímá Vltavka Horymíra a žádá na něm, aby se stal jejím na věky (árie Vltavky \"Ó, budiž můj, ty mílku drahý\"). Zarmoucen odpovídá Horymír, že mu nelze nalézti v lásce její náhradu za ztrátu Juliinu. Mstivá víla pak jej na to usmrtí svým políbením. V krátce na to vystoupí Julie, hledajíc Horymíra, i nalezne mrtvolu jeho ležící na břehu Vltavy (scéna Julie \"Horymíre!... Zdaž zavolal to z řeky jeho stín\"). Přispěchá i otec její a ženich, chtějíce ji domů odvésti. Julie šílená vyběhne však na skálu nad vodou vyčnívající a volajíc naposled jméno Horymírovo vrhá se do Vltavy (finále \"Julie, ty zde?... Ó miláčku můj, polibek jeden dej\").\n\nCelá opera dosud nebyla nahrána, existuje však několik dosud nevydaných rozhlasových nahrávek předehry opery (1947, Vládní dechovou hudbu řídí Václav Thier; 1952, Pražský rozhlasový orchestr řídí Vlastislav Antonín Vipler; 1973, Plzeňský rozhlasový orchestr řídí Antonín Devátý), jakož i nahrávka árie Julie z 1. dějství \"Na větvích rosa perlová\" v podání Libuše Domanínské, již vydal Radioservis, a.s., roku 2015 na CD „Česká romantická opera“ (CR0782-2).\n\nRoku 1987 pořídil průřez operou plzeňský rozhlas a z tohoto průřezu pochází i nahrávka árie hraběte a finále 1. jednání „Anděli jasný, z krajů tajemných“ – zpívají Ivan Kusnjer, Natálie Romanová a Aleš Hendrych na CD „Rarity české opery“ (2011) (Supraphon, SU 4074-2 611).\n\n\n"}
{"id": "819202", "url": "https://cs.wikipedia.org/wiki?curid=819202", "title": "Nokalakevi", "text": "Nokalakevi\n\nNokalakevi, dříve znám jako Archeopolis, (, ) je vesnice a archeologické naleziště vzdálené 15 km od západogruzínského města Senaki. Doslovný překlad v obou jazycích znamená \"„Staré město“\".\n\nMěsto Archeopolis bývalo metropolí starověkého království Lazika, jež sjednocovalo lazský národ. Pod tímto názvem ho však znali jen Řekové a později Byzantinci, Gruzínci ho však tehdy nazývali Cichegodži, což se dá do češtiny přeložit jako Kudžiho hrad. Kudži byl dle legend jedním z prvních vládců Kolchidy. Byla to mohutná pevnost, jež byla zbudována na strategickém místě, aby hlídala obchodní stezky, zejména tu mířící do Čchorocku a dále do Svanetie. Archeopolis sehrálo velice důležitou historickou úlohu ve válkách Byzance proti sasánovské Persii v 6. století. Bylo klíčovou pevností, jež ochránila území západní Laziky (dnešní Mingrelie) před jejich vpádem a výhra Byzantinců a Lazů ve válce trvající od roku 540 do 562 znamenala uchování svobody pod patronátem Byzance, zatímco zbytek Gruzie se musel podvolit perské nadvládě.\n\nŠvýcarský vědec Frederic Dubois du Monpéreux byl prvním, kdo v roce 1834 identifikoval rozvaliny pevnosti poblíž vsi Nokalakevi jako starobylé Archeopolis. V roce 1930 zde byl zahájen archeologický výzkum, vedený Dr. Alfonsem-Mario Schneiderem z freiburské univerzity, jehož výsledkem bylo odkrytí pozůstatků městských hradeb a příkopů. Další výzkum pokračoval až do začátku 90. let, kdy byl kvůli válečným událostem a nedostatku financí přerušen. Teprve v roce 2001 se archeologové do Nokalakevi opět vrátili.\n\n"}
{"id": "819212", "url": "https://cs.wikipedia.org/wiki?curid=819212", "title": "Závody tahačů", "text": "Závody tahačů\n\nTruck Racing (česky: závody tahačů) je odvětví automobilového sportu, ve kterém na uzavřených asfaltových okruzích soupeří řidiči za volanty nákladních aut. Přesněji řečeno se jedná o závodní speciály vycházející z návěsových tahačů. Závody se konají na tratích známých například i z Formule 1 (Zolder, Nürburgring, Le Mans, Misano, Donington, Autodrom Most,…).\n\nPrvní ročník Evropského poháru tahačů se pořádal v roce 1985. Od roku 1985 do roku 1987 se závodilo ve třech kategoriích (A, B a C – podle výkonu motoru, C je nejsilnější), od roku 1988 do roku 1993 byly třídy rozděleny podle objemu motoru (A, B a C – přičemž C jsou motory s nejvyšším objemem), od roku 1994 do roku 2005 se závodilo ve dvou třídách (sériovější vozy v kategorii Race truck a speciály v kategorii Super race truck). V sezoně 2001 vznikla podkategorie Super Race truck B, ale hned po jediné sezoně zase zanikla. Od roku 2006 existuje pouze jediná třída.\nOproti jiným motoristickým sportům mají závody tahačů jedno neobvyklé pravidlo: z bezpečnostních důvodů nesmí jezdci během závodů překročit maximální rychlost 160 km/h. To ale nijak této disciplíně neubírá na divácké atraktivitě. Minimální hmotnost závodního tahače je 5,5 tuny, předepsáno je i rozdělení hmotnosti na přední/zadní nápravu. V současné době by kombinace značek jednotlivých agregátů (motor, kabina, nápravy, převodovka) měla být stejná jako u sériového tahače (např. nelze do tahače MAN dát motor Mercedes).\n\nZávodní víkend obvykle zahrnuje dva až tři dny, ve kterých jezdci absolvují několik volných tréninků, dva měřené tréninky (určují postavení na startu 1. a 3. závodu) a 4 závody o body do šampionátu (nejvyšší možné maximum je 60 bodů za víkend). Mistrem Evropy se stává ten jezdec, který během všech závodních víkendů v dané sezoně nasbírá nejvyšší součet bodů. Obvyklý počet aut v jednom závodě je kolem dvaceti.\n\nFrantišek \"Frankie\" Vojtíšek\n\n\"Evropský pohár tahačů\"\n\n1987 – 14. místo – LIAZ 110.577 (sk. A-do 300 koní)\n\n1988 – 6. místo – LIAZ 150.571 (sk. A-do 11950 cm³)\n\n1989 – 2. místo – LIAZ 150.571 (sk. A-do 11950 cm³)\n\n1990 – 2. místo – LIAZ 150.471 (sk. A-do 11950 cm³)\n\n1991 – 4. místo – LIAZ 150.571 (sk. A-do 11950 cm³)\n\n1992 – 7. místo – LIAZ 150.571 (sk. A-do 11950 cm³)\n\n1993 – 3. místo – LIAZ 250.471 (sk. B-do 14100 cm³)\n\n1994 – 17. místo – LIAZ 250.471 (sk. Super Race truck) *)\n\n1995 – **) – LIAZ 250.471 (sk. Super Race truck)\n\n1996 – 4. místo – LIAZ 300.471 (sk. Race truck)\n\n1997 – 3. místo – LIAZ 300.471 (sk. Race truck)\n\n1998 – 4. místo – ŠKODA LIAZ Xena (sk. Race truck)\n\n1999 – 4. místo – ŠKODA LIAZ Xena (sk. Race truck)\n\n2000 – ***) – Renault Premium (sk. Race truck)\n\n2001 – 4. místo – Renault Premium (sk. Race truck)\n\n2002 – 6. místo – Renault Premium (sk. Race truck)\n\n2003 – 11. místo – Renault Premium (sk. Race truck)\n\n2004 – 8. místo – Renault Premium (sk. Race truck)\n\n2005 – 7. místo – Renault Premium (sk. Race truck)\n\n2006 – 10. místo – Renault Premium\n\n2007 – 10. místo – Renault Premium\n\n2008 – 8. místo – Renault Premium\n\n2009 – 9. místo – Renault Premium\n\nx – v roce 1994 nasbíral v kategorii Super Race pouze 5 bodů. Nejlepší výsledek bylo 4. místo v kvalifikačním závodě v Misanu\n\nxx – v sezoně 1995 se zúčastnil pouze závodu na Nürburgringu, ve kterém nebodoval\n\nxxx – na začátku sezony 2000 vyloučen (použití motoru Detroit Diesel ve voze Renault – neodpovídalo sériové výrobě)\n\"další úspěchy v závodech tahačů\"\n\n1989 – 1. místo v mistrovství Velké Británie – LIAZ\n\n1990 – 1. místo v mistrovství Velké Británie – LIAZ\n\n1990 – 2. místo v závodě 24 hodin Le Mans tahačů – LIAZ\n\"další úspěchy v motosportu\"\n\n1988 – 2. místo v rallye Dakar v kat. kamion – LIAZ 111.154 (Moskal – Vojtíšek – Záleský)\n\n_______________________________________________\n\nJiří Moskal\n\"Evropský pohár tahačů\"\n\n1987 – 10. místo – LIAZ 110.577 (sk. A-do 300 koní)\n\n1988 – 7. místo – LIAZ 150.571 (sk. A-do 11950 cm³)\n\n1989 – 7. místo – LIAZ 150.571 (sk. A-do 11950 cm³)\n\"další úspěchy v motosportu\"\n\n1988 – 2. místo v rallye Dakar v kat. kamion – LIAZ 111.154 (Moskal – Vojtíšek – Záleský)\n\n_______________________________________________\n\nKarel Patočka\n\"Evropský pohár tahačů\"\n\n1991 – *) – LIAZ (sk. B-do 14100 cm³)\n\n1992 – 6. místo – LIAZ (sk. B-do 14100 cm³)\n\n1993 – 9. místo – LIAZ (sk. B-do 14100 cm³)\n\n1994 – **) – SISU (sk. Super Race truck)\n\nx) v sezoně 1991 nasbíral pouze 5 bodů\n\nxx) v sezoně 1994 nasbíral pouze 15 bodů\n\n________________________________________________\n\nBohumil Křesťan\n\"Evropský pohár tahačů\"\n\n1992 – 9. místo – LIAZ (sk. A-do 11950 cm³)\n\n________________________________________________\n\nStanislav Matějovský\n\"Evropský pohár tahačů\"\n\n1992 – 10. místo – LIAZ (sk. A-do 11950 cm³)\n\n1993 – 7. místo – LIAZ (sk. B-do 14100 cm³)\n\n1994 – 4. místo – LIAZ (sk. Race truck)\n\n1995 – 5. místo – LIAZ (sk. Race truck)\n\n1996 – 7. místo – LIAZ (sk. Race truck)\n\n1997 – 8. místo – LIAZ (sk. Race truck)\n\n1999 – *) – MAN (sk. Super Race truck)\n\n2000 – 9. místo – Tatra (sk. Super Race truck)\n\n2001 – 1. místo – Tatra (sk. Super Race truck B)\n\n2002 – 7. místo – Tatra (sk. Super Race truck)\n\nx) nestartoval v celém seriálu\n\n________________________________________________\n\nMartin Koloc\n\"Evropský pohár tahačů\"\n\n1993 – *) – LIAZ (sk. A-do 11950)\n\n1994 – 2. místo – SISU (sk. Race truck)\n\n1995 – 1. místo – SISU (sk. Race truck)\n\n1996 – 1. místo – SISU (sk. Race truck)\n\n1997 – 2. místo – Praga (sk. Race truck)\n\n1998 – 3. místo – SISU (sk. Race truck)\n\n1999 – diskvalifikován – SISU (sk. Race truck)\n\nx) v sezoně 1993 nasbíral 29 bodů\n\n_______________________________________________\n\nPetr Čermák\n\"Evropský pohár tahačů\"\n\n1994 – *) – LIAZ (sk. Race truck)\n\n1995 – **) – LIAZ (sk. Race truck)\n\nx) v sezoně 1994 nasbíral 42 bodů\n\nxx) v sezoně 1995 nasbíral 22 bodů\n\n________________________________________________\n\nJaromír Malý\n\"Evropský pohár tahačů\"\n\n1995 – 9. místo – SISU (sk. Race truck)\n\n________________________________________________\n\nDavid Vršecký\n\"Evropský pohár tahačů\"\n\n1998 – 13. místo – SISU (sk. Race truck)\n\n2002 – 6. místo – Buggyra (sk. Super Race truck)\n\n2003 – 3. místo – Buggyra (sk. Super Race truck)\n\n2004 – 3. místo – Buggyra (sk. Super Race truck)\n\n2005 – 4. místo – Freightliner-Buggyra (sk. Race truck)\n\n2006 – 5. místo – Freightliner-Buggyra\n\n2007 – 3. místo – Freightliner-Buggyra\n\n2008 – 1. místo – Freightliner-Buggyra\n\n2009 – 1. místo – Freightliner-Buggyra\n\n2010 – 5. místo – Freightliner-Buggyra\n\n2011 – 5. místo – Freightliner-Buggyra\n\n________________________________________________\n\nLenka Vlachová\n\"Evropský pohár tahačů\"\n\n2000 – *) – SISU (kat. Race truck)\n\nx) nasbírala pouze 13 bodů, v průběhu sezony ji nahradil Chris Tucker\n\n_______________________________________________\n\nDaniel Landa\n\"Evropský pohár tahačů\"\n\n1999 – 6. místo – SISU (kat. Race truck)\n\n2000 – 5. místo – SISU (kat. Race truck)\n\n________________________________________________\n\nAdam Lacko\n\"Evropský pohár tahačů\"\n\n2003 – 5. místo – Tatra (kat. Super Race truck)\n\n2004 – 3. místo – MAN (kat. Race truck)\n\n2005 – 14. místo – Freightliner-Buggyra (kat. Race truck)\n\n2006 – 8. místo – MAN\n\n2010 – 7. místo – MAN\n\n2011 – 3. místo – Renault Premium\n\n2012 – 3. místo – Renault Premium\n\n\n"}
{"id": "819217", "url": "https://cs.wikipedia.org/wiki?curid=819217", "title": "Ladislav Horák", "text": "Ladislav Horák\n\nLadislav Horák (* 19. června 1966 Městec Králové) je český akordeonista a pedagog.\n\nAbsolvoval Pražskou konzervatoř a Západočeskou universitu (prof. Jaroslav Vlach). Během studií se stal vítězem a laureátem mnoha soutěží (Hořovice 1990, C.M.A. 1987-1990). Koncertuje sólově, \nv komorních souborech i za doprovodu orchestrů. Je propagátorem a prvním interpretem skladeb jak soudobých českých a zahraničních autorů, tak i kompozicí slavného argentinského skladatele Astora Piazzolly. Založil česko-německý festival Nová hudba na druhou. Pedagogicky je činný od roku 1992 na Pražské konzervatoři (od roku 2005 zástupce ředitele), kterou provedl oslavami dvoustého výročí založení, světového výročí UNESCO.\n"}
{"id": "819219", "url": "https://cs.wikipedia.org/wiki?curid=819219", "title": "Americká kobliha", "text": "Americká kobliha\n\nAmerická kobliha neboli donut [donat], v angličtině též \"doughnut\", je druh pečiva z kynutého těsta ve tvaru zploštělého prstence, velice podobný středoevropské koblize, na rozdíl od níž má však uprostřed otvor. Tepelně se upravuje smažením ve vysoké vrstvě oleje do tmavě zlaté barvy. Na rozdíl od středoevropské koblihy se však nedává sladká náplň dovnitř, ale na horní stranu, která se může posypat prakticky jakýmkoliv sladkým dochucovadlem od oříšků, pudinku až např. ke skořici. Existují však varianty, kdy je střed koblihy plněný – vanilkovým či čokoládovým krémem, pudinkem, marmeládou apod. Americké koblihy se rozšířily do různých zemí světa, v nichž se dnes vyskytují různé verze produktu.\n\nAnglické pojmenování donut nejspíše pochází ze slovního spojení \"doughknots\" = „zauzlované těsto“, případně též \"dougnuts\" = „těsto s oříšky“.\n\nPodle některých zdrojů pochází tento typ koblihy z Nizozemska 19. století, podle jiných již ze 17. století, přičemž do Ameriky měl být přivezen v souvislosti s jejím osidlováním. Americký odborník na židovskou kuchyni Gil Marks uvádí, že donutu vzdáleně podobná sladkost se nachází už v první tištěné kuchařce z roku 1485.\n"}
{"id": "819220", "url": "https://cs.wikipedia.org/wiki?curid=819220", "title": "Matthias Thumser", "text": "Matthias Thumser\n\nMatthias Thumser (* 24. září 1953, Hof) je německý historik.\n\nMatthias Thumser studoval dějiny, germanistiku a geografii ve Würzburgu. V období 1981 až 1992 byl vědeckým pracovníkem a asistentem v Marburgu u Jürgena Petersohna. V roce 1986 promoval u Otty Meyera. Jeho habilitace proběhla v roce 1992 v Marburgu. V letech 1994 až 1997 byl vědeckým pracovníkem v Marburgu a Gießenu. Od roku 1997 je profesorem středověkých dějin na Freien Universität Berlin.\n\nJeho vědecká práce se týká především papežstvím ve středověku.\n\n"}
{"id": "819222", "url": "https://cs.wikipedia.org/wiki?curid=819222", "title": "Arrestatorium", "text": "Arrestatorium\n\nArrestatorium označuje v exekuci soudní zákaz vůči dlužníkovi povinného, aby mu vyplatil jeho pohledávku nebo aby s ní i jakkoli jinak nakládal. Účelem arrestatoria je totiž zajistit finanční prostředky k úspěšnému provedení exekuce.\n\nTento zákaz počíná pro dlužníka povinného od okamžiku, kdy je mu doručeno usnesení o nařízení výkonu rozhodnutí či exekuční příkaz, ve kterém je se zákazem seznámen, a končí až provedením exekuce. Uplatňuje se pak typicky při srážkách ze mzdy či jiných příjmů, při přikázání pohledávky z bankovního účtu nebo při přikázání jiné pohledávky. Pohledávka je ale vždy postižena jen do výše v dané exekuci vymáhaného plnění, zákaz se nevztahuje na určitou základní částku, odvozenou od výše životního minima, a pokud mají být navíc z bankovního účtu hrazeny mzdy zaměstnanců povinného, také vůči těmto prostředkům arrestatorium pro nejbližší výplatní termín nepůsobí.\n\nArrestatoriem také počíná procesně založené právo oprávněného vůči dlužníkovi povinného na danou pohledávku povinného, a to až do výše v exekuci vymáhané pohledávky oprávněného a veškerého jejího příslušenství. Oprávněný se tak v tomto rozsahu dostává do pozice povinného, aniž by to ovšem cokoli měnilo na právních poměrech mezi povinným a jeho dlužníkem. Jestliže toto právo dlužník povinného poruší a pohledávku oprávněnému nevyplatí, je oprávněný vůči němu podle § 311 nebo podle § 315 občanského soudního řádu aktivně legitimován k jejímu vymáhání. Toto právo se nazývá úkojné právo.\n\n"}
{"id": "819225", "url": "https://cs.wikipedia.org/wiki?curid=819225", "title": "Yvetta Tannenbergerová", "text": "Yvetta Tannenbergerová\n\nYvetta Tannenbergerová (8. prosince 1968 – 17. července 2012) byla slovenská operní pěvkyně.\n\nYvetta Tannenbergerová pocházela z umělecké rodiny. Jak sama uvedla v jednom rozhovoru: \"„Babička je profesorkou zpěvu, máma je houslistka a otec byl violoncellista“\". Vystudovala zpěv na bratislavské konzervatoři, po ukončení studia v roce 1989 nastoupila na stáž v berlínské Státní opeře, v roce 1990 přešla do operního studia ve Vídeňské státní opeře, kde se po čtyřech měsících stala sólistkou. Zde spolupracovala s významnými světovými umělci, jako například se španělským tenoristou Plácidem Domingem či italským dirigentem Claudio Abbadem.\n\nOd roku 1993 působila jako svobodná umělkyně, hostovala v Národním divadle v Brně, ve Slovenském národním divadle, Národním divadle v Praze nebo Slovenské filharmonii.\n\nKromě operních představení rovněž vystupovala na koncertech, často i v zahraničí. Vystoupila mimo jiné v Paříži, ve Vídni, v Bergenu, v Japonsku, ve Švýcarsku. Vedle velkých sopránových úloh v rozsáhlém operním repertoáru často vystupovala také jako zpěvačka a herečka v klasických operetách.\nV sezóně 2001-2002 nastudovala roli Violetty ve Verdiho opeře La traviata, za kterou byla nominována na cenu Thálie 2001. \n\nMezi její role patřila například Jenůfa (Její pastorkyňa) (2003/2004), v prosinci 2006 debutovala v roli Lišky Bystroušky v Deutsche Oper v Berlíně.\nZemřela po dlouhé nemoci, na nádor na mozku.\n\n"}
{"id": "819227", "url": "https://cs.wikipedia.org/wiki?curid=819227", "title": "Lazika", "text": "Lazika\n\nKrálovství Lazika ( ლაზიკის სამეფო, \"lazikis samepo\"; Λαζική, \"Laziké\"; lazsky: ლაზიკა, \"Laziǩa\", لازستان, \"Lazistán\"; Եգեր, \"Jeger\"), známé také jako království Egrisi ( ეგრისის სამეფო, \"egrisis samepo\") bylo starověkým gruzínským státním útvarem, jenž se rozkládal v západní části dnešní Gruzie. Existovalo v období mezi 1. století př. n. l. a 7. století n. l., nezávislé však bylo až od 3. století.\n\nLazika bylo království malého kavkazského národa Lazů a zahrnovalo celé území bývalého království Kolchida. Dá se proto označit za jeho nástupnický stát. Během své existence ovládla Lazika i sousední Abcházii. Přesto však nebyla Lazika zcela nezávislá; její králové byli povětšinou vazaly Římské říše, později Byzance. Lazika byl název, jenž se ujal a který Lazové uznávali, neboť byli dominantním národem v království. Gruzínci však upřednostňují název Egrisi.\n\nHlavním městem bylo patrně Kutaisi spolu s městem pod pevností Archeopolis.\nMezi další důležitá města patřilo přístavní města Fasis, Apsaros, Petra a Batis.\n\nLazika vznikla v bouřlivém období 1. století př. n. l., když pobřeží Kolchidy okupovala římská vojska pod velením Pompeia. Celé území včetně sousedního Pontu bylo následkem jeho kampaně z let 74 až 66 př. n. l. anektováno k Římské říši. Římané opevnili kolchidské přístavy a vnitrozemská města Archeopolis a Kutaisi. Dále se Kolchida přestala nazývat pořečtěně Kolchidou a ujal se nový název Lazika resp. Egrisi. Anicetus Pontský pak o století později v roce 69 vedl neúspěšné protiřímské povstání. Po jeho potlačení začaly horské národy z Velkého Kavkazu (zejména Svanové a Heniočiové) provádět pravidelné loupeživé nájezdy do pobřežních provincií a oslabovaly zde římskou moc. Později území západní Gruzie získala rozsáhlou autonomii a nezávislost na Konstantinopoli a zdejší obyvatelé byli vůči Římské říši pouze povinni tributem. Mnoho součástí bývalé Kolchidy však utvořilo vlastní státy dle kmenové příslušnosti, včetně Laziky podle národa Lazů, a to se omezilo pouze na část území dnešní Mingrelie a západní Imeretie.\nVe 3. století se Lazika stabilizovala a začala ke svému území postupně připojovat okolní země, jež kdysi patřily Kolchidě. Lazové se stali v západní Gruzii dominantním národem a své sousedy si rychle podmaňovali. Do této doby bylo toto království formálně vazalem Římské říše, avšak nyní již bylo zcela nezávislé a od Říma se odtrhlo. Počátkem 4. století byla v Lazice zřízena první křesťanská eparchie, podřízena biskupství v abcházském historickém městě Picunda, tehdy známém jako Bičvinda. V roce 319 pak byla tato víra uzákoněna jako jedno ze státních náboženství. Prvním křesťanským králem Laziky se stal Gubazes I. a za jeho vlády se křesťanství stalo také hlavním náboženstvím. Později se vládci, šlechta i ostatní věřící odklonili od řecké ke gruzínské ortodoxní církvi a gruzínština se stala místo řečtiny druhým úředním jazykem země, který byl pro Lazy mnohem srozumitelnější.\n\nV 6. století byla Lazika společně s celým územím dnešní Gruzie předmětem dobývání sasánovskými Peršany, avšak Lazové se díky vydatné pomoci byzantských vojsk dokázali ubránit v tzv. lazské válce, na rozdíl od východního souseda Kavkazská Ibérie. Ten se musel perské nadvládě zcela poddat. Správa území však přešla po roce 570 přímo pod Byzanc a celé království se stalo na téměř sto let její součást s jednou přestávkou, když se území na krátko stalo vazalem Persie. Od roku 660 však byla Lazika opět nezávislá, sle pouze na 31 let, neboť z jihovýchodu do oblasti pronikali Arabové, kterým se Lazové museli podvolit.\n\nV 8. století království Lazika přestává existovat a v roce 767 se připojilo k rozpínajícímu se království Abcházie.\n\nZde jsou uvedeni všichni známí vládci Laziky:\n\n\n"}
{"id": "819234", "url": "https://cs.wikipedia.org/wiki?curid=819234", "title": "Plástev", "text": "Plástev\n\nVčelí plást nebo plástev (latinsky \"favus\", anglicky \"honeycomb\") je deska tvořená dvojitou vrstvou šestiúhelníkových voskových buněk, které si staví včely medonosné ve svých hnízdech. Tvorba pravidelné struktury je dána převážně mechanickými vlastnostmi. Obsahuje včelí larvy a zásoby medu a pylu. Prázdný plást či jeho úlomek se nazývá voština.\n\n\n"}
{"id": "819236", "url": "https://cs.wikipedia.org/wiki?curid=819236", "title": "FLEMA Media Awards", "text": "FLEMA Media Awards\n\nFLEMA Media Awards (zkráceně nazývána FLEMA) je soutěž, která probíhá každoročně v Česku a na Slovensku a oceňuje nejlepší mediální kampaně.\n\nSoutěž se zaměřuje na zajímavá a inovativní mediální řešení kampaní a neobvyklé využití tradičních komunikačních kanálů. Je určena profesionálům z oboru médií – jak ze strany zadavatelů reklamy, tak ze strany mediálních agentur a samotných médií. Pořadatelem soutěže je společnost FLEMEDIA, která se zabývá mediálním auditem v oblasti médií a reklamy pro Českou a Slovenskou republiku. První ročník soutěže proběhl v roce 2006.\n\nSoutěž FLEMA zahrnuje několik aktivit, které doplňují a podporují myšlenku soutěže. Mezinárodní konference „FLEMA Media Conference“ se koná v září. Tematicky se drží hlavní myšlenky soutěže – tou je kreativita ve využití médií, trendy v komunikaci, kreativní plánování a efektivita. Program je určen marketingovým a komunikačním ředitelům a manažerům.\n\nGalavečer, kterým vrcholí soutěž, probíhá ve druhé půlce října. Jsou zde slavnostně vyhlášeni vítězové a předána ocenění. Vyhlášení je spojeno se zajímavým společenským programem.\n\nZávěrečná publikace FLEMA vychází začátkem listopadu, v nákladu 1000 výtisků. Publikace představuje vítězné kampaně, průběh celé soutěže a její aktivity a obsahuje také články k tématu kreativity a efektivity a nových možností využití médií. Je distribuována přímo na databázi marketingových a komunikačních ředitelů v ČR a na Slovensku.\n\nSoutěžní kategorie jsou rozděleny do čtyř skupin – dle mediatypu, media&insight, průřezové a speciální.\n\nDle mediatypu\n\nMedia&Insight\n\nPrůřezové kategorie\n\nSpeciální kategorie\n\n\nOcenění Inovativní zadavatel a Inovativní agentura získává ten zadavatel a ta agentura, jejichž kampaně získají v soutěží nejvíce ocenění.\n\n\nSoutěžní porota je sestavena z předních českých a slovenských odborníků z agentur, medií a od zadavatelů. Hodnocení soutěžních prací probíhá ve dvou kolech a zaměřuje se primárně na kvalitu a inovativnost mediálního nápadu, jeho realizaci a přínos. \nV prvním kole hodnotí cca 100 porotců individuálně prostřednictvím internetové aplikace. Z hodnocení každého porotce jsou vyjmuty kampaně, na nichž se podílela jeho společnost nebo agentura. Porotci u prací hodnotí několik parametrů na škále 1–5 jako ve škole. Na konci prvního kola se všechny body sečtou a vytvoří se pořadí, na základě nějž jsou určeny práce, které postupují na shortlist v příslušné kategorii.\n\nV druhém kole hodnotí 20 porotců na společném zasedání a rozhodnou o vítězích v jednotlivých kategoriích. Vítězná práce musí získat nadpoloviční většinu hlasů porotců.\n\nVe všech kategoriích se hodnotí podle těchto kritérií:\n\n\nPřihlásit kampaň do soutěže kdokoli, kdo se podílel na její tvorbě (tzn. mediální agentura, reklamní agentura, zadavatel reklamy, médium). Soutěžit v daném roce mohou vždy práce, které byly realizovány v ČR nebo SK v období od 1. ledna předchozího roku do 30. června příslušného roku konání soutěže. Do soutěže nemůže být přihlášena ta práce, která soutěžila v minulých ročnících s výjimkou případu, kdy soutěžila jiná část kampaně.\n\nPrvní ročník proběhl v roce 2006 a od té doby se soutěž výrazně posunula. K původním sedmi soutěžním kategoriím Nejlepší kampaň, Nejlepší malá kampaň, Nejlepší využití TV, Nejlepší využití tisku, Nejlepší využití rádia, Nejlepší využití OOH a Nejlepší využití digitálních médií přibyla v roce 2007 kategorie Nejlepší využití kinoreklamy a začaly se udělovat ceny Grand Prix, Inovativní klient, Inovativní agentura.\n\nV roce 2007 poprvé proběhla mezinárodní konference, která svým zaměřením na inovativní využití médií podporuje hlavní téma soutěže. Od roku 2008 se také mohly začít přihlašovat i kampaně ze Slovenska. U příležitosti 10. výročí bylo předáno speciální ocenění Česká agentura desetiletí a Slovenská agentura desetiletí.\n\nV roce 2018 došlo k výraznému navýšení soutěžních kategorií, přibyly kategorie Media&Insight a Speciální kategorie – Nejodvážnější počin. Zrušena byla kategorie Nejlepší využití kinoreklamy.\n\nBěhem dosavadních ročníků FLEMA Media Awards už soutěžilo cca 800 kampaní. Všechny jsou k nalezení v on-line archivu soutěžních prací.\n\n"}
{"id": "819237", "url": "https://cs.wikipedia.org/wiki?curid=819237", "title": "Podzemní zásobník zemního plynu Háje u Příbrami", "text": "Podzemní zásobník zemního plynu Háje u Příbrami\n\nPodzemní zásobník zemního plynu Háje u Příbrami se nachází v prostoru bývalého uranového dolu u šachty č. 16 v části katastrálního území Háje u Příbramě spadající k městu Příbram, u příbramské místní části Jesenice, poblíž Milína, u křižovatky silnice III/11812 z Buku do Příbrami, silnice III/11815 do Konětop a polní cesty do Jesenice. Provozovatelem je společnost RWE Gas Storage. Stlačený zemní plyn je zde skladován v kavernovém zásobníku vybudovaném v žulovém masivu, v granodioritovém masivu středočeského plutonu. Je jediným kavernovým zásobníkem plynu v České republice, přesněji jediným zásobníkem ve skalních kavernách. Se skladovací kapacitou 64 mil. m je nejmenším zásobníkem plynu v České republice.\n\nStejně jako ostatní zemní zásobníky plynu slouží k vyrovnávání rozdílu mezi letní a zimní spotřebou plynu, případně jiných výkyvů ve spotřebě a dodávkách. Byl vybudován především k zásobení Prahy a Středních Čech, protože dosavadní zásobníky byly jen na Moravě. Rovněž umožní plynofikovat dosud neplynofikované části Středního Povltaví.\n\nPlyn je do areálu zásobníku přiváděn plynovodem ze Zvěstova, kde je napojen na plynovod Veselí nad Lužnicí–Praha. Uskladněný plyn se podle požadavků dispečinku dodává do plynovodů Háje–Zvěstov–Praha, Háje–Kasejovice a Háje–Příbram. Maximální předávací tlaky jsou 6,4 MPa na DN 500 u Zvěstova, 2,5 MPa na DN 200 v Příbrami a 4,0 MPa na DN 300 u Kasejovic.\n\nŠachta č. 16 fungovala mezi lety 1957 až 1991 a byla označována za nejhlubší šachtu ve střední Evropě.\n\nPoloprovozní zkoušky v kavernách u Bohutína a u Milína byly zahájeny roku 1984. Pilotní kaverna v hloubce 511 m o objemu 5000 m³ byla natlakována vzduchem do zkušebního přetlaku 7,5 MPa. Na základě výsledků zkoušek státní podnik Stavební geologie zahájil průzkum na lokalitě šachty č. 16 SUL Příbram. Počátkem roku 1992 nezávislá komise odborníků na žádost Českého plynárenského podniku s. p. doporučila lokalitu jako vhodnou k vybudování podzemního zásobníku zemního plynu pro provozní ložiskový tlak 9,5 MPa. Následně provedené vodní a plynové zkoušky prokázaly možnost zvýšení maximálního ložiskového tlaku na 12,5 MPa, na nějž pak byla projektována a vybudována technologie nadzemní části zásobníku. Efektivní skladovací kapacita tak činí 72 milionů m³.\n\nDůlní výlomové práce byly zahájeny v dubnu 1992 na 21. patře šachty č. 16 ražením a těžením horniny z podzemí v jednom horizontu se spádem 5 ‰ a hloubce od 961 metrů u ústí pěti těžebně-vtláčecích vrtů po hloubku 955 m na druhém konci zásobníku ve vzdálenosti cca 1350 metrů. Prostor pro skladování zemního plynu tvoří soustava chodeb s profilem 12 až 15 m² o celkové délce 45 km o objemu 620 tisíc m3. Výztuže ražených chodeb byly provedeny pouze v místech, kde byla hornina silně rozvolněna. Místa s průsaky vody puklinami ve skalním masivu byla dotěsněna injektáží. Tlaková uzávěra je tvořena dvěma páry tlakových zátek, které s povrchovou technologií propojuje mezizátkový vrt. Skalní masiv je utěsněn tlakovou vodní clony kolem zátek na straně plynu. Do nejnižšího místa v zásobníku je veden odvodňovací vrt. Technologie tvoří sedm funkčních částí: kompresorovna, sušení plynu, potrubní dvůr, měření a redukce plynu, rozvody elektrické energie, pomocná zařízení a mezizátkový vrt.\n\nStavba nadzemní části byla zahájena na začátku roku 1996. V lednu 1998 byl do nadzemní části zásobníku vpuštěn zemní plyn a zahájeny zkoušky. 14. července 1998 bylo zahájeno plnění podzemního zásobníku, nejprve do ložiskového tlaku 4,5 MPa, postupně na tlak 9,5 MPa, výhledově měl být tlak zvyšován až do 12,5 MPa.\n\nProjekt zpracoval Plynoprojekt a. s. Praha, generálním dodavatelem byla společnost ČKD Praha DIZ a. s., subdodavatelem stavebního objektu DIAMO s. p. - o. z. SUL Příbram a subdodavatelem technologie ZVÚ Hradec Králové a. s., montáž technologie provedla společnost\nPotrubí Praha spol. s.r.o.\n\n"}
{"id": "819238", "url": "https://cs.wikipedia.org/wiki?curid=819238", "title": "Ludwig von Mises Institute", "text": "Ludwig von Mises Institute\n\nLudwig von Mises Institute (LvMI), se sídlem v Auburnu v Alabamě v USA je americká libertariánská organizace, která se zabývá výzkumem a vzděláváním na poli ekonomie, filozofie a politické ekonomie. Institut popisuje svoje úsilí jako snahu o umístění lidské volby do centra ekonomické teorie, snahu o povzbuzení kritického historického výzkumu a snahu o obranu tržní ekonomiky, soukromého vlastnictví, zdravých peněz a mírové vztahy mezi národy. Naopak institut kritizuje vládní zásahy jako ekonomicky a společensky destruktivní. Institut byl založen roku 1982 a řídila ho až do své smrti roku 1993 vdova po Misesovi Margit von Mises. Současným předsedou institutu je Lew Rockwell Prezidentem institutu je Douglas French.\nVzdělávání je inspirováno prací představitele Rakouské ekonomické školy Ludwiga von Misese. Silný vliv mají i další představitelé této školy ekonomové Murray Rothbard, Friedrich August von Hayek, Hans-Hermann Hoppe, Henry Hazlitt atd. Institut je placen pouze ze soukromých prostředků. Institut se nepovažuje za klasický think tank, přestože má pracovní vztahy s jednotlivci jako je americký senátor Ron Paul a organizacemi jako je Foundation for Economic Education, tak nemá žádné formální vztahy s žádnou politickou stranou (ani Libertariánskou stranou) a od žádné strany nedostává ani finance. Neakceptuje žádný kontrakt s obchodními společnostmi anebo jinými organizacemi. V roce 2007 činily roční příjmy institutu 3 583 575 dolarů a jeho výdaje 2 852 751 dolarů. Výdaje byly vynaloženy na programy institutu (75,5 %), administrativu (13,6 %) a fundraising (10,7 %). Institut neobdržel žádné peníze z veřejných zdrojů.\nPo vzoru amerického institutu působí i další Ludwig von Mises instituty v zahraničí, například v Belgii, Polsku, Argentině, Brazílii, Rumunsku, Ekvádoru, Portugalsku a v Slovenské i České republice. S těmito odnožemi ovšem americký Ludwig von Mises institut nemá ustaveny žádné formální vztahy.\nOficiální motto institutu je „Tu ne cede malis sed contra audentior ito“, které pochází z Vergiliovy Aeneidy, kniha VI; motto v překladu znamená: “Neustupuj před zlem, ale ještě odvážněji proti němu bojuj”.\n\nCílem institutu je „podkopat etatismus ve všech jeho formách“. Jeho metodologie je založena na praxeologii - na lidském jednání. Ekonomické teorie rozvíjené institutem vidí všechny vládní zásahy jako destruktivní, ať se jedná o sociální péči, inflaci, daně, regulace nebo válku. Institut kritizuje etatismus a demokracii, kterou popisuje jako donucení, které je nekompatibilní s růstem blahobytu, a jako rozporuplný systém a systém legalizované korupce.\n\nInstitut sponzoruje učitelské a studentské konference a semináře, které se zabývají širokou škálou oblastí od monetární politiky po historii válek. Institut vydal množství knih (knihy Ludwiga von Misese, Murraye N. Rothbarda, Henryho Hazlitta a dalších), teoretických statí a článků, které se zabývají ekonomií, právem, historií atp. Produkoval také několik filmů (Liberty and Economics: The Ludwig von Mises Legacy, The Future of Austrian Economics and Money, Banking, and the Federal Reserve). Od roku 1995 provozuje institut také své internetové stránky. Institut vydává i několik periodik (například The Free Market, The Austrian Economics Newsletter, The Journal of Libertarian Studies a The Quarterly Journal of Austrian Economics).\nMezi pozoruhodné knihy vydané institutem patří:\nVedle toho institut pořádá e-learningové aktivity jako je Mises Academy (od roku 2010), Mises University od roku 1986 a The Austrian Scholars Conference. Institut hostil i mnohá symposium. Wardova a Masseyova knihovna institutu má téměř 35 tisíc svazků. Institut uděluje také různá vzdělávací stipendia.\n\nRoku 2010 vznikl Ludwig von Mises institut Česko a Slovensko. Jeho cílem bylo vzdělávání české a slovenské společnosti v otázkách ekonomie, politické filosofie a společenské harmonie. Institut obhajoval svobodu, dobrovolnost, individualismus a ochranu soukromého vlastnictví. Vydával články a knihy autorů, hlásících se k těmto myšlenkám, a pořádal Letní Akademii Mises Institutu. Ke konci roku 2016 tento institut jako právnická osoba zanikl.\n\n\n"}
{"id": "819246", "url": "https://cs.wikipedia.org/wiki?curid=819246", "title": "Fabriky", "text": "Fabriky\n\nFabriky jsou bývalá osada obce Ústí v okrese Jihlava, která splynula se zástavbou Ústí.\n\nPrvní písemná zmínka o osadě pochází z roku 1272. Vystavěna byla u Jezera, což byl hutní rybník. Za vznikem osady stálo, stejně jako u většiny okolních sídel, hornictví na území mezi Jihlavou a Ústím nad Lužnicí (Sezimovo Ústí). Vlivem hornictví na vznik sídel na tomto území se zabýval historik prof. dr. J. Kratochvíl ve sborníku Zálesí. Právě on přišel s domněnkou, že osada byla založena pro potřeby horníků. Ve 13. století zde stálo 16 domků a dále hutě a šmelcovny, které upravovaly rudu vytěženou v dolech u rybníku Tuksa, Orlové a Dudína. Do současnosti se po nich dochovaly vrstvy strusky a další zbytky. Při budování sklepa u jednoho z domů, který zde dnes stojí, se našla pec s dřevěným uhlím, struskou a zbytky hornických klínů, kladívek, tyglíků a kahanců. Na základě nařízeného číslování víme, že v roce 1770 v osadě stálo 6 domů. Postupným rozšiřováním zástavby obce Ústí došlo ke splynutí obou sídel a osada jako samostatné sídlo zanikla.\n\n"}
{"id": "819248", "url": "https://cs.wikipedia.org/wiki?curid=819248", "title": "Homogenizace", "text": "Homogenizace\n\nHomogenizace je proces, při kterém se díky promíchání dosáhne z původní směsi stejnorodé látky.\n\nTento proces je asi nejznámější při homogenizaci mléka. K tomuto procesu je používán stroj zvaný homogenizátor. Je to pístové čerpadlo, které pod velmi vysokým tlakem nutí mléko, které je v podstatě emulze drobných tukových částic, rozptýlených ve vodě, vysokou rychlostí turbulentně proudit těsnou štěrbinou nebo tryskou. Při tom procesu se zmenší velikost tukových částic a mléko se zdá být krémovitější (tučnější), než ve skutečnosti je. Na stejném principu se běžně homogenizují i jiné emulze, například vosky na leštění karoserií automobilů.\n"}
{"id": "819252", "url": "https://cs.wikipedia.org/wiki?curid=819252", "title": "Dálnice A3 (Německo)", "text": "Dálnice A3 (Německo)\n\nDálnice A3, německy Bundesautobahn 3 (zkratka BAB 3), zkráceně Autobahn 3 (zkratka A3), je německá dálnice dlouhá 778 kilometrů. Začíná na severozápadě Německa na hranicích s Nizozemskem poblíž města Wesel a končí na jihovýchodě poblíž Pasova na hranicích s Rakouskem.\n\nDálnice protíná trasou několik důležitých měst jako Oberhausen, Duisburg, Düsseldorf, Leverkusen, Wesel, Kolín nad Rýnem, Wiesbaden, Frankfurt nad Mohanem, Würzburg, Norimberk a Řezno. A3 je důležitá dopravní tepna mezi Porýním-Porúřím a jihem Německa. Z toho pramení vysoká hustota provozu a v důsledku toho je dálnice v obou směrech vedena z velké části ve třech jízdních pruzích včetně 300 kilometrů dlouhého úseku vedoucí z Oberhausenu do Aschaffenburgu.\n\nA3 byla součástí původního plánu říšských dálnic z 20. let 20. století. S výstavbou dálnice na úseku Oberhausen − Wiesbaden bylo započato v roce 1936. Úsek byl potom dokončen od 4 roky později v roce 1940. Další část dálnice na hranice s Nizozemskem byla dokončena v roce 1965, do Wüzburgu potom v roce 1963. V roce 1941 již existoval úsek dálnice poblíž Norimberku. Další části dálnice ve východním Bavorsku byly dokončeny o poznání déle, konkrétně v roce 1984. Trasa A3 leží souběžně s trasou spolkové silnice číslo 8 a po dokončení dálnice se A3 stala v tomto směru hlavní dopravní tepnou. Jak dálnice A3, tak spolková silnice 8 leží zhruba v místech, ve kterých ve středověku vedla cesta \"Via Publica\". První zmínka o této cestě se objevila v listině z roku 839.\n\nOd hranice s Nizozemskem na 65 kilometrů dlouhém úseku je dálnice vedena v obou směrech ve dvou jízdních pruzích. Mezi křižovatkami \"Kreuz Oberhausen\" a \"Kreuz Köln-Dellbrück\" má A3 tři pruhy v každém směru. Na krátké části uprostřed dálniční křižovatky \"Kreuz Kaiserberg\" jsou motoristům k dispozici pouze dva jízdní pruhy v každém směru. Na Kolínském dálničním okruhu je potom dálnice mezi křižovatkami \"Köln-Dellbrück\" a \"Dreieck Köln-Heumar\" rozšířena o jeden pruh na 4 jízdní pruhy v každém směru.\n\nÚsek po Hösbach nedaleko Aschaffenburgu má 3 pruhy v každém směru. Mezi křižovatkami \"Mönchhofer Dreieck\" a \"Wiesbadener Kreuz\" je A3 vedena celkem v sedmi jízdních pruzích (4 ve směru do Kolína nad Rýnem, 3 ve směru na Würzburg) a mezi křižovatkami \"Frankfurter Kreuz\" a \"Dreieck Köln-Heumar\" má dálnice 8 jízdních pruhů.\n\nOd dálničního sjezdu \"Aschaffenburg-Ost\" po křižovatku s dálnicí A73 Kreuz Fürth/Erlangen měla A3 v roce 2009 celkem 4 pruhy. V několika svazích poblíž Würzburgu je dálnice rozšířena o jeden jízdní pruh. Do budoucna je v plánu, rozšířit dálnici v celém tomto úseku na 6 pruhů. Krom toho byla postavena nebo se ještě staví velká odpočívadla, která budou vhodná i pro velmi dlouhé nákladní automobily, tzv. gigalinery.\n\nMezi dálničními křižovatkami \"Kreuz Fürth/Erlangen\" a \"Kreuz Nürnberg\" je dálnice vedena ve třech pruzích v každém směru, zatímco zbývající úsek ke hranicím s Rakouskem má pouze 4 pruhy.\n\nPodél úseku dálnice mezi Kolínem a Frankfurtem se nachází vysokorychlostní trať ICE.\n\nNa dvou částech dálnice poblíž Frankfurtu je dálnice vybavena speciálním zařízením umožňujícím v naléhavém případě uvolnění jednoho jízdního pruhu během dopravní špičky. Úseky mezi \"Hanau\" a \"Offenbacher Kreuz\" a mezi \"Kelsterbachem\" a \"Mönchhofdreieck\" jsou rovněž vybaveny tímto zařízením. Tyto úseky jsou monitorovány kamerami, takže v případě poruchy vozidla může dojít k uzavření jednoho pruhu pro normální vozy, tak, aby se k místu nehody dostala pomoc.\n\nNěkteré úseky dálnice patří mezi vůbec nejrušnější silnice v Německu. Podle průzkumu z roku 2010 hned tři úseky dálnice patří mezi deset nejrušnějších silnic s velmi velkou denní hustotou provozu. Pouze dálnice A100 v Berlíně má větší denní hustotu provozu.\n\n\n\n\n"}
{"id": "819254", "url": "https://cs.wikipedia.org/wiki?curid=819254", "title": "Toulavá kamera", "text": "Toulavá kamera\n\nToulavá kamera je televizní pořad, který vysílá Česká televize. Pořad provází diváka po různých koutech České republiky a poznává tak zajímavé historické památky, důležitá místa, rodná místa slavných osobností apod. Pořadem provází Iveta Toušlová a Josef Maršál. Režisérem tohoto pořadu je Hanuš Hackenschmied. Diváci si tento pořad natolik oblíbili, že si vyžádali, aby vycházely i knížky, které se zpětně vrací k reportážím.\n\nNa nedělní dopoledne od roku 2003 připravila Česká televize spolu se společností Freytag&Berndt televizní seriál. V něm byly sespojovány obsahově pestré reportáže z různých koutů České republiky. Autorkou, zároveň dramaturgyní a někdy i moderátorkou seriálu byla od počátku Iveta Toušová, druhým moderátorem byl Josef Maršál, známý divákům ze zpravodajství ČT 1. Seriál měl takový divácký úspěch, že setrval ve vysílání dosud, bylo odvysíláno (rok 2019) 5000 reportáží. Konkrétně reportáž s pořadovým číslem 5000 byla odvysílána dne 3. listopadu 2019. Na řadě z nich se podílí i regionální studia ČT.\n\nNa televizní pořady navázalo vydávání knížek a příloh. Úspěch knižní kuchařky, přílohy k jednomu knižnímu dílu inspiroval Ivanu Toušovou k vytvoření osmidílného paralelního seriálu s názvem \"Toulavá kamera ochutnává Česko\".\nKlub českých turistů ve svém časopise Turista, ročník 2011 zavedl čtyřstranu s nadpisem \"Toulky s Toulavou kamerou\", kterou zpracovávají někteří autoři TV seriálu i knižních vydání. Součástí stránek, obsahově vycházejících z vysílaných reportáží je odkaz na webovou stránku České televize o tomto pořadu.\n\nV letech 2005–2012 vyšlo celkem čtrnáct knih nazvaných \"Toulavá kamera\" (dále jen TK) s příslušným pořadovým číslem 1 – 14. Autory jsou samotní tvůrci tohoto pořadu, tedy Marek Podhorský, Iveta Toušlová a Josef Maršál. Knihy vytištěné tiskárnou PBtisk Příbram mají rozsah 230-260 stran, obsahují vždy 50 vybraných reportáží o místech z různých krajů, vybraných z dílů televizního pořadu. Některé knihy jsou doplněny do přebalu zasunutou přílohou, např. DVD (TK 5), kuchařkou místních receptů (TK 7), atlasem popisovaných cílů (TK 10), pexesa a karty kvarteta (TK 13), všechny mají místopisné rejstříky a mapy.\n\n\n"}
{"id": "819255", "url": "https://cs.wikipedia.org/wiki?curid=819255", "title": "Vaskulogeneze", "text": "Vaskulogeneze\n\nVaskulogeneze je proces tvorby cév \"de novo\" z progenitorů endoteliálních buněk, nezávislý na existenci jiných cév. Podobným procesem je angiogeneze, v rámci které dochází ke vzniku nových cév ovšem z již existujících cév a to např. pučením (\"sprouting\"), vchlipováním (\"intussusception\") či podélným dělením původní cévy. Drobné cévy dále mohou být remodelovány do větších útvarů v procesu arteriogeneze. K vaskulogenezi dochází zejména během embryonálního vývoje cévní soustavy, v dospělosti pak např. při revaskularizaci ischemických či poraněných tkání, při růstu nádoru a částečně se podílí i na vzniku cév děložní sliznice.\n"}
{"id": "819256", "url": "https://cs.wikipedia.org/wiki?curid=819256", "title": "AS Cannes", "text": "AS Cannes\n\nAS Cannes je francouzský fotbalový klub hrající ve čtvrté lize Championnat de France amateur. Klub byl založen v roce 1902 a své domácí utkání hraje na stadionu Stade Pierre de Coubertin s kapacitou pro 16 000 diváků. Mezi historicky největší klubové úspěchy patří vítězství ve Francouzském poháru a druhé místo v nejvyšší lize (1932/33).\n\n\n\nOficiální stránky klubu\n"}
{"id": "819260", "url": "https://cs.wikipedia.org/wiki?curid=819260", "title": "Josef Kuchynka", "text": "Josef Kuchynka\n\nJméno a příjmení Josef Kuchynka nese více známých osobností:\n\n"}
{"id": "819264", "url": "https://cs.wikipedia.org/wiki?curid=819264", "title": "Nagoja Grampus", "text": "Nagoja Grampus\n\nNagoja Grampus ( ) je japonský fotbalový klub hrající v J. League. Klub byl založen v roce 1939 pod názvem Toyota Motors SC. Svá domácí utkání hraje na dvou stadionech. Hlavním stadionem je Toyota Stadium s kapacitou pro 45 000 diváků a druhým je menší stadion Mizuho Athletic Stadium s kapacitou pro 27 000 diváků. V roce 2010 poprvé vyhráli nejvyšší japonskou ligu.\n\n\n"}
{"id": "819270", "url": "https://cs.wikipedia.org/wiki?curid=819270", "title": "Karel Kadlec", "text": "Karel Kadlec\n\nJméno a příjmení Karel Kadlec nese více známých osobností:\n\n\n"}
{"id": "819271", "url": "https://cs.wikipedia.org/wiki?curid=819271", "title": "Roszków (Slezské vojvodství)", "text": "Roszków (Slezské vojvodství)\n\nRoszków je obec v Polsku ve slezském vojvodství, okrese Ratiboř v gmině Krzyżanowice.\n\nPrvní známá písemná zmínka o obci pochází z roku 1264.\n\nObec se nachází v nadmořské výšce 220 metrů. K 31. prosinci roku 2008 žilo v obci 476 obyvatel.\n"}
{"id": "819274", "url": "https://cs.wikipedia.org/wiki?curid=819274", "title": "Zubrohlava", "text": "Zubrohlava\n\nZubrohlava je obec na Slovensku v okrese Námestovo.\n\nPrvní známá písemná zmínka o obci pochází z roku 1550. V obci je římskokatolický kostel svatého Petra a Pavla z 18. století.\n\nObec se nachází v nadmořské výšce 624 metrů a rozkládá se na ploše 15,26 km². K 31. prosinci roku 2017 žilo v obci 2 300 obyvatel.\n\n\n"}
{"id": "819275", "url": "https://cs.wikipedia.org/wiki?curid=819275", "title": "Kiss (film)", "text": "Kiss (film)\n\nKiss je experimentální černobílý film vytvořený v roce 1963 Andy Warholem. Jedná se o jeden z prvních filmů natáčených v jeho The Factory. Warhol ve filmu natočil několik heterosexuálních i homosexuálních párů při líbání. Film trvá přibližně 55 minut.\n\nPůvodní film neobsahuje žádnou hudbu, ale několik hudebníků jej při pozdějších promítáních doprovázelo. Velšský hudebník a skladatel John Cale, který s Warholem v šedesátých letech spolupracoval coby člen kapely The Velvet Underground, vydal v roce 1997 album \"\", které obsahuje právě hudbu k tomuto filmu. V roce 2019 vlastní hudbu k filmu představila Kim Gordon.\n\n"}
{"id": "819282", "url": "https://cs.wikipedia.org/wiki?curid=819282", "title": "Zákamenné", "text": "Zákamenné\n\nZákamenné je obec na Slovensku v okrese Námestovo.\n\nPrvní známá písemná zmínka o obci pochází z roku 1615.\n\nObec se nachází v nadmořské výšce 680–1156 metrů a rozkládá se na ploše 42,9 km². K 31. prosinci roku 2017 žilo v obci 5 442 obyvatel.\n\n\n\n\n\n"}
{"id": "819284", "url": "https://cs.wikipedia.org/wiki?curid=819284", "title": "Schéma sněhové vločky", "text": "Schéma sněhové vločky\n\nSchéma sněhové vločky je model uspořádání tabulek, kdy je centrální tabulka faktů spojena s tabulkami dimenzí, které jsou, na rozdíl od hvězdicového schématu, dále normalizované do dalších tabulek, takže celé schéma připomíná tvarem sněhovou vločku.\n\nSchéma sněhové vločky se stejně jako hvězdicové schéma využívá v datových skladech a datových tržištích, kde je důležitější rychlost čtení dat, než rychlost manipulace s nimi. Data v nich jsou normalizována do třetí normální formy.\n\n\n"}
{"id": "819286", "url": "https://cs.wikipedia.org/wiki?curid=819286", "title": "Neil Turok", "text": "Neil Turok\n\nNeil Geoffrey Turok (* 16. listopadu 1958, Johannesburg, Jihoafrická republika) je ředitelem Perimeter Institute for Theoretical Physics. Je synem Mary a Bena Turoka, aktivistů antisegregačního hnutí a Afrického Národního Kongresu.\n\nTurok se věnoval několika oblastem matematické fyziky a fyziky mladého vesmíru se zaměřením na pozorovací testy částicové fyziky v kosmologii. Se Stephenem Hawkingem vyvinul takzvané Hawking-Turokovo instantní (pseudočásticové) řešení, které podle bezlimitního návrhu Hawkinga a Jamese Hartlea může popsat vznik inflačního vesmíru. Nejnověji Turok s Paulem Steinhardtem na Princetonu vyvinul cyklický model vesmíru, ve kterém je velký třesk vysvětlen jako střet mezi dvěma \"membránovými světy\" v M-teorii.\n"}
{"id": "819287", "url": "https://cs.wikipedia.org/wiki?curid=819287", "title": "Lynn Compton", "text": "Lynn Compton\n\nLynn Davis „Buck“ Compton byl soudce kalifornského odvolacího soudu a vedoucí žalobce v případu Sirhana Sirhana, vraha Roberta F. Kennedyho. Předtím, mezi lety 1946 a 1951 sloužil jako policista v Los Angeles, při 2. světové válce byl důstojníkem Easy Company z 2. praporu 506. parašutistického pěchotního pluku 101. výsadkové divize armády Spojených států amerických. Osudy této roty, a tudíž také samotného nadporučíka Comptona, byly vyobrazeny v miniseriálu HBO zvaném \"Bratrstvo neohrožených\", kde jej hrál Neal McDonough.\n\nCompton byl hvězdným sportovcem na University of California, Los Angeles (UCLA), v jejíž barvách se stal jedním z nejlepších univerzitních baseballových chytačů v roce 1942. Jedním z jeho spoluhráčů na univerzitě byl legendární Jackie Robinson. Compton vynikal v tělesné výchově, jeho vedlejším oborem byla pedagogika. V roce 1940 se stal členem studentského klubu Fí Kappa Psí. 1. ledna 1943 hrál společně s týmem UCLA v legendárním utkání Rose Bowl.\n\nNa univerzitě se Compton zúčastnil důstojnického výcviku pod vedením velitele kadetů Johna K. Singlauba. V prosinci 1943 se pak připojil k americké armádě, která ho přidělila pod Easy Company, která byla částí 2. praporu 506. parašutistického pěchotního pluku 101. výsadkové divize Spojených států amerických, krátce před počátkem Operace Overlord v Normandii. Při útoku na Brécourt Manor patřil do skupiny, která pod vedením poručíka Richarda Winterse přepadla německou baterii o čtyřech 105milimetrových houfnicích pálících na Utah Beach, které i s posádkou baterie zničila. Za tuto akci byl Compton vyznamenán Stříbrnou hvězdou. Akce je vyobrazena ve druhé epizodě miniseriálu \"Bratrstvo neohrožených\".\n\nV roce 1944 byl Compton střelen do zadnice při Operaci Market Garden, neúspěšném pokusu spojenců o obsazení četných mostů v Nizozemsku a překročení řeky Rýn do Německa. Po částečném zotavení se vrátil k Easy Company a bojoval v zimní Bitvě v Ardenách. V lednu 1945 Compton opustil Easy Company.Byl stažen z boje kvůli omrzlé noze, následně došlo k přesunu Comptona mimo bojiště kvůli bojové únavě, poté, co viděl dva ze svých blízkých přátel, seržanta Josepha Toye a seržanta Williama Guarnera, jak oba přišli o svou pravou nohu při dělostřeleckém útoku.\n\nCompton získal za své hrdinské činy ve válce Stříbrnou hvězdu, Purpurové srdce, Presidential Unit Citation, a další vyznamenání, mezi které patří Medaile za službu v obraně Spojených států, Medaili za účast v kampani v Evropě, Africe a na Středním východě, Medaili za vítězství ve 2. světové válce, Válečný kříž, Medaili za osvobození Francie, Odznak bojové pěchoty a Parašutistický odznak se dvěma bronzovými hvězdami za seskoky.\n\nV roce 1946 získal Compton nabídku na angažmá v nižší baseballové lize, kterou odmítl, aby se mohl soustředit na právnickou kariéru. V říjnu 1947 se oženil s Donnou Newman, se kterou měl dvě adoptované děti. V Los Angeles navštěvoval právnickou školu Loyola Law School, v roce 1946 začal pracovat pro policii, kde se stal detektivem divize vyšetřovací vloupání do domů. Roku 1951 opustil policii a stal se jedním z náměstků okresního prokurátora. O 13 let později byl povýšen na hlavního zástupce okresního prokurátora.\n\nPrávě v období, které strávil jako prokurátor, se mu podařilo dostat za mříže Sirhana Sirhana usvědčeného za vraždu Roberta F. Kennedyho. V roce 1970 jej tehdejší guvernér Ronald Reagan jmenoval přísedícím u kalifornského odvolacího soudu. Do důchodu odešel v roce 1990 a od té doby až do své smrti sídlil ve státě Washington.\n\nComptonovy vzpomínky, vydané v knize \"Call of Duty\" a sepsané za pomoci Marcuse Brothertona, byly vydány v květnu 2008 nakladatelství Berkeley Publishing. V lednu 2012 se konala oslava Comptonových 90. narozenin, na které mezi 200 hosty nechyběli herci ze seriálu \"Bratrstvo neohrožených\", Michael Cudlitz, James Madio, Richard Speight, Jr., ani Neal McDonough, který v seriálu hrál právě Comptona. Compton a McDonough se při natáčení seriálu seznámili a zůstali i nadále v kontaktu. Hercův syn Morgan získal na počest Comptona přezdívku „Malý Buck“.\n\nV lednu 2012 Compton prodělal infarkt a o měsíc později, 25. února 2012 skonal v domě své dcery v Burlingtonu, ve státě Washington. Jeho žena Donna zemřela roku 1994, Compton po sobě zanechal dvě dcery a čtyři vnoučata.\n"}
{"id": "819288", "url": "https://cs.wikipedia.org/wiki?curid=819288", "title": "Henri de La Tour d'Auvergne de Turenne (1555–1623)", "text": "Henri de La Tour d'Auvergne de Turenne (1555–1623)\n\nHenri de La Tour d'Auvergne (\"titulární\" vévoda bouillonský – \"jure uxoris\", \"comte de Montfort et Negrepelisse, vicomte de Turenne, Castillon, et Lanquais\"), 28. září 1555, Joze, Francie – 25. března 1623, Sedan) byl francouzský šlechtic, členem mocného (tehdy hugenotského) rodu de La Tour d'Auvergne, kníže sedanský a maršál Francie.\n\nHenri de La Tour d'Auvergne se narodil na hradu v Joze poblíž Clermont-Ferrandu v Auvergne. Jeho rodiče byli François de La Tour d'Auvergne, vikomt z Turenne a Eléonore de Montmorency, nejstarší dcera vojevůdce Anne de Montmorencyho.\n\nPo Bartolomějské noci v roce 1572 se účastnil obléhaní La Rochelle, ale posléze rekonvertoval zpět k protestantství. Poté, co byl zkompromitován účastí na spiknutí La Moleho a Coconnata v roce 1574, připojil se roku 1575 ke straně nespokojených vedené Françoisem, vévodou z Alençonu (mladší bratr králů Karla IX. a Jindřicha III.).\n\nRoku 1576 se připojil k hugenotské straně Jindřicha Navarrského (budoucí francouzský král Jindřich IV.), vyjednávaje Néracký mír mezi hugenoty a katolíky v roce 1579. Po nástupu Jindřicha IV. na trůn byl v roce 1580 jmenován generálporučíkem Horního Languedocu, v této hodnosti se roku 1590 zúčastnil obléhání Paříže a v roce 1591 dobyl Stenay z rukou Ligy.\n\nV roce 1591 jej Jindřich IV. nechal oženit s Charlottou de La Marck, dědičkou vévodství Bouillon (v dnešní Belgii) a knížectví Sedan (dnes ve francouzském départementu Ardennes). Roku 1592 jej Jindřich IV. jmenoval maršálem Francie.\n\nPo smrti své první ženy roku 1594 se oženil s hraběnkou Alžbětou Oranžsko-Nasavskou, dcerou Viléma I. Mlčenlivého a jeho třetí ženy Charlotty Bourbonské.\n\nPo porážce v Doullens v Pikardii roku 1595, kterou mu způsobil Fuentes, vládce Španělského Nizozemí, byl v roce 1596 poslán do Anglie obnovit spojenectví mezi Francií a královnou Alžbětou I.. Když byl v roce 1602 kompromitován účastí na Bironově spiknutí uprchl následující rok do Ženevy a musel přijmout v roce 1606 francouzský protektorát nad svým vévodstvím bouillonským.\n\nPo vraždě Jindřicha IV. vstoupil do regentské rady vládnoucí v období nedospělosti Ludvíka XIII. a intrikoval proti vévodovi de Sully a oblíbenci regentky královny-matky Concinimu.\n\nZemřel v Sedanu roku 1623.\n\nJediným dítětem, které měl s Charlottou de La Marck, \"suo jure\" vévodkyní bouillonskou, s níž se oženil 19. listopadu 1591, byl syn, který se narodil a zemřel 8. května 1594.\n\nDěti s hraběnkou Alžbětou Oranžsko-Nasavskou, s níž se oženil 15. dubna 1595:\n\nDěti s milenkou Adèle Corretovou:\n\n"}
{"id": "819293", "url": "https://cs.wikipedia.org/wiki?curid=819293", "title": "Tenis na Letních olympijských hrách 2012 – mužská dvouhra", "text": "Tenis na Letních olympijských hrách 2012 – mužská dvouhra\n\nMužská dvouhra na Letních olympijských hrách 2012 probíhala v areálu londýnského All England Lawn Tennis and Croquet Clubu, tradičním dějišti třetího grandslamu sezóny Wimbledonu. Soutěž se konala v období od 28. července do 5. srpna 2012 na dvanácti travnatých dvorcích, poprvé na tomto povrchu od znovuzařazení tenisu do rodiny olympijských sportů v roce 1988.\n\nTurnaj pořádaly Mezinárodní tenisová federace a Mezinárodní olympijský výbor. Mužská dvouhra je součástí profesionálního okruhu ATP World Tour a 64 tenistů si dle dosažené fáze turnaje potřetí v historii připsalo body do žebříčku ATP. Hrálo se na dva vítězné sety, vyjma finále, ve kterém bylo k zisku zlaté olympijské medaile potřeba vyhrát sady tři. Tiebreak se konal v závěru všech setů za stavu her 6–6 vyjma rozhodující sady, v níž se pokračovalo celými gamy až do zisku rozdílu dvou her.\n\nObhájcem zlaté medaile z LOH 2008 v Pekingu byl španělský třetí hráč světa Rafael Nadal, který však pro nedoléčené poranění kolena 19. července 2012 z turnaje odstoupil.\n\nOlympijským vítězem se stal třetí nasazený Brit Andy Murray, který ve finále zdolal švýcarskou světovou jedničku Rogera Federera ve třech sadách, když dokázal odvrátit všech devět soupeřových šancí na breakbol. Murray tak oplatil Federerovi porážku z finále Wimbledonu 2012, která se na centrálním dvorci odehrála o měsíc dříve.\n\nBronzovou medaili vybojoval Argentinec Juan Martín del Potro, který v zápase o tento olympijský kov porazil srbskou světovou dvojku Novaka Djokoviće.\n\nZápas druhého kola mezi čtvrtým nasazeným Jo-Wilfriedem Tsongou a Kanaďanem Milosem Raonicem skončil výsledkem 6–3, 3–6 a 25–23. Byl v něm odehrán rekordní počet 66 gamů, nejvíce v jediném zápasu hraném na dva vítězné sety v historii olympijských her. Hráči tak překonali rekordní počet 63 her v zápase úvodního kola ženské čtyřhry na LOH 1988 v Soulu mezi kanadskou dvojicí Carling Bassett-Segusovou a Jill Hetheringtonovou, které zdolaly Argentinky Mercedes Pazovou a Gabrielu Sabatiniovou v poměru 7–6, 5–7 a 20–18. Současně se jednalo nejdelší olympijský zápas, jehož dobu trvání překonalo o dva dny později hrané semifinále mezi Federerem a del Potrem.\n\nSemifinálové utkání, ve kterém Roger Federer zdolal Juana Martína del Potra 3–6, 7–6 a 19–17, bylo nejdelším zápasem hraným na dvě vítězné sady v otevřené éře tenisu. Jeho doba trvání činila 4 hodiny a 26 minut, čímž překonalo rekord o 23 minut, který drželo semifinále Novaka Djokoviće a Rafaela Nadala z turnaje Mutua Madrilena Madrid Open 2009.\n\n\nDne 26. června 2012 Mezinárodní tenisová federace oznámila kvalifikované hráče do olympijského turnaje. 56 nejvýše postavených tenistů na žebříčku ATP z pondělního hodnocení 11. června 2012, kteří byli schopni zasáhnout do turnaje, se automaticky klasifikovalo do soutěže. Limitujícím faktorem byla účast maximálně čtyř olympioniků z jednoho státu.\n\nPokud byli mezi prvními padesáti šesti hráči žebříčku více než čtyři tenisté jednoho národního svazu, pak do turnaje mohli nastoupit pouze čtyři nejvýše klasifikovaní. Místa tenistů z pátých a dalších pozic v redukovaných národních žebříčcích nahradili hráči klasifikovaní za 56. pozicí žebříčku, kteří současně splňovali podmínku hranice čtyř olympioniků na konkrétní stát. Zbylých osm míst do počtu 64 hráčů soutěže ve dvouhře bylo uděleno ve formě divokých karet Olympijským výborem ITF dalším olympijským účastníkům.\n\nHráči museli také v letech 2009–2012 nastoupit alespoň ke dvěma mezistátním utkáním ve Davis Cupu, z toho k jednomu v období 2011–2012.\n\n\n"}
{"id": "819294", "url": "https://cs.wikipedia.org/wiki?curid=819294", "title": "Tenis na Letních olympijských hrách 2012 – ženská dvouhra", "text": "Tenis na Letních olympijských hrách 2012 – ženská dvouhra\n\nŽenská dvouhra na Letních olympijských hrách 2012 probíhala v areálu londýnského All England Lawn Tennis and Croquet Clubu, tradičním dějišti třetího grandslamu sezóny Wimbledonu. Soutěž se konala v období od 28. července do 4. srpna 2012 na dvanácti travnatých dvorcích, poprvé na tomto povrchu od znovuzařazení tenisu do rodiny olympijských sportů v roce 1988.\n\nTurnaj pořádaly Mezinárodní tenisová federace (ITF) a Mezinárodní olympijský výbor (MOV). Ženská dvouhra byla součástí profesionálního okruhu WTA Tour a 64 tenistek si dle dosažené fáze turnaje potřetí v historii připsalo body do žebříčku WTA. Všechna utkání se hrála na dva vítězné sety. Tiebreak rozhodl první dvě sady za stavu her 6–6 vyjma rozhodujícího třetího setu, v němž se pokračovalo celými gamy až do zisku rozdílu dvou her.\n\nRozlosování soutěže v All England Clubu provedla ve čtvrtek 26. července wimbledonská vítězka z roku 2011 Petra Kvitová.\n\nObhájkyní zlaté medaile z LOH 2008 v Pekingu byla Ruska Jelena Dementěvová, která aktivní tenisovou kariéru ukončila 29. října 2010 a do soutěže tak nezasáhla.\n\nZlatou medaili získala čtvrtá nasazená Američanka Serena Williamsová, která ve finále deklasovala Rusku Marii Šarapovovou poměrem 6–0, 6–1, v nejjednoznačnějším ženském finále na olympijských turnajích. Připsala si tak poslední individuální výhru z velkých akcí, která jí scházela. V minulosti získala tituly na všech čtyřech grandslamech ve dvouhře i ženské čtyřhře, zvítězila na Turnaji mistryň a měla již dvě zlaté olympijské medaile ze čtyřhry.\n\nPo Němce Steffi Grafové se tak stala druhou tenistkou historie, která získala tzv. Golden Slam. Současně představuje jedinou hráčku, jež dokázala triumfovat na trávě v All England Clubu dvakrát v jediném roce.\n\nBronzovou medaili získala běloruská světová jednička Viktoria Azarenková, která v utkání o tento olympijský kov přehrála Rusku Marii Kirilenkovou ve dvou sadách.\n\n\nDne 26. června 2012 Mezinárodní tenisová federace oznámila kvalifikované hráčky do olympijského turnaje. 56 nejvýše postavených tenistek na žebříčku WTA z pondělního hodnocení 11. června 2012, které byly schopny zasáhnout do turnaje, se automaticky klasifikovalo do soutěže. Limitujícím faktorem byla účast maximálně čtyř olympioniček z jednoho státu.\n\nPokud byly mezi prvními padesáti šesti hráčkami žebříčku více než čtyři tenistky konkrétního státu, pak do turnaje mohly nastoupit pouze čtyři nejvýše klasifikované. Místa tenistek z pátých a dalších pozic v redukovaných národních žebříčcích nahradily hráčky klasifikované za 56. pozicí žebříčku, které současně splňovaly podmínku hranice čtyř olympioniků na konkrétní stát. Zbylých osm míst do počtu 64 hráčů soutěže ve dvouhře bylo uděleno ve formě divokých karet, šest z nich rozdělil Olympijský výbor ITF dalším olympijským účastníkům a poslední dvě byly v gesci Mezinárodního olympijského výboru, který je přidělil tenistům z málo zastoupených států.\n\nHráčka musela také v letech 2009–2012 nastoupit alespoň ke dvěma mezistátním utkáním ve Fed Cupu, z toho k jednomu v období 2011–2012.\n\n\n"}
{"id": "819296", "url": "https://cs.wikipedia.org/wiki?curid=819296", "title": "Hikaru Jaotome", "text": "Hikaru Jaotome\n\nHikaru Jaotome ( 八乙女 光, \"Yaotome Hikaru\"), (2. prosince 1990) je japonský zpěvák a člen japonské J-popové skupiny Hey! Say! JUMP. Patří do agentury Johnny & Associates. Momentálně sídlí v metropolitní oblasti Tokio.\n\nDne 1. prosince 2002 byl přijat do Johnny & Associates jako nováček. Později byl přijat do skupiny Ya-Ya-yah a stal se druhým hlavním zpěvákem hned po Kótou Jabu. Od 27. září 2007 vystupoval jako člen Hey! Say! JUMP.\n\nV roce 2009 graduoval na Horikoši High School (堀越高等学校 Horikoši Kótó Gakkó).\n\nPři hraní na basovou kytaru umí i žonglovat, kromě toho se věnuje i skládání hudbu a píše texty písní (alba JUMP NO.1 a JUMP WORLD).\n\n\n\nHey! Say! JUMP koncerty najdete na Hey! Say! JUMP.\n\n\n\nHey! Say! JUMP TV-vystoupení najdete na Hey! Say! JUMP.\n\n\n\n\nOficiální web Johnny's Entertainment\nOficiální web J Storm\n"}
{"id": "819299", "url": "https://cs.wikipedia.org/wiki?curid=819299", "title": "Socialistická revoluce na Madagaskaru", "text": "Socialistická revoluce na Madagaskaru\n\nSocialistická revoluce na Madagaskaru je označení řady nepokojů, které začaly v roce 1971 a pokračovaly až do roku 1973.\nPo získání nezávislosti v roce 1960, Madagaskar patřil k nejvíce stabilním africkým státům. Přesto od začátku 70. let 20. století rostla nespokojenost proti semi-demokratickému režimu Philiberta Tsiranana, přičemž vše vyústilo v socialistickou revoluci.\n\nDůvodů k nespokojenosti bylo hned několik.\n\n\n\n\n\n\n\n\n\n\n\nNa začátku roku 1971 vypukla okupační stávka madagaskarských studentů, kteří protestovali proti špatným životním podmínkám, nedostatku pracovních místo pro absolventy a přílišné frankizaci školství. Na jihu sužovaném suchem a hladomorem dav ozbrojený kopími a mačetami 1. dubna 1971 přepadl řadu policejních stanic. Nejsilnější útok se udál v Ampanihy, kdy rebelové vedení malgašským luteránským pastorem vydrancovali několik vládních budov. Poté se povstalci rozptýlili po kraji. Policie reagovala velmi brutálně, oficiální komuniké z 15. dubna mluví o 45 zabitých rebelech a 847 zatčených. Neoficiální zprávy hovoří až o tisícovce mrtvých a patnácti stech zatčených.\n\nUniverzitní stávky a rolnické přepady ve skutečnosti spolu neměly téměř žádnou spojitost, nicméně odpovědnost za oboje vzala na sebe organizace MONIMA (Mouvement nationaliste et indépendant de Madagascar, Národní hnutí za osvobození Madagaskaru).\nVůdce této organizace, Monja Jaona, poté co byl chycen po několikadenním skrývání se v lese, přijal plnou odpovědnost a obvinil oficiální autority z toho, že odmítaly naslouchat.\n\nVeřejné a církevní mínění v hlavním městě se ale přiklonilo na stranu sužovaných rolníků. Prezident Tsiranana veřejně připustil, že lidé jednali v zoufalství a nařídil místním úřadům, aby rolníky odškodnily tak, jak to jen bude možné. Zároveň se svými ministry procestoval místa nepokojů a vyzýval k usmíření. Slíbil amnestii, ale zároveň varoval před dalšími nepokoji.\nTsiranana postupem času došel k názoru, že tyto události jsou „maoistickým komplotem“.\nNavíc nepokoje na jihu dále prohloubily roztržku mezi Tsirananou a mužem číslo dvě ve stranické hierarchii, André Resampou. Prezident nechal Resampu uvěznit. Resampa byl obviněn ze zločinného spolčení s ambasádou nejmenované země – zřejmě však byly míněny Spojené státy, neboť ve stejný čas byl vyhoštěn americký velvyslanec. Zda Resampa opravdu byl Spojenými státy úkolován, je nejasné, jeví se to však jako nepravděpodobné.\n\nTsiranana brzy na to odhalil další „maoistické spiknutí“, do kterého měli být zapleteni lidé z Úřadu pro zámořský vědecký a technický výzkum společně s katolickou církví a antananarivskými intelektuály. Bylo zatčeno přes sto lidí.\n\n30. ledna 1972 proběhly zjevně zmanipulované volby, ve kterých Tsiranana zvítězil počtem 99,97 % hlasů. Studenti začali znovu stávkovat. Oficiálním důvodem bylo, že medici, kteří vystudovali madagaskarské univerzity, nemohou nikdy pracovat jako samostatní lékaři, pouze jako pomocní – statutu samostatného lékaře mohli dosáhnout pouze lidé vystudovaní ve Francii. Časem cíle stávky přerostly do rozsáhlého protivládního protestu. Vláda nejdříve stávku ignorovala a doufala, že sama od sebe odezní. 24. dubna se ke stávce připojili i středoškolští studenti. 26. dubna pochodovalo městem 30 000 studentů, kteří se na stadionu setkali s ministrem školství, který všechny jejich požadavky odmítl a vyzval je k návratu do škol.\n\n3. května Republikánské bezpečnostní síly postřelily 3 studenty ve městě Ambalavao, dva z nich zemřeli. 6. května studenti uspořádali procesí na uctění památky těchto dvou mrtvých, přičemž měli sebou transparenty odsuzující „vládní despotismus“. Vzrušenou atmosféru ještě více rozjitřila zpráva, že vláda odmítla tělo jednoho zastřeleného studenta vydat, aby mohl být pohřben v souladu s tradicí v rodinné hrobce.\n\nNa 13. května bylo oznámeno velké shromáždění, kdy se ke studentům měli připojit i dělníci. Vláda se tomu snažili zabránit, v noci ze 12. na 13. května zatkla 400 členů studentského koncilu a ihned je deportovala na ostrov Nosy Lava. Ráno 13. května oznámil ministr vnitra, že stávka skončila, vyhlásil výjimečný stav a zákaz shromažďování.\n\nTisíce studentů spontánně přišly před radnici, kterou preventivně obsadily Republikánské bezpečnostní síly. Ty nejdříve mezi demonstranty vhodily slzný plyn a pak začaly do davu střílet z automatických zbraní. Avšak studenti, sdružení v militantním spolku, který sám sebe nazýval ZOAM (Zatovy orin’asa anivon’ny Madagasikara, Nezaměstnaná mládež centrální Madagaskaru) vytvořili velmi rychle komanda a zaútočili na republikánské jednotky ukořistěnými zbraněmi.\n\nDo místa se stáhla i vládní armáda a policie, avšak ty zaujaly ke krizové situaci pasivní postoj a odmítly republikánským jednotkám pomoci. Po demonstraci zůstalo na zemi ležet 40 mrtvých studentů a dělníků.\n\nTsiranana si svou autoritu značně oslabil projevem v rozhlase, kdy napodoboval zvuk automatické pušky a sděloval, že pořádek v zemi obnoví, i kdyby to mělo stát sto tisíc mrtvých. Byla to ale prázdná hrozba, neboť policie i armáda odmítly střílet do davu civilistů. Tsiranana požádal o francouzskou pomoc, byl ale odmítnut.\n\n15. května vyzvaly ke generální stávce odbory a církevní organizace. Na sto tisíc lidí přišlo na demonstraci před premiérský palác. Pod tlakem okolností Tsiranana souhlasil s návratem studentů deportovaných na ostrov Nosy Lava. Dav se poté z veřejných demonstrací stáhl, nicméně militantní bojůvky ještě zaútočily na redakci francouzsky psaného listu Courrier de Madagascar a na radnici.\n\nVůdce militantní frakce MONIMA Manandafy Rakotonirina společně s ostatními autoritami vytvořil nový politický program, který počítal se zřízením Národního lidového kongresu, přičemž v mezidobí by měla zemi vést armáda. 18. května na Třídě nezávislosti dav tento program schválil. Lidé se zrovna chystali k prezidentskému paláci, když dorazil generál Ramanantsoa a oznámil, že ho Tsiranana jmenoval premiérem. Tím bylo v davu probuzeno nadšení a generál ještě ten den tuto novinu oznámil rozhlasem.\n\nDen na to však bylo nadšení značně utlumeno, neboť se zjistilo, že generál Ramanantsoa nechce jít cestou revoluce. Přesto byl s pomocí série kompromisů uznán povstalci jako legitimní vůdce a 20. května byla generální stávka odvolána. V následném referendu získal generál 81% hlasů. Vydal se cestou omezování francouzského vlivu a na důležitá místa prosazoval lidi z většinového etnika Merino. Zrušil některé daně. Těmito kroky se mu podařilo na svou stranu dostat obyvatele centrální náhorní planiny. Naopak tzv. cotiers, tedy povětšinou frankofilní obyvatelé pobřeží byli s merinizací veřejného prostoru značně nespokojeni. V roce 1972 vypukly na pobřežích antimerinské násilnosti. V roce 1973 v přístavu Diego Suarez vypukla velká demonstrace, neboť lidé se obávali nezaměstnanosti poté, co budou vypovězení francouzští vojáci z námořní základny. Ramanantsoa si to vyložil jako oportunistické akce Tsirananovy SPD a nechal uvěznit několik vůdců SPD včetně několika exministrů.\n\nMezinárodní politika Madagaskaru se vydala cestou odmítání Francie a západu obecně. Madagaskar odmítl členství ve všech mezinárodních organizacích západního střihu a zrušil veškeré smlouvy se západními zeměmi. Ostře vystupoval proti Jihoafrické republice. Blíže se přimknul k Sovětskému svazu.\n\nOdmítnutí Západu, rozvázání hospodářské spolupráce s JAR a znárodňování významných firem dostalo madagaskarské hospodářství do značných potíží. V roce 1973 tyto potíže kvůli ropné krizi dosáhly vrcholu. Popularitu začal získávat na úkor generála Ramanantsoa jeho ministr vnitra socialista Ratsimandrava.\n\n3. ledna 1973 se skupina armádních důstojníků pokusila o převrat. 25. ledna, ve snaze zabránit nepokojům nebo dokonce občanské válce mezi Meriny a dalšími etniky se Ramanantsoa pokusil sestavit novou vládu. Což se nedařilo a nakonec byl nucen rezignovat a předat veškerou moc nyní už bývalému ministru vnitra Ratsimandravovi. Ten byl prezidentem pouhých šest dní, poté na něj byl spáchán úspěšný atentát. Vražda šokovala celou zemi a vzniklo nebezpečné mocenské vakuum. Není jasné, kdo atentát provedl, svolaný soudní tribunál obvinil 297 lidí, ale ani jednoho se nepodařilo usvědčit.\n\nDo čela prozatímního vojenského direktoriátu se za pomocí složitých zákulisních intrik postavil ministr zahraničí Didier Ratsiraka. Nepokoje trvaly už čtvrtý rok, země byla vyčerpaná a nešťastná.\n\nRatsirakovy záměry byly od počátku jasné. Přejmenoval zemi na Demokratickou republiku Madagaskar a stal se prezidentem Nejvyšší rady revoluce (Conseil Supréme de la Révolution, CSR), kterou tvořili důstojníci z vojenského direktoriátu. Tato organizace plnila funkci politbyra nebo ústředního výboru tak jak jej známe z ostatních socialistických států.\n\nV první proslovu, který Ratsiraka pronesl jako prezident, řekl: \"„Jediná cesta, která vede k rozvoji, je cestou socialismu.“\" Aby stvrdil svá slova, ihned znárodnil banky, pojišťovny, přístavy, rafinerie a hlavní námořní společnosti. Nechal rovněž uzavřít americkou pozemní pozorovací stanici kosmických letů.\n\nV sérii rozhlasových projevů v srpnu 1975 Ratsiraka rozpracoval svou Chartu socialistické revoluce. Později vyšla tiskem a vešla ve známost pod názvem Malá rudá knížka. Byla inspirována zčásti čínským maoismem, zčásti Arušskou deklarací tanzanského prezidenta Nyerereho z roku 1967 a zčásti všeobecnými idejemi pocházející ze SSSR. Vedle socialismu byl hlavním principem nacionalismus, který především odmítal „francouzský imperialismus“. Socialistické principy byly včleněny do nové ústavy, která zároveň z Ratsiraka udělala doživotního diktátora. Nebyl v ní však princip vlády jedné strany, čímž se Madagaskar od zbytku socialistických zemí odlišoval.\n\nSocialistický režim se v Madagaskaru udržel až do 10. února 1993, kdy byly po sérii masových demonstrací a občanských nepokojů vyhlášeny výsledky svobodných voleb, kde 63% hlasů získal Albert Zafy, který sestavil demokratickou vládu.\n\nMadagaskarskou revolucí byl velmi ovlivněn „africký Che Guevara“ Thomas Sankara, který zavedl socialismus v Burkina Faso. Studentských demonstrací se osobně účastnil, neboť v té době na Madagaskaru studoval.\n"}
{"id": "819300", "url": "https://cs.wikipedia.org/wiki?curid=819300", "title": "Hagen (rozcestník)", "text": "Hagen (rozcestník)\n\nHagen může být:\n\n\n\n\n"}
{"id": "819301", "url": "https://cs.wikipedia.org/wiki?curid=819301", "title": "Gmina Kornowac", "text": "Gmina Kornowac\n\nGmina Kornowac je vesnická gmina (administrativní okrsek) v ratibořském okresu a Slezském vojvodství na jihu Polska. V letech 1975-1998 byla gmina součástí Katovického vojvodství.\n\nSídlem gminy je ves Kornowac.\n\nDo gminy Kornowac patří další 4 vesnice: Kobyla • Łańce • Pogrzebień • Rzuchów.\n\nGmina Krzyżanowice sousedí s gminami Lyski, Lubomia, Pszów, Ratiboř.\n"}
{"id": "819304", "url": "https://cs.wikipedia.org/wiki?curid=819304", "title": "Vlachy", "text": "Vlachy\n\nVlachy můžou být:\n\n"}
{"id": "819310", "url": "https://cs.wikipedia.org/wiki?curid=819310", "title": "Kneisslův dům", "text": "Kneisslův dům\n\nKneisslův dům je bývalý měšťanský dům a kulturní památka v Českých Budějovicích. Stojí v Kněžské ulici č. 10 (čp. 373) na rohu s Kanovnickou.\n\nDům byl původně nazýván jako \"Neuwerthův\" po majiteli, kterému patřil do roku 1913, později jako \"Kneisslův\" (či \"Kneislův\"* nebo zkomoleně \"Kreislův\") po dalším majiteli a prodejci nábytku z počátku 20. století. Příliš se neujal pozdější název \"Dům nábytku\". Po revoluci jej využívala společnost \"Ameriguide\" jako \"Obchodní dům Maxirak\".\n\nPrůčelí renezančního domu je zdobeno sgrafity z roku 1557 a jde tudíž o nejstarší doloženou výzdobu tohoto typu v Českých Budějovicích. Předpokládá se, že jejich autorem mohl být italský stavitel Vogarelli, který tou dobou dokončoval stavbu Černé věže. Původně měl dům stupňovitý renezanční štít (podobně jako například Solnice), ze kterého se dochovala část patrná u levého okraje.\n\nStavba byla rekonstruována na přelomu 19. a 20. století, kolem roku 1971 a po revoluci. Opravy roku 1971 provázely komplikace, došlo k překročení tří závazných termínů. Teprve v důsledku vyšetřování bylo zjištěno, že rekonstrukci provádějí jen dva řemeslníci, kteří odešli z pracoviště 22. prosince 1971 a odmítli v opravách pokračovat až do příslibu finančních prémií v únoru příštího roku.\n\nDům je datovaný letopočtem 1557. Do složitého dědického řízení se nemovitost (zahrnující i právo várečné) dostala roku 1905 smrtí majitelky Františky Neuwerthové, po které zůstalo 11 právoplatných dědiců. V té době využíval prostory i Josef Effmert, který zde provozoval knihkupectví a filiálku \"První české vzájemné pojišťovny proti ohni a krupobití\". Krom Effmerta vedl v domě jednu z poboček svého truhlářského a čalounického závodu František Kneissl. 5. května 1913 dům společně s manželkou Albínou odkoupili od Jana Neuwertha za 50 tisíc zlatých. Kneisslův nábytek v domě fungoval ještě za minulého režimu, i když už bez majitelova jména v názvu. 1. července 1991 otevřela společnost \"Ameriguide\" lahůdkářství nazvané \"Obchodní dům Maxirak\", které však později zaniklo. V současnosti je dům využíván jako rychlé občerstvení \"Hladový vokno\" s prodejem do Kanovnické ulice.\n"}
{"id": "819311", "url": "https://cs.wikipedia.org/wiki?curid=819311", "title": "Orange (Austrálie)", "text": "Orange (Austrálie)\n\nOrange je australské město ve státě Nový Jižní Wales. Město leží 254 km na východ od Sydney.\n"}
{"id": "819312", "url": "https://cs.wikipedia.org/wiki?curid=819312", "title": "Mistrovství Severní Ameriky a Oceánie v rychlobruslení 2007", "text": "Mistrovství Severní Ameriky a Oceánie v rychlobruslení 2007\n\nMistrovství Severní Ameriky a Oceánie v rychlobruslení 2007 se konalo ve dnech 13. a 14. ledna 2007 v rychlobruslařské hale Pettit National Ice Center v americkém Milwaukee. Jednalo se o 9. mistrovství Severní Ameriky a Oceánie. Z předchozího šampionátu obhajoval titul Američan Chad Hedrick, Kanaďanka Cindy Klassenová nestartovala.\n\nV Milwaukee se potřetí mistryní Severní Ameriky a Oceánie stala Kanaďanka Kristina Grovesová. Mezi muži podruhé zvítězil Američan Chad Hedrick.\n\n"}
{"id": "819313", "url": "https://cs.wikipedia.org/wiki?curid=819313", "title": "Konkurz (Glee)", "text": "Konkurz (Glee)\n\nKonkurz (v anglickém originále Audition) je první epizoda druhé série a celkově dvacátá třetí epizoda amerického televizního seriálu \"Glee\". Epizodu napsal Ian Brennan, režíroval Brad Falchuk a poprvé se ve vysílání americké televizní stanice Fox objevila dne 21. září 2010. V této epizodě jsou členové sboru donuceni zaujmout nové žáky, aby se přidali do sboru, včetně studentky ze zahraniční výměny Sunshine Corazon (Charice) a přestupujícího studenta Sama Evanse (Chord Overstreet). Na školu přijíždí Shannon Beiste (Dot Jones), nová trenérka fotbalu a školní blogger Jacob Ben Israel (Josh Sussman) poskytuje aktuální informace o tom, co se děje ve sboru po letních prázdninách.\n\nEpizoda obsahuje osm hudebních a tanečních vystoupení; pět z nich bylo vydáno jako singl a jsou dostupné ke stažení. Hudební vystoupení získaly smíšené reakce od kritiků. Přezpívanou verzi písně \"What I Did for Love\" z muzikálu A Chorus Line od Ley Michele popsal kritik Robert Bianco z USA Today jako dávání \"každého amatérského hudebního vystoupení letos do každého talentového pořadu k hanbě\", zatímco Mary McNamara z Los Angeles Times a Todd VanDerWerff z The A.V. Club píseň shledali nevhodnou v kontextu. Vystoupení Charice byly výborně přijaty americkými i filipínskými kritiky a Alicia Keys vyjádřila souhlas a pochvalu s cover verzí písně \"Empire State of Mind\".\n\nEpizodu v den vysílání sledovalo 12,45 milionů amerických diváků. Epizoda jako celek získala převážně pozitivní recenze od kritiků. Tim Stack z Entertainment Weekly a Jarett Wieselman z New York Post sdělili, že epizoda zklidnila jejich obavy, že by kvalita seriálu ve druhé sérii klesala. Brett Berk z Vanity Fair a Erica Futterman z Rolling Stone cítili, že se pořad vrátil do formy po stále neuspokojivé první sérii. Několik kritiků zdůraznilo rasové problémy v epizodě: Fred Topel z Hollywood News popsala scénu se Sunshine jako \"vyloženě rasistickou\" a Brittany Drye z \"The Stir\" také zpochybnila párování asijských postav Mika Changa (Harry Shum mladší) a Tiny Cohen-Chang (Jenna Ushkowitz).\n\nProtože New Directions prohráli na regionálním kole soutěže sborů, tak se členové sboru pokusí zorganizovat nábor nových studentů do sboru, aby posílili svá soutěžní vystoupení. Dozví se, že se letošní národní kolo bude konat v New Yorku, tak se rozhodnout vystoupit s písní \"Empire State of Mind\" (původně ji zpívají Jay-Z featuring Alicia Keys) na školním dvoře, s nadějí, že zaujmou některé své spolužáky. Studentka na výměnném pobytu Sunshine Corazon (Charice) z Filipín a přestupující student Sam Evans (Chord Overstreet) si to rozmýšlejí, protože je vystoupení sboru zaujalo. Hlavní zpěvačka sboru Rachel Berry (Lea Michele) se později setkává se Sunshine na dívčích toaletách a společně zpívají improvizovaný duet \"Telephone\" od Lady Gaga a Beyoncé. Rachel je zastrašena jejím perfektním pěveckým výkonem a pošle Sunshine do drogového doupěte místo posluchárny, aby ji znemožnila vystoupit před sborem. Když vyjde pravda na povrch, tak je Rachel velmi pokárána vedoucím sboru Willem Schuesterem (Matthew Morrison). Sunshine se později úspěšně přihlásí a všechny okouzlí svým ztvárněním písně \"Listen\" z muzikálu Dreamgirls.\n\nHlavní zpěvák Finn Hudson (Cory Monteith) povzbudí Sama, aby se do sboru také přihlásil, poté, co ho uslyší zpívat \"Every Rose Has Its Thorn\" od Poison. V posluchárně Sam, Finn, Mike (Harry Shum mladší), Artie (Kevin McHale) a Puck (Mark Salling) zpívají společně píseň \"Billionaire\" od Travieho McCoye. Nicméně se nakonec Sam rozhodne, že se na konkurz do sboru nepřihlásí, kvůli nízkému sociálnímu statusu a ne moc velké popularitě členů sboru.\n\nShannon Beiste (Dot Jones) je jmenována novou trenérkou selhávajícího fotbalového týmu McKinley High, což vede ke snížení rozpočtů sboru i roztleskávaček ke prospěchu fotbalového týmu. Will a trenérka roztleskávaček Sue Sylvester (Jane Lynch) se spojí a doufají, že dostanou Beiste ze školy a jejich rozpočty opět narostou. Uprostřed jejího spojenectví s Willem, Sue také vyhodí Santanu (Naya Rivera) z její pozice kapitánky roztleskávaček poté, co se dozví, že má prsní implantáty a nahradí ji Quinn (Dianna Agron). Artie, který je zdravotně postižený, požádá Finna, aby mu pomohl dostat se do fotbalového týmu. Doufá, že tak získá zpět svou přítelkyni Tinu (Jenna Ushkowitz), která se s ním rozešla, aby mohla chodit s Mikem. Beiste věří, že Finn kuje plány proti ní a to ji donutí odmítnout studenta na vozíku a Finna vyhazuje z týmu. Novým quarterbackem se stane Sam. Will není schopen jí přesvědčit, aby vzala Finna zpátky, ale uvědomí si, že jeho nepřátelské chování poškozuje jeho novou kolegyni. Později se postaví za Beiste, když si Sue vymyslí, že Beiste sexuálně obtěžovala Brittany (Heather Morris), omluví se ji a znovu si získá Suinu nenávist.\n\nSue je opět ponořená do svého nepřátelského vztahu s Willem a proto kontaktuje nového vedoucího konkurenčního sboru Vocal Adrenaline, Dustina Goolsbyho (Cheyenne Jackson). Dustin je schopný zabezpečit trvalý pobyt ve Spojených státech pro Sunshine a její matku za podmínky, že se připojí k jeho klubu. Sunshine přizná, že se cítila vyhnána z New Directions díky Rachelinému nehostinnému chování a přidává se proto k Vocal Adrenaline. Poté, co přizná, že si váží více sama sebe než členů klubu, Rachel zpívá \"What I Did for Love\" z muzikálu A Chorus Line sama na jevišti předtím, než se vydá omluvit do sborové místnosti.\n\n\nVedoucí televizní stanice Fox, Kevin Reilly, dne 11. ledna oznámil, že se \"Glee\" obnovuje pro druhou sérii, bude se natáčet po celých Spojených státech a budou se konat konkurzy pro tři nové role do seriálu. Konkurzy byly zamýšleny jako předmět více částí televizního speciálu, který by se vysílal před začátkem druhé série a noví členové obsazení by byli prozrazeni v první epizodě. Tvůrce seriálu, Ryan Murphy řekl, že cílem \"Glee\" je stát se \"první interaktivní muzikálovou komedií v televizi\". Nakonec se ale reality show z konkurzů nevysílala, protože se Murphy chtěl přímo soustředit pouze na seriál a bál se, že by reality show mohla poškodit seriál.\n\nOd této epizody jsou herečky Heather Morris (Brittany Pierce) a Naya Rivera (Santana Lopez), které hrály vedlejší roli v první sérii Glee, povýšeny mezi hlavní postavy seriálu. Epizoda představila čtyři nové tváře seriálu. Chord Overstreet hraje vedlejší roli Sama Evanse, sportovce, který se zpočátku stane chráněncem Finna, ale posléze i jeho rivalem. Charice se objevuje jako Sunshine Corazon, studentka z jiné země na studentské výměně a konkurentka Rachel. Charice byla fanynkou seriálu už od první sérii a její manažer přesvědčil Murphyho, aby ji osadil do druhé série. Dot-Marie Jones byla obsazena jako trenérka fotbalu, Shannon Beiste, a tak nahradila Patricka Gallaghera jako trenéra Kena Tanaku z první série. Cheyenne Jackson se objevuje jako Dustin Goolsby, nový vedoucí konkurenčního sboru Vocal Adrenaline a nahradil Shelby Corcoran (Idina Menzel). Jackson byl původně zvažován do role Willa a v roce 2009 byl obsazen do \"Glee\" do epizody Bratři v hitu jako choreograf Vocal Adrenaline, Dakota Stanley, ale kvůli nemoci se nemohl zúčastnit natáčení a tuto roli si nakonec zahrál Whit Hertford. Murphy popsal Dustina jako \"kompletní darebák\" a řekl, že se bude \"velmi prolínat s Willovým životem\".\n\nV epizodě zazní cover verze písní \"Empire State of Mind\" od Jay-Z featuring Alicia Keys, \"Telephone\" od Lady Gaga a Beyoncé, \"Billionaire\" od Travie McCoy featuring Bruno Mars a \"Every Rose Has Its Thorn\" od Poison. Písně \"What I Did for Love\" z muzikálu A Chorus Line, \"Getting to Know You\" z muzikálu The King and I a \"Listen\" z filmové adaptace muzikálu Dreamgirls byly také hudební vystoupení, zatímco skladba \"The Power\" od Snap! byla předvedena jako pouze taneční vystoupení. Všechny z písní, které zazněly v epizodě, kromě \"Every Rose Has Its Thorn\", \"Getting to Know You\" a \"The Power\" byly vydány jako singly a jsou dostupné ke stažení. \"Empire State of Mind\" a \"Billionaire\" byly také obsaženy na albu . Hudební vystoupení v epizodě získaly smíšené reakce od kritiků.\n\n"}
{"id": "819314", "url": "https://cs.wikipedia.org/wiki?curid=819314", "title": "Mistrovství Severní Ameriky a Oceánie v rychlobruslení 2008", "text": "Mistrovství Severní Ameriky a Oceánie v rychlobruslení 2008\n\nMistrovství Severní Ameriky a Oceánie v rychlobruslení 2008 se konalo ve dnech 12. a 13. ledna 2008 v rychlobruslařské hale Olympic Oval v kanadském Calgary. Jednalo se o 10. mistrovství Severní Ameriky a Oceánie. Z předchozího šampionátu obhajovala titul pouze Kanaďanka Kristina Grovesová, Američan Chad Hedrick nestartoval.\n\nV Calgary se počtvrté mistryní Severní Ameriky a Oceánie stala Kanaďanka Cindy Klassenová. Mezi muži počtvrté zvítězil Američan Shani Davis.\n\n"}
{"id": "819318", "url": "https://cs.wikipedia.org/wiki?curid=819318", "title": "Mistrovství Severní Ameriky a Oceánie v rychlobruslení 2009", "text": "Mistrovství Severní Ameriky a Oceánie v rychlobruslení 2009\n\nMistrovství Severní Ameriky a Oceánie v rychlobruslení 2009 se konalo ve dnech 10. a 11. ledna 2009 v rychlobruslařské hale Utah Olympic Oval v americkém Kearns nedaleko Salt Lake City. Jednalo se o 11. mistrovství Severní Ameriky a Oceánie. Obhájci z předchozího šampionátu, Američan Shani Davis a Kanaďanka Cindy Klassenová, nestartovali.\n\nV Salt Lake City se počtvrté mistryní Severní Ameriky a Oceánie stala Kanaďanka Kristina Grovesová. Mezi muži potřetí zvítězil Američan Chad Hedrick.\n\n"}
{"id": "819319", "url": "https://cs.wikipedia.org/wiki?curid=819319", "title": "Daiki Arioka", "text": "Daiki Arioka\n\nDaiki Arioka (有岡 大貴 \"Arioka Daiki\" narozen 15. dubna 1991, Čiba, Japonsko) je japonský zpěvák, herec, talent a člen J-popové skupiny Hey! Say! JUMP. Patří do agentury Johnny & Associates.\n\nDne 2. června 2003 byl přijat do Johnny & Associates jako nováček. Byl jako junior patřil do skupiny J. J. Express. Ještě předtím, než se přidal do Johnny & Associates, byl členem JUNES Project.\n\nKdyž Daikimu bylo čtrnáct (2005), hrál Toru Sonobeho v dramatu Engine společně s tehdejším členem J. J. Express Jútoem Nakadžimou.\n\nDne 3. dubna 2007 se přidal do skupiny Hey! Say! 7 (dočasná skupina), společně s Jújou Takakim, Rjósukem Jamadou, Jútoem Nakadžimou a Júrim Činenem, začínajícím veřejným vystoupením u KAT-TUN koncertu 2007 Cartoon KAT-TUN II You.\n\nDne 21. září 2007 se stal členem skupiny Hey! Say! JUMP.\n\nV říjnu 2008 dostal roli v drama Sensei wa Erai! (先生はエライっ!) \"(překl.: Učitel je skvělý!)\" společně s členy Hey! Say! JUMP Jútoem Nakadžimou, Rjósukem Jamadou a Júrim Činenem.\n\nTéhož roku dostal další roli v seriálu Scrap Teacher: 〜Kjóši Saisei〜 (překl.: Kousek učitele: Znovunarození učitele) (スクラップ・ティーチャー〜教師再生〜) jako Irie Sugizó (入江 杉蔵). Byli tam ti samí členové jako v Sensei wa Erai! (Učitel je skvělý!).\n\n\nHey! Say! JUMP koncerty najdete na Hey! Say! JUMP.\n\n\n\n\nHey! Say! JMUP TV vystoupení najdete na Hey! Say! JUMP.\n\nDeca Sports - Wii (2009)\n\n\nOficiální web Johnny's Entertainment\nOficiální web J Storm\n"}
{"id": "819320", "url": "https://cs.wikipedia.org/wiki?curid=819320", "title": "Georg Stumme", "text": "Georg Stumme\n\nGeorg Stumme (29. července 1886, Halberstadt, Německo – 24. října 1942 El Alamein, Egypt) byl vyznamenaný veterán první světové války a pozdější generál Wehrmachtu za druhé světové války v hodnosti generál tankových jednotek (). Mimo jiné byl držitelem mnoha vojenských vyznamenání včetně Rytířského kříže.\n\nNarodil se 29. červenec 1886 v anhaltském městě Halberstadt. Dne 19. března 1906 dokončil úspěšně studium na královské pruské vojenské akademii a jako kadet-čekatel (\"Fahnenjunker\") byl zařazen ke 57. hornoslezskému polnímu dělostřeleckému pluku (\"Oberschlesischen Feld-Artillerie-Regiment Nr. 57\"). V polovině srpna následujícího roku mu byla udělena hodnost poručíka (\"Leutnant\").\n\nS vypuknutím první světové války působil jako adjutant praporu a poté, co byl raněn na frontě, byl převelen do týlu a následně absolvoval výcvik generálního štábu. Poté již v hodnosti kapitána (\"Hauptmann\") působil na generálním štábu, než byl jmenován do funkce náčelníka štábu u 33. divize. Za zásluhy během války si vysloužil oba stupně pruského železného kříže, Sasko-Meiningenský čestný kříž za zásluhy a Odznak za zranění v černém.\n\nPo skončení války se mladému kapitánovi Stumme dostalo příležitosti zůstat v nově vytvořené, silně zredukované armádě – Reichswehru. Zde byl zařazen ke 10. pruskému jízdnímu pluku (\"10. [Preuß.] Reiter-Regiment\"), kde sloužil u plukovního štábu ve městě Züllichau (Sulechów). Na jaře roku 1924 byl převelen do štábu 3. jízdní divize pod velením generálporučíka Paula Haseho. V této funkci byl také k 1. říjnu roku 1926 povýšen do hodnosti majora.\n\nNásledovalo působení u štábu 2. pruského jízdního pluku (\"2. [Preuß.] Reiter-Regiment\") v Osterode, kde se dočkal k 1. únoru 1931 povýšení do hodnosti podplukovníka (\"Oberstleutnant\") a k 1. říjnu téhož roku nahradil plukovníka Georga Lisacka jako velitele 1. pruského jízdního pluku (\"1. [Preuß.] Reiter-Regiment\"). Zanedlouho následovalo povýšení na plukovníka a přesně k 1. říjnu 1934 byl Stumme ve funkci velitele 1. pruského jízdního pluku nahrazen plukovníkem Kurtem Wuthenowem. Jeho novým služebním postem se mu stalo Velitelství kavalerie Štětín (\"Kavallerie-Kommando Stettin\"), které bylo o rok později přejmenováno na 1. jízdní brigádu (\"1. Reiter-Brigade\"). \n\nK 1. dubnu roku 1936 byl poté Stumme převelen do Berlína, aby zde převzal funkci oblastního vyššího velitele jezdectva (\"Höherer Kavallerieoffizier 1\"). V této funkci se rovněž o pár měsíců později dočkal generálských výložek. Stumme byl povýšen na generálmajora k 1. srpnu téhož roku. V této funkci byl k počátku dubna roku 1938 povýšen do hodnosti generálporučíka a k počátku listopadu téhož roku mu bylo svěřeno velení nově zformované 2. lehké divize (\"2. Leichte-Division\") ve městě Gera.\n\nTéto divizi velel i při útoku na Polsko. Počátkem roku 1940 se stal velícím generálem XXXX. Armeekorpsu, kterému velel při válečných operacích na západě, při balkánském tažení a válce proti Světskému svazu. Koncem roku 1940 byla jeho jednotka motorizována. \n\nPři operaci Barbarossa Stummemu velel polní maršál Fedor von Bock. Stumme se svými vojáky obsadil Možajsk. Poté se podílel na operaci Blau, jejímž výsledkem byl postup Paulusovy 6. armády spolu s jeho reorganizovaným XXXX. sborem.\n\nV červnu 1942 byly některé německé plány zachyceny Sovětským svazem. Hitler obvinil Stummeho a nařídil jej postavit před vojenský soud. Velení byl zbaven 21. července 1942, byl shledán vinným a odsouzen k pěti letům vězení, avšak Bock zařídil jeho propuštění. Ulrich von Hassell to ve svém deníku nazval „groteskní hrou s cínovými vojáčky, kterou Hitler hraje se svými generály“ a dodal: „Stumme, velící generál tankových vojsk, byl odsouzen k pěti letům [za akce divizního štábního důstojníka]. Okamžitě byl omilostněn, od Göringa obdržel příslib nové velitelské funkce a teď je poslán do Afriky náhradou za Rommela. Nevojácká, nepruská fraška.“\n\nStumme přibyl do Egypta k Afrikakorpsu v září 1942, kdy musel čelit Britům u El Alameinu. Erwin Rommel byl kvůli nemoci a vyčerpání uvolněn z funkce. Stumme přijel 19. září, jen pár dní před Rommelovým odjezdem. Převzal velení Tankové armády Afrika, (smíšených italských a německých sil), když Wilhelm von Thoma nahradil zraněného Walthera Nehringa ve velení Afrikakorpsu.\n\nStumme „s důvěrou prováděl plán vypracovaný Rommelem“ pro případ očekávaného útoku. Ze zpráv nadřízeným je zřejmé, že nebyl příliš optimistický a shodoval se s Rommelem, že jediná vyhlídka na úspěch spočívá v tom, že zadrží nepřátelské útoky; na to však neměl dostatečné síly. Za šest týdnů od jeho příjezdu zahájili Britové masivní ostřelování. Stumme zakázal užití dělostřelecké munice k útoku na britské nástupní prostory, kde kde byl nepřítel nejzranitelnější, a dal přednost držet omezené prostředky v rezervě. Reinhard Stumpf to popsal jako „hrubou chybu, která Britům umožnila v relativním poklidu zformovat útok“.\n\nNa rozdíl od Rommela, Stumme se přesouval bez ochranného doprovodu a bez radiového vozu. Stumme a velitel spojařů plukovník Andreas Büchting se 24 října přesunovali na frontu, aby obhlédli situaci. Na cestě k velitelskému stanovišti se automobil ocitl pod útokem v otevřené krajině. \nBüchting byl na místě mrtev po zásahu do hlavy. Stumme vyskočil a držel se kraje auta, dokud řidič nezmizí z dostřelu. Druhý den byl bez zjevných zranění nalezen mrtev vedle cesty. Vědělo se, že má vysoký krevní tlak a předpokládá se, že zemřel na srdeční infarkt. Ve funkci velitele tankové armády Afrika jej nahradil navrátivší se Erwin Rommel, zatímco Afrika Korpsu velel Wilhelm von Thoma.\n\n\n\n"}
{"id": "819324", "url": "https://cs.wikipedia.org/wiki?curid=819324", "title": "Martin Jäggle", "text": "Martin Jäggle\n\nMartin Jäggle (* 9. června 1948, Vídeň) je rakouský římskokatolický teolog.\n\nJäggle studoval teologii, filozofii, fyziku a matematiku na vídeňské univerzitě a v Innsbrucku. Od 1. září 2003 je profesorem na fakultě katolické teologie ve Vídni. Od 1. ledna 2008 působí na této fakultě jako děkan.\n\n\n"}
{"id": "819333", "url": "https://cs.wikipedia.org/wiki?curid=819333", "title": "Youri Djorkaeff", "text": "Youri Djorkaeff\n\nYouri Djorkaeff (* 9. března 1968) je bývalý francouzský fotbalista, který hrával na pozici útočníka nebo ofenzivního záložníka. S francouzskou fotbalovou reprezentací vyhrál v roce 1998 mistrovství světa a v roce 2000 mistrovství Evropy.\n\n\n\n\n\n"}
{"id": "819338", "url": "https://cs.wikipedia.org/wiki?curid=819338", "title": "Seznam slotů a socketů společnosti AMD", "text": "Seznam slotů a socketů společnosti AMD\n\nSeznam slotů a socketů společnosti AMD slouží jako rychlý přehled jednotlivých slotů a socketů firmy AMD.\n\n\n\n"}
{"id": "819340", "url": "https://cs.wikipedia.org/wiki?curid=819340", "title": "Miroslav Chmela", "text": "Miroslav Chmela\n\nMiroslav Chmela (* 26. listopadu 1960) je bývalý český fotbalista, záložník.\n\nV lize hrál za TJ Vítkovice a ZVL Považská Bystrica. V evropských pohárech nastoupil v 8 utkáních a dal 1 gól.\n\n"}
{"id": "819343", "url": "https://cs.wikipedia.org/wiki?curid=819343", "title": "Mudroslovné knihy", "text": "Mudroslovné knihy\n\nJako mudroslovné knihy se označuje několik knih Starého zákona. Mudroslovné knihy, často označované i jako naučné, poučné, sapienciální či sapienční (lat. \"sapientia\" znamená „moudrost“) představují prostřední část křesťanského starozákonního kánonu (mezi knihami dějepisnými a prorockými) a od ostatních knih Starého zákona se liší především tím, že obsahují nejméně odkazů na izraelskou tradici a jsou spíše obecného, „všelidského“ charakteru. Mají také mnoho paralel v dobové mimoizraelské literatuře.\n\nMezi mudroslovné knihy se počítají: \n\n<nowiki>*</nowiki> Kniha Moudrosti a Sírachovec patří mezi deuterokanonické spisy, jsou tedy v kánonu katolické a řady východních církví, ale neuznávají je za závazné židovské a protestantské církve. \n\nPo vzoru starozákonního dělení knih na dějepisné, mudroslovné a prorocké se lze setkat i s obdobným dělením novozákonních knih. V tom případě se za poučné knihy považují všechny listy (celkem 21), tedy všechny knihy s výjimkou evangelií, Skutků apoštolů (což jsou dějepisné knihy) a Zjevení sv. Jana (což je jediná novozákonní „prorocká“ kniha). \n\n"}
{"id": "819344", "url": "https://cs.wikipedia.org/wiki?curid=819344", "title": "Vozmistr", "text": "Vozmistr\n\nVozmistr (slangově koloťuk) je železniční zaměstnanec, který mj. provádí technickou prohlídku po sestavení vlakové soupravy, bez které nesmí souprava opustit stanici.\n\nPři technické prohlídce vlakové soupravy se vozmistr zaměřuje zejména na:\n\nTaké provádí konečné technické prohlídky, když vlaková souprava zakončí jízdu v konečné stanici.\n\nDále provádí jednoduchý posun – přivěšení hnacího vozidla na vlak, odbavuje osobní i nákladní vlak tiskopisy k tomu určenými. Též to jsou prohlídky při přebírání vozů z opraven, z vleček od soukromých dopravců. Vozmistr zodpovídá vždy za technický stav železničních vozů a za funkčnost brzd na sestaveném vlaku, než vyjede na trať.\nPovolání vozmistra je na železnici jedno z nejdůležitějších, co se týče bezpečnosti a kultury cestování, a je jedním ze základních pilířů v železniční dopravě. Nejenže má vozmistr zodpovědnost za technický stav vozů, za správnou funkci brzd a ostatních součástí vozů, což přímo souvisí s oním ťukáním do kol, ale má také zodpovědnost za bezpečnost cestujících a za kulturu cestování (čistota vozů, teplota interiéru, správná funkce všech dveří a oken, čistota vozu). Vozmistři v některých případech už řadí vozy (což bývala výhradně práce posunu), dělají drobné zámečnické práce, tisknou brzděnky a celkem často používají pro svou funkci nejen dlouhé kladivo, ale i počítače a různé tabulky a programy. K vykonávání této funkce je zapotřebí zodpovědný přístup k práci, protože jakákoli chyba by mohla znamenat ztráty na majetku, zdraví a životech cestujících. Dále je nezbytné mít rozsáhlé znalosti technického i provozního rázu a schopnost rychle se rozhodnout. Vozmistři také navštěvují několikrát ročně odborné školení ve specializovaných školících střediscích a každoroční lékařské prohlídky. Práci jim ztěžují projevy vandalismu (zejména sprejeři) a zloději. Vozmistři nemívají jen jedno místo působnosti, ale je běžná praxe, že se střídají mezi různými pracovišti, přičemž v každé stanici panují jiné staniční a provozní podmínky. \n\nProfese vozmistr je jednou z rozhodujících profesí v železniční dopravě, a to jak z hlediska požadavků na úroveň duševních schopností (jako např. intelekt, pozornost, schopnost rychle a samostatně rozhodovat apod.), tak i fyzických dispozic. Je zcela zřejmé, že tuto profesi nemůže vykonávat kdokoliv, ale pouze takový jedinec, který splňuje tyto náročné požadavky stanovené zákonem č. 266/1994 Sb. O dráhách a prováděcí vyhl. MD ČR č. 101/1995 Sb. O zdravotní a odborné způsobilosti osob, provozujících dráhu a drážní dopravu.\n\nPři definování náročnosti výkonu profese vozmistr se vychází z tzv. analytické metody, která byla aplikována např. při zpracování oborových příkladů pracovních činností. Tato metoda vychází ze souboru kritérií doporučených Mezinárodní organizací práce ILO pro hodnocení složitosti, odpovědnosti a náročnosti práce. Hodnotí především její náročnost a úroveň odborné přípravy, složitost vykonané pracovní činnosti nebo profese ve vztahu ke složitosti objemu vykonané práce, náročnost práce na její organizaci a řízení. Dále oceňuje odpovědnost za škody a bezpečnou práci, fyzickou, psychickou a intelektuální zátěž, včetně rizika prac. úrazů a tzv. zvláštní požadavky kladené na zaměstnance v oblasti mimořádných fyzických, smyslových, morálních a tvůrčích předpokladů pro výkon práce.\n\nPro kontrolu kol železničního podvozku používá vozmistr kladívko s dlouhou násadou. Poslechem tónu po úderu kladívka do podvozkového kola může vozmistr snadno určit, zda je v pořádku. U starších železničních vozů byla kola složena ze dvou částí – na středu dvoukolí byla zastudena lisována obruč, která se mohla uvolnit a způsobit rozpad kola, což by mohlo vést až k vykolejení vozu. Dnes se poklepem kontroluje upevnění rozsoch u dvoukolí.\n"}
{"id": "819345", "url": "https://cs.wikipedia.org/wiki?curid=819345", "title": "Rostislav Jeřábek", "text": "Rostislav Jeřábek\n\nRostislav Jeřábek (* 29. března 1962, Ostrava) je bývalý český fotbalový útočník.\n\nHrál za TJ Vítkovice, Adanaspor, Konyaspor, Haka Valkeakoski a FC Karviná Vítkovice. V evropských pohárech nastoupil v 7 utkáních.\n\n"}
{"id": "819347", "url": "https://cs.wikipedia.org/wiki?curid=819347", "title": "Bob a Bobci", "text": "Bob a Bobci\n\nBob a Bobci je folková skupina založená Josefem Bobem Zelenkou, spolu s René Ježkem Křížem a Janem Vyskočilem v roce 1995. Kapela hrála převážně písně Kapitána Kida a Wabiho a Mikiho Ryvolových. Příchodem Věrky Křížové (tehdy Teršípové), Lenky Špinkové (tehdy Krauseové) a Lenky Vokounové se v roce 1998 začali Bob a Bobci ubírat úplně jiným směrem. Hráli písně skupiny Nezmaři, Nerez, atd.\n\nV roce 2002 přišel druhý zlom, kdy skupina začala hrát vlastní písně, kdy texty Věrky Křížové zhudebnil René Ježek Kříž. V roce 2003 se poprvé přes konkurs dostávají na velký festival Zahrada. Od té doby se postupně otrkávají i na těch dalších, menších festivalech. Namátkou třeba Slunovrat, Mohelnický dostavník, Babí léto na Kyselce, Bezmezná Mezná, Osecká kytara, Chlumecký guláš, Lázeňská folková loděnice, Folková Ohře… \n\nV roce 2005 se probojovali do finále Trampské Porty v Ústí nad Labem. V témže roce kapelník Bob onemocněl a na čas jej zaskočil baskytarista ze skupiny Stráníci „Tomáš Anťa Kuncl“. Ze Zahrady si odvážejí 4. místo z 500 kapel. Podobné umístění se jim podařilo ještě dvakrát. Bob se uzdravil, natáčejí první demosnímek se čtyřmi písničkami a v roce 2007 natočili ve studiu v Tymákově své první autorské album s názvem \"Když venku prší\". Následoval křest CD a po něm rána největší, kdy Josef Bob Zelenka v den zkoušky umírá. \n\nBob a Bobci uvažovali o ukončení činnosti, avšak díky emailům a zprávám se slovy nejen pochopení, soucítění, ale i podpory a povzbuzení, se kapela rozhodla pokračovat a zachovat si i název kapely „Bob a Bobci“. Na Bobovo místo přichází na okamžik Petr Elman a následně je vystřídán Tomášem Anťou Kunclem. \n\nKapela získává v roce 2007 ocenění nejvyšší, a to Mezinárodní Diváckou Portu, dále Mezinárodní Interpretační Portu a ocenění za přínos trampské muzice, přestože se kapela považuje za folkovou.\n\nV roce 2014 vydávají druhé CD s názvem Za(dosti)snění. Na CD jsou kromě autorské tvorby i dvě převzaté a darované písně od Pepy Štrosse a Kapitána Kida.\n\nBob a Bobci pořádají charitativní koncerty pro konkrétně vybrané postižené děti pod názvem „Bobování“, které se konají v Hrobu, poslední letní festival pod názvem „Křižanovský Vaťák“, který se koná v Křižanově a nepravidelné pořady v duchcovském „Divadle M“ s názvem „Zpívání dovoleno“.\n\nČlenové kapely působili v minulosti v těchto souborech: Střepy, Stráníci, Kapitán Kid a Krakatit, Vltavín, Čtyřlístek, Báry, Žalost, Zelené skivo.\n\n\n"}
{"id": "819349", "url": "https://cs.wikipedia.org/wiki?curid=819349", "title": "Miroslav Karas (fotbalista)", "text": "Miroslav Karas (fotbalista)\n\nMiroslav Karas (* 29. října 1964) je bývalý český fotbalový obránce.\n\nHrál za TJ Vítkovice a finský tým Haka Valkeakoski. V evropských pohárech nastoupil v 10 utkáních.\n\n"}
{"id": "819354", "url": "https://cs.wikipedia.org/wiki?curid=819354", "title": "Árpád Gögh", "text": "Árpád Gögh\n\nÁrpád Gögh (* 13. října 1972, Dunajská Streda) je bývalý slovenský fotbalista, záložník.\n\nHrál za FC DAC 1904 Dunajská Streda, Chemlon Humenné, Győri ETO FC, Pécsi MFC a ŠK Slovan Bratislava. V evropských pohárech nastoupil v 1 utkáních. V československé lize nastoupil v 11 utkáních a dal 1 gól.\n\n"}
{"id": "819355", "url": "https://cs.wikipedia.org/wiki?curid=819355", "title": "Martin Kulich (fotbalista)", "text": "Martin Kulich (fotbalista)\n\nMartin Kulich (* 20. srpna 1964, Detva) je bývalý slovenský fotbalista, záložník.\n\nHrál za DAC Dunajská Streda. V evropských pohárech nastoupil ve 2 utkáních. V československé lize nastoupil v 15 utkáních a dal 2 góly.\n\n"}
{"id": "819357", "url": "https://cs.wikipedia.org/wiki?curid=819357", "title": "Aspen Institute", "text": "Aspen Institute\n\nAspen Institute je mezinárodní nezisková organizace. Založil ji v roce 1950 chicagský podnikatel Walter Paepcke jako Aspen Institute of Humanistic Studies (Aspenský institut humanitních studií). Jako jeden z nejprestižnějších světových think tanků se zaměřuje na podporu hodnotově orientovaného vedení lidí a otevřeného dialogu o současných globálních problémech. Spolu s mezinárodními partnery se snaží o vytváření společného základu a hlubšího porozumění v nestranické a neideologické prostředí prostřednictvím pravidelných seminářů a konferencí. Institut sídlí ve Washingtonu, D.C., a má školící centra v Aspenu v Coloradu a nedaleko pobřeží Chesapeake Bay na Wye River v Marylandu. Jeho prezidentem a výkonným ředitelem je Walter Isaacson, v minulosti mimo jiné šéfredaktor časopisu Time a ředitel CNN. Ve správní radě institutu zasedají např. Madeleine Albrightová, Condoleezza Riceová, Javier Solana nebo jordánská královna Noor. Aspen Institute je z velké části financován americkými nadacemi, jako Carnegie Corporation, The Rockefeller Brothers Fund a Fordovy nadace, z poplatků za semináře a jednotlivých členství. Správní rada každého institutu se skládá z vůdčích osobností politiky, státní správy, podnikatelského a akademického prostředí, kteří chtějí přispět k rozvoji otevřené společnosti a demonstrovat účastí její hodnoty. Partnerské instituty působí v Berlíně, Římě, Madridu, Paříži, Kievě, Mexico City, Tokiu, Dillí, Bukurešti, Aucklandu a od července 2012 i v Praze.\n\nCílem středoevropské pobočky Aspen Institute (založena v roce 2012 jako Aspen Institute Prague o.p.s., od ledna 2016 pod názvem Aspen Institute Central Europe) je rozvíjet mezioborovou spolupráci, podporovat středoevropské lídry z různých sektorů a přispívat k analýze a řešení naléhavých otázek současného hospodářského, sociálního a myšlenkového vývoje na expertním a nestranickém základě, a to jak v rámci České republiky, tak širšího středoevropského, evropského a euro-atlantického prostředí ve spolupráci s ostatními Aspenskými instituty. Je vydavatelem čtvrtletníku Aspen Review. Výkonným ředitelem je Jiří Schneider. Předsedou správní rady je Ivan Hodáč, někdejší tajemník Asociace evropských výrobců automobilů (ACEA). Otevření pobočky finančně podpořil finančník Zdeněk Bakala, mezi jehož další neziskové aktivity patří Bakala Foundation nebo podpora Knihovny Václava Havla. Za otevření instituce formátu Aspen Institute lobboval dlouhodobě ministr zahraničí Karel Schwarzenberg se slovy, že společnost potřebuje diskuzi s „širším nadhledem než od Bílých Karpat po Šumavu“. \n"}
{"id": "819360", "url": "https://cs.wikipedia.org/wiki?curid=819360", "title": "Šroubovice", "text": "Šroubovice\n\nŠroubovice je trojrozměrná křivka, která má tu vlastnost, že tečny ve všech jejích bodech mají stejný úhel vzhledem k pevně dané přímce nazývané \"osa\" šroubovice. Odpovídá pohybu bodu, který se zároveň pohybuje rovnoměrně podél oné osy a zároveň ji rovnoměrně obíhá po kružnici. Úsek odpovídající jednomu oběhu kolem kružnice se přitom nazývá \"závit\" a vzdálenost jeho koncových bodů se nazývá \"výška závitu\". Šroubovici lze popsat třemi parametry: poloměrem zmíněné kružnice, výškou závitu a tím, zda se jedná o šroubovici pravotočivou, nebo levotočivou. Zmíněný poloměr je zároveň poloměrem rotační válcové plochy, v které celá šroubovice leží.\n\nŠikmým průmětem šroubovice do roviny kolmé na její osu vzniká cykloida, kolmým průmětem do stejné roviny vzniká kružnice.\n\nV kartézské soustavě souřadnic má obecná pravotočivá šroubovice, jejíž osou je souřadná osa \"z\", základní parametrické rovnice:\nkde hodnota \"a\" představuje poloměr rotační válcové plochy, hodnotou \"b\" je ovlivněna výška závitu, která je 2\"πb\", a \"t\" je parametr z oboru reálných čísel. Vzhledem k rotačnímu charakteru je jednodušší vyjádření této šroubovice ve válcové soustavě souřadnic, kde odpovídá parametrizaci:\n\nTvar šroubovice je užívaný v praxi například pro závity nebo šroubovité pružiny, odpovídá tvaru zábradlí na točitém schodišti. Významná je také dvoušroubovice, dvojice šroubovic se stejnými parametry a stejnou osou po této ose vůči sobě posunutá – tuto podobu mají molekuly DNA.\n\n"}
{"id": "819362", "url": "https://cs.wikipedia.org/wiki?curid=819362", "title": "Štefan Maixner", "text": "Štefan Maixner\n\nŠtefan Maixner (* 14. dubna 1968 Bratislava) je bývalý slovenský fotbalista, útočník.\n\nHrál za DAC Dunajská Streda, ŠK Slovan Bratislava, FK Drnovice, Artmédii Petržalka a FC ViOn Zlaté Moravce. V evropských pohárech nastoupil v 11 utkáních. Za slovenskou reprezentaci nastoupil ve 3 utkáních. Začínal jako útočník, končil kariéru jako obránce. Mistr Slovenska 1994, 1995, 1996 a 2005.\n\n"}
{"id": "819363", "url": "https://cs.wikipedia.org/wiki?curid=819363", "title": "Gmina Nędza", "text": "Gmina Nędza\n\nGmina Nędza je vesnická gmina (administrativní okrsek) v ratibořském okresu a Slezském vojvodství na jihu Polska. V letech 1975–1998 byla gmina součástí Katovického vojvodství.\n\nSídlem gminy je ves Nędza.\n\nV roce 2015 zde žilo 7 058 obyvatel. V roce 2016 v gmině Nędza žilo 7 405 osob (z toho 3 611 mužů a 3 794 žen).\n\nDo gminy Nędza též patří dalších 6 vesnic: Babice • Ciechowice • Górki Śląskie • Łęg • Szymocice • Zawada Książęca.\n\nGmina Nędza sousedí s gminami Kuźnia Raciborska, Lyski, Racibórz, Rudnik.\n\nPodle statistických údajů se gmina Nędza rozkládá na ploše 57,14 km z toho:\n\nZápadní část gminy se nachází v Ratibořské kotlině (polsky: \"Kotlina Raciborska\") a východní část na Rybnické náhorní plošině (polsky: \"Płaskowyż Rybnicki\"). Největší řekou je Odra, která zároveň tvoří západní hranici gminy. Územím také protéká řeka Sumina, která tvoří přítok řeky Rudy.\n"}
{"id": "819365", "url": "https://cs.wikipedia.org/wiki?curid=819365", "title": "Moravskoslezská vědecká knihovna v Ostravě", "text": "Moravskoslezská vědecká knihovna v Ostravě\n\nMoravskoslezská vědecká knihovna v Ostravě (MSVK) je krajskou knihovnou, jejímž zřizovatelem je Moravskoslezský kraj. Je veřejně přístupnou knihovnou s univerzálním knihovním fondem se speciálním zaměřením na regionální literaturu Moravskoslezského kraje.\nKnihovna poskytuje své služby (od výpůjčních přes rešeršní až po služby pro zrakově a sluchově postižené) obyvatelům Moravskoslezského kraje i dalším zájemcům. Nabízí přístup nejen ke klasickým knižním fondům, ale také k bibliografickým a faktografickým databázím či k elektronickým knihám.\n\nKnihovna také buduje Digitální knihovnu Moravskoslezského kraje, zpracovává regionální retrospektivní bibliografie a publikuje regionální e-knihy a audioknihy.\n\nV rámci výkonu regionálních funkcí spolupracuje s knihovnami Moravskoslezského kraje, jimž poskytuje metodickou podporu.\n\n\n\n\nFond knihovny v současné době přesahuje 1 000 000 svazků, což zahrnuje knihy, kartografické dokumenty, časopisy a noviny, hudební nosiče, české technické normy, patenty, zvukové knihy pro zrakově postižené, knihy v Braillově písmu. V knihovním fondu jsou zastoupeny veškeré vědní obory včetně beletrie.\n\nMSVK má jako krajská knihovna právo povinného výtisku na periodické publikace (veškeré časopisy a noviny) z území celé republiky. V případě neperiodických publikací je toto právo zúženo pouze na regionální dokumenty, které byly vydány nakladateli se sídlem v Moravskoslezském kraji. Dříve knihovna vlastnila právo úplného povinného výtisku (1964 – 1996), takže získávala publikace všech československých a českých nakladatelů. Od roku 1996 do roku 2002 pak měla právo na povinný výtisk vydavatelů sídlících na Moravě a ve Slezsku.\n\nNeperiodické publikace získávané povinným výtiskem jsou základem regionálního knihovního fondu, který je dále obohacován o regionální publikace vycházející mimo Moravskoslezský kraj a o starší regionální literaturu z antikvariátů.\n\nOd roku 2007 je také doplňován fond pro zrakově a sluchově postižené, v němž jsou zahrnuty zvukové knihy, publikace v Braillově písmu, plastické mapy, zvukové záznamy filmů, filmy s titulky pro neslyšící či odborné publikace z dané problematiky.\n\nDíky spolupráci s Goethe-Institutem vytváří MSVK fond německých publikací (učebnice německého jazyka, německy psaná beletrie, průvodce, publikace o kultuře a historii Německa apod.).\n\nKromě tištěných informačních zdrojů nabízí knihovna také přístup do bibliografických a faktografických databází, např. EBSCOhost (různé obory) či ProQuest (různé obory). MSVK rovněž půjčuje české elektronické knihy.\n\nMoravskoslezská vědecká knihovna v Ostravě je knihovnou veřejnou. Nabízí svým uživatelům především výpůjční (absenční i prezenční půjčování dokumentů, meziknihovní výpůjční služby, půjčování e-knih) a informační služby (poradenská činnost, zpracovávání rešerší apod.). Kromě toho pořádá exkurze, vzdělávací akce pro studenty středních a vysokých škol či výstavky. V knihovně je k dispozici bezplatný přístup k internetu (včetně wifi připojení).\n\nSpeciální služby jsou poskytovány uživatelům se zrakovým či sluchovým handicapem (nabídka speciálního fondu, zásilková služba, možnost využití různých technických pomůcek včetně kamerové lupy a tiskárny Braillova písma).\n\nMSVK vykonává v rámci regionálních funkcí tyto služby pro knihovny Moravskoslezského kraje:\n\nMoravskoslezská vědecká knihovna v Ostravě věnuje velkou péči zprostředkovávání kulturních tradic regionu. Již od 90. let 20. století zpracovává retrospektivní regionální bibliografie jednotlivých okresů Moravskoslezského kraje, tedy soupisy knih a článků, které byly o dané oblasti v minulosti publikovány. Bibliografie jsou zveřejňovány jednak v databázové podobě na www stránkách, jednak vydávány v knižní podobě (dosud okresy Karviná a Ostrava-město).\n\nOd roku 2005 je budována Digitální knihovna Moravskoslezského kraje, v níž je k dispozici cca 660000 stran knih, novin a časopisů významných pro dějiny regionu. Digitalizovány nejsou jen dokumenty z fondu knihovny, ale i z dalších institucí (muzea, archivy). V roce 2012 začala knihovna rovněž vydávat regionální e-knihy a v roce 2015 regionální audioknihy.\n\n"}
{"id": "819369", "url": "https://cs.wikipedia.org/wiki?curid=819369", "title": "Stephen Gately", "text": "Stephen Gately\n\nStephen Patrick David Gately (17. března 1976 – 10. října 2009) byl irský zpěvák, který se proslavil především se skupinou Boyzone, v níž tvořil spolu s Ronanem Keatingem hlavní pěveckou dvojici.\n\nVe skupině působil od jejího založení v roce 1993 až do jejího rozpadu v roce 2000. Spolupodílel se na jejích třech mimořádně úspěšných studiových albech (1994: \"Said and Done\", 1996: \"A Different Beat\", 1998: \"Where We Belong\"). Roku 2000 zahájil sólovou kariéru, vydal jedno sólové album \"New Beginning\", které však již nedokázalo zopakovat celosvětový gigantický úspěch Boyzone. Roku 2008 se při předávání Meteor Awards (\"irských Grammy\") skupina znovu sešla a částečně obnovila činnost. Gately patřil k hlavním strůjcům comebacku, byl to on kdo k němu ostatní členy přemluvil.\nGately se roku 1999 otevřeně přihlásil ke své homosexualitě, roku 2003 uzavřel neformální sňatek se svým partnerem Andrew Cowlesem v Las Vegas, roku 2006 pak oficiální registrované partnerství (v Británii \"\"civil partnership\"\") v Londýně. Jeho postup ho učinil významným aktivistou gay hnutí.\n\nRoku 2009 byl objeven mrtvý ve svém bytě na Mallorce, lékař označil za příčinu smrti plicní edém, který byl vyvolán neznámým srdečním problémem. Policie vyloučila jako příčinu smrti užívání drog, sebevraždu i vraždu. Jeho smrt v 33 letech vyvolala silnou odezvu opředevším v jeho rodném Irsku, významně přispěla například k tomu, že se Gately rok po své smrti umístil v anketě Největší Ir na 6.-10. místě.\n\n\n\n"}
{"id": "819370", "url": "https://cs.wikipedia.org/wiki?curid=819370", "title": "Peter Medgyes", "text": "Peter Medgyes\n\nPeter Medgyes (* 18. března 1965) je bývalý slovenský fotbalista, obránce.\n\nHrál za DAC Dunajská Streda, Pécsi MSC, Csepel SC a FC Rimavská Sobota. V evropských pohárech nastoupil v 1 utkání. V československé lize odehrál 25 zápasů.\n\n"}
{"id": "819371", "url": "https://cs.wikipedia.org/wiki?curid=819371", "title": "Jägerova zpráva", "text": "Jägerova zpráva\n\nJägerova zpráva je přehled akcí Einsatzkommanda 3 zahrnující vraždící oddíl Rollkommando Hamann. Zpráva obsahuje téměř denní provozování likvidací lidí, převážně Židů. Konečné číslo zavražděných lidí od 2. července 1941 do 25. listopadu 1941 je 137 346. Zpráva dokumentuje přesná data a místa masakrů, čísla obětí a jejich rozdělení do skupin (Židé, komunisté, kriminálníci, atd.). Celkově se odehrálo 100 poprav na 71 různých místech. 1. února 1942 zaktualizoval Jäger počty mrtvých v ručně psaném vzkazu pro Franze Waltera Stahleckera. Oznámil, že bylo zavražděno 136 421 Židů (46 403 mužů, 55 556 žen a 34 464 dětí), 1 064 komunistů, 653 mentálně postižených a 134 dalších.\nŠestistránková Jägerova zpráva byla připravena v 5 kopiích, ale zachovala se jen jedna, která je uchována v Centrálním litevském archivu ve Vilniusu.\n\n\n"}
{"id": "819373", "url": "https://cs.wikipedia.org/wiki?curid=819373", "title": "Gyula Popély", "text": "Gyula Popély\n\nGyula Popély, též Július Popély (* 8. června 1945 Oborín), je slovenský historik maďarské národnosti, bývalý československý politik a poslanec Sněmovny národů Federálního shromáždění za Maďarské kresťanskodemokratické hnutie po sametové revoluci, později předseda Maďarské ľudové strany.\n\nV letech 1959–1963 absolvoval střední školu v Michalovcích, v letech 1963–1968 pak Univerzitu Komenského. Byl tehdy aktivní v maďarském studentském hnutí i v spolku Csemadok. V letech 1968–1972 působil jako učitel na maďarských středních školách v Bratislavě a v Senci. Od roku 1972 až do roku 1981 byl vědeckým pracovníkem v Slovenské akademii věd a na vědeckých postech setrval i v 80. letech. Podílel se na obhajobě maďarského menšinového školství a byl jednou z postav sametové revoluce mezi maďarskou menšinou.\n\nK roku 1990 se profesně uvádí jako historik, Sekce dějin odborů při SOŠ Zupky, bytem Bratislava.\n\nV lednu 1990 zasedl v rámci procesu kooptací do Federálního shromáždění po sametové revoluci jako bezpartijní poslanec do slovenské části Sněmovny národů (volební obvod č. 87 - Šaľa, Západoslovenský kraj). Ve Federálním shromáždění setrval do konce funkčního období, tedy do voleb roku 1990.\n\nV roce 1990 byl jedním ze zakladatelů a předáků platformy Együttélés. Počátkem 90. let patřil mezi politiky za Maďarské kresťanskodemokratické hnutie. V roce 1992 se od něj spolu se skupinou dalších politiků odtrhl a stal se přesedsedou odštěpenecké formace Maďarská ľudová strana. Ta ve volbách roku 1992 kandidovala do Federálního shromáždění v koalici s Maďarským kresťanskodemokratickým hnutím a platformou Együttélés a získala přes 7 % hlasů.\n\nV parlamentních volbách na Slovensku v roce 1998 kandidoval neúspěšně za Stranu maďarské koalice. Slovenští národovci tehdy kritizovali jeho angažmá v Rákociho zväzu a jeho kritické výroky o Trianonské smlouvě.\n\nV letech 1991–1997 učil na maďarské střední škole v Bratislavě, v období let 1998-2000 byl nezaměstnaný, od února 2000 nastoupil jako přednášející na reformovanou univerzitu Károliho Gáspára v Budapešti, kde postupně zastával posty ve vedení fakulty a v letech 2004–2006 i rektora. Roku 2005 získal titul profesora. Jako historik se zaměřuje na dějiny Maďarů ve 20. století, jejich zapojení do Československa a vývoj jejich politické organizovanosti.\n\n"}
{"id": "819375", "url": "https://cs.wikipedia.org/wiki?curid=819375", "title": "Jozef Pisár", "text": "Jozef Pisár\n\nJosef Pisár (* 20. července 1971) je bývalý slovenský fotbalový útočník a reprezentant.\n\nOdchovanec Rimavské Soboty. Hrál za DAC 1904 Dunajská Streda, FK Dukla Banská Bystrica, FK Bardejov, MŠK Rimavská Sobota a 1. FC Košice. Kariéru zakončil v roce 2011, poté se stal sportovním ředitelem slovenského klubu MŠK Rimavská Sobota.\n\nZa slovenskou reprezentaci nastoupil ve 4 utkáních a dal 1 gól.\n\nGól Jozefa Pisára za A-mužstvo Slovenska\n"}
{"id": "819378", "url": "https://cs.wikipedia.org/wiki?curid=819378", "title": "Adi Roche", "text": "Adi Roche\n\nAdi Roche (* 1957) je irská humanitární aktivistka a politička. Je zakladatelkou a ředitelkou humanitární organizace \"Chernobyl Children's Project International\", která sídlí v Irsku, a jejímž cílem je pomoc dětem postiženým černobylskou jadernou katastrofou z roku 1986. Humanitární organizaci Roche založila roku 1991, v roce 2001 pak založila pobočku v USA. Během své existence organizace umožnila ozdravný pobyt 13 000 běloruských dětí v Irsku. Roku 1997 Roche kandidovala na irského prezidenta, jakožto kandidátka irské Strany práce (\"Labour Party\", \"Páirtí an Lucht Oibre\"), Demokratické levice (\"Democratic Left\") and Strany zelených (\"Green Party\", \"Comhaontas Glas\"). Ve volbách však neuspěla, s 6,9 procenty hlasů skončila na 4. místě.\n\n"}
{"id": "819382", "url": "https://cs.wikipedia.org/wiki?curid=819382", "title": "Motorová jednotka M 295.0", "text": "Motorová jednotka M 295.0\n\nMotorové jednotky řady M 295.0 (původně označené jako řada M 495.0) byly dodávány pro potřeby Československých státních drah ve tří- nebo čtyřvozovém provedení podnikem Ganz Budapešť v počtu 10 kusů. Vyráběl se v letech 1953–1958. Byly určeny pro mezinárodní expresní vlaky Hungaria a Vindobona. Mezi dva koncové motorové vozy (každý se šesti oddíly 2.  vozové třídy) se nacházel vložený jídelní vůz s oddíly 2. vozové třídy (třívozovová varianta jednotky), příp. jídelní vůz s oddíly 2. vozové třídy a vůz 1. vozové třídy. V 50. letech 20. století, když motorová jednotka vznikala, se mělo jednat o jakousi socialistickou obměnu západoevropských vlaků Trans Europ Express.\n\nOd motorové jednotky řady M 295.0 byla odvozena řada M 295.1 (původně M 495.1), která se lišila v podstatě jen úpravou interiéru na salonní. Souprava byla využívána pro vládní účely.\n\n"}
{"id": "819385", "url": "https://cs.wikipedia.org/wiki?curid=819385", "title": "Süan-chua", "text": "Süan-chua\n\nSüan-chua je čínské jméno, které může znamenat:\n\n"}
{"id": "819386", "url": "https://cs.wikipedia.org/wiki?curid=819386", "title": "Süan-chua (městský obvod v Che-peji)", "text": "Süan-chua (městský obvod v Che-peji)\n\nSüan-chua () je městský obvod v městské prefektuře Čang-ťia-kchou, provincie Che-pej, Čínské lidové republiky. Leží 180 km severozápadně od Pekingu, má 274 tisíc obyvatel.\n\nSüan-chua je velmi staré město s bohatou vojenskou a zemědělskou historií. V 21. století má též průmyslovou oblast a s podporou provinční vlády buduje průmyslovou zónu zaměřenou na vysoce rozvinuté technologie. Význam má i místní nerostné bohatství, zejména zásoby bentonitu. Po staletí je město známé pěstováním vinné révy, jak na víno, tak na rozinky.\n\nV Süan-chua se zachovala hrobka z éry dynastie Liao s barevnou hvězdnou mapou s 268 hvězdami včetně Slunce, Měsíce a pěti planet (Merkuru, Venuše, Marsu, Jupiteru a Saturnu).\n\nHistoricky bylo město strategicky důležitou „branou do Pekingu“, sídlila zde proto velká vojenská posádka a v mingské době, kde město neslo název Süan-fu, jedno z devíti pohraničních velitelství. Sídlil zde i velitel vojenské oblasti Süan-te – Šan-si, kterému byly podřízeny velitelství Süan-te, Ta-tchung a Šan-si. Zachována je část mingského opevnění.\n\n"}
{"id": "819388", "url": "https://cs.wikipedia.org/wiki?curid=819388", "title": "Jan Bárta (cyklista)", "text": "Jan Bárta (cyklista)\n\nJan Bárta (* 7. prosince 1984, Kyjov) je český sportovec, profesionální silniční cyklista závodící za profesionální stáj Bora Hansgrohe. Pochází z vesnice Sobůlky, jde o odchovance týmu CK Dacom Pharma Kyjov. Je absolventem Masarykovy univerzity.\n\nMezi jeho největší sportovní úspěchy patří účast na proslulém etapovém závodě Giro d'Italia v roce 2012, kde skončil ve 14. etapě z Cherasca do Cervinie na 2. místě.\n\nV roce 2012 byl nominován za Českou republiku společně s Romanem Kreuzigerem do soutěží v silniční cyklistice na Letních olympijských hrách 2012\nv Londýně. V závodě s hromadným startem skončil na 75. místě. Zúčastnil se také olympijských her 2016, kde závod s hromadným startem nedokončil a v časovce jednotlivců byl na 15. místě.\n\n\n"}
{"id": "819390", "url": "https://cs.wikipedia.org/wiki?curid=819390", "title": "Ludvík Svoboda (rozcestník)", "text": "Ludvík Svoboda (rozcestník)\n\nJméno a příjmení Ludvík Svoboda má více nositelů:\n\n"}
{"id": "819392", "url": "https://cs.wikipedia.org/wiki?curid=819392", "title": "Latma", "text": "Latma\n\nLatma je izraelské sdružení zabývající se kritikou médií. Je známa především díky svým satirickým divadelním vystoupením, která jsou publikována na internetu.\n\nLatma byla založena v roce 2008 skupinou novinářů, kteří se shodli, že \"jediným způsobem zlepšení veřejné diskuse v Izraeli je odhalení skutečné tváře zpráv a veškeré novinařiny.\" Od svého založení skupina předkládá a kritizuje případy, v nichž izraelská média přinesla konzumentům zjevné nesmysly, či se přiklonila k politické levici. Internetová stránka kritizuje média, reportéry, moderátory a novináře. Kritika se soustřeďuje především na zjevně politicky podjaté články, ale zabývá se i jinými novinářskými chybami předních izraelských médií.\n\nHlavní editorkou Latmy je komentátorka izraelských novin The Jerusalem Post Caroline Glick. Kritiky píší Šuky Blass a Avišaj Ivri. Ředitelem je Šlomo Blass.\n\nNejznámější činností skupiny jsou Kmenové zprávy, představení imitující zpravodajskou relaci, v níž vystupuje Ronit Šapira (za svobodna Avrahamof) a Elchanan Even-Chen. CBS News charakterizovala představení jako parodii na hlavní zpravodajskou relaci týdne. \"Hlasatel vám sdělí, co si máte myslet, ještě dříve, než jsou prezentována fakta\", což se často stává v izraelských médiích.\n\nPodle Caroline Glick byla skupina založena, aby satiricky reagovala na příklon izraelského zpravodajství k levici. \n\nPodle deníku The New York Times Latma je iniciativou washingtonského think-tanku Center for Security Policy.\n\nScénáře Latmy píše Tal Gil'ad, redaktorem je Avišaj Ivri, režiséři jsou Aviv a Joni Karsutzki, texty písní píší Noam Jacobson a Jehuda Safra. K obsahu dále přispívají Šlomi Catz and Itaj Elicur. Předními herci Latmy jsou Ronit Šapira (za svobodna Avrahamof), Elchanan Even-Chen a Noam Jacobson.\n\n3. června 2010 Latma publikovala videoklip \"We Con the World\" v němž satiricky reagovala na politické záměry aktivistů plavících se na lodi Mavi Marmara. Klip byl parodií na píseň z roku 1985 \"We Are the World,\" od Michaela Jacksona a Lionela Richieho. Tiskový odbor izraelské vlády poslal tento klip novinářům. O tři hodiny později byla novinářům zaslána omluva s tím, že klip byl \"publikován omylem.\" Klip získal tři milióny zhlédnutí, než byl znepřístupněn na stránce YouTube kvůli námitce ze strany vlastníků autorských práv parodované písně. Později byl přístup ke klipu obnoven.\n\n\n"}
{"id": "819393", "url": "https://cs.wikipedia.org/wiki?curid=819393", "title": "Korherrova zpráva", "text": "Korherrova zpráva\n\nKorherrova zpráva ( ) je dokument o počtu Židů v Německu a v Evropě, který byl vydán 1. ledna 1943. Byla sepsána vedoucím inspektorem statistického úřadu SS, Dr. Richardem Korherrem.\n\nHlavní zpráva vydaná v březnu roku 1943 shrnovala, kolik Židů zůstalo v Německu, Rakousku a Evropě; detailně vyčíslila Židy zadržené v koncentračních táborech; uváděla, kolik Židů zemřelo přirozenou smrtí od roku 1933, a kolik jich bylo převezeno do východních oblastí.\nHimmler dokument přijal, ale Korherr musel změnit slovo \"Sonderbehandlung\" neboli „zvláštní zacházení“ na slovo \"durchgeschleust\".\n\nKorherrův dokument zaznamenal, že od roku 1937 do prosince 1942 klesl počet Židů v Evropě ke 4 milionům.\n\nKorherr tento pokles připisoval „emigraci, částečně nadměrné úmrtnosti ve střední a západní Evropě, a také vystěhování Židů převážně do více zalidněných východních oblastí.“\n\nPro vysvětlení Korherr dodal: „Nesmí se přehlížet, že byla zaznamenána jen část úmrtí sovětských ruských Židů, zatímco úmrtí ostatních evropských Rusů nejsou zahrnuta. K tomu všemu dochází k přesunům Židů na území Ruska do asijské části, které nám nejsou známy. Rozsah přesunu Židů z evropských zemí pod německým vlivem je nám také z velké části neznámý. Celkem mohli evropští Židé od roku 1933 ztratit téměř polovinu své populace.“\n\nKorherr nikdy nebyl členem SS a popíral, že by věděl o holokaustu. Říkal, že o vyhlazování slyšel až po jeho konci v roce 1945.\n\nV dopise, který poslal německému magazínu Der Spiegel v červenci roku 1977, Korherr píše, že zprávu nenapsal na Himmlerův rozkaz. Říká: „Mé prohlášení, že přes milion Židů zemřelo v táborech Generalgouvernement a Warthegau během Sonderbehandlung, je nepřesné. Musím protestovat proti slovu ‘zemřeli’ v tomto kontextu. RSHA jsem volal kvůli jedinému slovu ‘Sonderbehandlung’, abych se dozvěděl, co znamená. Bylo mi řečeno, že jím byli pojmenováni Židé, kteří se usadili v Lublinské oblasti.“\n\n"}
{"id": "819399", "url": "https://cs.wikipedia.org/wiki?curid=819399", "title": "Pavel Konopeus", "text": "Pavel Konopeus\n\nPavel Konopeus, OSA, původním jménem Paulus Cnopius či Paul Cnoops, v latinizované podobě \"Paulus Conopaeus\" nebo také \"Paulus Conopäus\" (2. října 1595, Geel, Belgie – 12. října 1635, Česká Lípa), byl římskokatolický kněz, vlámský augustiniánský řeholník, prefekt a profesor latinské školy, zakladatel tiskárny v České Lípě.\n\nPocházel z belgického Gheelu (nyní Geel) ve Flandrech poblíž Antverp. Stal se augustiniánským řeholníkem. Původní jméno Paulus Cnopius (či Cnoops) si později latinizoval na jméno Conopaeus. V roce 1627 byl promován bakalářem \"svaté theologie\" a přiřazen k profesorskému konventu českolipského kláštera. V roce 1633 se stal převorem českolipského kláštera. Na přání Albrechta z Valdštejna, jehož byl zpovědníkem (kaplanem), otevřel v České Lípě latinské gymnázium s humanitním zaměřením. Jako učenec sepsal pro potřeby studentů přehlednou etymologii latinské gramatiky a sestavil i školní studijní řád. Mimo to zřídil v lipském klášteře vlastní tiskárnu, kterou odkoupil od pražského tiskaře Paula Sessia.\n\nV letech 1627-1634 zastával též funkci duchovního správce českolipského děkanství.\n\nV  roce 1630 vydal svou latinskou učebnici latiny u Paula Sessia ještě v Praze, ale zanedlouho se domluvil na prodeji tiskárny a v roce 1631 již vytiskl svoji učebnici latiny, zaměřenou na větnou skladbu a gramatiku, v České Lípě. Bohužel činnost první českolipské tiskárny byla krátká, v listopadu 1631 vpadla do České Lípy švédská vojska krále Gustava Adolfa a provoz byl přerušen. Conopaeus, tehdy gymnaziální prefekt a děkan, byl pronásledován, chycen a oloupen saskými i švédskými vojáky, kteří pustošili celé Čechy. Aby se vyhnul jejich pronásledování, musel se koncem roku 1631 tajně skrývat v lesích u Bořetína. Do kláštera se s bratry vrátil v červenci 1632. Roku 1633 se stal převorem kláštera. Dne 9. dubna 1634 byl napaden znovu a zraněn. Byla mu useknuta polovina levé ruky a klášter byl vojáky poničen.\n\nKrátce po svých 40. narozeninách, 12. října 1635, přímo na kazatelně před zraky věřících zkolaboval a posléze zemřel. Jeho nástupcem ve vedení školy, převorem se stal P. Fulgentius Kawka. O rok dříve v listopadu 1634 předal úřad městského faráře a děkana Dr. teol. Georgu Peischelovi z Prahy.\n\nMěsto Česká Lípa pojmenovala po této významné osobnosti jednu ze svých ulic.\n\n\n"}
{"id": "819401", "url": "https://cs.wikipedia.org/wiki?curid=819401", "title": "Škoda Winnetou", "text": "Škoda Winnetou\n\nŠkoda Winnetou (také \"Škoda 990 Winnetou\") byl prototyp sportovního automobilu s motorem vzadu a pohonem zadních kol dokončený roku 1968. V témže roce byl představený na Ženevské a Pařížské Motor Show. Byl to dvoumístný roadster na podvozku Škody 1000 MBX s laminátovou karosérií na ocelovém rámu a plátěnou střechou.\n\n\n\n"}
{"id": "819402", "url": "https://cs.wikipedia.org/wiki?curid=819402", "title": "Tibor Zsákovics", "text": "Tibor Zsákovics\n\nTibor Zsákovics [tybor žákovič] (* 30. září 1964) je bývalý slovenský fotbalista, záložník.\n\nHrál za DAC Dunajská Streda, na vojně za Hurbanovo, půl roku za Gabčíkovo. Kariéru končil v nižších soutěžích v Německu a Rakousku. V české a slovenské lize nastoupil ve 174 utkáních a dal 17 gólů. V evropských pohárech nastoupil ve 3 utkáních.\n\n"}
{"id": "819404", "url": "https://cs.wikipedia.org/wiki?curid=819404", "title": "Hypernatremie", "text": "Hypernatremie\n\nHypernatrémie je vysoká koncentrace v sodíku krvi. Vzniká díky deficitu vody při zvýšené ztrátě vody či nedodržování pitného režimu. Projevy hypernatrémie jsou důsledkem mozkové dehydratace. Nejčastěji se hypernatremie projevuje za přítomnosti žízně, slabosti, apatie, zmatenosti, zhoršující se vědomí, popř. někdy i křeče a bezvědomí.\n\n\n"}
{"id": "819405", "url": "https://cs.wikipedia.org/wiki?curid=819405", "title": "Kadaň (hrad)", "text": "Kadaň (hrad)\n\nKadaňský hrad () je původně gotický královský hrad v Kadani v Ústeckém kraji. Je chráněn jako kulturní památka České republiky a typologicky se řadí mezi středoevropské kastely. \n\nHrad v Kadani leží ve významné strategické poloze na rulové skále nad řekou Ohří. Opevnění středověkého města navazuje z obou stran přímo na hrad.\n\nPrvním známým purkrabím byl v letech 1277 až 1292 Albrecht ze Žeberka, vykonávající správu v Žateckém kraji. Podle historických pramenů na hradě příležitostně pobýval Václav II. v letech 1295 a 1297, kdy se přímo v Kadani sešel s kurfiřtem Svaté říše římské Otou IV., aby se dohodli na společném postupu proti králi Adolfovi.\n\nDalší významnou událostí bylo také setkání Václava II. s Gutou Habsburskou na hradě. S ní se sice v roce 1285 oženil, ale až do roku 1287 žili odděleně. Součástí doprovodu Guty Habsburské byl i pražský biskup Tobiáš z Bechyně, který královnu doprovázel po celou cestu z Chebu do Kadaně a pak následně do Prahy. \n\nHrad byl sídlem samosprávy rozsáhlého kraje a v letech 1306–1312 dokonce územní jednotky zvané Kadaňská župa. \n\nZa panování českého krále a později i římského císaře Karla IV. zažilo město velký rozkvět, tento fakt se projevil i na stavební podobě hradu, který po velkém požáru prošel kompletní rekonstrukcí. Císař udělil roku 1366 městu právo úplné samosprávy a Kadaň navštívil hned dvakrát a to v letech 1367 a 1374. \n\nKadaň se stala v roce 1422 hlavním sídlem křižácké výpravy a také sídlem velitele Fridricha Braniborského. V té době byl nenávratně poškozen raně gotický kastel a jako královské sídlo už hrad nikdy nesloužil. \nKrál Jiří z Poděbrad nechal roku 1467 obnovit zařízení hradu. Opravu prodělal hradní palác, věž, val a příkop. Dále byl k městu vybudován zvláštní východ k hradu z řece. Roku 1504 nařídil Jan Hasištejnský z Lobkovic novou přestavbu hradu a od roku 1501 na něm sídlil novomanželský lobkovický pár. Kompletní rekonstrukce byla hotová až v roce 1504 a obsahovala nově osazená záclonová okna, nové sklípkové klenby, podobně jako ve františkánském klášteře. V té době stavba ztratila svůj původní raně gotický vzhled.\n\nRoku 1595 se objekt stal z rozhodnutí krále Rudolfa II. majetkem města. Největší škody utrpěl hrad během třicetileté války a to především během švédského obléhání, které hrad proměnilo na příštích téměř sto let v ruinu.\n\nPo požáru v roce 1746 byl hrad výnosem Marie Terezie přestavěn na kasárna. Bylo uvažováno o demolici severního křídla hradu a výstavbě nových obytných prostor pro armádu. Hrad by tímto zásahem přišel o celou pozdně gotickou bránu a o celé severní křídlo včetně fragmentu severozápadní čtvercové věže.\n\nV roce 1811 město opět vyhořelo, ani hradu se požár nevyhnul. Hradní areál byl poté obnoven v letech 1816–1818. V roce 1905 byla už schválena výstavba nového severního křídla nových kasáren. Na konci 19. století patřil hrad městu a armádnímu eráru.\n\nKadaňský hrad stal zhruba na třicet let depozitářem muzea, dokud nebyl po revoluci opraven a pronajímán nejrůznějším institucím a kulturně-sociálním zařízením (dům s pečovatelskou službou, městská knihovna, obřadní síň, galerie, vinotéka, restaurace). Prostory hradní restaurace byly roku 2012 nahrazeny pobočkou městského muzea, kde byla otevřena stálá expozice zabývající se dějinami a stavebním vývojem hradu v kontextu dějin Kadaně. V prostoru, kde dříve sídlila galerie Karla Havlíčka, byl roku 2014 zřízen víceúčelový muzejní prostor, kde je možné si zkusit zahrát širokou škálu společenských her.\n\nPůvodní hrad typově patřil mezi středoevropské kastely. Stál na čtverhranném půdorysu se čtyřbokými věžemi v rozích. Mezi nimi s výjimkou východní strany postupně vznikla palácová křídla. Alespoň část místností v patrech zpřístupňoval arkádový ochoz. Hrad byl opevněn i proti městu parkánem a příkopem. Během pozdně gotické přestavby byly zbořeny obě západní věže a parkán byl zastavěn budovou brány. Paláce byly nově zaklenuty a osvětleny okny. Archeologické průzkumy odhalily základy dvou věží jižního křídla. Východní a západní průčelí se napojuje na opevnění města.\n\nNad řekou stojí třípodlažní podsklepená tři křídla kasáren upravených za vlády Marie Terezie. Z původního hradu se zachovala severovýchodní věž, která má nyní obnovenou valbovou střechu. Severní křídlo je dvoupodlažní a je prolomeno pozdně gotickou vstupní branou.\n\nPodél jižního křídla vede vstup na procházkovou trasu po městském hradebním okruhu. Průčelí všech křídel hradu je v současnosti obnoveno. Odhaleny byly také fragmenty raně gotických okenních otvorů, které ukazují na změny ve výšce podlaží. Interiér hradu však nese stopy různých přestaveb, úprav a rekonstrukcí. V tomto průčelí nad řekou jsou dále odhaleny prvky pískovcového ostění sdružených raně gotických okének ukončených trojlaločnou jeptiškou. Gotická okénka jsou pak dále zachována také v severovýchodní věži. Pozdně gotická ostření se nacházejí v severní bráně. Vznik hradního areálu na skalní rulové terase lze klást do doby vlády Přemysla Otakara II. \n\nHrad je zbytkem nejvýraznějšího raně gotického kastelu královského hradu ve střední Evropě.\n\n\n"}
{"id": "819407", "url": "https://cs.wikipedia.org/wiki?curid=819407", "title": "Alexander Végh", "text": "Alexander Végh\n\nAlexander Végh (24. května 1970 Dunajská Streda – 13. ledna 2011 Bratislava) byl slovenský fotbalista, obránce.\n\nOdchovanec Slovanu Bratislava, za A-tým však neodehrál ani zápas. Hrál za DAC Dunajská Streda, Spartak Trnava, FC Rimavská Sobota, Bohemians Praha a Artmedii Petržalka. Kariéru končil v nižších soutěžích v Německu a Rakousku. V československé a slovenské lize nastoupil ve 115 utkáních. V evropských pohárech nastoupil v 1 utkání.\n\n\n"}
{"id": "819411", "url": "https://cs.wikipedia.org/wiki?curid=819411", "title": "Miloš Tomáš (fotbalista)", "text": "Miloš Tomáš (fotbalista)\n\nMiloš Tomáš (* 9. ledna 1968) je bývalý slovenský fotbalista, obránce.\n\nHrál za ŠK Slovan Bratislava, DAC Dunajská Streda, 1. FC Saarbrücken, Rot-Weiss Essen, FC Carl Zeiss Jena a Artmedia Petržalka. V evropských pohárech nastoupil ve 2 utkáních.\n\nV letech 2007-2010 byl generálním sekretářem slovenského fotbalového svazu.\n\n"}
{"id": "819414", "url": "https://cs.wikipedia.org/wiki?curid=819414", "title": "Sebastiano Rossi", "text": "Sebastiano Rossi\n\nSebastiano Rossi (* 20. července 1964, Cesena, Itálie) je bývalý italský fotbalista hrající na postu brankáře. Drží rekord v počtu odehraných minut bez inkasované branky v italské Serii A (celkem 929 minut v dresu AC Milán).\n\n"}
{"id": "819416", "url": "https://cs.wikipedia.org/wiki?curid=819416", "title": "Francisco Ferrer", "text": "Francisco Ferrer\n\nFrancisco Ferrer Guardia (10. ledna 1859 – 13. října 1909, rodnou katalánštinou Francesc Ferrer i Guàrdia) byl katalánský volnomyšlenkář a anarchista.\n\nNarodil se v Alelle (malé městečko poblíž Barcelony) v římskokatolické rodině. Jako stoupenec španělského republikánského vůdce Ruize Zorrilla byl v roce 1885 vyhoštěn s manželkou a dětmi. Uchýlil se do Paříže, kde se také v roce 1899 podruhé oženil s bohatou francouzskou učitelkou.\n\nV roce 1901 se vrátil do Španělska, kde otevřel Escuela Moderna (\"Moderní školu\") pro učení dětí střední třídy radikálním sociálním hodnotám. V roce 1906 byl uvězněn pro podezření ze zapojení do atentátu Mateu Morrala na španělský královský pár. Jeho podíl na atentátu nebyl prokázán a Ferrer byl propuštěn rok poté. Mezitím se jeho škole nezadařilo a byla uzavřena. Ferrer v roce 1907 navštívil i Prahu, kde se zúčastnil jako čestný člen předsednictva kongresu volných myslitelů. V roce 1908 pak vydal i knihu o Moderní škole.\n\nPo vyhlášení stanného práva v roce 1909, během tzv. \"Tragického týdne\" byl zatčen a po krátkém vojenském soudu popraven zastřelením v pevnosti Montjuic. Proti jeho odsouzení se postavila početná evropská inteligence. Po popravě následovaly anarchistické a dělnické demonstrace provázené násilím ve Španělsku i v Evropě. V Paříži si demonstrace před španělskou ambasádou vyžádala život policisty a několik desítek lidí bylo zraněno a zatčeno. Den po popravě v Barceloně vybuchla puma, která naštěstí nikoho nezabila, v souvislosti s Ferrerovou popravou následovalo později ještě několik anarchistických atentátů.\n\n\"Poslední slova Ferrerova zněla prý, jak sděluje poddůstojník, súčastnivší se popravy: \"Mé děti, vy za to nemůžete! Měřte dobře! Jsem nevinen! Ať žije...!\" Další slova Ferrerova byla přehlušena výstřely.\"\n\n\n"}
{"id": "819417", "url": "https://cs.wikipedia.org/wiki?curid=819417", "title": "Pařez (hrad)", "text": "Pařez (hrad)\n\nPařez je zřícenina malého hradu, která se nachází v severozápadní části Prachovských skal v okrese Jičín. Je chráněn jako kulturní památka České republiky. Nachází se mezí vesnicí Pařezská Lhota a osadou Blata (v katastru prvně jmenované) nedaleko od Pařezského rybníka na pískovcové skále, kterou místní lidé nazývají Matoušův hrad či Husí noha. Jde o kombinaci klasického zděného hradu a skalního hradu. Obytné místnosti a sklepy se nacházely v pískovcové skále, na níž byla vybudována mohutná obranná zděná věž a další kamenné obranné zdi.\n\nPrvní písemná zmínka o tomto hradu pochází z roku 1403, ve které byl zmíněn jeho tehdejší majitel Jan z Pařezu, což byl pravděpodobně přímý potomek Petra z Pařezu, o němž první zmínky pocházejí z roku 1370. Hrad tedy pravděpodobně vznikl někdy ve 2. polovině 14. století. Poslední zmínka o hradu pochází z roku 1430, kdy byl již označován za zříceninu. Přesný důvod ani datum jeho zániku není dnes známo, ale nejpravděpodobnější se zdá být rok 1423, kdy mohl být poprvé vypleněn a pobořen husity, kteří tudy tehdy táhli a které vedl Jan Žižka z Trocnova. Později byly zbytky hradu nepravidelně obývány místními loupežníky, kteří zde byli nakonec zajati, pobiti a rozprášení v letech 1440 až 1442 zemskou hotovostí. Hrad sloužil svému účelu přibližně 70 až 80 let, což potvrdily i některé zdejší archeologické nálezy, (například stříbrné mince pocházející z doby panování krále Václava IV.). Hrad neměl vlastní studnu, \nvodní zdroj se nalézal mimo hradní areál, z čehož někteří badatelé usuzují, že k obraně hradu mohl sloužit případně i místní potok (rybník či jiná umělá hráz), s jehož pomocí bylo možno přechodně zatopit celé zdejší poměrně úzké údolí.\n\n\n"}
{"id": "819420", "url": "https://cs.wikipedia.org/wiki?curid=819420", "title": "Kandertova", "text": "Kandertova\n\nKandertova je ulice v Praze 8 – Libni. Je pojmenována po staviteli a pražském radním druhé poloviny 19. století Josefu Kandertovi (1838–1901). Na starších plánech byla ulice uváděna jako Kandrtova.\n\nUlice začíná slepě přibližně sto metrů před křižovatkou s ulicí Korábské schody, odkud vede přibližně východním směrem, kříží se s ulicí Primátorskou, zhruba po 150 metrech z ní odbočuje severním směrem ulice Lindnerova a pokračuje až do křižovatky s ulicemi Zenklova a Prosecká, kde končí. Křižovatka Kandertova/Zenklova/Prosecká bývá označována pomístním názvem U kříže (stejný název je ale někdy používán i pro křižovatku Zenklova/Podlipného/Hejtmánkova, vzdálenou přibližně sto metrů). Charakteristická pro tuto ulici je domovní zástavba pouze na severní straně. Jižní stranu ulice tvoří drážní těleso železniční trati (tzv. Holešovické přeložky). Zástavba na jižní straně ulice byla zbořena na přelomu šedesátých a sedmdesátých let 20. století právě při výstavbě železniční trati.\n\nZápadní konec ulice souvisí s rozlehlým Parkem pod Korábem. Dále již je ulice zastavěna bytovými domy. Na domě s adresou Kandertova 1885/1 bývala umístěna do roku 1989 pamětní deska výtvarníka Emanuela Famíry. Na křižovatce Lindnerova/Kandertova je budova soukromé „Vysoké školy ekonomických studií“, Školní budova sloužila původně základní škole a bývala označována jako „Libušina škola“ nebo také škola „Na Libušáku“, podle dnes již zapomenutého pomístního pojmenování. Na budově školy je umístěna pamětní deska občanům, kteří na tomto místě padli při povstání v květnu 1945. Adresa školy je ale podle umístění hlavního vchodu Lindnerova 1. Do léta roku 1945 v Kandertově ulici sídlila firma „Esa“, výrobce domácích elektrospotřebičů, mimo jiné žehliček a vysavačů. Firma následně přesídlila do Hlinska, kde výroba pokračovala pod značkou „Eta“.\n\nZ dopravního hlediska je ulice využívána především pro dopravní obsluhu zde stojících objektů, ulici nepoužívá žádná linka MHD. Nejbližší zastávka MHD je tramvajová zastávka „U kříže“ v Zenklově ulici. Zastávku používají v současnosti (červenec 2017) tramvajové linky 3, 10, 24 noční linka 95. V úseku Korábské schody – Primátorská je ulice obousměrná. Ulice Korábské schody je stavebně tvořena schodištěm, neumožňuje jízdu vozidel. Na ulici Korábské schody navazuje v této křižovatce jižním směrem podchod pod železniční tratí a souběžnou Povltavskou ulicí. V úseku Zenklova – Primátorská je Kandertova ulice jednosměrná ve směru od Zenklovy. Na přilehlé trati Holešovické přeložky se počítá právě v části podél Kandertovy ulice mezi Zenklovou a Primátorskou se zřízením železniční zastávky U kříže. Toto místo je pro zřízení zastávky vhodné, trať zde vede v oblouku s velmi velkým poloměrem a těleso trati je vyvýšeno nad uliční úrovní o pouhé tři metry.\n\n\n"}
{"id": "819423", "url": "https://cs.wikipedia.org/wiki?curid=819423", "title": "Jaroslav Malínský", "text": "Jaroslav Malínský\n\nJaroslav Malínský (12. května 1897, Praha-Žižkov – 26. dubna 1979, Praha) byl český akademický malíř.\n\nPřípravnému studiu grafiky se věnoval již od 14 let. Po návratu z první světové války složil zkoušky na pražskou Akademii výtvarných umění tak úspěšně, že byl přijat přímo do mistrovské školy Vojtěcha Hynaise, odkud r. 1920 přešel k Vratislavu Nechlebovi. Fascinovaly ho malby holandských mistrů 17. století. Po absolutoriu v roce 1923 podnikl řadu studijních cest do Paříže, Itálie, Jugoslávie, Španělska a Maroka. Od r. 1924 byl členem Jednoty umělců výtvarných, koncem 30. let jejím předsedou. V meziválečném období platil za nejvyhledávanějšího pražského portrétistu.\n\nPo roce 1945 pro své politické názory upadl v nemilost. O portrétní tvorbu nebyl zájem. Začal se tedy věnovat grafice a krajinomalbě. Samostatná výstava v roce 1976 „Krajina v díle Jaroslava Malínského“ se stala senzací. Posléze byl jmenován zasloužilým umělcem.\n\nJeho sestra Anna byla manželkou Jana Syrového.\n\n\nSvými díly je zastoupen v Národní galerii, regionálních galeriích, ve sbírkách pražského Hradu, soukromých sbírkách aj. Řada obrazů byla zakoupena do zahraničí.\n\n"}
{"id": "819427", "url": "https://cs.wikipedia.org/wiki?curid=819427", "title": "Piknik", "text": "Piknik\n\nPiknik je specifický druh stolování, při kterém se ono stravování pořádá venku. V ideálním případě se stravování uskutečňuje pod širým nebem někde na louce, v parku, v letním kině apod. za přítomnosti zvuků okolní přírody. Piknik je součástí rodinných výletů či akcí, různých sešlostí, firemních či církevních schůzek. K pikniku neodmyslitelně patří \"piknikový koš\", ve kterém se veškeré jídlo donáší.\n\n\n"}
{"id": "819428", "url": "https://cs.wikipedia.org/wiki?curid=819428", "title": "Antsiranana", "text": "Antsiranana\n\nAntsiranana je město v severním Madagaskaru, hlavní město regionu Diana. Do roku 1975 se jmenovalo Diego Suarez po portugalském mořeplavci jménem Diogo Soares.\n\nMěsto vzniklo okolo přirozeného přístavu. Vzhledem k tomu, že Antsiranana leží vůči zbytku Madagaskaru v nevýhodné poloze, tak význam přístavu je omezený. Nejdříve byl tento přístav využíván jako uhelná stanice pro parníky, později se stal základnou francouzského námořnictva, které zde zůstalo až do roku 1973, kdy revoluční madagaskarská vláda nařídila jeho odchod.\n"}
{"id": "819429", "url": "https://cs.wikipedia.org/wiki?curid=819429", "title": "Piknikový koš", "text": "Piknikový koš\n\nPiknikový koš je koš, který slouží k přenosu potravin z místa zhotovení k místu podávání.\n\nPůvodně byl zcela jednoduchý a skromný. Novější piknikové koše mohou být poměrně velké a komplikované, s izolovanými prostory k uspořádání teplých a studených jídel a nádobí včetně sklenic a porcelánových talířků, které jsou zajištěny v kapsách spolu s příbory, kořením apod. Některé piknikové koše mají speciální skladovací část, která přidržuje i např. láhev vína.\n"}
{"id": "819433", "url": "https://cs.wikipedia.org/wiki?curid=819433", "title": "Ampanihy", "text": "Ampanihy\n\nAmpanihy je město na jižním Madagaskaru, hlavní město regionu Atsimo-Andrefana. Disponuje letištěm Ampanihy Airport (AMP). Leží v nadmořské výšce 180 metrů nad mořem. 1. dubna 1971 bylo město svědkem občanských nepokojů.\n"}
{"id": "819434", "url": "https://cs.wikipedia.org/wiki?curid=819434", "title": "Hans Waldenfels", "text": "Hans Waldenfels\n\nHans Waldenfels (* 20. října 1931, Essen) je německý římskokatolický kněz, jezuita a fundamentální teolog.\n\nV roce 1951 vstoupil do jezuitského řádu. V letech 1953 až 1956 studoval filozofii na Hochschule für Philosophie München v Pullachu u Mnichova a v období 1960 až 1964 teologii v Tokiu. V roce 1963 byl vysvěcen na kněze.\n\nV letech 1965 až 1968 studoval a promoval na Gregorianě a na münsterské univerzitě. Jeho dizertační práce byla publikována v roce 1969 (podnět k ní dal Karl Rahner) a jmenuje se \"Offenbarung. Das Zweite Vatikanische Konzil auf dem Hintergrund der neueren Theologie\". V roce 1976 následovala habilitace na Universität Würzburg.\n\nV roce 1977 se stal profesorem na bonnské univerzitě, kde v obdobích 1979 až 1980 a 1988 až 1990 zastával funkci děkana.\nV roce 1993 získal čestný doktorát varšavské univerzity, v roce 2003 spolkový kříž za zásluhy. V období 2006/2007 byl hostujícím profesorem na Marquette University.\n\n\n"}
{"id": "819438", "url": "https://cs.wikipedia.org/wiki?curid=819438", "title": "Kanton Saint-Valery-en-Caux", "text": "Kanton Saint-Valery-en-Caux\n\nKanton Saint-Valery-en-Caux (fr. \"Canton de Saint-Valery-en-Caux\") je francouzský kanton v departementu Seine-Maritime v regionu Horní Normandie. Skládá se ze 14 obcí.\n\n"}
{"id": "819439", "url": "https://cs.wikipedia.org/wiki?curid=819439", "title": "Rally Bohemia 2006", "text": "Rally Bohemia 2006\n\nRally Bohemia 2006 (XXXIII. Rally Bohemia) byla pátým podnikem Mezinárodního mistrovství České republiky v rallye 2006. Probíhala 14. – 16. července 2006.\n\nSoučástí programu byl i „Super Race“, v němž se představili jezdci s vozy kategorií WRC, A8 a A7 VK, ti závodili jen na vybraných erzetách a celkem absolvovali 163 kilometrů z celkových 247,88 km soutěže. Uskutečnila se také Rally Bohemia Historic Show, demonstrační jízda originálních historických soutěžních vozidel nebo jejich replik.\n\nSoutěž, jejíž trať byla rozdělena do čtrnácti rychlostních zkoušek, nejlépe zvládl Václav Pech s vozem Mitsubishi Lancer Evo IX. Mezi vozy WRC nenašli konkurenty Jan Kopecký a Filip Schovánek s Škodou Fabií WRC.\n\nPrvní desítku až na sedmého Aarona Burkarta s Tanjou Geilhausenovou obsadily pouze české posádky. Na druhé místo za vítězného Pecha se překvapivě probojoval Vladimír Barvík startující s číslem 27, závod se vyvedl i Danielu Landovi s třicítkou, skončil osmý. První ve skupině A/6 a třetí celkově dojel Martin Prokop.\n\n"}
{"id": "819445", "url": "https://cs.wikipedia.org/wiki?curid=819445", "title": "Morgan Paull", "text": "Morgan Paull\n\nMorgan Paull (15. prosince 1944 USA − 17. července 2012 Ashland, Oregon, USA) byl americký herec. Svou první větší roli si zahrál ve filmu \"Generál Patton\" z roku 1970. V roce 1982 si zahrál na začátku filmu \"Blade Runner\". V roce 1984 hrál ve filmu \"Surf II\" a v roce 1989 ve filmu \"Zmrzlý na kost\". Zemřel na rakovinu žaludku ve věku 67 let.\n\n"}
{"id": "819446", "url": "https://cs.wikipedia.org/wiki?curid=819446", "title": "Jizerská oblast tmavé oblohy", "text": "Jizerská oblast tmavé oblohy\n\nJizerská oblast tmavé oblohy (zkráceně JOTO, : , : ) je první mezinárodní park tmavé oblohy na světě. Nachází se v téměř neobydlené části Jizerských hor a leží z poloviny na české a polské straně Jizerských hor. Park slouží především k informování široké veřejnosti o problematice světelného znečištění, a také k ochraně přírody a životního prostředí.\n\nIniciativa o vytvoření parku tmavé oblohy v Jizerských horách přišla z Astronomického ústavu Univerzity ve Vratislavi v Polsku. K ní se přidaly další instituce – Astronomický ústav AV ČR, v.v.i., Agentura ochrany přírody a krajiny ČR – Správa CHKO Jizerské hory, Nadleśnictwo Świeradów Zdroj, Nadleśnictwo Szklarska Poreba a Lesy ČR, krajské ředitelství Liberec. Tyto instituce 4. listopadu 2009, v rámci Mezinárodního roku astronomie, společně vyhlásily Jizerskou oblast tmavé oblohy. \nJizerská oblast tmavé oblohy zaujímá rozlohu necelých 75 km. Nachází se v téměř neobydlené části Jizerských hor a leží z poloviny na české a polské straně Jizerských hor. Na české straně sahá od osady Jizerka po horu Smrk, v Polsku pokračuje po Vysokém jizerském hřebeni, obepíná Velkou Jizerskou louku a osadu Orle. \n\nOblast má několik funkcí. Především informuje širokou veřejnost o problematice světelného znečištění. Zde je noční obloha daleko tmavší, než obloha ve městech a jejich okolí. Další důležitou funkcí je ochrana přírody a životního prostředí. V JOTO se koná řada astronomických akcí pro veřejnost (přednášky, pozorování oblohy), na kterých se podílí pobočka České astronomické společnosti \"Klub astronomů Liberecka\" a další instituce.. JOTO je na polské straně součástí astro-turistického projektu Astro Izery.\n\nAčkoli je noční obloha v Jizerské oblasti tmavé oblohy výrazně tmavší než ve městech, ani zde není přírodně tmavá. Vliv světelného znečištění z měst se táhne na desítky kilometrů daleko. Průměrný jas oblohy v osadě Jizerka je přibližně 21,30 MSA (ten je závislý na roční době a aktuálních meteorologických podmínkách). Jas oblohy na Jizerce je tedy přibližně dvakrát vyšší, než přírodně tmavá obloha bez vlivu světelného znečištění. Přírodně tmavé noční nebe se v hustě osídlené střední Evropě již prakticky nevyskytuje. Nejvýraznějšími zdroji světelného znečištění, které lze z oblasti spatřit, jsou města Liberec, Jablonec nad Nisou, Tanvald a Jelenia Góra. Kvalita oblohy vyjádřená Bortleově stupnicí je zde na úrovni 4, výjimečně za velmi dobrých podmínek může dosáhnout stupně 3.\n\nNa světě existuje několik desítek parků a rezervací s cílem informovat veřejnost o problematice světelného znečištění a chránit životní prostředí. Jizerská oblast tmavé oblohy se stala prvním parkem, který leží na území více než jednoho státu. V roce 2013 vznikla na česko-slovenském pomezí Beskydská oblast tmavé oblohy. Jde o druhou oblast tmavé oblohy v České republice. Současně je to druhý park tmavé oblohy na světě, který zasahuje na území více než jednoho státu. Česká republika je tedy jediná země na světě, kde jsou dvě přeshraniční oblasti tmavé oblohy. V roce 2014 vznikla na manětínsku třetí oblast tmavé oblohy v České republice (není přeshraniční).\n\nNa Slovensku se dále nachází Park tmavej oblohy Poloniny, v Maďarsku Zselic a Hortobágy. Většina parků tmavé oblohy se nachází v USA a Kanadě.\n\n\n"}
{"id": "819456", "url": "https://cs.wikipedia.org/wiki?curid=819456", "title": "CETA", "text": "CETA\n\nCETA (Comprehensive Economic and Trade Agreement, též Komplexní hospodářská a obchodní dohoda) je dohoda mezi Kanadou a zeměmi Evropské unie, upravující podmínky volného obchodu a dodržování autorských práv. Znění velké části ustanovení týkajících se autorského práva a jeho vynucování je téměř totožné s těmi, jež obsahovala Evropským parlamentem nedávno zamítnutá kontroverzní dohoda ACTA; to vyvolává obavy v řadách zastánců svobody internetu a lidských práv.\n\nTato dohoda je největší kanadskou iniciativou na poli oboustranných dohod od dob NAFTA. CETA je reakcí na studii s názvem „Porovnávání záporů a přínosů bližšího hospodářského partnerství Kanady a zemí EU“ vypracované v říjnu 2008.\n\nK oficiálnímu obeznámení veřejnosti s touto dohodou došlo dne 6. května 2009 na summitu EU-Kanada v Praze. Základy této smlouvy pocházejí ze dne 18. března 2004, kdy se na summitu v Ottawě začal vytvářet rámec obchodní a ekonomické dohody mezi Kanadou a EU (TIEA). TIEA byla zaměřena na úpravu podmínek pro uskutečňování obchodů, investic, výběrových a hospodářských soutěží, finančních služeb, obchodování přes internet, usnadnění vzájemného akceptování odborných kvalifikací atd. Nezůstaly opomenuty ani otázky kolem trvale udržitelného rozvoje a sdílení vědeckých a technických pokroků.\n\nTIEA měla oživit kanadsko-evropskou spolupráci, prosadit osvědčené regulační postupy, právně je ošetřit a usnadnit tím obchodování a investice. Kromě odbourání bariér měla TIEA za cíl i zlepšení pozice obou aktérů na globálním trhu. Projednávání TIEA probíhalo až do roku 2006, kdy bylo jednoznačně rozhodnuto o jejím pozastavení. To vedlo k zahájení rozhovorů o komplexní hospodářské a obchodní dohodě (CETA), která má téměř stejné zaměření, ale větší dosah a ambicióznější cíle než TIEA.\n\nAnalýza dopadu obchodu na trvale udržitelný rozvoj (SIA), vypracovaná na podnět Evropské komise nezávislými odborníky, informuje o předpokládaných pozitivních i negativních vlivech dohody CETA. Tato studie tedy předpokládá celou řadu dopadů dohody na makroekonomiku všech možných průmyslových a obchodních odvětví. Pro EU se očekává dlouhodobý růst HDP o 0,02 až 0,03 %, u Kanady má jít o zhruba 0,18 až 0,36 %. Z části zprávy vyplývá, že tato čísla mohou být za příznivých podmínek znatelně vyšší. Co se týče oblasti obchodu, studie předpovídá větší zisky dosažitelné liberalizací služeb a odstraněním tarifů uplatňovaných při obchodování s důležitými zemědělskými produkty. Ve studii je také zmíněn fakt, že CETA bude mít pozitivní sociální dopady na zaměstnance, protože obsahuje ustanovení, která upravují pracovní normy v jejich prospěch.\n\nKanada a Evropská unie mají za sebou společnou historii ekonomické spolupráce. S 27 členskými státy, celkovou populací čítající téměř 500 miliónů obyvatel a s HDP, který V roce 2014 byl v EU-28 v tržních cenách odhadován na 14,0 bilionů EUR, se EU řadí mezi největší jednotné trhy a zahraniční investory na světě. EU díky tomu pro Kanadu představuje druhého nejdůležitějšího obchodního partnera.\nV roce 2008 činil kanadský export zboží a služeb do EU 52,2 miliard dolarů, což bylo o 4% více než v uplynulém roce. Import z EU do Kanady dosáhl hodnoty 62,4 miliard dolarů.\n\nDůležitá a také kontroverzní část této dohody se týká posílení ochrany duševního vlastnictví,\ncož kromě jiného zahrnuje též zákaz technologií, které je možné využít k obejití opatření na ochranu autorských práv, a další opatření, téměř totožná s těmi z dohod ACTA, DMCA, PIPA a SOPA.\n\nAby CETA vstoupila v platnost, je nutný podpis a ratifikace České republiky, která obojí podmiňuje zrušením vízové povinnosti pro české občany, kterou na ně Kanada znovu uvalila v roce 2009. Spor byl vyřešen 14. listopadu 2013 zrušením vízové povinnosti uvalené Kanadou na občany České republiky.\n"}
{"id": "819457", "url": "https://cs.wikipedia.org/wiki?curid=819457", "title": "Enteroskopie", "text": "Enteroskopie\n\nEnteroskopie je lékařská vyšetřovací metoda využívající optického zařízení - endoskopu k zobrazení tenkého střeva. Na rozdíl od gastroskopie či koloskopie se jedná o vyšetření podstatně méně často prováděné. Důvodem je jednat menší frekvence závažných onemocnění postihujících tenké střevo (zejména nádorových) a také značná délka a nepřístupnost tenkého střeva (jako prostřední části trávícího traktu), což přináší technické problémy. Proto se často jako první vyšetření k posouzení tenkého střeva volí dostupnější a snazší rentgenové vyšetření - enteroklýza či zobrazení pomocí počítačové tomografie (CT enterografie) či magnetické rezonance (MR enterografie). Enteroskopie však umožní přímé zobrazení sliznice, případný oplach zbytků na sliznici, odběr tkáně k mikroskopickému vyšetření či provádění některých léčebných zákroků. \n\n\nVětšinou se provádí \"horním přístupem\", tedy zavedení ústy přes jícen a žaludek. Vyžaduje lačnění od půlnoci, průběh je podobný jako u gastroskopie, jen vyšetření je delší a náročnější. Obvykle je podána premedikace - injekce s látkou, která tlumí nemocného a tlumí i vnímání bolesti. \n\nObvykle není možno prohlédnout celé tenké střevo, podle potřeby je pak možno doplnit vyšetření \"dolním přístupem\" přes tlusté střevo, což ale vyžaduje vyprázdnění tlustého střeva jako na koloskopii. \n\nPacient je po vyšetření nějakou dobu pozorován na pracovišti, pokud byl proveden léčebný výkon nebo po náročnějším delším vyšetření může být nutna i hospitalizace. \n\nEnteroskopie je prováděna při podezření na onemocnění tenkého střeva. Nejčastěji se jedná o vyšetření krvácení či chudokrevnosti z nejasné příčiny, když vyšetření horní části trávící trubice ani vyšetření tlustého střeva příčinu neobjasnilo. Dále je prováděno při potížích, které vedou k podezření na Crohnovu chorobu, nádor či polyp tenkého střeva. Toto podezření je často podloženo nálezy ze zobrazovacich metod (Rentgen, CT, MR) a enteroskopie slouží k jejich podrobnějšímu došetření a odběru vzorků k dalšímu vyšetření. K odběru vzorků sliznice k dalším vyšetřením slouží také u nemocných s celiakií nebo jinou malabsorpcí. \n\nPři enteroskopii lze provést také některé léčebné zákroky, které by si dříve vyžádaly operační řešení. Jde například o odstranění polypů (endoskopická polypektomie) nebo o ošetření krvácejícího místa.\n\nJsou řídké, může se vyskytnout krvácení či vzácně proděravění stěny střeva. Vyšší riziko komplikaci je u léčebných zákroků.\n"}
{"id": "819462", "url": "https://cs.wikipedia.org/wiki?curid=819462", "title": "Gwynfor Evans", "text": "Gwynfor Evans\n\nRichard Gwynfor Evans (1. září 1912 – 21. dubna 2005) byl velšský politik.\n\nTřicet šest let byl předsedou politické strany Plaid Cymru, která usiluje o odtržení Walesu od Spojeného království. Za tuto stranu byl poslancem britského parlamentu v letech 1966-1970 a 1974-1979. Během svých mandátů proslul hájením striktně pacifistických stanovisek (v otázce nigerijské občanské války či války ve Vietnamu).\n\nV letech 1961-1971 byl předsedou nevládní organizace Keltská liga (\"Celtic League\"), která bojovala mimo jiné za záchranu tzv. keltských jazyků.\n\nPo skončení aktivní politické kariéry se věnoval publicistice, vydal řadu úspěšných knih s tematikou velšské historie a politiky.\n\nV anketě 100 velšských hrdinů z roku 2004 obsadil čtvrté místo.\n\n\n"}
{"id": "819465", "url": "https://cs.wikipedia.org/wiki?curid=819465", "title": "Skalní kost", "text": "Skalní kost\n\nSkalní kost (\"os petrosum\", z řec. \"petra\" – skála), též pyramida (\"pars pyramidalis\"), je lebeční kost savců, která uvnitř skrývá a chrání střední a vnitřní ucho. Je součástí chondrokrania, vznikla srůstem prootické a opistotické kosti plazů; u mnoha savců skalní kost dále srůstá se šupinovou kostí (\"os squamosum\") ve spánkovou kost. Skalní kost je, v souladu se svým jménem, jednou z nejtvrdších kostí v těle savců: velmi dobře odolává fosilizaci a často je při vykopávkách nacházena zcela samostatně.\n\nLidská skalní kost je složitá struktura, která je ve styku nejen s kostí spánkovou, ale naléhá též na kost týlní a na kost klínovou (samotná skalní kost je patrná při pohledu na lebeční bázi). V těsném kontaktu s kostí skalní jsou však i různé struktury cévní, nervové a především orgán sluchu. V samotné kosti je nápadný otvor, jímž z lebky vystupuje vnitřní zvukovod.\n"}
{"id": "819472", "url": "https://cs.wikipedia.org/wiki?curid=819472", "title": "Síran kobaltnatý", "text": "Síran kobaltnatý\n\nSíran kobaltnatý je anorganická chemická látka se vzorcem CoSO. Tato látka vytváří celou řadu hydrátů, z roztoků krystalizuje jako heptahydrát. Bezvodá forma je bílá, hydráty jsou oranžové až červené. Heptahydrát této látky je také znám jako červená skalice, kobaltová skalice nebo kobaltový vitriol.\n\nCoSO se průmyslově vyrábí reakcí kovového kobaltu s kyselinou sírovou, dle rovnice:<br>\n\nZásadně se nepoužívá možnost výroby reakce kyseliny sírové s nerosty kobaltu, kobalt se v nich totiž vyskytuje ve formě sulfidů, arsenidů, sulfidoarsenidů, či je v kombinaci s jinými kovy (často s niklem či železem, zřídka olovem). V případě této výroby by v lepším případě vytvářelo sírany kontaminované sírany železa, niklu a jiných kovů; v horším případě by však vznikaly i prudce jedovaté plyny sulfan a arsan (arsenovodík).<br>\nJe však možné nechat nerosty této látky oxidovat kyslíkem za zvýšené teploty a následně odstranit nečistoty, které se usadí na samém dně a ty, které plavou na povrchu. Vzniklé oxidy není třeba redukovat za vzniku kovu, lze je použít rovnou na výrobu této sloučeniny. Reakce pak probíhá:<br>\n\nNa výrobu velice čisté látky se však používá první zmíněná možnost výroby.<br>\nLaboratorně lze nechat reagovat uhličitan kobaltnatý či hydroxid kobaltnatý s kyselinou sírovou.\n\nTato látka reaguje se sulfidem sodným za vzniku sulfidu kobaltnatého a síranu sodného, dle rovnice:<br>\n\nTato látka se využívá na galvanické pokovování kobaltem. Vezme se koncentrovaný roztok této látky. Kladná elektroda (anoda) je z kobaltu, jako záporná elektroda (katoda) je do roztoku vložen předmět, který má být pokoven. Dále se tato látka používá na výrobu sulfidu kobaltnatého výše uvedenou rovnicí, jehož roztok v oleji se používal jako černý inkoust.\n\nTato látka se ve velkém množství jedovatá pro člověka i pro ostatní živočichy, LD této láky pro krysu při orálním podání je asi 424 mg/kg. V práškovité formě je tato látka karcinogen třídy 2B, vdechování prachu této látky je spojováno s karcinomem plic.\n\nPro kvalitativní potvrzení přítomnosti této látky srážecí metodou je nejprve potřeba potvrdit přítomnost kobaltového iontu. Na to stačí, aby byl roztok této látky smíchán s roztokem hydroxidu sodného (či draselného), za vzniku tmavě modré sraženiny. Pro definitivní potvrzení se zpravidla provádí ještě jeden test shody, kupříkladu s uhličitanem sodným tvoří fialovou sraženinu či se sulfidem sodným vytváří tmavou sraženinu.<br>\nDalším krokem je zjištění přítomnosti síranového iontu. To se nejčastěji provádí reakcemi s chloridem hořečnatým a chloridem vápenatým, aby reakce proběhla rychleji, přidává se do zkumavky malé množství ethanolu. S chloridem vápenatým vznikne bílá sraženina, zatímco s chloridem hořečnatým sraženina nevznikne, čímž se odlišuje od uhličitanů a hydroxidů.<br>\n\nPro kvantitativní analýzy se používá chelatonická titrace, která však je ovlivňována i jinými případnými solemi, které se ve vzorku vyskytují.\n"}
{"id": "819474", "url": "https://cs.wikipedia.org/wiki?curid=819474", "title": "Kordofán", "text": "Kordofán\n\nKordofán je historická oblast v Africe a jeden z pozdějších vilájetů Súdánu. Území Kordofánu v rámci dnešního administrativního členění odpovídá dvěma vilájetům: Jižnímu Kordofánu a Severnímu Kordofánu. Největším městem a historickým centrem je El Obeid.\n\nTradičním produktem oblasti je arabská guma. Kromě ní se zde pěstuje mimo jiné podzemnice olejná, bavlna a proso.\n\nRozloha celého Kordofánu je 376 145 čtverečních kilometrů a v roce 2000 na tomto území žilo podle odhadů přes 3,5 milionu obyvatel. S výjimkou pohoří Núba v jihovýchodní části má krajina charakter zvlněné pláně. Období dešťů zde trvá od června do září, po zbytek roku je země vyprahlá.\n\nSoučasné správní členění trvá od roku 2005, kdy byl zrušen Západní Kordofán a jeho území včleněno do Jižního Kordofánu a Severního Kordofánu. Celý Kordofán předtím fungoval jako jediná správní jednotka do roku 1994, kdy byl rozdělen na Jižní, Severní a Západní.\n\n"}
{"id": "819478", "url": "https://cs.wikipedia.org/wiki?curid=819478", "title": "Robert Pirès", "text": "Robert Pirès\n\nRobert Emmanuel Pirès (* 29. října 1973, Remeš, Francie) je francouzský fotbalista, momentálně hráč klubu FC Goa z Indian Super League. Nejúspěšnější část své kariéry prožil v anglickém Arsenalu, se kterým v letech 2000 až 2006 vyhrál dvakrát anglickou Premier League a třikrát FA Cup. S francouzskou fotbalovou reprezentací vyhrál v roce 1998 mistrovství světa a v roce 2000 mistrovství Evropy. Většinu své kariéry hrával na postu levého křídla, avšak byl schopen hrávat na všech pozicích v záloze. Pelé ho roku 2004 zařadil mezi 125 nejlepších žijících fotbalistů.\n\nV září 2014 se nechal zlákat do nově zformované indické ligy Indian Super League do klubu FC Goa.\n\nNa konci února v roce 2016 ukončil ve svých 42 letech aktivní kariéru.\n\nMetz\n\nArsenal\n\nFrancie\n\n\n"}
{"id": "819484", "url": "https://cs.wikipedia.org/wiki?curid=819484", "title": "Hans-Werner Meyer", "text": "Hans-Werner Meyer\n\nHans-Werner Meyer (* 14. dubna 1964) je německý herec a zpěvák, nejvíce známý z kriminálního seriálu \"Specialisté na vraždy\", za což byl dvakrát roku 2000 nominován na Deutscher Fernsehpreis a za což také získal cenu Bayerischer Fernsehpreis.\n\nNarodil se v Hamburgu v Německu. V Hannoveru vystudoval Hudební a divadelní akademii a hereckou kariéru odstartoval v divadle Residenz-theater mezi lety 1990 a 1993. Nadále se stal členem berlínské Schaubuehne am Lehniner Platz. Mimo to se od 80. let věnuje také zpěvu, je členem a cappellové skupiny Meier und Geier.\n\n\n"}
{"id": "819491", "url": "https://cs.wikipedia.org/wiki?curid=819491", "title": "Marián Posluch", "text": "Marián Posluch\n\nMarián Posluch (* 25. ledna 1945 Bratislava) je slovenský právník, vysokoškolský učitel, bývalý československý politik a poslanec Sněmovny národů Federálního shromáždění za VPN po sametové revoluci, počátkem 90. let ministr spravedlnosti Slovenska a soudce Ústavního soudu České a Slovenské Federativní Republiky.\n\nV roce 1963 absolvoval střední školu v Bratislavě, v letech 1963–1968 pak vystudoval Právnickou fakultu Univerzity Komenského. Už jako student se stal čekatelem na Městské prokuratuře v Bratislavě. V červnu 1969 složil justiční zkoušku a stal se prokurátorem. Od roku 1970 působil na Katedře státního práva na Právnické fakultě Univerzity Komenského, nejprve jako asistent, později odborný asistent, od roku 1981 docent a od února 1990 coby vedoucí katedry. Profesorem byl jmenován 1. srpna 1991. K roku 1990 se profesně uvádí jako vedoucí katedry státního práva Právnické fakulty UK v Bratislavě, bytem Bratislava.\n\nV letech 1967–1970 byl členem Komunistické strany Slovenska. Při prověrkách mu bylo roku 1970 členství zrušeno.\n\nV lednu 1990 zasedl v rámci procesu kooptací do Federálního shromáždění po sametové revoluci jako bezpartijní poslanec do slovenské části Sněmovny národů (volební obvod č. 104 – Jaslovské Bohunice, Západoslovenský kraj). Mandát obhájil ve volbách roku 1990. Ve Federálním shromáždění setrval do počátku roku 1992.\n\nV období duben 1991 – červen 1992 byl ministrem spravedlnosti ve slovenské vládě Jána Čarnogurského (v rámci federace). Podílel se na přípravě nové federální ústavy (nerealizována) a na debatách ohledně státoprávního řešení česko-slovenských vztahů. Pak byl zvolen na post soudce Ústavního soudu České a Slovenské Federativní Republiky. Do funkce ústavního soudce nastoupil k 1. únoru 1992. V důsledku toho rezignoval na svůj poslanecký post.\n\nJe ženatý, má dvě děti. K roku 2012 se uvádí jako vyučující na Právnické fakultě na Vysoké škole v Sládkovičovu.\n\n"}
{"id": "819495", "url": "https://cs.wikipedia.org/wiki?curid=819495", "title": "Korveta typu 056", "text": "Korveta typu 056\n\nKorveta typu 056 (v kódu NATO třída Jiangdao) je třída víceúčelových raketových korvet Námořnictva Čínské lidové republiky. Korvety slouží především k pobřežním operacím a ve službě nahrazují řadu starších tříd, například fregaty typu 053H a typu 053H1, raketové čluny typu 037II či různé druhy plavidel rodiny typu 37. Hlavní plánovanou oblastí jejich nasazení je Jihočínské moře, kde jsou hlavními čínskými rivaly námořnictva Vietnamu a Filipín (země se přou o nadvládu nad Spratlyovými ostrovy). Nasazeny mají být též v Hong Kongu.\n\nNámořnictvo ČLR provozuje základní verzi typu 056 a dále protiponorkovou verzi typ 056A, která je kromě trupového vybavena také vlečným sonarem. Zamýšlený počet jednotek této třídy není znám. Do konce roku 2016 bylo do čínského námořnictva zařazeno 30 jednotek a další byly ve stavbě. V říjnu 2016 byla na vodu spuštěna 40. korveta pro námořnictvo ČLR. V srpnu 2018 byla spuštěna 50. korveta. Čína tak dokázala spustit na vodu 50 korvet za pouhých šest let. Do roku 2018 přitom byla objednána staba celkem 64 jednotek. Na konci roku 2019 byla na vodu spuštěna již 71. korveta.\n\nTřídě předcházely dvě velmi podobně řešené thajské hlídkové lodě třídy \"Pattani\". Z korvet typu 056 byly odvozeny bangladéšské korvety třídy Šádhinota, nigerijské hlídkové lodě třídy Centenary. Dále též hlídkové lodě PMSS 1500 pro Pákistánskou pobřežní stráž. Hlídkové lodě odvozené od typu 056 jsou stavěny také přímo pro pobřežní stráž Čínské lidové republiky. Podle serveru Jane's má zájem o zakoupení dvou korvet argentinské námořnictvo (třída \"Malvinas\").\n\nStavba této třídy probíhá od roku 2010. Prototypová jednotka \"Chuej-čou\" (596) byla na vodu spuštěna v květnu 2012 v loděnici Hudong Zhonghua (součást koncernu CSSC). Do služby vstoupila 25. února 2013. Stavba ale probíhá v dalších třech loděnicích – Huangpu (CSSC), Lionan a Wuchang (CSIC). V listopad 2012 byla potvrzena existence deseti rozestavěných plavidel, z toho pěti již spuštěných na vodu. Do října 2016 bylo na vodu spuštěno celkem 40 korvet určených pro námořnictvo ČLR.\n\nJednotky typu 056:\nHlídkové lodě čínské pobřežní stráže odvozené od korvet typu 056:\nDeriváty korvet typu 056 pro export:\n\nV konstrukci plavidel jsou využity technologie stealth. Hlavňovou výzbroj tvoří jeden 76mm kanón AK-176 a dva 30mm kanóny kompletu Typu 730. Údernou výzbroj tvoří čtyři protilodní střely YJ-83. K obraně proti vzdušnému ohrožení slouží jeden komplet systému HHQ-10, nesoucí osm protiletadlových řízených střel velmi krátkého dosahu. K ničení ponorek slouží dva trojhlavňové 324mm torpédomety Yu-7. Korvety na zádi nesou přistávací palubu pro vrtulník, nejsou však vybaveny hangárem. Pod přistávací palubou jsou umístěny dva inspekční čluny RHIB. Pohonný systém tvoří dva diesely. Plavidla dosahují rychlosti 28 uzlů. Dosah je 2000 námořních mil při 18 uzlech.\n\nModifikovaná verze typ 056A je vybavena sonarem s měnitelnou hloubkou ponoru.\n\n"}
{"id": "819496", "url": "https://cs.wikipedia.org/wiki?curid=819496", "title": "Klášter Lysá nad Labem", "text": "Klášter Lysá nad Labem\n\nKlášter řeholních kanovníků sv. Augustina (\"Canonici regulares S. patris Augustini; CanReg\") v Lysé nad Labem existoval v letech 1355–1421 a Klášter bosých augustiniánů v Lysé nad Labem existoval v letech 1713–1812. Je chráněn jako kulturní památka České republiky.\n\nJiž roku 1244 je doložena kaple sv. Desideria, která se později stala farním kostelem nově založeného města Nové Lysé (roku 1291). Město patřilo českým královnám. Z nich královna Anna Svídnická postoupila roku 1355 podací právo svému manželovi Karlu IV. a ten ho daroval augustiniánskému klášteru v Praze-Karlově. Ten zde založil augustiniánský konvent, do něhož uvedl pět řeholníků. Snad oni přestavěli původní kapli sv. Desideria na gotický chrám a při něm vzniklo augustiniánské proboštství. Je zachován rukopis \"Sermones de sanctis\" (Národní knihovna), na němž jsou podepsáni \"„canonici regulares Montis S. Desiderii in Lyssa“\". Jinak nemáme, bohužel, více zpráv o tomto zajímavém klášteru, který byl roku 1421 za husitských válek zničen.\n\nKonvent sv. Jana Nepomuckého a Desideria (připomínající starý zbořený klášter augustiniánů-kanovníků, založil proslulý hrabě František Antonín Špork v blízkosti svého zámku, snad v místech, kde stával starý augustiniánský klášter zničený husity roku 1421.\n\nHrabě Špork uvedl do kláštera šest bosých augustiniánů. Klášter byl postaven podle návrhu B. Scottiho a v letech 1739–1741 byl přistavěn kostel Panny Marie (A. Lurago).\nOd roku 1718 dostal klášter od Šporka kostel Panny Marie ve Vysoké u Suchdola na Kutnohorsku spolu se dvorem a letohrádkem. Vznikl zde pobočný malý klášter konventu v Lysé, kde bosí augustiniáni až do roku 1746 spravovali faru.\n\nKlášter v Lysé byl však roku 1812 zrušen a jeho budova byla přeměněna na kontribučenskou sýpku. Sýpka se zachovala do 20. století, zatímco významný kostel byl roku 1891 zbořen. Tomuto osudu neunikl ani pobočný klášter na Vysoké u Suchdola, kde tamní klášterní kaple sv. Jana Křtitele i přilehlé budovy jsou od roku 1834 v troskách.\n\nPři kostele Narození Panny Marie byla roku 1704 postavena Loretánská kaple. Založila ji hraběnka Františka Apolena, manželka hraběte Šporka. Kaple byla zrušena roku 1782 a později zanikla spolu s kostelem.\n\n\n\n"}
{"id": "819498", "url": "https://cs.wikipedia.org/wiki?curid=819498", "title": "Alena Požgaiová", "text": "Alena Požgaiová\n\nAlena Požgaiová (* 8. března 1955) byla slovenská a československá politička Komunistické strany Slovenska a poslankyně Sněmovny národů Federálního shromáždění za normalizace.\n\nK roku 1986 se profesně uvádí jako přední dělnice.\n\nVe volbách roku 1986 zasedla za KSS do slovenské části Sněmovny národů (volební obvod č. 80 - Bratislava-Petržalka-Prievoz). Ve Federálním shromáždění setrvala do konce funkčního období, tedy do voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "819504", "url": "https://cs.wikipedia.org/wiki?curid=819504", "title": "Tenis na Letních olympijských hrách 2012 – mužská čtyřhra", "text": "Tenis na Letních olympijských hrách 2012 – mužská čtyřhra\n\nMužská čtyřhra na Letních olympijských hrách 2012 probíhala v areálu londýnského All England Lawn Tennis and Croquet Clubu, tradičním dějišti třetího grandslamu sezóny Wimbledonu. Soutěž se konala v období od 28. července do 4. srpna 2012 na travnatých dvorcích, poprvé na tomto povrchu od znovuzařazení tenisu do rodiny olympijských sportů v roce 1988.\n\nTurnaj pořádaly Mezinárodní tenisová federace a Mezinárodní olympijský výbor. Do soutěže nastoupilo 32 dvojic. Body do deblového žebříčku ATP hráči nezískali. Utkání se hrála na dva vítězné sety. Tiebreak rozhodoval všechny sety za stavu her 6–6 vyjma rozhodujícího setu, v němž se pokračovalo celými gamy až do zisku rozdílu dvou her.\n\nObhájcem zlaté medaile z LOH 2008 v Pekingu byla švýcarská dvojice Roger Federer a Stanislas Wawrinka, která vypadla ve druhém kole.\n\nVe finále se utkaly dva nejvýše nasazené páry. Turnajové jedničky, američtí bratři Bob a Mike Bryanovi, v boji o zlatou medaili zdolali francouzskou dvojici Michaël Llodra a Jo-Wilfried Tsonga ve dvou setech. Ke kompletní deblové sbírce grandslamových titulů si připsali olympijské zlato.\n\nBronzové medaile získal druhý francouzský pár v soutěži Julien Benneteau a Richard Gasquet, který v boji o tento kov přehrál Španěle Davida Ferrera s Felicianem Lópezem také ve dvou sadách.\n\n\nDne 26. června 2012 Mezinárodní tenisová federace oznámila kvalifikované dvojice do olympijského turnaje. Do soutěže mužské čtyřhry se automaticky kvalifikovalo prvních dvacet čtyři párů v kombinovaném žebříčku ATP (viz Legenda) z pondělní klasifikace z 11. června 2012 s podmínkou maximálně dvou párů na jednu zemi (pár tvořili tenisté z jednoho národního olympijského výboru).\n\nHráči, kteří figurovali mezi nejlepšími deseti tenisty jednotlivců deblového žebříčku (nikoli v žebříčku párů), měli automaticky zajištěný start s možností výběru spoluhráče-krajana, přestože jako dvojice nemuseli splňovat kritérium umístění do 24. místa v kombinovaném žebříčku ATP. Zbylých osm míst do počtu 32 párů soutěže získalo pozvání ve formě divoké karty od Olympijského výboru ITF.\n\n"}
{"id": "819505", "url": "https://cs.wikipedia.org/wiki?curid=819505", "title": "Tenis na Letních olympijských hrách 2012 – ženská čtyřhra", "text": "Tenis na Letních olympijských hrách 2012 – ženská čtyřhra\n\nŽenská čtyřhra na Letních olympijských hrách 2012 probíhala v areálu londýnského All England Lawn Tennis and Croquet Clubu, tradičním dějišti třetího grandslamu sezóny Wimbledonu. Soutěž se konala v období od 28. července do 5. srpna 2012 na travnatých dvorcích, poprvé na tomto povrchu od znovuzařazení tenisu do rodiny olympijských sportů v roce 1988.\n\nTurnaj pořádaly Mezinárodní tenisová federace a Mezinárodní olympijský výbor. Do soutěže mělo nastoupit 32 dvojic, ale po odhlášení Ukrajinek Aljony a Kateryny Bondarenkových nebyl 32. pár nominován a soutěže se účastnilo pouze 31 dvojic. Body do deblového žebříčku WTA hráčky nezískaly. Zápasy probíhaly na dva vítězné sety, včetně zápasů o olympijské medaile. Tiebreak rozhodoval všechny sety za stavu her 6:6 vyjma rozhodujícího setu, v němž se pokračovalo celými gamy až do zisku rozdílu dvou her.\n\nObhájcem zlaté medaile z LOH 2008 v Pekingu byla americká dvojice sester Sereny a Venus Williamsových, které necelý měsíc před zahájením této soutěže na olympijském sportovišti vyhrály ženskou čtyřhru a Serena také dvouhru Wimbledonu 2012.\n\nVítězkami se staly sestry Williamsovy a potřetí tak získaly zlaté medaile v této olympijské soutěži, když předchozí turnaje vyhrály v letech 2000 a 2008 (v Athénách 2004 jako pár nestartovaly). V londýnském finále, které mělo stejné složení jako o měsíc dříve hraný poslední zápas ve Wimbledonu 2012, Američanky přehrály český pár Andrea Hlaváčková a Lucie Hradecká ve dvou setech, který tak získal stříbrné medaile.\n\n\nDne 26. června 2012 Mezinárodní tenisová federace oznámila kvalifikované dvojice do olympijského turnaje. Do soutěže ženské čtyřhry se automaticky kvalifikovalo prvních dvacet čtyři párů v kombinovaném žebříčku WTA (viz Legenda) z pondělní klasifikace z 11. června 2012 s podmínkou maximálně dvou párů na jednu zemi (pár tvořily tenistky z jednoho národního olympijského výboru).\n\nHráčky, které byly klasifikovány mezi nejlepšími deseti tenistkami jednotlivkyň deblového žebříčku (nikoli v žebříčku párů), měly automaticky zajištěný start s možností výběru spoluhráčky-krajanky, přestože jako dvojice nemusely splňovat kritérium umístění do 24. místa v kombinovaném žebříčku WTA. Zbylých osm míst do počtu 32 párů soutěže získalo pozvání ve formě divoké karty od Olympijského výboru ITF.\n\n\n\n"}
{"id": "819506", "url": "https://cs.wikipedia.org/wiki?curid=819506", "title": "Alois Priesnitz", "text": "Alois Priesnitz\n\nAlois Priesnitz (* 14. srpna 1943) je bývalý český a československý politik Komunistické strany Československa a poslanec Sněmovny národů Federálního shromáždění na konci normalizace.\n\nPo volbách roku 1986 zasedl za KSČ do české části Sněmovny národů (volební obvod č. 68 – Havířov, Severomoravský kraj). Křeslo nabyl až dodatečně v červnu 1989 po doplňovacích volbách do FS, které probíhaly v několika uvolněných obvodech v dubnu 1989 a to poprvé během komunistické vlády v systému, kdy o jedno poslanecké křeslo soutěžilo v některých obvodech (včetně tohoto) vícero kandidátů. Šlo o projev mírných politických změn, které přinesla perestrojka. Profesně se uvádí jako Hrdina socialistické práce a hlavní předák na Dole ČSM v Stonavě.\n\nVe Federálním shromáždění setrval do konce funkčního období, tedy do svobodných voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "819511", "url": "https://cs.wikipedia.org/wiki?curid=819511", "title": "Packet of Three", "text": "Packet of Three\n\nPacket of Three je vůbec první vydané album skupiny Squeeze. Jedná se o EP, vydané v červenci 1977 u vydavatelství Deptford Fun City Records. Album produkoval John Cale. V reedici album vyšlo v listopadu 1979. Deska byla nahrána ve studiu Surrey Sound ve městě Leatherhead. Prodalo se 25 tisíc kusů desky.\n\nAutory všech skladeb jsou Chris Difford a Glenn Tilbrook.\n"}
{"id": "819513", "url": "https://cs.wikipedia.org/wiki?curid=819513", "title": "Bosí augustiniáni", "text": "Bosí augustiniáni\n\nBosí augustiniáni ( zkratka \"OESAdisc\" nebo \"OAD)\" jsou řeholní řád v katolické církvi.\n\nVe Španělsku vznikla roku 1533 reformovaná větev obutých augustiniánů, která se dělila do tří kongregací: španělské, italské, francouzské. Teprve roku 1912 se španělská větev (\"Discalceati Hispaniae; Recollecti\") zcela osamostatnila.\n\nItalská kongregace měla odlišný vývoj. Založena byla roku 1592, dělila se roku 1624 do čtyř a později do devíti provincií. Roku 1623 byl založen její konvent v Praze a roku 1631 ve Vídni. Do tohoto řádu patřil i proslulý rakouský kazatel Abraham a Sancta Clara. Italská kongregace byla od počátku, kdy byla založena P. Ondřejem Diazem, nezávislá jak na španělské a francouzské kongregaci (zanikla za Velké francouzské revoluce), tak i na celém řádu obutých augustiniánů. V Římě má školská kongregace vlastního vikáře. V roce 1971 bylo již jen 150 členů řádu.\n\nČlenové řádu žijí kontemplativním životem, pracují v duchovní správě a mají i inkorporované fary. Konstituce je totožná s konstitucí obutých augustiniánů, ovšem doplněna zmíněno zpřísněnou reformou. Při obláčce přijímají profesové prodloužené řeholní jméno rozšířené o spolupatrona (\"Abraham a Santa Clara\").\n\nŘádovým oděvem je černý hábit s plochou kapucí, kožený řemen, krátký plášť a kožené sandály.\n\nV českých zemích působí tento řád od roku 1623 a jeho konventy patřily do rakouské provincie. První klášter bosých augustiniánů vznikl v Praze na Zderaze v bývalém Hrádku Václava IV. v roce 1623. Další konventy: Tábor (1640), Lnáře (1672), Havlíčkův Brod (1674), Vratěnín na Moravě (1687) a Lysá nad Labem (1713).\n\nAž do 20. století v Čechách přežil konvent ve Lnářích, který byl násilně zrušen v roce 1950 v rámci Akce K, a nebyl již obnoven.\n\n\n"}
{"id": "819515", "url": "https://cs.wikipedia.org/wiki?curid=819515", "title": "Viktor Šulc", "text": "Viktor Šulc\n\nViktor Šulc (7. března 1897, Úvaly, alternativní datum 4. března 1897 – 28. dubna 1945, Auschwitz-Birkenau, pravděpodobnější je datum 12. června 1942, kdy byl z Terezína transportován do Pracovního tábora Trawniki), byl český divadelní režisér působící na Slovensku. Svou činností se výrazně podílel na formování moderního slovenského profesionálního divadla.\n\nNarodil se v Úvalech u Prahy v staré židovské obchodnické rodině. Jeho dospívání ovlivnila první světová válka, v níž zahynul jeho bratr. Jako devatenáctiletý musel také narukovat na srbskou frontu. Po skončení války se vrátil domů bez zranění, ale s bolavou duší, plnou otřesných zážitků z války. Rozhodl se stát pacifistou. Jeho rodiče chtěli, aby převzal rodinný obchod, ale on trávil čas čtením, psaním veršů a zajímal se o divadlo. Přestěhoval se do Prahy, kde se zapojil do práce v dělnickém recitačním a divadelním spolku Dědrasbor (Dělnický dramatický sbor), kde recitoval, organizoval představení a zkoušel i režírovat.\n\nV roce 1921 vstoupil do Komunistické strany Československa. Později se přestěhoval do Berlína, ke své tetě, která měla pochopení pro jeho umělecké sklony. Berlín byl ve 20. letech centrem nového a pokrokového divadelnictví. Šulc se zde seznámil s prací expresionistických režisérů Maxe Reinhardta a Leopolda Jessnera a s politickým divadlem Erwina Piscatora. Zapsal se na Reinhardtův seminář a již po půl roce studia pracoval jako jeho asistent. Později jej Reinhardt posílal režírovat do divadel mimo Berlím. V roce 1926 se stal prvním asistentem režiséra Jessnera, který tehdy pracoval jako intendant berlínského Staatstheater. Pod vlivem Jessnera a jeho expresionistické tvorby Šulc zastával názor, že divadlo má šířit pokrokové myšlenky, ale zároveň nesmí ztratit svou divadelnost a diváckou přitažlivost.\n\nV letech 1927 až 1933 byl režisérem činohry Národního divadla v Praze, kam přišel na pozvání Karla Hugo Hilara jako stálý hostující režisér. Během těchto let se mu nedostalo mnoho příležitostí ukázat svůj talent, s výjimkou inscenace hry G. B. Shawa \"Androkles a lev\".\n\nOd roku 1931 pohostinsky režíroval na české scéně bratislavského Slovenského národního divadla. Později přijal nabídku ředitele Slovenského národního divadla Antonína Drašara a v letech 1932–1938 zakotvil v Bratislavě trvale. V roce 1932 se představil inscenací Goetheho \"Fausta\". Inscenace měla úspěch a Drašar jmenoval Šulce vedoucím českého souboru (šéfem činohry). Šulc jako dramaturg rozhodoval o repertoáru divadla – vybíral hry klasických i moderních českých autorů. Inscenoval Tylova \"Strakonického dudáka\", Stroupežnického \"Naše furianty\" a Čapkovy hry \"R.U.R.\", \"Bílá nemoc\" a \"Matka\". Ze světových dramatiků inscenoval Shakespearovy hry \"Romeo a Julie\", \"Sen noci svatojánské\" a \"Zimní pohádka\", hry Molièra, Shawa a Puškina. Souběžně s působením v Bratislavě režíroval Šulc v sezóně 1933/1934 také v Praze v Moderní operetě v Karlíně, kterou vedl ředitel Drašar a v sezóně 1934/1935 také v Novém divadle.\n\nV roce 1938 po podpisu Mnichovské dohody byla česká činohra Slovenského národního divadla rozpuštěna. Šulc se rozhodl vrátit do Prahy, kde ve Švandově divadle na Smíchově režíroval hry s herci, kteří museli opustit Bratislavu, případně české pohraničí, které bylo obsazeno německými vojsky. Po okupaci Prahy nacisty 15. března 1939 se Šulc stáhl z Prahy do svého rodného města. Nezůstal tam však dlouho – jeden z jeho herců z Bratislavy založil kočovnou divadelní společnost (Nová česká scéna J. Marečka) a Šulc se k nim pod krycím jménem \"Vít Suk\" v sezóně 1940/1941 přidal.\n\n5. června 1942 byl transportem AAb z Kolína internován v ghettu Terezín, odkud byl odvezen transportem AAk 12. června 1942 do Polska (Trawniki), kde pravděpodobně ihned při příjezdu zahynul.\n\n"}
{"id": "819516", "url": "https://cs.wikipedia.org/wiki?curid=819516", "title": "Love Me (album)", "text": "Love Me (album)\n\nLove Me je soundtrackové album různých umělců k filmu \"Love Me\" režisérky Laetitia Masson. Album vyšlo v roce 2000 u vydavatelství Mercury France v omezeném číslovaném vydání (10 000 kusů). Mezi interprety písní jsou Johnny Hallyday, Abbey Lincoln, Elvis Presley a samotný John Cale, který složil originální hudbu k filmu, to vše doplnil ještě svou verzí písně „Heartbreak Hotel“. Ta vyšla ve stejné verzi již na albu \"Fragments of a Rainy Season\".\n"}
{"id": "819518", "url": "https://cs.wikipedia.org/wiki?curid=819518", "title": "Toamasina", "text": "Toamasina\n\nToamasina (bývalý francouzský název Tamatave) je druhé největší město Madagaskaru a hlavní město regionu Atsinanana. Nachází se 215 km severně od hlavního města Antananarivo, se kterým je spojeno železnicí. Toamasina je důležitý přístav, přes který prochází většina obchodní výměny se zbytkem světa. Město má přes 179 000 obyvatel a nachází se v něm letiště a univerzita. Centrum je postaveno na písečné kose, která vybíhá do Indického oceánu.\n\nEtnicky je město velmi různorodé, kromě původních ostrovních etnik v něm žijí francouzsko-domorodí míšenci, Indové, Pákistánci a Číňané.\n\nNachází se v něm důležitá rafinerie. Ve městě také ústí do moře jeden z nejdelších kanálů na světě, Canal des Pangalanes.\n"}
{"id": "819535", "url": "https://cs.wikipedia.org/wiki?curid=819535", "title": "Omeprazol", "text": "Omeprazol\n\nOmeprazol je inhibitor protonové pumpy používaný při poruchách trávení: žaludečních vředech, gastroezofageálním refluxu, gastrointestinálním refluxu, dyspepsii, laryngofaryngeálním refluxu a Zollinger–Ellisonově syndromu.\n"}
{"id": "819538", "url": "https://cs.wikipedia.org/wiki?curid=819538", "title": "Heat (film, 1972)", "text": "Heat (film, 1972)\n\nHeat je film z roku 1972. Scénář napsal a film režíroval Paul Morrissey, přičemž producentem byl Andy Warhol. Hudbu složil Warholův dřívější spolupracovník John Cale. Film se natáčel v kalifornském motelu Tropicana.\n\n"}
{"id": "819543", "url": "https://cs.wikipedia.org/wiki?curid=819543", "title": "The Andy Warhol Museum", "text": "The Andy Warhol Museum\n\nThe Andy Warhol Museum je muzeum ve čtvrti North Shore v rodném městě Andyho Warhola Pittsburghu. Muzeum se rozkládá na 8 200 m² v sedmi podlažích. Obsahuje celkem 17 galerií, ve kterých je kolem 900 obrazů, téměř 2000 návrhů na papíře, 4000 fotografií a více než 4000 filmů. Muzeum bylo otevřeno v roce 1994.\n\n"}
{"id": "819544", "url": "https://cs.wikipedia.org/wiki?curid=819544", "title": "Lungo", "text": "Lungo\n\nLungo (italský výraz pro \"„dlouhé“\") je varianta espressa, v níž daným množstvím kávy proteče větší objem vody, což výsledný nápoj činí slabším (řidším) ale více hořkým. Na jeden šálek připadá 7 gramů kávy. U tohoto druhu nápoje by se káva měla extrahovat 25 sekund. Toho, aby se do nápoje nevylouhovaly i nežádoucí trpké látky, jako by tomu bylo u standardního espressa, je docíleno hrubším namletím kávy a silnějším upěchováním v páce.\n\nV českém kavárenském prostředí je tato varianta espressa kvůli zjednodušení přípravy často zaměňována za americano a za long black, ale je to chyba.\n"}
{"id": "819545", "url": "https://cs.wikipedia.org/wiki?curid=819545", "title": "Leonardo Fabricio Soares da Costa", "text": "Leonardo Fabricio Soares da Costa\n\nLeonardo Fabricio Soares da Costa (* 3. března 1986, Sao Jose dos Campos, Brazílie) je brazilský fotbalový záložník, kterého v České republice známe pod zkráceným jménem Léo, momentálně působící v týmu São Bernardo Futebol Clube.\n\nS fotbalem začínal v rodné Brazílii, kde hrál do roku 2008 v klubu Santo André. V roce 2009 poprvé okusil atmosféru mužského fotbalu. Za klub Paulista Futebol Club odehrál 11 utkání a vstřelil 1 branku. Následně v létě téhož roku si ho vyhlédlo vedení brněnské Zbrojovky a pozvala si ho na testy, na kterých uspěl a podepsalo s ním smlouvu. Ovšem zde nepředvedl nejlepší výkony a brněnské vedení s ním po půl roce rozvázalo smlouvu. Po rozvázání smlouvy se po půlroční štaci v evropě vrátil zpět do rodné Brazílie, kde se upsal klubu Linense. V průběhu sezóny 2011 přestoupil do klubu Itumbiara, který v tu dobu hrával 4. nejvyšší brazilskou celostátní soutěž. Zde vydržel jenom půl roku, poté přestoupil do klubu São Bernardo, kde působí dodnes.\n\n\"Aktuální k datu\" : 18. červenec 2012\n"}
{"id": "819547", "url": "https://cs.wikipedia.org/wiki?curid=819547", "title": "Lubasův dům", "text": "Lubasův dům\n\nLubasův dům (Česká 36, č. p. 154) je pozdně gotická kulturní památka v Českých Budějovicích evidovaná již v roce 1900. Do novodobého státního seznamu byla zapsána 3. května 1958. Dům stojí na křižovatce ulic Česká a Hroznová.\n\nStavba pochází z počátku 16. století. Vchod je lemován pozdně gotickým profilem. Směrem do křižovatky vystupuje hrubý nárožní arkýř podepřený trojicí krakorců. Součástí domu je historická ohradní zeď, na kterou se rovněž vztahuje památková ochrana.\n\nZeď původně lemovala uličku vedoucí šikmo z křižovatky Česká - Hroznova na Piaristické náměstí, někdejší hřbitov. Ulička vedla mezi dvěma domy barokní branou, která byla zbořena roku 1903 spolu s jedním z domů - zachován zůstal pouze Lubasův.\n"}
{"id": "819549", "url": "https://cs.wikipedia.org/wiki?curid=819549", "title": "Čínské jméno", "text": "Čínské jméno\n\nČínské jméno () osob má zpravidla dvě části, většinou jednoslabičné příjmení stojí na prvním místě, následuje většinou dvouslabičné osobní jméno.\n\nVětšina čínských příjmení () je jednoslabičná a zapisuje se jedním znakem. Vdané ženy nepřejímají příjmení manžela, ale ponechávají si své příjmení. Děti přejímají příjmení otce.\n\nPřestože je užíváno na čtyři tisíce čínských příjmení, 85 % z 1,3 miliardy Číňanů nosí pouze stovku příjmení, tři nejčastější – Wang (王), Li (李) a Čang (张) má přes 20 % populace. \n\nOsobní jméno () je obvykle dvouslabičné – dvě slabiky má 80 % osobních jmen, méně často jednoslabičné.\n\nPřevaha dvouslabičných jmen se datuje od mingské éry. V říši západní Chan bylo 70 % jmen jednoslabičných a toto procento vzrostlo na 98, když Wang Mang z dynastie Sin dvouslabičná jména zakázal. Návrat k víceslabičným jménům nastal až ve 4. století, pod vlivem kultury kočovných národů ze severu. Obyvatelé říší Tchang a Sung preferovali dvouslabičná jména, ale za pěti dynastií a v říši Liao i Jüan získala oblibu jména jednoslabičná. Až od nástupu čínské říše Ming dominují jména dvouslabičná. U dvouslabičných jmen vznikl zvyk mít jeden znak společný pro všechny členy (zpravidla syny) rodiny stejné generace a druhý individuální.\n\nJako v jiných kulturách, i Číňané mohou mít různé přezdívky (; ).\n\nDětské jméno () nebo mléčné jméno () bylo tradičně dáváno dětem ve třech měsících (resp. sto dnech) života současně s osobním jménem, používáno bylo pouze v dětství.\n\nV rodinách vzdělanců dostával při zahájení studií žák studijní jméno (), vybíral ho učitel po dohodě s otcem, souviselo se zájmy a zaměřením žáka. \n\nS dosažením dospělosti – u mužů kolem 20 let, u žen 15 (věk na vdávání) – dostávali členové rodin vzdělanců společenské/zdvořilostní jméno (), vybírané otcem či učitelem. Oslovovat dospělého muže jeho osobním jménem bylo totiž přiměřené pouze od osob starších, u vrstevníků to bylo neuctivé. Tradice používání těchto jmen zanikla po roce 1919.\n\nPseudonym (), zpravidla víceslabičný, byla alternativa společenského jména, kterou si vybíral vzdělanec podle svých zájmů, mohl ji měnit se změnou svých poměrů.\n\nPosmrtné jméno () bylo čestné jméno udělované panovníkům a jako vyznamenání i zasloužilým osobnostem, aristokratům, úředníkům a generálům.\n\nChrámové jméno () bylo čestné jméno udělované po smrti panovníkům. Bylo používáno při ceremoniálech uctívání předků.\n\n"}
{"id": "819550", "url": "https://cs.wikipedia.org/wiki?curid=819550", "title": "Ledová káva", "text": "Ledová káva\n\nLedová káva je studenou variantou kávy, která je vyhledávaná převážně přes horké měsíce. Ingredience jsou stejné jako u běžné kávy jen s tím rozdílem, že tato káva neprochází varem. Do této kávy můžeme přidat i kostky ledu či samotnou zmrzlinu (záleží na druhu dané kávy a také na chuti strávníka).\n\n"}
{"id": "819554", "url": "https://cs.wikipedia.org/wiki?curid=819554", "title": "Jean Dauberval", "text": "Jean Dauberval\n\nJean Bercher, zvaný Dauberval nebo d'Auberval (19. srpna 1742, Montpellier – 14. února 1806, Tours) byl francouzský tanečník a choreograf.\n\nByl synem herce Étienna-Dominique Berchera (1725-1800) a studoval balet v pařížské Opeře, kde byl v roce 1763 jmenován prvním tanečníkem a v roce 1771 baletním mistrem. V roce 1783 skončil v Paříži odešel do Bordeaux, kde se stal baletním mistrem v Grand-Théâtre v letech 1785 až 1791. \n\nSilně ho ovlivnil Noverre. Jeho balety o obyčejných lidech se vyznačují sentimentálním humorem. Mezi jeho následovníky patřili Salvatore Viganò, Charles-Louis Didelot a Jean-Pierre Aumer.\n\nOženil se s tanečnicí Marií-Madeleine Crespé, zvanou Mademoiselle Théodore.\n\n\n"}
{"id": "819559", "url": "https://cs.wikipedia.org/wiki?curid=819559", "title": "Mcely (zámek)", "text": "Mcely (zámek)\n\nZámek Mcely je někdejší barokní lovecký zámeček, v současnosti luxusní hotel ve stejnojmenné obci.\n\nZámek fungující na zelených principech svým hostům nabízí ubytování ve 24 útulných pokojích a apartmánech s vlastním designem a jmény včetně prezidentského apartmá Agapé, elegantní zámecké sály, restauraci Piano Nobile se zahradním pátiem, sklepní „Klub Alchymista“ ze 17. století, MCELY BOUQUET SPA, knihovnu ve věži zámku, střešní observatoř, pětihektarový anglický park a plejádu rozmanitých aktivit jako jsou například projížďky v historickém kočáře, cyklistika či kroket v parku.\n\nZámek vznikl roku 1698 nad Mcelami na hůrce Vinice, na místě bývalého keltského sídliště. Vznikl z popudu Oktaviána Ladislava z Valdštejna barokní lovecký zámeček obklopený zahradou se zvířaty o rozloze asi 5 ha. V roce 1840 byla jednopatrová budova přestavěna. Roku 1863 byla stavba rozšířena o dvě třípatrová postranní křídla. Zámek v této době navštívili slavní hosté, mezi nimi také Mark Twain a Rainer Maria Rilke. Od 30. let 20. století zámek pustl a v roce 1933 muselo být jedno z postranních křídel z důvodu statických závad strženo. Po druhé světové válce byl na základě Benešových dekretů majiteli zámku, knížeti z Thurn-Taxisu zámek zabaven a zestátněn.\n\nOd roku 1939 se zámek stal rodovým sídlem prince Luigiho della Torre e Tasso a jeho manželky Fanny Goodyear, dcery zakladatele slavné pneumatikářské společnosti. Luigi se se svojí chotí seznámil na plavbě lodí kolem světa a přesvědčil tuto mladou elegantní dámu, aby se přestěhovala z New Yorku do Mcel. Po druhé světové válce a nástupu komunismu byli Luigi a Fanny i se svým synem, princem Alexandrem, který se jim na zámku narodil, nuceni zámek opustit. Vyvlastněný zámek pak dlouhá léta chátral, jeden čas sloužil mj. jako skladiště Civilní ochrany.\n\nOd roku 2001 patří zámek manželům Jimovi A. Cusumanovi a jeho manželce Inéz, kteří zdevastovaný zámek sanovali a roku 2006 v něm otevřeli pětihvězdičkový zámecký hotel \"Château Mcely\". Za přístup k životnímu prostředí získal hotel také cenu World Travel Awards 2008 v kategorii „zelených“ hotelů.\n\nV roce 2010 byly dobudované lázně Mcely Spa a dokončena rekonstrukce celého anglického parku.\n\nV parku se nachází památný dub velkokvětý (\"Quercus macranthera\").\n\n"}
{"id": "819561", "url": "https://cs.wikipedia.org/wiki?curid=819561", "title": "British Lion", "text": "British Lion\n\nBritish Lion je debutové sólové studiové album Stevea Harrise. Album vyšlo 24. září 2012 u vydavatelství EMI. Album produkoval Steve Harris a konečný mix pak provedl Kevin Shirley.\n\n\n"}
{"id": "819562", "url": "https://cs.wikipedia.org/wiki?curid=819562", "title": "Ola Borten Moe", "text": "Ola Borten Moe\n\nOla Borten Moe (* 6. června 1976, Trondheim) je norský politik Senterpartiet (Sp).\n\nBorten Moe, vnuk bývalého premiéra Pera Bortena, studoval a věnoval se zemědělství.\n\nJeho politická kariéra začala na kandidátce Senterpartiet 1995, kdy byl zvolen do městské rady města Trondheim. Poté byl činný v norském parlamentu a stal se zástupcem okresu Sør-Trøndelag.\n\n4. března 2011 byl jmenován ministrem energetiky ve vládě Jense Stoltenberga.\n\n"}
{"id": "819563", "url": "https://cs.wikipedia.org/wiki?curid=819563", "title": "Peter Rašev", "text": "Peter Rašev\n\nPeter Rašev (6. srpna 1952 Prešov - 12. června 2008 Košice) byl slovenský herec, režisér a divadelní ředitel, československý politik a poslanec Sněmovny národů Federálního shromáždění za VPN po sametové revoluci.\n\nPůsobil jako herec, režisér a divadelní ředitel. Byl rovněž aktivní jako dabér. Zpočátku byl angažován v operetě Divadla Jonáše Záborského v Prešově. Vystudoval Vysokou školu múzických umění v Bratislavě a jeho domovskou scénou se stalo Státní divadlo Košice s výjimkou několika let (od konce 90. let), kdy založil a řídil Staromestské divadlo v Košicích. Napsal několik divadelních her. Za manželku měl herečku Ľubicu Blaškovičovou, se kterou měl dvě dcery Kristínu a Katarínu. K roku 1990 se profesně uvádí jako člen činohry Státního divadla Košice.\n\nBěhem sametové revoluce patřil mezi hlavní postavy demonstrací v Košicích. V lednu 1990 zasedl v rámci procesu kooptací do Federálního shromáždění po sametové revoluci jako bezpartijní poslanec do slovenské části Sněmovny národů (volební obvod č. 133 - Košice IV, Východoslovenský kraj). Mandát obhájil ve volbách roku 1990. Ve Federálním shromáždění setrval do listopadu 1991, kdy na mandát rezignoval.\n\nZemřel ve věku nedožitých 56 let na rakovinu.\n\n"}
{"id": "819564", "url": "https://cs.wikipedia.org/wiki?curid=819564", "title": "Maxima pojišťovna", "text": "Maxima pojišťovna\n\nMAXIMA pojišťovna, a. s., je česká univerzální pojišťovna se základním kapitálem 275 mil. Kč. Za rok 2018 vykázala předepsané pojistné ve výši 622 milionů korun, což je meziroční růst o 42 %. O 34 % vzrostl také pojistný kmen pojišťovny, když počet smluv přesáhnul na konci roku 540 tis. kusů. Největší podíl na předepsaném pojistném mělo v roce 2018 pojištění majetku (49 %) a pojištění úrazu a nemoci (22 %) z celkového předpisu. Velký úspěch zaznamenala Maxima pojišťovna společně s O2 v tradiční anketě Hospodářských novin Nejlepší pojišťovna roku 2017. V kategorii Inovátor roku Hospodářských novin obsadila s produktem O2 Chytré cestovní pojištění bronzovou příčku.\n\nMAXIMA pojišťovna je členem České asociace pojišťoven. Zajistným makléřem je AON CENTRAL AND EASTERN EUROPE a vedoucím zajistitelem je SCOR GLOBAL P&C.\n\nNejvětším akcionářem pojišťovny je Mella Holdings B.V. s podílem 95,6 %\nMAXIMA pojišťovna působí na českém trhu od roku 1994 a kromě klasických retailových pojistných produktů navazuje strategická partnerství s velkými korporacemi, pro které vytváří pojištění na míru. Ve spolupráci s telekomunikační společností O2 nabízí například pojištění mobilních zařízení v Čechách a na Slovensku. Výrazný podíl na trhu má v sektoru zdravotního pojištění cizinců, kterým poskytuje nadstandardní služby založené zejména na jazykové a odborné vybavenosti zaměstnanců společnosti, nabízí také pojištění majetku a odpovědnosti občanů, pojištění podnikatelů a průmyslu. V roce 2017 bylo spuštěno také inovované rizikové životní pojištění MaxEfekt 3.0.\n\n\nPojišťovna vznikla v 1. července 1994 se sídlem v Ústí nad Labem a až do roku 1996 působila pod obchodní značkou Pojišťovna TERCIER, a.s. a v roce 2019 tak oslavila 25 let od svého založení. Funkci předsedy představenstva vykonával jako první JUDr. František Helešic. V letech 1996 – 2003 společnost vystupovala pod značkou Pojišťovna UNIVERSAL, a.s. a od roku 6. března 2003 do dnešních dob funguje pod jménem MAXIMA pojišťovna, a.s. V roce 2013 společnost přesídlila do centra Prahy a sídlí v Italské ulici 24 na Praze 2 – Vinohradech. Od roku 2015 vlastní téměř 96 % společnost Mella Holdings B.V., která je podle zprávy o vztazích ve výroční zprávě za rok 20118 ovládaná Ing, Petrem Sedláčkem. Od roku 2015 se pojišťovna začíná soustředit více na produkty pro strategické partnery jako je Air Bank, O2 v ČR i na Slovensku nebo pro společnost Home Credit.\n\nV roce 2005 MAXIMA koupila za 27 milionů korun 4,44% podíl ve společnosti Spolek pro chemickou a hutní výrobu a oznámila jednání ve shodě s akcionářem Via Chem Group, který v následujícím roce Spolek ovládl. V prvním čtvrtletí roku 2008 se MAXIMA stala jediným vlastníkem slovenské společnosti KEY INVESTMENTS o.c.p., vzápětí přejmenované na M Securities, o.c.p.\n\nM Securities byla manažerem emise nekotovaných nezajištěných dluhopisů Via Chem Group, které nakoupila i MAXIMA. Na konci roku 2010 tvořily zhruba 10 % aktiv pojišťovny a byly 31. května 2011 prodány za 52 milionů korun. Dalších zhruba deset procent bilanční sumy pojišťovny tvořila investice do fondu Allegro spravovaného společností Hanover Asset Management. Společnost Hanover Asset Management porušila při správě fondu Allegro zákon o kolektivním investování, za což jí Česká národní banka dne 23. února 2012 odňala povolení k činnosti investiční společnosti. Podílníci fondu se rozhodli převést majetek fondu do podílového spoluvlastnictví. Maxima pojišťovna tak získala 94% podíl na majetku tvořeném 55 akciemi společnosti B-Efekt a 60 akciemi společnosti Q-Efekt. 30. prosince 2010 MAXIMA prodala 60 % akcií společnosti M Securities o.c.p., a její podíl poklesl na 40 %. 27. října 2011 schválila ČNB prospekt k veřejné nabídce kmenových akcií Maxima pojišťovny, emise se však neuskutečnila. V roce 2012 Maxima navýšila svůj podíl ve společnosti Kovoprojekta Brno na 19,5 %.\n\nMaxima pojišťovna pojistila investici Městské části Praha 10 do dluhopisů Via Chem Group. V červnu 2012 rezignovali kvůli sporné investici MČ Praha 10 do dluhopisů Via Chem Group a E Side Property radní Vladislav Lipovský (ODS) a Antonín Weinert (ČSSD).\n"}
{"id": "819565", "url": "https://cs.wikipedia.org/wiki?curid=819565", "title": "Mlha (rozcestník)", "text": "Mlha (rozcestník)\n\nSlovo mlha má více významů:\n\n"}
{"id": "819571", "url": "https://cs.wikipedia.org/wiki?curid=819571", "title": "Debra Hillová", "text": "Debra Hillová\n\nDebra Hillová (10. listopadu 1950 – 7. března 2005) byla americká filmová producentka a scenáristka.\n\nHodně se angažovala jako spolutvůrce na filmech amerického režiséra Johna Carpentera. Jejich nejznámější spoluprací byly filmy \"Halloween\" z roku 1978 a Mlha z roku 1980. Narodila se ve městě Haddonfield ve státě New Jersey, což bylo inspirací pro pojmenování fiktivního města z filmu \"Halloween\".\n\nByla členkou Producers Guild of America a výboru producentů Oscara.\n\n"}
{"id": "819572", "url": "https://cs.wikipedia.org/wiki?curid=819572", "title": "Peel P50", "text": "Peel P50\n\nPeel P50 je tříkolové vozidlo z ostrova Man, který se nachází v Irském moři. Od roku 1962 drží titul nejmenšího sériově vyráběného auta. Vylepšenou verzí je automobil z roku 1965 Peel Trident. Peel P50 má délku pouhých 1,37 metru, metr na šířku a na výšku 1,2 metru. Váží pouze asi 50 kg. Pohání ho dvoudobý motor o objemu 50 centimetrů krychlových. Zajímavostí jsou také dveře otevírající se na druhou stranu (panty mají vzadu). Automobil má výkon 5 koní a jede až 65 kilometrů v hodině. Nyní se vyrábí také elektrická verze o dojezdu do 30 kilometrů. Elektrické verze jsou o několik desítek tisíc levnější než benzínové.\n"}
{"id": "819573", "url": "https://cs.wikipedia.org/wiki?curid=819573", "title": "Oto Ševčík", "text": "Oto Ševčík\n\nOto Ševčík (někdy psán i jako Otto nebo Ota Ševčík) (23. října 1931 Karviná – 25. února 2003 Praha), byl český herec a režisér.\n\nHerec a režisér Oto Ševčík se narodil jako Otto Maxmilián Albert Schefczik 23. října roku 1931 v Karviné. Původem byl sudetský Němec, ale po válce roku 1945 s těžce nemocnými rodiči nemohl být odsunut do Německa, a tak zůstal v Českém Těšíně. Zde také nastoupil na gymnázium. Umělecky působil již jako student ve školních sborech a s ochotníky, v roce 1955 vystudoval činoherní režii na brněnské JAMU.\n\nV letech 1955–1960 režíroval v českém i německém souboru Vesnického divadla. V období 1960–1980 byl v angažmá v Divadle J. K. Tyla v Plzni (režisér a příležitostný herec), další dva roky v pražském divadle S. K. Neumanna a znovu působil v Plzni v letech 1982–1989 (umělecký šéf činohry a režisér). Po listopadu 1989 se stal na dva roky uměleckým šéfem činohry a režisérem brněnského Národního divadla (1989–1990), v období 1990–1992 působil v pozici uměleckého šéfa činohry a šéfrežiséra v Divadle pod Palmovkou. Jako činoherní, operní, operetní a muzikálový režisér hostoval rovněž na dalších divadelních scénách, včetně Národního divadla v Praze, Divadla ABC, Hudebního divadla v Karlíně a v mimopražských divadlech.\n\nOd roku 1960 vystupoval ve filmu, kde díky svým znalostem němčiny získal mnoho rolí postav z německého prostředí, vč. vojáků a důstojníků. Do roku 2003 vytvořil ve filmu a televizi více než 70 rolí. Jeho poslední filmovou rolí byla v pohádce \"Princezna ze mlejna\" a \"Princezna ze mlejna 2\" role pyšného a zlomyslného knížepána.\n\nSpolupracoval také s rozhlasem a dabingem, pedagogicky působil na pražské HAMU, kde vyučoval obory operní režie a herectví.\n\nOto Ševčík zemřel na rakovinu v Praze 25. února 2003.\n\n\n\n\n\n"}
{"id": "819576", "url": "https://cs.wikipedia.org/wiki?curid=819576", "title": "The Sims: Makin' Magic", "text": "The Sims: Makin' Magic\n\nThe Sims: Makin' Magic je sedmý a zároveň poslední datadisk do hry The Sims, hra The Sims 2 vyšla následujícího roku. Hlavní náplní datadisku je kouzlení a magika, které se staly inspirací pro datadisky do a .\n\nHlavní novinkou datadisku se stalo kouzlení, zaklínání a vaření elixírů, které má efekt na svět okolo Simíků. S kouzlením se dalo začít tak, že při nastěhování do domu, nebo při první návštěvě pozemku přišel kouzelník, který přinesl záhadnou krabici. Krabice obsahovala základní suroviny pro vaření elixírů, kouzelnickou hůlku, mince, díru do kouzelného světa, stolek s kotlíkem na tvorbu kouzelných kamenů a elektronickou kouzelnickou knihu. Kniha byla pojištěna kouzlem, která poznala, kdo je a kdo není kouzelník. Pokud Simík kouzelníkem nebyl, obdržel elektrický šok.\n\nSimík sbíral po všech částech města různé přísady do elixírů a na tvorbu kouzelných kamenů. Simík mohl mít i jako mazlíčka draka.\n\nThe Sims: Makin' Magic přineslo i nové město Magic Town, ve kterém Simík vylepšoval své kouzelnické dovednosti, předváděl kouzelnická představení a nakupoval suroviny. Magic Town se dělí na tři části. Severní část obsahuje obsahuje rezidenční pozemky a domy postavené v toskánském stylu. Na těchto pozemcích se objevují důležité předměty pro vaření elixírů a pro tvorbu kamenů. Jihozápadní část města je postavená ve strašidelném stylu a je zaměřená na kouzlení a předvádění kouzel. Simík zde má možnost nakoupit předměty pro vaření elixírů a může zde plnit i úkoly zadané postavami. Za odměnu dostane speciální předměty. Východní část města jsou pozemky s karnevalovou a cirkusovou tematikou. Jsou zde různé atrakce, dráhy a obchody.\n\nV celém Magic Town se dá platit pouze mincemi (MagiCoins), které se dají získat prodejem produktů nebo ziskem z představení. Do Magic Town se dá dostat dvěma způsoby. Buď Simík zavolá přes telefon speciální balón, který ho sem dopraví, nebo využije speciální díry, která ho sem přenese.\n\n"}
{"id": "819578", "url": "https://cs.wikipedia.org/wiki?curid=819578", "title": "Nezvratný osud (filmová série)", "text": "Nezvratný osud (filmová série)\n\nNezvratný osud (v anglickém originále \"Final Destination\") je americká série filmových hororů uvedených do kin mezi lety 2000 a 2011.\n\nV těchto hororech nejde o to, že lidi zabíjí nějaká bytost, jde po nich sama smrt. Na začátku filmu vždy někdo dostane předtuchu, že se na určitém místě stane nehoda a zahynou lidé. Nositel předtuchy začne panikařit a tím spustí vlnu rozruchu, v jejímž důsledku několik lidí spolu s ním místo opustí a vyhne se tak smrti. Po nějakém čase se ovšem smrt začne znovu hlásit o životy lidí, kteří takto unikli svému osudu. Při různých příležitostech tak dochází k sérii jednotlivých smrtelných nehod, např. v podobě záludných nožů, kamene a sekačky, ostrého háku nebo požáru, a skupina přeživších hledá způsob, jak neodvratný osud opět přelstít.\n\nPrvní film \"Nezvratný osud\" (\"Final Destination\", 2000) režíroval James Wong. Na scénáři se podíleli Glen Morgan, James Wong a Jeffrey Reddick. Společnost New Line Cinema jej uvedla do amerických kin 17. března 2000, v českých jej premiérovala 26. října téhož roku distribuční společnost Space Films.\n\nAlex Browing má v letadle předtuchu o velké letadlové havárii. Vyvolá v letadle ohromnou paniku a několik studentů vystoupí. V hale se začne Alex prát s Carterem, jedním ze zachráněných, až do doby, kdy letadlo skutečně vybuchne a tlaková vlna rozbije v hale okno. Brzy začnou lidé umírat v pořadí, v jakém měli zemřít v letadle.\n\nTři roky po prvním snímku následovalo pokračování \"Nezvratný osud 2\" (\"Final Destination 2\", 2003) v režii Davida R. Ellise podle scénáře Jonathana Mackye Grubera a Erica Bresse. Americkou premiéru měl 31. ledna 2003, českou pak 10. dubna téhož roku.\n\nRok po havárii letu 180 se Kimberly Cormanové zdá na dálnici 25, že se stane ohromná havarie. Zablokuje cestu, aby zachránila životy všech lidí, ovšem své auto se svými kamarády nestihne zachránit. Potom jdou pro Clear Riversovou, jedinou z přeživší z letu 180. Clear vezme Kimberly a jednoho policistu k muži pracujícímu v krematoriu a ten jim poradí že „za každý nový život smrt, za každou smrt nový život, nový život může narušit plán smrti“. Kimberly smrt oklame: musí zemřít a znovu ožít (utopením, a probráním).\n\nS třetím filmem série \"Nezvratný osud 3\" (\"Final Destination 3\", 2006) se opět k režii vrátil James Wong, který opět ve spolupráci s Glenem Morganem připravil i scénář. Společnost New Line Cinema film uvedla do amerických kin 10. února 2006.\n\nWendy dostane předtuchu na horské dráze (The Devil's flight). Je to 5 let po hrůzách letu 180.\n\nPo další tříleté odmlce přišel se snímkem \"Nezvratný osud 4\" (\"Final Destination 4\", 2009) opět režisér druhého filmu David R. Ellis a scenárista Eric Bress. Jde o první film série, který byl natočen technologií 3D. Do kin jej uvedla společnost Warner Bros., a to v USA 28. srpna 2009 a v České republice 15. října téhož roku.\n\nNick Bannon jde se svými přáteli na závody Nascar a tam dostane předtuchu. Smrt se vrací po 4 letech.\n\nPátý film v sérii \"Nezvratný osud 5\" (\"Final Destination 5\", 2011) režíroval nově Steven Quale, scénář napsal Eric Heisserer. Film byl opět natočen a promítán 3D technologií. Distribuční společnost Warner Bros. jej uvedla do amerických kin 12. srpna 2011 a do českých 8. září téhož roku.\n\nSam dostane předtuchu na mostě, kde zachrání sedm životů, ale smrt je nenechá dlouho naživu.\n\n"}
{"id": "819584", "url": "https://cs.wikipedia.org/wiki?curid=819584", "title": "James E. Kyes", "text": "James E. Kyes\n\nJames E. Kyes (16. dubna 1906, Everett, Washington, Spojené státy americké - 23. prosince 1943, Atlantský oceán) byl americký námořní důstojník. \n\nNarodil se v Everettu, ve státě Washington a v roce 1930 absolvoval námořnickou akademii. Jako veliteli lodě USS \"Leary\" (DD-158) mu byl post mortem udělen Námořní kříž za výjimečné hrdinství v jeho poslední severoatlantické akci proti německým ponorkám na konci prosince 1943. Poté, co jeho loď zasáhla tři torpéda a začala se potápět, vydal rozkaz k opuštění plavidla. Před vlastním odchodem z lodi zkontroloval, zda někdo nezůstal na palubě, a našel v kuchyni uklizeče s nefunkční vestou. Velitel Kyes předal chlapci svou vlastní vestu a poté vystoupil do chladných vod Atlantiku, čímž obětoval svůj život, aby mohl mladý člen jeho posádky žít. V roce 1945 byl po veliteli pojmenován torpédoborec USS \"James E. Kyes\" (DD-787).\n"}
{"id": "819585", "url": "https://cs.wikipedia.org/wiki?curid=819585", "title": "Mária Kišonová-Hubová", "text": "Mária Kišonová-Hubová\n\nMária Kišonová-Hubová (17. března 1915, Láb – 11. srpna 2004, Bratislava) byla slovenská operní pěvkyně (soprán). Manželka herce Mikuláše Huby a matka herce Martina Huby.\n\nDlouholetá významná sólistka (1938–1978) opery Slovenského národního divadla v Bratislavě. Profesorka na VŠMU v Bratislavě. Vynikla zejména v operních rolích děl Giacoma Pucciniho, W. A. Mozarta, Giuseppe Verdiho, v slovanském repertoáru a v opeře 20. století. Věnovala se též koncertní činnosti.\n\nNěkolikrát hostovala i v Národním divadle v Praze.\n\n\n"}
{"id": "819587", "url": "https://cs.wikipedia.org/wiki?curid=819587", "title": "Emmanuel Petit", "text": "Emmanuel Petit\n\nEmmanuel Laurent Petit (* 22. září 1970) je bývalý francouzský fotbalový záložník a reprezentant.\n\nNejvětší část své kariéry strávil v AS Monaco, se kterým v roce 1991 vyhrál francouzskou nejvyšší soutěž. Jeho první zahraniční angažmá bylo v anglickém Arsenalu. Zde strávil tři roky a vyhrál s ním anglickou Premier League a FA Cup. Závěr své kariéry strávil v FC Barcelona a Chelsea FC.\n\nV A-mužsvu Francie debutoval 15. 8. 1990 v přátelském zápase v Paříži proti reprezentaci Polska (remíza 0:0).\n\nS francouzskou fotbalovou reprezentací vyhrál v roce 1998 domácí mistrovství světa a v roce 2000 mistrovství Evropy konané v Belgii a Nizozemsku. Odehrál 2 zápasy i na MS 2002 v Japonsku a Jižní Koreji.\n\nAS Monaco\n\nArsenal\n\nFrancie\n\n\n"}
{"id": "819591", "url": "https://cs.wikipedia.org/wiki?curid=819591", "title": "Kapustnica", "text": "Kapustnica\n\nKapustnica je tradiční slovenská hustá polévka. Připravuje se z kyselého zelí, podle kterého má pokrm název (\"kapusta\" znamená ve slovenštině hlávkové zelí). \n\nPříprava kapustnice se liší podle jednotlivých slovenských regionů i období vaření. Dělí se na postní a sváteční verzi. Do postní katolické vánoční (připravované na Štědrý den) se nedává maso, zahušťuje se například bílými hladkými haluškami, smetanou a rozetřenými bramborami. V luteránské kapustnici na Vánoce najdeme i maso a všechny ostatní složky. Ve sváteční kapustnici lze nalézt například uzené maso a klobásu. Nezbytné jsou sušené houby. Vánoční kapustnica se tradičně připravuje na konci kalendářního roku.\n\nV regionálních recepturách kapustnice existují značné rozdíly. V každém kraji, údolí i vesnici se vaří vánoční kapustnica trochu jinak.\n\n\"Kapustnica\" je na Slovensku označení i pro šťávu z kysaného zelí.\n\n\n"}
{"id": "819596", "url": "https://cs.wikipedia.org/wiki?curid=819596", "title": "Miroslav Roček (politik)", "text": "Miroslav Roček (politik)\n\nMiroslav Roček (* 1. ledna 1943) je bývalý český místní politik ODS (v letech 2007-2008 starosta Nového Strašecí), po sametové revoluci československý poslanec Sněmovny národů Federálního shromáždění za Občanské fórum.\n\nOd roku 1954 až do roku 2006 žil a pracoval v Kladně. Pracoval jako učitel, později coby ředitel školy (v osmdesátých letech ovšem dočasně i jako ocelárenský dělník). Po jistou dobu zastával i post ředitele školského úřadu. K roku 1990 se profesně uvádí jako učitel 4. ZŠ Kladno, bytem Kladno.\n\nV lednu 1990 zasedl v rámci procesu kooptací do Federálního shromáždění po sametové revoluci jako bezpartijní poslanec, respektive poslanec za OF, do české části Sněmovny národů (volební obvod č. 12 - Kladno, Středočeský kraj). Mandát za OF obhájil ve volbách roku 1990, přičemž v roce 1991 přešel po rozkladu Občanského fóra do poslaneckého klubu ODS. Ve Federálním shromáždění setrval do konce funkčního období, tedy do voleb roku 1992.\n\nV letech 2007-2008 zastával post starosty Nového Strašecí. V komunálních volbách roku 2006 byl zvolen do zastupitelstva Nového Strašecí za ODS. Z funkce starosty odstoupil v únoru 2008. Zdůvodnil to následovně: „\"Efektivní výkon funkce starosty vyžaduje podporu z řad koaličních zastupitelů. Přes úsilí, které jsem snaze o společný postup věnoval, se mi nepodařilo dosáhnout úrovně, kterou považuji za nezbytnou. Proto dnes odstupuji z postu starosty. Zároveň žádám Finanční úřad v Rakovníku o provedení kontroly za minulé období\".“\n\n"}
{"id": "819598", "url": "https://cs.wikipedia.org/wiki?curid=819598", "title": "Volný pád (film, 1993)", "text": "Volný pád (film, 1993)\n\nVolný pád je americké psychologické filmové drama a tragédie z roku 1993 režiséra Joela Schumachera.\n\nPříběh sleduje krvavou cestu muže, kterému jednoho rána pořádně povolily nervy. Vystupuje ze svého auta, uvězněného v zácpě, a vydává se podle svých slov domů. Když mu prodavač odmítne rozměnit mince, už to nevydrží. Jeho život se mění na pomstu celému světu. To co hlavní hrdina provádí, by v návalu vzteku rádi provedli všichni. Nechává za sebou zraněné a později i mrtvé, zatímco příběh směřuje ke tragickému konci.\n\nFilm získal cenu Edgara A. Poea.\n\n"}
{"id": "819599", "url": "https://cs.wikipedia.org/wiki?curid=819599", "title": "Miroslav Roček", "text": "Miroslav Roček\n\nJméno a příjmení Miroslav Roček má více nositelů:\n\n"}
{"id": "819602", "url": "https://cs.wikipedia.org/wiki?curid=819602", "title": "Marie Řehková", "text": "Marie Řehková\n\nMarie Řehková, uváděna též chybně jako \"Marie Řeháková\" (* 7. prosince 1941), byla česká a československá politička Československé strany socialistické a poslankyně Sněmovny národů Federálního shromáždění za normalizace.\n\nK roku 1986 se profesně uvádí jako úřednice.\n\nVe volbách roku 1986 zasedla za ČSS do české části Sněmovny národů (volební obvod č. 17 - Příbram, Středočeský kraj). Ve Federálním shromáždění setrvala do konce funkčního období, tedy do voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "819603", "url": "https://cs.wikipedia.org/wiki?curid=819603", "title": "Zadní Machová", "text": "Zadní Machová\n\nZadní Machová je přírodní památka ev. č. 5696 severně od Rašovic, části města Týniště nad Orlicí v okrese Rychnov nad Kněžnou. Oblast spravuje Krajský úřad Královéhradeckého kraje.\n\nDůvodem ochrany je podpora a stabilizace populace střevíčníku pantoflíčku (\"Cypripedium calceolus\") a aktivní ochrana jeho biotopu.\n\n"}
{"id": "819604", "url": "https://cs.wikipedia.org/wiki?curid=819604", "title": "Koridor Québec-Windsor", "text": "Koridor Québec-Windsor\n\nKoridor Québec–Windsor je nejindustrializovanější a nejhustěji obydlená kanadská oblast. Jak již naznačuje název, rozpíná se od Québecu na východě až po ontarijský Windsor na západě v rozpětí 1 150 kilometrů (710 mil). Žije v ní více než 18 miliónů obyvatel, což představuje 51% kanadské populace. Podle sčítání obyvatelstva v roce 2001 obsahuje tři ze čtyř kanadských největších metropolitních oblastí. Vzhledem k její relativní důležitosti pro ekonomickou i politickou infrastrukturu státu lze najít velkou řadu podobností se Severovýchodní megalopolí ve Spojených státech amerických. Název byl zaveden díky činnosti Via Rail, která provozuje frekventované osobní železniční spoje v oblasti Koridoru Québec–Windsor na trase, která se jmenuje v angličtině \"„The Corridor“\".\n\nKoridor se nachází mezi Québecem na severovýchodě a Windsorem na jihovýchodě, rozkládá se severně od řeky svatého Vavřince, jezera Ontario a Erijského jezera.\nMezi nejvýznačnější městské oblasti Koridoru počítáme:\n"}
{"id": "819608", "url": "https://cs.wikipedia.org/wiki?curid=819608", "title": "Josef Říman", "text": "Josef Říman\n\nJosef Říman (* 30. ledna 1925 Horní Suchá–12. října 2019 Praha) byl český a československý lékař, biochemik, molekulární biolog, genetik, předseda Československé akademie věd, politik Komunistické strany Československa a poslanec Sněmovny národů Federálního shromáždění za normalizace.\n\nVystudoval Lékařskou fakultu Univerzity Karlovy, kde v roce 1955 získal titul kandidát věd, roku 1967 docent lékařské chemie a biochemie a roku 1982 profesor biochemie.\nK roku 1986 se profesně uvádí jako předseda Československé akademie věd. Od roku 1973 v ní působil jako člen-korespondent, od roku 1977 jako akademik. Působil jako profesor na Univerzitě Karlově, přednášel na Přírodovědecké fakulty Univerzity Karlovy. Od roku 1975 byl ředitelem Ústavu molekulární genetiky ČSAV. V ČSAV zastával v letech 1978–1980 post vědeckého sekretáře, v letech 1981–1985 místopředsedy a od roku 1986 předsedy ČSAV. V roce 1969 a znovu roku 1978 se stal laureátem státní ceny Klementa Gottwalda. V roce 1979 mu byla udělena Státní cena SSSR a roku 1983 Řád práce. V roce 2017 vyšly jeho paměti.\n\nXVI. sjezd KSČ ho zvolil za kandidáta Ústředního výboru KSČ, XVII. sjezd KSČ ho zvolil členem ÚV KSČ.\n\nVe volbách roku 1986 zasedl za KSČ do české části Sněmovny národů (volební obvod č. 7 - Praha 8). Ve Federálním shromáždění setrval do prosince 1989, kdy rezignoval na svůj mandát v rámci procesu kooptací do Federálního shromáždění po sametové revoluci.\n\nVe vědeckých kruzích je znám především jako průkopník studia onkogenních virů a molekulárních mechanismů základních buněčných genetických procesů. V těchto oborech se se svými spolupracovníky kolem roku 1970 pohyboval na světové špičce a měl blízko k tematice, která byla později odměněna Nobelovou cenou. V roce 1991 skončil ve funkci ředitele ústavu, odešel zpět do laboratoře a tam ještě 15 let spolu s jedinou laborantkou pracoval na výzkumu nádorových buněk – za toto období napsal 12 dobrých vědeckých publikací.\n\n"}
{"id": "819609", "url": "https://cs.wikipedia.org/wiki?curid=819609", "title": "Tenis na Letních olympijských hrách 2012 – smíšená čtyřhra", "text": "Tenis na Letních olympijských hrách 2012 – smíšená čtyřhra\n\nSmíšená čtyřhra na Letních olympijských hrách 2012 probíhala v areálu londýnského All England Lawn Tennis and Croquet Clubu, tradičním dějišti třetího grandslamu sezóny Wimbledonu. Soutěž se konala v období od 1. do 5. srpna 2012 poprvé od pařížských Letních olympijských her 1924. Představovala také premiérový olympijský turnaj na travnatých dvorcích od znovuzařazení tenisu do rodiny olympijských sportů v roce 1988.\n\nTurnaj pořádaly Mezinárodní tenisová federace a Mezinárodní olympijský výbor. Do soutěže nastoupilo 16 dvojic. Utkání se hrála na dva vítězné sety, včetně zápasů o olympijské medaile. Tiebreak rozhodoval první dva sety za stavu her 6–6 vyjma rozhodujícího setu, v němž byl uplatněn tzv. supertiebreak, kdy vyhrál pár po dosažení 10 bodů za podmínky náskoku alespoň dvou míčů.\nRozlosování soutěže proběhlo v All England Clubu 31. července v 15.00 hod.\n\nPoslední olympijskou soutěž smíšené čtyřhry, která se konala na LOH 1924 v Paříži, vyhrál americký pár Hazel Hotchkissová Wightmanová a Richard Norris Williams.\n\nVítězem se stala první nasazený běloruský pár Viktoria Azarenková a Max Mirnyj, který ve finále zdolal britskou dvojici Laura Robsonová a Andy Murray až v supertiebreaku poměrem míčů 10:8. Murray do finále mixu nastupoval jako olympijský vítěz v mužské dvouhře, kterou před utkáním vyhrál. Azarenková získala v ženské dvouhře bronzovou medaili.\n\nBronzovou medaili vybojovala americká dvojice Lisa Raymondová a Mike Bryan.\n\n\nNárodní olympijský výbor mohl vyslat maximálně dvě dvojice, a v takovém případě by každá z nich hrála v jiné polovině pavouka. Do mixu mohli nastoupit pouze tenisté, kteří již na LOH 2012 hráli dvouhru a/nebo čtyřhru. Dvanáct přihlášených párů se automaticky kvalifikovalo na základě kombinovaného žebříčku ATP a WTA. Ten představuje součet pořadí klasifikací \"u muže (ATP) a ženy (WTA) tvořících jeden pár\". Každému účastníku bylo započítáno vyšší umístění, na kterém figuroval buď ve dvouhře, nebo ve čtyřhře. Následný prostý součet obou umístění byl kritériem pro účast v soutěži. Dvojice s nejnižšími součty do 12. místa si tuto účast zajistily. Další čtyři místa přidělila smíšeným dvojicím ITF ve formě pozvání.\n\n"}
{"id": "819611", "url": "https://cs.wikipedia.org/wiki?curid=819611", "title": "Synagoga v Batelově", "text": "Synagoga v Batelově\n\nSynagoga v Batelově je bývalá židovská svatyně postavená v roce 1794 na místě starší modlitebny. Nachází se téměř na nároží Dlouhé a Perleťářské v těsné blízkosti domu č.p. 52, na tzv. Židovském plácku v místě původního ghetta, západně od batelovského obecního úřadu.\n\nSynagoga má zachovaný klasicistní vzhled, přestože sloužila jako sbor Církve československé husitské a posléze jako klubovna místní organizace svazu zahrádkářů. Je chráněna jako kulturní památka České republiky.\n\nBatelovská židovská komunita přestala existovat podle zákona z roku 1890.\n\n"}
{"id": "819612", "url": "https://cs.wikipedia.org/wiki?curid=819612", "title": "Židovský hřbitov v Batelově", "text": "Židovský hřbitov v Batelově\n\nŽidovský hřbitov v Batelově byl založen v druhé polovině 15. století. Nachází se v polích mezi západním krajem obce Batelov a Škrobárenským rybníkem, asi 700 m od náměstí.\n\nNa ploše 2090 m se dochovalo kolem tří set náhrobních kamenů (\"macev\") s nejstarším čitelným z roku 1715 a zbytek márnice v jihovýchodním rohu areálu, kde je kamenná pokladnička. Hřbitov je chráněn jako kulturní památka České republiky.\n\nBatelovská židovská komunita přestala existovat podle zákona z roku 1890. Do okupace se o hřbitov starala židovská obec v Telči.\n\nHřbitov je v péči ŽNO v Praze, v roce 2010 byl zrekonstruován.\n\n\n"}
{"id": "819613", "url": "https://cs.wikipedia.org/wiki?curid=819613", "title": "Židovské hřbitovy v Brtnici", "text": "Židovské hřbitovy v Brtnici\n\nŽidovské hřbitovy v Brtnici, starý a nový, leží vedle sebe na severu města Brtnice v lesíku po pravé straně ulice Pod Kaplou, vedoucí k Bransouzům, asi 1 km směrem na severovýchod od zdejšího náměstí.\n\nStarý židovský hřbitov byl založen někdy počátkem 17. století na ploše 2050 m. Nachází se zde zhruba 250 náhrobních kamenů (\"macev\"). Je chráněn jako kulturní památka České republiky.\nNový hřbitov byl v sousedství starého založen v roce 1860. Na ploše 2044 m se nachází kolem 200 novodobých macev. Ze zdejší obřadní síně zůstala zachována jen průčelní stěna.\n\nV bývalé Židovské ulici (dnešní Legionářské) na nároží s ulicí Za Hospodou stávala do roku 1988 synagoga a rabínský dům, domu č.p. 200 v ulici Za Špitálem se říkalo Židovská radnice.\n\nBrtnická židovská komunita, která se datuje z doby před rokem 1724, přestala existovat podle zákona z roku 1890. Do okupace se o hřbitov starala židovská obec v Jihlavě.\n\n\n"}
{"id": "819614", "url": "https://cs.wikipedia.org/wiki?curid=819614", "title": "Synagoga v Černovicích", "text": "Synagoga v Černovicích\n\nSynagoga v Černovicích je bývalá židovská modlitebna, která se nachází v Černovicích v Táborské ulici jako č.p. 226, 100 m na sever od Mariánského náměstí.\n\nSynagoga byla postavena asi v první polovině 19. století, načež byla po požáru v roce 1857 přebudována v novogotickém stylu. K bohoslužbám sloužila až do začátku 2. světové války. V roce 1949 byla prodána a následně adaptována na obytný dům.\n\nČernovická židovská komunita přestala existovat v roce 1942.\n\nV obci se také nachází židovský hřbitov.\n\n"}
{"id": "819615", "url": "https://cs.wikipedia.org/wiki?curid=819615", "title": "Židovský hřbitov v Černovicích", "text": "Židovský hřbitov v Černovicích\n\nŽidovský hřbitov v Černovicích leží nalevo od slepé Vodní ulice vedoucí k areálu zemědělského družstva v Černovicích, asi 500 m od severního okraje obce. Je chráněn jako kulturní památka České republiky.\n\nHřbitov byl založen někdy v polovině 17. století. Na ploše 1099 m se do dnešních dní dochovalo asi 300 náhrobních kamenů (\"macev\").\n\nNa přelomu 20. a 21. století prošel hřbitov rekonstrukcí, při níž byla opravena hřbitovní zeď a znovu vztyčena část náhrobků. Cesta ke hřbitovu je dnes lemována kameny coby symbolickými vzpomínkami na černovické Židy – jsou popsány jejich jmény a životním osudem.\n\nPřed opravenou márnicí byl v roce 2002 odhalen památník obětem holokaustu. V márnici je malá expozice dějin místní židovské obce.\n\nČernovická židovská komunita přestala existovat v roce 1940.\n\nV obci se nachází také bývalá synagoga.\n\n"}
{"id": "819616", "url": "https://cs.wikipedia.org/wiki?curid=819616", "title": "Židovský hřbitov v Golčově Jeníkově", "text": "Židovský hřbitov v Golčově Jeníkově\n\nŽidovský hřbitov v Golčově Jeníkově je situován na západ od města Golčův Jeníkov u silnice mezi železničním přejezdem a odbočkou na Leštinu u Světlé. Doba jeho založení není přesně známa, podle tradice byl snad založen již někdy v první polovině 14. století. Mnohem pravděpodobnější však bude přelom 17. a 18. století. Jeníkovský židovský hřbitov je chráněn jako kulturní památka České republiky a patří k nejcennějším židovským hřbitovům v Čechách.\n\nV areálu hřbitova, jehož plocha 7338 m je zaplněna asi ze dvou třetin, se dochovalo kolem 1500 náhrobních kamenů (\"macev\"), mezi nimi i tři rabínské tumby. Dochovala se zde i obřadní síň z let 1871–1872.\n\nZdejší židovská komunita přestala existovat v roce 1940. V Golčově Jeníkově se nachází také synagoga.\n\n"}
{"id": "819617", "url": "https://cs.wikipedia.org/wiki?curid=819617", "title": "Synagoga v Golčově Jeníkově", "text": "Synagoga v Golčově Jeníkově\n\nSynagoga v Golčově Jeníkově se nalézá v ulici Pod Vyšehradem jako č. p. 768 v centru židovské čtvrti na jihozápad od náměstí T. G. Masaryka v Golčově Jeníkově. Společně s ostatními objekty židovské čtvrti je chráněna jako kulturní památka České republiky.\n\nSynagoga byla postavena v novorománském slohu v letech 1871–1873 na místě starší dřevěné modlitebny, která v roce 1808 vyhořela. Až do počátku 2. světové války se zde konaly pravidelné bohoslužby. V období let 1942–1965 sloužila budova jako modlitebna Církve československé husitské. Od roku 1969 je využívána jako depozitář Židovského muzea v Praze.\n\nV obci také dosud stojí bývalá modlitebna haličských Židů (č. p. 15), cheder a mikve (č. p. 189), rabínský dům (č. p. 159), ješiva (č. p. 188) a masný krám (č. p. 147).\n\nSynagoga prošla v 90. letech 20. století rekonstrukcí. Veřejnosti není přístupná.\n\nZdejší židovská komunita přestala existovat v roce 1940. V Golčově Jeníkově se nachází také židovský hřbitov.\n\n\n"}
{"id": "819618", "url": "https://cs.wikipedia.org/wiki?curid=819618", "title": "Židovský hřbitov v Habrech", "text": "Židovský hřbitov v Habrech\n\nŽidovský hřbitov v Habrech je situován severozápadně od města Habry při polní cestě odbočující doleva k Chrtníči ze silnice na Frýdnavu, asi 1 km od Žižkova náměstí. Je chráněn jako kulturní památka České republiky.\n\nV areálu židovského hřbitova založeného nejdéle v první polovině 17. století, se na ploše 2704 m dochovalo kolem 250 náhrobních kamenů (\"macev\") s nejstarším čitelným z roku 1740.\nV jihozápadní části hřbitova se dochoval zbytek průchozí márnice s kamenným portálem, ohradní zeď je poškozena.\n\nK všeobecně publikovaným omylům patří tvrzení, že na židovském hřbitově v Habrech je pochován i Adolf Stránský, zakladatel Lidových novin. Haberský rodák (8. dubna 1855) zemřel v Brně 18. prosince 1931 a tam je také pohřben.\n\nZdejší židovská komunita, která se datuje z doby před rokem 1648, přestala existovat v roce 1940.\n\nV Habrech se nachází také synagoga.\n\n"}
{"id": "819619", "url": "https://cs.wikipedia.org/wiki?curid=819619", "title": "Synagoga v Habrech", "text": "Synagoga v Habrech\n\nSynagoga v Habrech je bývalá židovská modlitebna, jež se nachází severozápadně od náměstí v Habrech, v ulici U Kina jako č. p. 55. Byla postavena v roce 1825 na místě starší synagogy z první poloviny 17. století.\n\nK bohoslužbám sloužila zřejmě až do 2. světové války. V letech 1942–1965 fungovala jako modlitebna Českobratrské církve evangelické. Roku 1979 byla adaptovaná na kino. V současnosti je ve vlastnictví pražské židovské obce.\n\nZdejší židovská komunita, která se datuje z doby před rokem 1648, přestala existovat v roce 1940.\n\nV obci se nachází také židovský hřbitov.\n"}
{"id": "819620", "url": "https://cs.wikipedia.org/wiki?curid=819620", "title": "Židovský hřbitov v Havlíčkově Brodě", "text": "Židovský hřbitov v Havlíčkově Brodě\n\nŽidovský hřbitov v Havlíčkově Brodě byl založen mezi lety a aktivně používán až do roku 1942. Hřbitov se nachází na západě města Havlíčkův Brod, asi 800 m západním směrem od Havlíčkova náměstí, v prostoru mezi ulicemi Ledečská a Pujmanové.\n\nV areálu židovského hřbitova se na ploše 3182 m dochovalo kolem dvou set náhrobních kamenů (\"macev\"). Ve hřbitovním domku, dnes č. p. 2134, což býval byt správce, se dochovala pamětní deska zakladatelů hřbitova.\n\nHavlíčkobrodská židovská komunita přestala existovat po roce 1940.\n\nAsi 1,5 km severně od města se nachází unikátní židovský tyfový hřbitov, kde byli pohřbíváni haličtí židé poté, co co se jich několik při pouti z Haliče nakazilo a několik prvních obětí bylo pohřbeno na židovském hřbitově ve městě.\n\n"}
{"id": "819621", "url": "https://cs.wikipedia.org/wiki?curid=819621", "title": "Židovský hřbitov v Horní Cerekvi", "text": "Židovský hřbitov v Horní Cerekvi\n\n.Židovský hřbitov v Horní Cerekvi, založený snad v 17. století nebo v 18. století, leží asi 1,5 km severovýchodně od města Horní Cerekev na kraji remízku v polích, a to nalevo při Tyršově ulici vedoucí dále na Novou Bukovou a Pelhřimov. Je chráněn jako kulturní památka České republiky.\n\nNa ploše 927 m se dochovalo kolem 180 náhrobních kamenů (\"macev\") s nejstaršími z 18. století a rekonstruovaná malá márnice. V areálu se pohřbívalo do roku 1942. \n\n"}
{"id": "819622", "url": "https://cs.wikipedia.org/wiki?curid=819622", "title": "Židovský hřbitov v Hořepníku", "text": "Židovský hřbitov v Hořepníku\n\nŽidovský hřbitov v Hořepníku, doložený k roku 1636, leží na jihozápadě obce Hořepník, asi 300 m od náměstí Profesora Bechyně, na pravé straně ulice V Palestině vedoucí podél říčky Trnava ze vsi jihozápadním směrem. Je chráněn jako kulturní památka České republiky.\n\nNa ploše 1577 m se dochovalo 220 náhrobních kamenů (\"macev\") s nejstarším čitelným z roku 1649. Ve východním rohu stojí jednoduchá márnice, ve středu plochy je vyvýšenina vzniklá údajně pohřby ve vrstvách. V areálu se pohřbívalo do roku 1942.\n\n"}
{"id": "819623", "url": "https://cs.wikipedia.org/wiki?curid=819623", "title": "Židovská modlitebna v Chotěboři", "text": "Židovská modlitebna v Chotěboři\n\nModlitebna v Chotěboři je bývalá židovská modlitebna z konce 19. století. Nacházela se v Palackého ulici v Chotěboři, v dnešním č.p. 332. Sloužila až do roku 1939, posléze byla adaptována na byt.\n\nV obci se také nachází židovský hřbitov a bývalá synagoga.\n\nChotěbořská židovská komunita přestala existovat v roce 1940.\n\n"}
{"id": "819624", "url": "https://cs.wikipedia.org/wiki?curid=819624", "title": "Synagoga v Chotěboři", "text": "Synagoga v Chotěboři\n\nSynagoga v Chotěboři nebyla nikdy jako židovská svatyně dostavěna. V letech 1910–1912 byla přestavována, načež byla roku 1912 prodána a dostavěna k obytným účelům.\n\nNa jejím místě v Herrmannově ulici v Chotěboři dnes stojí tzv. dům s věžičkou s č.p. 614. \n\nV obci se také nachází židovský hřbitov a modlitebna.\n\nChotěbořská židovská komunita přestala existovat v roce 1940.\n\n"}
{"id": "819625", "url": "https://cs.wikipedia.org/wiki?curid=819625", "title": "Židovský hřbitov v Chotěboři", "text": "Židovský hřbitov v Chotěboři\n\nŽidovský hřbitov v Chotěboři, s vchodem od východní strany, je součástí městského hřbitova v Žižkově ulici na jihu města Chotěboř. Byl založen v roce 1894 a pohřbívalo se zde až do 30. let 20. století.\n\nNa ploše 1390 m se dochovalo kolem stovky novodobých náhrobních kamenů (\"macev\") či jejich torz.\n\nNovorománská márnice z let 1894–1895 s obřadní síní i domek hrobníka byly zbořeny v letech 1986–1989, kdy byl areál židovského hřbitova značně zdevastován.\n\nV obci se také nachází bývalá modlitebna a synagoga.\n\nChotěbořská židovská komunita přestala existovat v roce 1940.\n\n"}
{"id": "819626", "url": "https://cs.wikipedia.org/wiki?curid=819626", "title": "Židovský hřbitov v Jemnici", "text": "Židovský hřbitov v Jemnici\n\nŽidovský hřbitovv Jemnici se nachází v Údolní ulici, asi 200 m jižně od náměstí Svobody a asi 250 m jihozápadně od zámku Jemnice. Jde patrně o \"nejstarší souvisle využívané židovské pohřebiště na Moravě\". Je chráněn jako kulturní památka České republiky.\n\nZaložen byl možná už ve 14. století a pohřby zde probíhaly až do nacistické devastace v roce 1942. Některé náhrobní kameny zakoupila jaroměřická firma Brtnický a další byly použity k vydláždění ulice Malá branka severozápadně od centrálního náměstí Svobody, nicméně po skončení války byly navráceny. Z dnešních dochovaných asi čtyř set náhrobků (\"macev\") v areálu o rozloze 2421 m je nejstarší náhrobní kámen s datací 1676. V letech 1992–1993 byl hřbitov rekonstruován a dále je v péči města a ve vlastnictví Federace židovských obcí.\n\nJemnická židovská komunita přestala oficiálně existovat v roce 1940.\n\n"}
{"id": "819627", "url": "https://cs.wikipedia.org/wiki?curid=819627", "title": "Židovský hřbitov v Jihlavě", "text": "Židovský hřbitov v Jihlavě\n\nŽidovský hřbitov v Jihlavě leží na jihu města v ulici U Cvičiště, severně od ústředního jihlavského hřbitova v Žižkově ulici. Je chráněn jako kulturní památka České republiky.\n\nNa ploše 8879 m se do dnešních dní dochovalo přes 1100 novodobých náhrobních kamenů (\"macev\"). \n\nK založení židovského hřbitova na západním předměstí Jihlavy v ulici U Cvičiště došlo buď v roce 1867, nebo v roce 1869. Náklady na pořízení pozemku činily 7000 zlatých. V roce 1903 byla prostá budova márnice u vstupu přestavěna na velkou obřadní síň v novorománském slohu podle projektu stavebního rady Wilhelma Stiassného. V roce 1904 byla stavba dokončena včetně dvou křídel hřbitovní zdi, která uzavírala celý hřbitov z východní strany. 8. prosince 1904 síň vysvětil jihlavský rabín dr. Unger.\nV roce 1939 byl hřbitov před požárem jihlavské synagogy zničen – výtržníci povalili většinu náhrobků a vypálili obřadní síň.\nV letech 1968–1969 došlo k úpravě a zkrácení hřbitova a ke stavbě malé obřadní síně. V letech 1992 a 1993 byl vstup osazen kovovou vstupní bránou se židovskou symbolikou. Do průčelí byla zasazena kovová pamětní deska. V dalších letech došlo k postavení a očištění pomníků. V roce 1997 tu byl odhalen pomník obětem holokaustu. Mezi zde pohřbené patří i rodiče a sourozenci hudebního skladatele Gustava Mahlera. \n\n\n"}
{"id": "819628", "url": "https://cs.wikipedia.org/wiki?curid=819628", "title": "Synagoga v Kamenici nad Lipou", "text": "Synagoga v Kamenici nad Lipou\n\nSynagoga v Kamenici nad Lipou stojí v Tyršově ulici v Kamenici nad Lipou naproti zdejšímu autobusovému nádraží.\n\nByla postavena až na konci 30. let 20. století, přesněji v letech 1937–1938, coby poslední synagoga v Čechách před 2. světovou válkou. V roce 1949 byla prodána Českobratrské církvi evangelické, která ji roku 1974 opravila a dodnes ji využívá k bohoslužebným účelům.\n\nKamenická židovská komunita přestala existovat v roce 1940.\n\nV obci se nachází také židovský hřbitov.\n\n"}
{"id": "819629", "url": "https://cs.wikipedia.org/wiki?curid=819629", "title": "Židovský hřbitov v Kamenici nad Lipou", "text": "Židovský hřbitov v Kamenici nad Lipou\n\nŽidovský hřbitov v Kamenici nad Lipou je situován asi 1,5 km na severovýchod od města Kamenice nad Lipou v lese nalevo od silnice na Pelec a Častrov. Byl založen v roce 1803 a používal se až do 2. světové války. Dnes je chráněn jako kulturní památka České republiky.\n\nNa ploše 1049 m se dodnes dochovalo kolem 150 náhrobních kamenů (\"macev\") s nejstarším z roku 1807. Areál židovského hřbitova, který byl v minulosti dost zdevastován, procházel od roku 1987 rekonstrukcí. Nedaleko vchodu se dnes nachází infotabule a pamětní deska se jmény obětí holokaustu. \n\nKamenická židovská komunita přestala existovat v roce 1940.\n\nV obci se nachází také synagoga.\n\n"}
{"id": "819630", "url": "https://cs.wikipedia.org/wiki?curid=819630", "title": "Synagoga v Košeticích", "text": "Synagoga v Košeticích\n\nSynagoga v Košeticích je bývalá židovská modlitebna postavená zřejmě v první polovině 19. století. Stojí za budovou obecního úřadu v Košeticích jako č.p. 76.\n\nV roce 1923 byla sice prodána, dále však byla využívána jako modlitebna místní židovské obce. V současnosti je adaptovaná pro obytné účely, k čemuž došlo nejpozději po 2. světové válce. \n\nKošetická židovská komunita, která se datuje z doby před rokem 1654, přestala existovat podle zákona z roku 1890. Do okupace se o hřbitov starala židovská obec v Křivsoudově.\n\nV obci se nachází také židovský hřbitov.\n\n"}
{"id": "819631", "url": "https://cs.wikipedia.org/wiki?curid=819631", "title": "Židovský hřbitov v Košeticích", "text": "Židovský hřbitov v Košeticích\n\nŽidovský hřbitov v Košeticích je situován v lese asi 1,5 km jihovýchodně od obce Košetice za Cihelským rybníkem, s přístupem po polní cestě odbočující doprava ze silnice na Křelovice. Je chráněn jako kulturní památka České republiky.\n\nV areálu hřbitova o rozloze 1547 m, který byl založen před rokem 1711, se dochovalo kolem 150 náhrobních kamenů (\"macev\"), z nichž nejstarší se datují do 18. století a nejmladší je z roku 1932. Márnice se rozpadla a patrné jsou pouze malé zbytky jejího zdiva. V minulosti často devastovaný židovský hřbitov je od počátku 21. století postupně rekonstruován.\n\nKošetická židovská komunita, která se datuje z doby před rokem 1654, přestala existovat podle zákona z roku 1890. Do okupace se o hřbitov starala židovská obec v Křivsoudově.\n\nV obci se nachází také synagoga.\n"}
{"id": "819632", "url": "https://cs.wikipedia.org/wiki?curid=819632", "title": "Synagoga v Ledči nad Sázavou", "text": "Synagoga v Ledči nad Sázavou\n\nBývalá synagoga z roku 1739 se nalézá v Ledči nad Sázavou v ulici Na Potoce č.p. 252. Je chráněna jako kulturní památka České republiky.\n\nBohoslužby se zde konaly do 2. světové války, pak sloužila jako sklad a garáž. Od roku 1996 patří ŽNO v Praze. Koncem 90. let minulého století zde proběhla rekonstrukce, jež synagogu vrátila do původní podoby včetně galerie a výmalby. Později byla střešní krytina doplněna o další vrstvu ručně štípaného smrkového šindele.\n\nV současnosti slouží kulturním účelům. Svitky tóry ze zaniklé synagogy jsou umístěny v synagoze v americkém Ohiu. Nacisti odvezli také pláštíky patřící k tóře a synagogální opony.\n\nV obci se také nachází židovský hřbitov.\n\n"}
{"id": "819633", "url": "https://cs.wikipedia.org/wiki?curid=819633", "title": "Židovský hřbitov v Ledči nad Sázavou", "text": "Židovský hřbitov v Ledči nad Sázavou\n\nŽidovský hřbitov leží na jihozápad od města Ledeč nad Sázavou v areálu městského hřbitova a přístupný je po cestě vedoucí z ulice Hrnčíře. Je chráněn jako kulturní památka České republiky.\n\nByl založen roku 1601 a patří mezi nejstarší v Čechách. Pochováno je tu na tisíc občanů židovského vyznání. Na hřbitově byli pohřbíváni nejen židé z města, ale i z okolních vesnic. V roce 1942 zdejší židovská obec zanikla a od té doby se tu již nepohřbívá. \n\nAreál hřbitova se rozkládá na ploše 1765 m. Nachází se tu cca 200 náhrobních kamenů, převážně barokních, nejstarší je z roku 1679. Stojí tu také tumba z roku 1799 a dva pomníky. Při jižní kamenné zdi je opravená průchozí márnice.\n\nV obci se také nachází synagoga.\n\n"}
{"id": "819634", "url": "https://cs.wikipedia.org/wiki?curid=819634", "title": "Židovský hřbitov v Lukavci", "text": "Židovský hřbitov v Lukavci\n\nŽidovský hřbitov, založený nejpozději před rokem 1724, leží mezi Čechtickou ulicí a rybníkem Lázeň v severní části městyse Lukavec. Je chráněn jako kulturní památka České republiky.\n\nAreál obsahuje asi stovku náhrobků s nejstarším z roku 1725. U jihovýchodní zdi stojí opravená prostá márnice. V obci je bývalá židovská ulice, empírová synagoga byla zbořena roku 1952.\n\n"}
{"id": "819635", "url": "https://cs.wikipedia.org/wiki?curid=819635", "title": "Synagoga v Moravských Budějovicích", "text": "Synagoga v Moravských Budějovicích\n\nZaniklá synagoga byla v Moravských Budějovicích vystavěna roku 1910 v dnešní Pražské ulici.\n\nZbořena byla roku 1977 při výstavbě autobusového nádraží a na jejím místě (č.p. 116) dnes stojí kanceláře dopravní společnosti. \n\nV obci se také nachází židovský hřbitov.\n\n"}
{"id": "819636", "url": "https://cs.wikipedia.org/wiki?curid=819636", "title": "Židovský hřbitov v Moravských Budějovicích", "text": "Židovský hřbitov v Moravských Budějovicích\n\nŽidovský hřbitov leží asi 2 km na jihozápad od zámku v Moravských Budějovicích a asi 600 m jihovýchodně od hráze rybníka Nový u háje, vlevo při silnicí na Vranín, která pokračuje z Husovy ulice. Hřbitov pochází z roku 1908, první pohřeb byl uskutečněn 11. května 1909 a poslední v roce 1942. Součástí hřbitova je obřadní síň, ta je výrazně červenobíle omítnuta. V budově je obřadní místnost s pozůstatky výmalby židovské hvězdy a márnice. Celkem je na hřbitově 49 náhrobků, které připomínají obyvatele z Moravských Budějovic, Jaroměřic nad Rokytnou, Hostimi nebo Blížkovic.\n\nNa severu areálu stojí obřadní síň, vedle stojící hrobnický domek je stále obýván. Josef Bacílek s rodinou se do domku nastěhoval kolem roku 2008, domek byl postaven v roce 1928.\n\nV obci se také nachází synagoga.\n\n"}
{"id": "819637", "url": "https://cs.wikipedia.org/wiki?curid=819637", "title": "Synagoga v Nové Cerekvi", "text": "Synagoga v Nové Cerekvi\n\nSynagoga v Nové Cerekvi se nachází severovýchodně od obecního úřadu v Nové Cerekvi v ulici vedoucí východně k Obecnímu rybníku. Je chráněna jako kulturní památka České republiky.\n\nBudova vznikla před rokem 1855 v maurském stylu na místě menší synagogy z neznámého období. Do současné doby se dochovala s torzem svatostánku a desaterem nad ním. Od roku 1964 byla budova využívána jako sklad, v současnosti patří ŽO Praha. \n\nV obci se také nachází židovský hřbitov.\n\nV rámci Programu záchrany architektonického dědictví bylo v roce 2008 na opravu památky čerpáno 600 000 Kč.\n\n\n\n"}
{"id": "819638", "url": "https://cs.wikipedia.org/wiki?curid=819638", "title": "Židovský hřbitov v Nové Cerekvi", "text": "Židovský hřbitov v Nové Cerekvi\n\nŽidovský hřbitov se nachází severovýchodně od centra obce Nová Cerekev. Je chráněn jako kulturní památka České republiky.\n\nSkládá se ze dvou propojených obdélníků – staré a nové části, s rekonstruovanou obřadní síní v severním rohu areálu. Nachází se zde celkem 450 stél a pomníků , nejstarším dochovaným pomníkem je náhrobek z roku 1692, který patří Avrahamovi, synu Josefa Eliji Segala. Zajímavostí nové části hřbitova je náhrobek se zednářskou symbolikou malíře Alfreda Justitze, zemřelého roku 1934. \n\nV obci se také nachází synagoga.\n\n"}
{"id": "819639", "url": "https://cs.wikipedia.org/wiki?curid=819639", "title": "Synagoga v Pacově", "text": "Synagoga v Pacově\n\nBývalá synagoga v Pacově stojí v ulici Jana Autengrubera č.p. 318 jižně od náměstí Svobody.\n\nPo požáru v roce 1933 došlo k přestavbě, od roku 1956 je využívána jako sklad a veřejnosti není přístupná. Domek správce č.p. 177 se nedochoval. \n\nV obci se také nachází židovský hřbitov.\n\nObjekt, který desítky let sloužil jako sklad, koupil v prosinci roku 2018 spolek Tikkun od soukromého vlastníka za si 950.000 korun. Vnější podoba synagogy by se po plánovaných opravách měla vrátit do 2. poloviny 19. století.\n\n"}
{"id": "819640", "url": "https://cs.wikipedia.org/wiki?curid=819640", "title": "Židovský hřbitov v Pacově", "text": "Židovský hřbitov v Pacově\n\nŽidovský hřbitov v Pacově v Myslíkově ulici vedoucí východně na Hořepník naproti rybníkům pochází z roku 1680. Je chráněn jako kulturní památka České republiky.\n\nV areálu se nalézá památník obětem holokaustu a v severozápadní části areálu obřadní síň obsahující hebrejské nápisy a expozici o dějinách Židů na Pacovsku.\n\nV obci se také nachází synagoga.\n\n"}
{"id": "819641", "url": "https://cs.wikipedia.org/wiki?curid=819641", "title": "Židovský hřbitov v Pavlově", "text": "Židovský hřbitov v Pavlově\n\nŽidovský hřbitov v Pavlově se nalézá nalevo při silnici vedoucí z obce na východ k Nemojovu a díky rozloze pouhých 373 m² je jedním z nejmenších židovských hřbitovů v České republice. Je chráněn jako kulturní památka České republiky.\n\nDochovala se zde necelá třicítka náhrobních kamenů s posledním uskutečnivším se pohřbem v roce 1894. Ohradní zeď je nekompletní a obřadní síň a vstupní portál zanikly. \n\n\n"}
{"id": "819642", "url": "https://cs.wikipedia.org/wiki?curid=819642", "title": "Synagoga v Polici", "text": "Synagoga v Polici\n\nBývalá synagoga v Polici na čp. 125 se nachází na jižním okraji Židovské ulice. Jedná se o jedinečnou stavbu venkovské barokní synagogy z poloviny 18. století. Význam této synagogy podtrhuje i její začlenění do urbanistického komplexu Židovské ulice, který se v Polici dochoval „v téměř kompletním stavu”. Židovské ghetto mimo vlastní ulice a synagogy tvoří dále vinopalna (čp. 138), špitál s lázní (čp. 128) a židovský hřbitov. V roce 2004 převedla Česká obec sokolská budovu Federaci židovských obcí. Zástupci Federace ŽO, brněnské židovské obce a nadačního fondu Zecher provedli spolu s přizvanými památkáři nejprve v letech 2004–2005 stavebně historický průzkum. V roce 2006–2007 byl vypracován projekt na obnovu synagogy do původního stavu z roku 1759. Od roku 2013 je synagoga chráněna jako kulturní památka České republiky.\n\nŽidé se usadili v Polici již pravděpodobně po vypovězení ze Znojma v roce 1454. Nejstarší písemný doklad o židovské obci je datován příchodem židovských vystěhovalců z Vídně v roce 1671. Počátkem 18. století žilo v Polici kolem 40–50 rodin ve 22 domech. Na základě nařízení Karla VI. z prosince 1726 (translokační reskript), který nařizoval Židům přestěhovat se do zvláštních ulic a čtvrtí vzdálených od katolických hřbitovů a kostelů, postihla tato separace i místní židovské obyvatelstvo. Roku 1728 se muselo vystěhovat z domů na návsi do nově založené Židovské ulice. Hrabě Adam Berchtold nechal jižně pod zámkem vystavět po obou stranách úvozu asi 25 domů. První synagogu si Židé v Polici vystavěli na východní straně návsi. V roce 1728 musela být podle translokačního reskriptu prodána a později byla přestavěna v obytné sídlo. V roce 1730 si nakonec mohla židovská obec v dolní části Židovské ulice vystavět synagogu novou. S největší pravděpodobností se jednalo o dřevěnou stavbu, která v roce 1758 podlehla požáru a teprve po té nechal na svůj náklad rychtář Izák Landesmann vystavět synagogu zděnou.\n\nZa první světové války v roce 1917 koupil majitel polického panství Alfred Vražda z Kunevaldu synagogu od židovské obce, která přesídlila do Jemnice. Ten ji po vzniku Československa roku 1919 daroval místní Jednotě sokolské. Sokolové počali devastací klenuté galerie pro ženy, potom odstranili větší část zvýšeného prostranství bimy před svatostánkem. Zásahu podlehlo i kamenné schodiště mužského vstupu a ženské schodiště na galerii a původní zařízení – vyřezávané lavice a zejména zděná výzdoba. V místě odstraněné bimy prorazili do sálu synagogy široký vstup pro dvoukřídlé dveře a středověké okénko nad svatostánkem nahradili emblémem Sokola. Takto vybouraný sál synagogy byl zasypán, přeložen trámky a latěmi, na nichž spočinula podlaha z dubových parket. Pod klenbou byl pak nainstalován trám, na který mohly být zavěšeny kruhy a lana. Tělocvičnu nakonec ještě obložili dřevěným obkladem do výšky 140 cm a galerii nahradili zvýšenou dřevěnou plošinou pro gymnastická cvičení.\n\nSynagoga prodělala stavební úpravy i v období vlády KSČ. Po roce 1950 Sokolové pokračovali ve stavebních úpravách a do východního štítu vsadili velká třídílná okna. Před synagogou vybudovali z betonových desek příchozí cestu a zahrádku s kovovým plotem. Na západní straně přibyl k nově proraženým dveřím podélný přístavek s toaletou, kamny, šatnou a skladištěm pro náčiní. Později nainstalovali po celé klenbě elektrické rozvody.\n\nPoslední neodborné zásahy prováděla obec Police v roce 2000. Při severní zdi nechalo obecní zastupitelstvo zbořit původní předsíň synagogy s mužským a ženským vstupem, ve stěně židovské rituální umyvadlo kior a nechalo odstranit hebrejské nápisy. Podle architekta Petra Franty, \"tento zásah výrazně poškodil památkovou hodnotu dosud v podstatě dobře dochované barokní stavby a zbavil ji jednoho z charakteristických prvků tradiční synagogální architektury.\"\n\nPolickou synagogu vystavěl v letech 1758 až 1759 zednický mistr Matyáš Kirchmayer z Kdousova ve stylu venkovského baroka. Jedná se o přízemní budovu skoro čtvercového půdorysu (850 x 830 cm) s sklenutou převýšenou valenou klenbou o výšce 660 cm se sedlovou střechou. Její průčelí zdobil barokní srdcový štít. Při severní straně původně stávala předsíň s mužským vstupem do hlavního sálu a s ženským schodištěm na galerii. V mužské části předsíně se dochovalo torzo kamenného mušlového umyvadla, v ženské části pro změnu hebrejský text s ornamenty z 18. století. Synagoga měla podle průzkumu v roce 1759 v ústředním sále cihlovou podlahu, galerii nesly kamenné sloupy na patkách a její čelo tvořily tři široké arkády. Na hoře ji od mužského sálu oddělovalo dřevěné ostění. Západní průčelí zdobila pravděpodobně dvě segmentová okna pod galerií a jedno uprostřed v západním štítu budovy. Na klenbě lze rozeznat oválné štukové medailony – tři při východním okraji klenby, tři při západním a jeden velký uprostřed, které mohly znázorňovat 6 všedních dnů a šabat nebo Slunce a planety. Sálový prostor osvětloval nad bimou jeden velký lustr, který tvořil střed celého prostoru, věčné světlo na východní straně sálu a menší lustr nad galerií. Atmosféru celého interiéru dotvářela výmalba s hebrejskými nápisy.\n\nDílčí opravy budovy probíhaly už od roku 2012. Na konci roku 2015 měla být dokončena základní rekonstrukce. V interiéru synagogy má připravovaná expozice nabízet zmapování života židů na venkově a historii židovského obyvatelstva v Polici a okolí. Rekonstrukce synagogy nebyla započata a byla odložena, Federace židovských obcí, v rámci jejího projektu měla rekonstrukce proběhnout, musela celý grant ve výši 150 milionů Kč vrátit. Tendr na rekonstrukce staveb byl napaden u Úřadu pro ochranu hospodářské soutěže společností Avers, která se tendru původně neúčastnila. Na rekonstrukci synagogy v Polici bylo vyhrazeno 12 milionů Kč. Za tuto částku se měla v období jednoho roku rekonstruovat podlaha, restaurovat interiérová omítka, obnovit ženská galerie, zrekonstruovat předsíň s dvěma vstupy, osadit nová okna a dveře a instalovat nové osvětlení a opravit elektroinstalace. Po rekonstrukci tak měla v synagoze vzniknout expozice \"Židé na venkově\". Práce na rekonstrukci synagogy měly v omezené míře pokračovat i v roce 2016.\n\n\n\n\n\n\n\n\n"}
{"id": "819643", "url": "https://cs.wikipedia.org/wiki?curid=819643", "title": "Židovský hřbitov v Polici", "text": "Židovský hřbitov v Polici\n\nŽidovský hřbitov v Polici se nachází na jižním okraji obce nedaleko Židovské ulice. Na ploše 2 145 m2 se dochovalo 300 náhrobků od baroka až po počátek 20. století. Nejstarší náhrobek je datován rokem 1681. Hřbitov je obehnán zdí, v níž je vybudován vchod s márnicí. Je chráněn jako kulturní památka České republiky.\n\nNa jižním okraji staré obce vybudoval v roce 1728 hrabě Adam Berchtold po vydání translokačního reskriptu Karlem VI. po obou stranách úvozu pro židovské obyvatelstvo asi 25 domů. Celá ulice se dochovala v původní dispozici. Na okraji barokního ghetta leží židovský hřbitov. 25. června v roce 1758 nově založená ulice vyhořela a s ní pravděpodobně i dřevěná synagoga. Rychtář židovské obce Izák Landesmann se postaral nejen o výstavbu nových domů, ale také nové synagogy. Přesto se část obyvatel židovské obce odstěhovalo. V roce 1769 zde žilo 17 židovských rodin, v letech 1787 až 1848 22 rodin. Po zrušení omezujících židovských zákonů se Židé počali stěhovat do měst a roku 1869 zde žilo již jen 43 Židů. Roku 1891 byla nakonec židovská obec v Polici připojena k židovské obci jemnické. Na přelomu století v roce 1900 zůstávalo v obci 12 osob židovského vyznání. Ještě před vypuknutím první světové války se v roce 1913 odstěhoval poslední Žid. Hřbitov byl pravděpodobně využíván již v roce 1523. I když nejstarší čitelný náhrobek pochází z roku 1681, unikátem je náhrobní kámen Mošeho Cviho Hirschkrona z roku 1842. Na kameni je vyobrazen Mojžíš držící desky Desatera. Jedná se o symboliku pohřbeného jmenovce Mošeho, který zrovna tak jako Mojžíš plnil přikázání Tóry.\n\nCesta ke hřbitovu vede z centra kolem zámku jižním směrem k Jiratickému potoku z kopce židovskou čtvrtí a přechází později v polní cestu. Od budov u Jiratického potoka pokračuje malá úvozová pěšina až k márnici, která stojí v severním rohu hřbitova a kudy se také do areálu vchází. Celý hřbitov je uzavřen kamennou zdí. Přístup na hřbitov je volný.\n\n"}
{"id": "819644", "url": "https://cs.wikipedia.org/wiki?curid=819644", "title": "Synagoga v Polné", "text": "Synagoga v Polné\n\nSynagoga v Polné se nachází na Karlově náměstí jako č.p. 532. Je veřejně přístupná a od září 2000 v ní sídlí Regionální židovské muzeum. Má galerii pro ženy, jež mívala samostatný vchod, na níž je dnes expozice \"Příběh Leopolda Hilsnera\". V mužské části je pak umístěna expozice o historii Židů v Polné. Je majetkem Federace židovských obcí v České republice. Je chráněna jako kulturní památka České republiky.\n\nPrvní modlitebna místních Židů se nacházela v prkenné boudě. Později tuto funkci převzal soukromý dům Žida Samuela. Polenská židovská obec 14. srpna 1684 uzavřela s majiteli polenského panství smlouvu na stavbu zděné synagogy s rituální lázní. Stavba si vyžádala 474 zlatých a 41,5 krejcaru. Část nákladů bylo uhrazeno hotově, zbývajících 250 zlatých platila ve splátkách. Úrok činil 10 zlatých ročně. V letech 1861–1864 došlo k opravě synagogy, po dobu rekonstrukce židovské obci majitelé panství prominuli povinný odvod ze synagogy a dokonce jim přispěli na opravu. Svému původnímu účelu sloužila do roku 1943, kdy si v ní nacisté vybudovali sklad. Roku 1951 budovu zakoupila církev československá husitská, avšak bohoslužby se zde už nikdy nekonaly, po rozhodnutí komunistických úřadů se ze svatostánku stalo skladiště barev a chemických hnojiv a stavba tak chátrala. Až Klub za historickou Polnou po listopadu 1989 zachránil synagogu před demolicí, budovu opravil. Dne 19. července 1994 byla synagoga s rabínským domem navrácena Židovské obci v Praze.\n\nStavitel ji vybudoval na obdélníkovém půdorysu a na východní straně nechal její základy podepřít oblým vyztužením. Hlavní sál synagogy měřil 7,5 × 12,8 metrů. Z původního barokního vzhledu stavby mohou v současnosti návštěvníci spatřit čtyři typicky protáhlá okna s lomeným obloukem, po požárech byla několikrát přestavěna do novogotického slohu. V letech 1996–2000 prošla rekonstrukcí, při které se objevily zbytky původní výmalby.\n\n\n"}
{"id": "819645", "url": "https://cs.wikipedia.org/wiki?curid=819645", "title": "Židovský hřbitov v Polné", "text": "Židovský hřbitov v Polné\n\nŽidovský hřbitov v Polné, písemně doložený roku 1597, leží na severozpadním okraji města a přístupný je po silničce odbočující z ulice Pod Kalvárií přes potok a řeku Šlapanku. Je v majetku ŽNO Praha a údajně se zde nachází hrob babičky Adolfa Hitlera. Je chráněn jako kulturní památka České republiky.\n\nNachází se 700 metrů severozápadně od Husova náměstí na Dolním městě – Pod Kalvárií, kde bydlelo až do II. poloviny 17. století několik židovských rodin. K založení došlo podle písemných pramenů v roce 1597 a v 18. a 19. století byl několikrát rozšířen. Okolo něj protéká říčka Šlapanka. Hřbitov zaujímá 3 540 metrů čtverečních. Na místě se tyčí asi 1 300 barokních, klasicistních i novodobých náhrobků v 32 nepravidelných řadách. Nejstarší náhrobní kámen pochází z roku 1683, nejmladší z roku 1940. Areál udržuje skupina místních nadšenců, jimž v činnosti pomáhá od roku 1996 Spolek na záchranu židovských památek.\n\nNachází zde i náhrobek Rosalli Müllerové, rozené Hitlerové, stojí v pravé části hřbitova. V 90. letech se rozšířila informace, že jde o babičku Adolfa Hitlera. Údajně již za protektorátu se sem vypravili příslušníci hitlerjugend, aby náhrobek zničili, deska byla proto povalena a zakryta zeminou. Od roku 1993 v českých novinách a časopisech vycházely články o této zajímavosti, dokonce jeden vyšel i v argentinském listě Gazeta Ilustrada. V roce 1995 o hrobu vysílala reportáž i Televize Nova.\n\n"}
{"id": "819646", "url": "https://cs.wikipedia.org/wiki?curid=819646", "title": "Synagoga v Puklicích", "text": "Synagoga v Puklicích\n\nBývalá synagoga v Puklicích, č.p. 35 , je situovaná západně od puklického zámku naproti fotbalovému hřišti.\n\nŽidé v obci sídlili nejpozději od roku 1424, kdy byla početná židovská komunita pod záminkou podpory husitů vyhnána z Jihlavy. Usadila se v okolních městech a vesnicích, početnou židovskou komunitu tak lze najít v Brtnici, Batelově i jinde. Puklice pro ně byly výhodné vzhledem k malé vzdálenosti od Jihlavy, jakožto obchodního střediska, do města se odtud dalo lehce dojít za obchodem a na noc se vrátit zpět.\n\nPrvní písemná zmínka o synagoze je z roku 1722, za panství rodiny Malovcových a nachází se v hlášení krajskému hejtmanovi. Zde se píše, že k účelu synagogy byla před 40 lety upravena podkrovní místnost s barokními klenbami nad světnicí v domě č. 35. Takto je synagoga zařazena mezi nejstarší na Moravě.\n\nPo roce 1880 se odstěhovalo větší množství rodin do Jihlavy a místní židovská obec byla zrušena.\nV roce 1927 již nábožensky nevyužívanou budovu koupil Salomon Kohn za 13 000 Kč a zřídil zde skladiště a sýpku. Po válce pak byla stavba přeměněna na obytný dům.\n\nV přízemí stavby byla rituální pekárna a školní učebna, po schodech v patře byla přístupna modlitebna pro muže a zamřížovaným oknem propojená s menší místností pro ženy. Zde použité tradiční uspořádání umístilo aron ha-kodeš při východní stěně a uprostřed bimu. Po obou stranách se nacházelo 12 sedadel se stolky. Samotná barokní klenba stropu byla pokryta hebrejskými liturgickými texty a pěti svícny. Nad vstupem do objektu se původně nacházel kamenný znak barona Jana Malovce z Malova s iniciály J B V M (Jan Baron Von Malovec), jenž byl od roku 1759 do roku 1807 majitelem velkostatku.\n\nV sousední stavbě se nacházela mikve. V obci se také nachází židovský hřbitov.\n\n"}
{"id": "819647", "url": "https://cs.wikipedia.org/wiki?curid=819647", "title": "Židovský hřbitov v Puklicích", "text": "Židovský hřbitov v Puklicích\n\nŽidovský hřbitov v Puklicích, kde byli pochováváni obyvatelé z celé oblasti (do roku 1870 i z Jihlavy), leží na kopci nad obcí Puklice. Je chráněn jako kulturní památka České republiky.\n\nV obci se také nachází synagoga.\n\n"}
{"id": "819648", "url": "https://cs.wikipedia.org/wiki?curid=819648", "title": "Židovský hřbitov ve Stříteži", "text": "Židovský hřbitov ve Stříteži\n\nŽidovský hřbitov ve Stříteži leží na jihozápad od obce v remízku mezi zemědělským družstvem a Zámeckým rybníkem. Je chráněn jako kulturní památka České republiky.\n\nVe zhruba čtvercovém areálu se nalézá přes padesát náhrobních kamenů s nejstarším z roku 1834. V severozápadním rohu stála obřadní síň. \n\nV obci bývala i židovská čtvrť (dnešní č.p. 37, 38, 39 a 43). \n\n"}
{"id": "819649", "url": "https://cs.wikipedia.org/wiki?curid=819649", "title": "Židovský hřbitov ve Světlé nad Sázavou", "text": "Židovský hřbitov ve Světlé nad Sázavou\n\nStarý židovský hřbitov ve Světlé nad Sázavou býval na předměstí Malá Strana, při silnici do Lipničky na levém břehu řeky Sázavy. Pozemek židům daroval hrabě Kolovrat-Krakovský. Hřbitov byl založen roku 1742, pohřbívalo se zde do roku 1886. Vidět jej můžeme na obraze Antonína Mánesa z roku 1832 a na rytině provázející plán města zhotovený Františkem Hradeckým v roce 1847. Za nacistické okupace náhrobky zmizely a hřbitov byl přeměněn na pole. \n\nNový židovský hřbitov, založený roku 1886, se nalézá v areálu městského hřbitova v Komenského ulici. Dochovalo se zde kolem 170 náhrobků, z nichž několik pochází z dnes již zrušených hřbitovů v Dolních Kralovicích a Uhlířských Janovicích. Pohřbívalo se zde do druhé světové války. Pohřbeni zde byli mj. členové kamenické rodiny Mahlerů či místní rabíni Josef Bloch a Samuel Schüller. Nejstarší náhrobek pochází z roku 1760. Hřbitovní domek byl zbořen před rokem 1980. Původní plocha 3 176 metrů čtverečních byla roku 1981 rozdělena na dvě parcely a volný pozemek byl roku 1995 dlouhodobě pronajat městu jako urnový háj. Hřbitov je chráněn jako kulturní památka České republiky.\n\nV obci se také nacházela synagoga.\n\n"}
{"id": "819650", "url": "https://cs.wikipedia.org/wiki?curid=819650", "title": "Synagoga ve Světlé nad Sázavou", "text": "Synagoga ve Světlé nad Sázavou\n\nSynagoga, zřízená roku 1889, stála ve Světlé nad Sázavou v ulici Pěšinky jako č.p. 15 na dohled u splavu přes řeku Sázavu v sousedství kostela sv. Václava. \n\nSál měl dřevěný strop, který napodoboval klenbu, nacházela se tu i dřevěná ženská galerie. V jihozápadní části budovy býval rabínův byt. Bohoslužby se zde konaly do druhé světové války, na konci 40. let 20. století začala být budova využívána jako sbor Církve československé husitské. V červnu 2006 byla synagoga zbořena, protože se nacházela v havarijním stavu a podle vyjádření statika ohrožovala své okolí.\n\nV obci se také nachází židovský hřbitov.\n\n"}
{"id": "819651", "url": "https://cs.wikipedia.org/wiki?curid=819651", "title": "Židovský hřbitov v Telči", "text": "Židovský hřbitov v Telči\n\nŽidovský hřbitov v Telči, založený v roce 1879, leží na jihovýchodním okraji města nedaleko Staroměstského rybníka. Přístup k němu vede kolem jižního břehu rybníka přes železniční trať u zastávky Telč - Staré Město.\n\nV jihozápadním rohu areálu stojí obřadní síň využitá jako modlitebna církve adventistů sedmého dne. Ve farním kostele sv. Jakuba jsou umístěny desky se jmény obětí nacistické perzekuce. \n\nV Telči se nachází také synagoga.\n\n"}
{"id": "819652", "url": "https://cs.wikipedia.org/wiki?curid=819652", "title": "Synagoga v Telči", "text": "Synagoga v Telči\n\nBývalá synagoga v Telči z roku 1904 stojí východně od náměstí v ulici Na Parkáně jako č.p. 123.\n\nV současnosti slouží Národnímu památkovému ústavu.\n\nV Hradební ulici se dochovala budova dřívější modlitebny, dnes č.p. 87.\n\nV obci se také nachází židovský hřbitov.\n\n"}
{"id": "819653", "url": "https://cs.wikipedia.org/wiki?curid=819653", "title": "Židovský hřbitov v Třešti", "text": "Židovský hřbitov v Třešti\n\nŽidovský hřbitov v Třešti je situován na jihu města mezi silnicí vedoucí do Hodic a rybníkem Korečník. Areál s více než 1700 náhrobky, dvěma brankami a márnicí s hebrejskými liturgickými texty v rohu při silnici je nemovitou kulturní památkou č. 7109. K areálu hřbitova přiléhá parkoviště.\n\nZaložen byl v 2. pol. 17. století, později byl dvakrát rozšiřován (1736, 1836) a pohřbívalo se na něm až do Druhé světové války, kdy byla většina židovských obyvatel odvlečena do koncentračních táborů. Památník těmto obětem holocaustu z roku 1992 je umístěn ve dvoře radnice Mezi přibližně 1200 náhrobky nalezneme ukázky barokního a klasicistního stylu se symbolikou, nejstarší náhrobek pochází z roku 1705 a patří Rachel, dceři Geršona, poměrně málo jsou zastoupeny novodobé náhrobky. Poslední pohřeb se tu konal před rokem 1942. Márnice, která sloužila jako původní vstup na hřbitov, je z pol. 19. stol., k vidění jsou v ní fragmenty liturgických textů v hebrejštině. V roce 2003 zde byly uloženy ostatky Wolfganga z třešťské židovské rodiny Münchů, který přežil válku a žil v Anglii. Dnes je hřbitov majetkem Židovské obce.\n\n"}
{"id": "819654", "url": "https://cs.wikipedia.org/wiki?curid=819654", "title": "Synagoga v Úsobí", "text": "Synagoga v Úsobí\n\nBývalá synagoga v Úsobí, č.p. 79, stojí jižně od obecního úřadu městysu Úsobí v krátké uličce odbočující na jihozápad mezi rybníky Dolní Sklárna a Panský.\n\nByla přestavěna na obytný dům.\n"}
{"id": "819655", "url": "https://cs.wikipedia.org/wiki?curid=819655", "title": "Nová synagoga ve Velkém Meziříčí", "text": "Nová synagoga ve Velkém Meziříčí\n\nNová synagoga ve Velkém Meziříčí je novogotická stavba s maurskými prvky postavená v letech 1868–1870 . Stojí severovýchodně od Náměstí v ulici Novosady na břehu řeky Oslavy ve Velkém Meziříčí v okrese Žďár nad Sázavou na Vysočině. Je chráněna jako kulturní památka.\n\nJedná se o výraznou výrazná novogotická stavbu z červených cihel s maurskými prvky. Byla postavena v letech 1868–1870, bohoslužby se zde konaly do začátku druhé světové války. \n\nPoté objekt sloužil jako sklad, v současnosti je v ní asijská tržnice. \n\nHistorička Marie Ripperová k současnému stavu uvedla: \"„Původně byla okna s vitráží, byly tam židovské šesticípé hvězdy. Na atikách a nad vchodem jsou citáty z Písma. Na jednom bylo napsáno: ‚Jak milý je tvůj příbytek, Hospodine zástupů´. Dnes ho nahradil nápis „Textil, obuv“ a synagoga má automatické dveře na fotobuňku,\"\" Z tohoto stavu však neviní početně malou židovskou obec.\n\nNa konci listopadu navštívil synagogu ministr kultury Lubomír Zaorálek a zřejmě se rodí plán záchrany synagogy před trhovci..\n\nVe městě se také nachází židovský hřbitov a vedle Nové synagogy stojí Stará synagoga.\n\n"}
{"id": "819656", "url": "https://cs.wikipedia.org/wiki?curid=819656", "title": "Židovský hřbitov ve Velkém Meziříčí", "text": "Židovský hřbitov ve Velkém Meziříčí\n\nŽidovský hřbitov ve Velkém Meziříčí leží asi 300 m severovýchodně od náměstí, na svahu za řekou Oslavou při ulici Bezděkov, asi 120 m severně od městského hřbitova. Je chráněn jako kulturní památka České republiky.\n\nHřbitov byl založen v roce 1650 a na ploše 4617 m se dochovalo 1306 náhrobků (macev). Nejstarší čitelný náhrobek pochází z roku 1677. Pohřby se zde konaly až do druhé světové války.\n\nV 80. letech 20. století byla zrekonstruována novorománskáobřadní síň z roku 1880 a ohradní zeď.\n\nMeziříčská židovská komunita zanikla v roce 1940.\n\nV obci se také nachází Nová a Stará synagoga.\n\n"}
{"id": "819657", "url": "https://cs.wikipedia.org/wiki?curid=819657", "title": "Eduard Saul", "text": "Eduard Saul\n\nEduard Saul (8. března 1929 – 15. prosince 2012 Brno) byl český a československý politik Komunistické strany Československa, poslanec Sněmovny národů Federálního shromáždění a ministr hutnictví a těžkého průmyslu za normalizace.\n\nV letech 1972–1980 byl ředitelem n. p. Žďárské strojírny a slévárny. V období let 1980–1981 působil jako první náměstek ministra všeobecného strojírenství ČSSR.\n\nK roku 1986 se profesně uvádí jako ministr hutnictví a těžkého průmyslu ČSSR. Tuto funkci zastával v letech 1981-1988 v čtvrté vládě Lubomíra Štrougala a páté vládě Lubomíra Štrougala.\n\nXV. sjezd KSČ ho zvolil za člena Ústředního výboru KSČ, opětovně ho za člena ÚV KSČ zvolil XVII. sjezd KSČ. V roce 1979 mu byl udělen Řád práce.\n\nVe volbách roku 1986 zasedl za KSČ do české části Sněmovny národů (volební obvod č. 66 - Třinec, Severomoravský kraj). Ve Federálním shromáždění setrval do prosince 1988, kdy dopisem rezignoval na svůj mandát.\n\nPoslední rozloučení s Eduardem Saulem se konalo v brněnském krematoriu dne 22. prosince 2012.\n\n"}
{"id": "819659", "url": "https://cs.wikipedia.org/wiki?curid=819659", "title": "Karol Seman", "text": "Karol Seman\n\nKarol Seman (* 23. března 1940) byl slovenský a československý politik romského původu a poslanec Sněmovny národů Federálního shromáždění za SDĽ po sametové revoluci.\n\nK roku 1990 se profesně uvádí jako pracovník Městského domu kultury a osvěty v Bratislavě, bytem Bratislava.\n\nV lednu 1990 zasedl v rámci procesu kooptací do Federálního shromáždění po sametové revoluci jako bezpartijní poslanec do slovenské části Sněmovny národů (volební obvod č. 98 - Šaštín-Stráže, Západoslovenský kraj). Mandát obhájil ve volbách roku 1990, nyní jako člen poslaneckého klubu SDĽ. Ve Federálním shromáždění setrval do konce funkčního období, tedy do voleb roku 1990.\n\nPůsobí jako pedagog na Katedře romské kultury v Nitře i jako literát. Je autorem prvního romského románu \"Romský učiteľ\" a většího množství odborných příspěvků v literárních sbornících.\n\n"}
{"id": "819666", "url": "https://cs.wikipedia.org/wiki?curid=819666", "title": "Cromwell (Nový Zéland)", "text": "Cromwell (Nový Zéland)\n\nCromwell je novozélandské město v regionu Otago na Jižním ostrově. Město leží na soutoku řek Clutha River a Kawarau River, které se následně vlévají do přehradní nádrže Lake Dunstan. Podle sčítání lidu z roku 2006 mělo město 3 585 obyvatel, což činí nárůst o 34,4 % oproti roku 2001. Město je pojmenováno po Oliveru Cromwellovi.\n\nNachází se mezi dálnicemi State Highway 6, vedoucí 50 km na sever do Wanaky a 60 km na západ do Queenstownu a State Highway 8, vedoucí 75 km na severovýchod do průsmyku Lindis Pass a 33 km na jih do Alexandry.\n\n"}
{"id": "819667", "url": "https://cs.wikipedia.org/wiki?curid=819667", "title": "Limestone County", "text": "Limestone County\n\nLimestone County je název dvou okresů ve Spojených státech amerických:\n"}
{"id": "819668", "url": "https://cs.wikipedia.org/wiki?curid=819668", "title": "Albany County", "text": "Albany County\n\nAlbany County je název dvou okresů ve Spojených státech amerických:\n"}
{"id": "819669", "url": "https://cs.wikipedia.org/wiki?curid=819669", "title": "Lane County", "text": "Lane County\n\nLane County je název dvou okresů ve Spojených státech amerických:\n"}
{"id": "819673", "url": "https://cs.wikipedia.org/wiki?curid=819673", "title": "Powell County", "text": "Powell County\n\nPowell County je název dvou okresů ve Spojených státech amerických:\n"}
{"id": "819674", "url": "https://cs.wikipedia.org/wiki?curid=819674", "title": "Rowan County", "text": "Rowan County\n\nRowan County je název dvou okresů ve Spojených státech amerických:\n"}
{"id": "819678", "url": "https://cs.wikipedia.org/wiki?curid=819678", "title": "Seneca County", "text": "Seneca County\n\nSeneca County je název dvou okresů ve Spojených státech amerických:\n"}
{"id": "819679", "url": "https://cs.wikipedia.org/wiki?curid=819679", "title": "Baker Art Gallery", "text": "Baker Art Gallery\n\nBaker Art Gallery bylo fotografické studio s galerií ve městě Columbus, státu Ohio od roku 1862 do roku 1955. Mezi těmi, kdo se v tomto ateliéru nechal portrétovat, byli například William McKinley, Rutherford B. Hayes nebo Annie Oakley. Získali také první místo na různých výstavách, včetně Světové výstavy v Chicagu konané v roce 1893.\n\nLorenzo Marvin Baker se narodil 25. dubna 1834 v Copenhagenu, New York a do Columbusu přišel v roce 1854. Pracoval v hotelu Neil House, byl důstojníkem ve státní věznici pod guvernérem Chasem a krátký čas sloužil pro spojeneckou armádu v americké občanské válce. V roce 1862 začal podnikat ve fotografickém průmyslu a založil vlastní galerii.\n\nBaker zaměstnával Johna Samuela Schneidera (1860–1926) a jeho syna Duana Henryho Bakera (1859–1934). Poté, co Baker mladší dokončil studium na státní univerzitě v Ohiu a Schneider na univerzitě Baldwin-Wallace, se stali rovnocennými partnery a každý z nich vlastnil 1/3 podniku. V podnikání se jim velmi dařilo, portrétovali celou řadu prezidentů jako byli Hayes, McKinley, Taft nebo Harding. Po smrti zakladatele v roce 1924, pokračoval v podnikání Duane Baker. V rodinné firmě pokračovaly dvě další generace Bakerových až do roku 1955, kdy své fotografie a negativy darovaly Historické společnosti v Ohiu\n\nFotografické studio sídlilo na ulici High Street čp. 106 a později se přestěhovalo na čp. 232 ve stejné ulici. Po roce 1939 se stěhovalo na různá místa.\n\nJohn S. Schneider byl v roce 1895 prezidentem fotografické asociace Photographers Association of America. Galerie získala zlatou medaili udělovanou společností Photographers Association of America v roce 1889, dále pak cenu Chicago Worlds Fair, Highest Award, 1893, velkou cenu německé společnosti Photographer's Association of Germany v roce 1897 a v roce 1874 cenu na výstavě Ohio State Fair „za fotografickou čistotu a finální úpravy inkoustem a akvarelem“.\n"}
{"id": "819680", "url": "https://cs.wikipedia.org/wiki?curid=819680", "title": "Uhličitan měďnatý", "text": "Uhličitan měďnatý\n\nUhličitan měďnatý je modrozelená, anorganická, krystalická látka se vzorcem CuCO, bez zápachu, ale s nepříjemnou chutí. V přírodě se vyskytují dva nerosty, které jsou založeny na uhličitanu měďnatém, avšak mají navíc hydroxidové skupiny.\nJsou to malachit se vzorcem Cu(OH)CO; a azurit, se vzorcem Cu(OH)(CO).\n\nTato látka se vyrábí reakcí měďnaté soli (zpravidla síranu měďnatého, ale může být i chlorid či octan měďnatý) s uhličitanem sodným:\nCu(aq) + NaCO (aq) → CuCO (s) + 2Na (aq)\nPředměty z mědi působením kyslíku, oxidu uhličitého a vody vzniká korozivní vrstva zvaná měděnka, což je těžko oddělitelná směs uhličitanu měďnatého a hydroxidu měďnatého se zapisovaným vzorcem Cu(OH)·CuCO. Tato reakce se dá vystihnout rovnicí:\n2Cu (s) + HO (g) + CO (g) + O (g) → Cu(OH)·CuCO (s)\nPři zahřívání na 290 °C se tato látka rozpadá za vzniku oxidu měďnatého a oxidu uhličitého, dle rovnice:\nCuCO —→ CuO + CO\nTato látka reaguje s kyselinami za vzniku příslušných měďnatých solí a oxidu uhličitého. Příkladem je reakce s kyselinou sírovou, dle rovnice:\nCuCO + HSO → CuSO + HO + CO\nTakto lze připravit soli i poměrně slabých, organických kyselin.\n\nNerosty obsahující tuto látku byly dříve používány jako drahé kameny, později byly používány v rozdrcené formě jako líčidla. Historicky se tato látka používala jako ruda mědi, dnes však je to poměrně bezvýznamná ruda. Tato látka se dnes využívá na výrobu měďnatých solí organických kyselin.\n\nTato látka v případě požití v žaludku vytváří chlorid měďnatý. Ten může působit toxicky ve velkém množství, nevratně totiž poškozuje enzymy, dále při častém kontaktu s látkou může vzniknou alergie, avšak je to poměrně neobvyklá alergie. LD je při orálním podání kryse asi 160 mg/kg.\n"}
{"id": "819683", "url": "https://cs.wikipedia.org/wiki?curid=819683", "title": "Boogie-woogie", "text": "Boogie-woogie\n\nBoogie-woogie může znamenat více hudebních témat:\n"}
{"id": "819684", "url": "https://cs.wikipedia.org/wiki?curid=819684", "title": "Motorová jednotka M 298.0", "text": "Motorová jednotka M 298.0\n\nMotorové jednotky řady M 298.0 (původně řada M 498.0) Československých státních drah byla inovovaná verze motorové jednotky řady M 295.0. Vyrobila ji společnost Ganz Budapešť v letech 1962–1964 v počtu deseti kusů. Byla dodávána ve čtyřvozovém provedení (krajní motorové vozy 2. třídy, vložený vůz 1. třídy, vložený vůz 2. třídy s jídelním oddílem). Nasazována byla na mezinárodní expresy Vindobona a Hungaria, později už jen na expres Hungaria, kde byla nahrazena už soupravou taženou elektrickou lokomotivou. Jednotka dosluhovala na vnitrostátních rychlících. Provoz byl ukončen v roce 1980.\nNa obou koncích byla souprava osazena automatickými spřáhly Scharfenberg, která propojovala vzduchové i elektrické zařízení obou spřažených souprav.\n"}
{"id": "819686", "url": "https://cs.wikipedia.org/wiki?curid=819686", "title": "Wyoming County", "text": "Wyoming County\n\nWyoming County je název tři okresů ve Spojených státech amerických:\n"}
{"id": "819687", "url": "https://cs.wikipedia.org/wiki?curid=819687", "title": "Tioga County", "text": "Tioga County\n\nTioga County je název dvou okresů ve Spojených státech amerických:\n"}
{"id": "819688", "url": "https://cs.wikipedia.org/wiki?curid=819688", "title": "Sullivan County", "text": "Sullivan County\n\nSullivan County je název šesti okresů ve Spojených státech amerických:\n"}
{"id": "819689", "url": "https://cs.wikipedia.org/wiki?curid=819689", "title": "Steuben County", "text": "Steuben County\n\nSteuben County je název dvou okresů ve Spojených státech amerických:\n"}
{"id": "819690", "url": "https://cs.wikipedia.org/wiki?curid=819690", "title": "Oneida County", "text": "Oneida County\n\nOneida County je název tří okresů ve Spojených státech amerických:\n"}
{"id": "819691", "url": "https://cs.wikipedia.org/wiki?curid=819691", "title": "Petr Bolek", "text": "Petr Bolek\n\nPetr Bolek (* 13. června 1984, Ostrava) je český fotbalový brankář a bývalý mládežnický reprezentant, od července 2012 hráč klubu FC Viktoria Plzeň, od září 2017 na hostování v FK Baník Sokolov. Jeho fotbalovým vzorem je francouzský brankář Fabien Barthez. Mimo Česko působil na klubové úrovni na Slovensku a v Turecku.\n\nS fotbalem začínal v Baníku Ostrava. V prvním mužstvu se neprosadil, nastupoval pouze za rezervu. Před sezonou 2003/04 přestoupil do Slovanu Liberec. Ani v Liberci nenastupoval za první tým, a proto hostoval v jiných mužstvech. Postupně hrál za FC Hlučín, 1. FC Slovácko a slovenský ViOn Zlaté Moravce. Po půlročním neúspěšném pobytu v tureckém celku Kasımpaşa SK přestoupil na začátku roku 2010 do slovenské klubu FK Senica. V sezónách 2010/11 a 2011/12 byl vyhlášen nejlepším brankářem slovenské ligy. Byl i na testech v anglickém klubu Newcastle United, ale trenér Alan Pardew se rozhodl Bolka neangažovat.\n\nV létě 2012 přestoupil do Viktorie Plzeň, kde podepsal tříletou smlouvu.\n\nSezónu Gambrinus ligy 2012/13 završil ziskem ligového titulu, Plzeň si udržela na konci dvoubodový náskok před největším konkurentem Spartou Praha. V ročníku odchytal 3 ligová utkání, bylo to v prvních třech ligových kolech postupně 29. července 2012 proti Hradci Králové (výhra 3:0), 5. srpna proti Vysočině Jihlava (remíza 1:1) a 12. srpna proti Zbrojovce Brno (prohra 2:3). Po tomto zápase jej trenér Pavel Vrba přestal v lize nasazovat a ročník dochytal Matúš Kozáčik.\n\nV odvetě šestnáctifinále Evropské ligy 2013/14 27. února 2014 proti FK Šachtar Doněck nahradil zraněnou brankářskou jedničku Matúše Kozáčika a podal famózní výkon, byl trvale v permanenci. Měl lví podíl na výhře Plzně 2:1 nad vysoce favorizovaným soupeřem, přestože kompletní soutěžní zápas nechytal rok a půl. Chytal i v prvním utkání osmifinále Evropské ligy 13. března 2014 proti Olympique Lyon, kde také čelil častým útokům soupeře, tentokrát inkasoval čtyřikrát a Plzeň prohrála 1:4.\n\nV létě 2014 prodloužil s mužstvem smlouvu do konce ročníku 2016/17. V sezoně zasáhl do jednoho zápasu, ve 3. kole na půdě SK Dynamo České Budějovice vychytal čisté konto a jeho spoluhráči dali čtyři branky. Dvě kola před koncem ročníku 2014/15 získal s mužstvem mistrovský titul. Byl v sezóně brankářskou dvojkou za Matúšem Kozáčikem.\n\nS Viktorkou se představil v základní skupině Evropské ligy UEFA, kde bylo mužstvo nalosováno do skupiny E společně s FK Dinamo Minsk (Bělorusko), Villarreal CF (Španělsko) a Rapid Vídeň (Rakousko). V konfrontaci s těmito týmy Západočeši získali čtyři body, skončili na třetím místě a do jarní vyřazovací části nepostoupili. Za Plzeň v základní skupině Evropské ligy odchytal dvě utkání, nastoupil v odvetách proti Dinamu Minsk a Villarrealu. V ročníku 2015/16 získal tři kola před konce sezony s Viktorkou mistrovský titul, klub dokázal ligové prvenství poprvé v historii obhájit.\n\nPřed ročníkem 2016/17 prodloužil s klubem smlouvu do léta 2019.\n\nS Plzní se představil ve skupinové fázi Evropské ligy UEFA, kde byla Viktorka nalosována do základní skupiny E společně s AS Řím (Itálie), Austria Vídeň (Rakousko) a FC Astra Giurgiu (Rumunsko). V 1. kole skupinové fáze EL se Viktoria střetla 15. 9. 2016 na domácí půdě s AS Řím (remíza 1:1). Bolek nastoupil v bráně namísto Matúše Kozáčika, který si na předzápasovém tréninku poranil záda. V dalších střetnutích zůstal Bolek pouze na lavičce náhradníků. Viktoria skončila v základní skupině na třetím místě.\n\nV sezóně 2017/18 odchytal obě utkání třetího předkola Ligy mistrů UEFA 2017/18 proti rumunskému klubu FCSB (nový název FC Steaua București), venku remíza 2:2 a doma porážka 1:4.\n\nV září 2017 byl po slabších výkonech a disciplinárnímu prohřešku (řízení automobilu pod vlivem alkoholu) odeslán na hostování do klubu FK Baník Sokolov.\n\nAktuální k 3. září 2016\nPetr Bolek působil v českých reprezentačních výběrech v kategoriích od 15 let. Postupně hrál za mládežnické týmy do 15, 16, 18 a 19 let.\n\n"}
{"id": "819692", "url": "https://cs.wikipedia.org/wiki?curid=819692", "title": "Erie County", "text": "Erie County\n\nErie County je název tří okresů ve Spojených státech amerických:\n"}
{"id": "819693", "url": "https://cs.wikipedia.org/wiki?curid=819693", "title": "Milan Slavětínský", "text": "Milan Slavětínský\n\nMilan Slavětínský, vlastním jménem Milan Mazaný (20. ledna 1930 Velký Týnec – 16. prosince 2001 Olomouc), byl český lékař, československý politik Československé strany socialistické a poslanec Sněmovny národů Federálního shromáždění za normalizace.\n\nPocházel z rodiny faráře Církve československé husitské. V roce 1949 složil maturitu na reálném gymnáziu v Litovli. V roce 1953 promoval na Lékařské fakultě Univerzity Palackého v Olomouci. Profesně začínal jako stomatolog na zdravotních střediscích na severní Moravě (Bohumín, Přerov, Prostějov), zároveň byl aktivní jako publicista (články o historii lékařství na Moravě). V roce 1969 mu profesor Miloslav Matoušek z katedry sociálního lékařství v Olomouci nabídl, aby zde nastoupil jako asistent. Zpracoval biografické portréty moravských lékařů a stati z dějin nemocniční péče v Prostějově a Olomouci, redigoval sborníky o olomoucké lékařské fakultě a přednášel na této škole. V roce 1982 získal titul docenta, v roce 1986 se stal vedoucím katedry sociálního lékařství, 1. dubna 1990 byl jmenován profesorem. V roce 1994 odešel do důchodu. Ve volném čase se zabýval sběrem lékařských historek, které publikoval v souborech \"Medicínské historky z Moravy\" (1990), \"Antologie českého lékařského humoru\" a \"Olomoucký Aeskulap se usmívá\" (2001). Zemřel tragicky v roce 2001.\nK roku 1986 se profesně uvádí jako zástupce vedoucího katedry lékařské fakulty.\n\nVe volbách roku 1986 zasedl za ČSS do české části Sněmovny národů (volební obvod č. 70 - Olomouc, Severomoravský kraj). Ve Federálním shromáždění setrval do konce funkčního období, tedy do voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "819696", "url": "https://cs.wikipedia.org/wiki?curid=819696", "title": "Karol Stome", "text": "Karol Stome\n\nKarol Stome (* 19. února 1934) je český právník, bývalý československý politik, po sametové revoluci poslanec Sněmovny národů Federálního shromáždění za Občanské fórum, později za ODS.\n\nK roku 1989 se profesně uvádí jako advokát AP Plzeň, bytem Plzeň. Uváděn je v pramenech jako české i slovenské národnosti.\n\nV prosinci 1989 zasedl v rámci procesu kooptací do Federálního shromáždění po sametové revoluci jako bezpartijní poslanec, respektive poslanec za OF, do české části Sněmovny národů (volební obvod č. 27 - Plzeň-sever-Rokycany, Západočeský kraj). Mandát za OF obhájil ve volbách roku 1990, přičemž v roce 1991 přešel po rozkladu Občanského fóra do poslaneckého klubu ODS. Opětovně byl za ODS zvolen ve volbách roku 1992. Ve Federálním shromáždění setrval do zániku Československa v prosinci 1992.\n\n"}
{"id": "819698", "url": "https://cs.wikipedia.org/wiki?curid=819698", "title": "Jindřiška Strnadová", "text": "Jindřiška Strnadová\n\nJindřiška Strnadová (* 23. ledna 1942) byla česká a československá bezpartijní politička, poslankyně České národní rady a Sněmovny národů Federálního shromáždění za normalizace.\n\nVe volbách roku 1981 byla zvolena coby bezpartijní kandidátka do České národní rady. K roku 1986 se profesně uvádí jako laborantka.\n\nVe volbách roku 1986 zasedla do české části Sněmovny národů (volební obvod č. 30 - Ústí nad Labem-Litoměřice, Severočeský kraj). Ve Federálním shromáždění setrvala do konce funkčního období, tedy do voleb roku 1990. Netýkal se jí proces kooptací do Federálního shromáždění po sametové revoluci.\n\n"}
{"id": "819699", "url": "https://cs.wikipedia.org/wiki?curid=819699", "title": "Konojedy (zámek)", "text": "Konojedy (zámek)\n\nKonojedy jsou klášter upravený na zámek ve stejnojmenné vesnici u Úštěku v okrese Litoměřice v Ústeckém kraji. Servitský klášter v Konojedech založil František Karel Sweets-Špork před polovinou osmnáctého století. Po zrušení kláštera v roce 1786 byly jeho budovy upraveny na šlechtický zámek, který je od roku 1964 chráněn jako kulturní památka ČR. Ve druhé polovině dvacátého století zámek i s kostelem Nanebevzetí Panny Marie zchátraly, ale od roku 2007 probíhá jejich rekonstrukce.\n\nPrvní písemná zmínka o konojedské tvrzi pochází až z roku 1451. Již předtím ale ve vesnici pravděpodobně existovalo panské sídlo vladyků z Konojed, jejichž rod je zde připomínán mezi lety 1360–1451. V roce 1451 Běta z Konojed prodala vesnici se dvorem svému manželovi Ctiboru z Tloskova. Roku 1509 panství získali Konojedští z Pojetic, z nichž Vilém nechal v polovině šestnáctého století přestavět starou tvrz na renesanční zámek.\n\nPoslední mužský příslušník rodu Konojedských, Albrecht, zemřel během stavovského povstání v roce 1620. Za jeho účast na povstání byl rodinný majetek zkonfiskován, a roku 1623 ho koupil kladský zemský hejtman Adam Gotfrýd Berka z Dubé za 53 783 kop míšeňských grošů, ze kterých dostala vdova po Albrechtovi jednu třetinu. Konojedy později sňatkem získal Zdeněk Lev Libštejnský z Kolovrat (1588–1640) a po jeho smrti zadlužené panství koupil roku 1650 Jan Antonín Špork, po kterém je zdědil jeho syn, hrabě František Antonín Špork. Někdy ve druhé polovině sedmnáctého století byl zámek barokně upraven. Hrabě Špork v zámku roku 1699 zřídil lékárnu a špitál pro 45 chudých. Jako zastánce náboženské tolerance vydával knihy ve své tajné tiskárně. Po prozrazení byla jeho knihovna zkonfiskována, ale část knih se pokusil ukrýt právě na konojedském zámku. V roce 1729 byl zámek pod dohledem vojáků prohledán zvláštní komisí a knihy zabaveny. Nemocnice v zámku fungovala až do konce osmnáctého století, kdy byly jeho budovy zbořeny při stavbě kláštera.\n\nPo smrti Františka Antonína Šporka panství zdědila dcera Anna Kateřina provdaná roku 1712 za Františka Karla Sweerts-Šporka. Oba manželé založili 28. dubna 1739 nadaci pro dvacet servitů. Podle fundační listiny ze 7. prosince 1746 přenechali jako dík za uzdravení jediného syna servitům zámek s kostelíkem. Pro klášter byl postaven nejdříve nový kostel spojený později krytou chodbou s novou budovou kláštera (1758). Celé dílo bylo ukončeno slavnostním vysvěcením oltářů litoměřickým biskupem Emanuelem Arnoštem Valdštejnem 20. června 1762.\n\nPrvní servité přišli do Konojed z Prahy 15. ledna 1747 a bydleli do dostavby kláštera ve dvoře. Šporkovská nadace poskytla konventu kromě šedesáti tisíc zlatých také přesně vymezené naturálie a dala servitům právo používat velké zahrady, ozdobné i ovocné, dvůr a hospodářské budovy.\n\nKlášter však existoval jen krátce, protože jej císař Josef II. roku 1786 zrušil. Klášterní kostel zasvěcený Nanebevzetí Panny Marie se stal farním, konvent zbudovaný ke cti sedmi zakladatelů řádu (Bonfilius Monaldi, Bonajunkta Manetti, Manettus dell' Antella, Amadeus Amidei, Hugo Lippi-Ugoccioni, Sosteneus di Sostegno a Alexis Falconieri) byl přeměněn na zámek. Vnitřní zařízení konventu přešlo do litoměřické rezidence.\n\nBudovy zrušeného kláštera koupil vnuk zakladatele, Jan Kristián Sweerts-Špork za šedesát tisíc zlatých a jejich interiér nechal upravit pro potřeby bydlení své rodiny. V roce 1802 zámek zdědila jeho dcera, ale již o dva roky později ho prodala za 500 tisíc zlatých. Kupcem se stal Ludvík Sulzer z Fuldy, který zámek vlastnil jen do roku 1813, kdy ho vyměnil s Vincencem Wiederspergerem z Wiederspergu. Už v roce 1819 však jeho dědicové uspořádali veřejnou dražbu, ve které zámek koupil úštěcký lékárník Ignác Piller pro svou dceru. Její syn Josef Mayer panství prodal rodině Delhaesů, které patřil do roku 1945.\n\nPatrová budova zámku má čtyři křídla postavená okolo čtvercového dvora. Do dvora se vstupuje mladším klenutým podjezdem z konce osmnáctého století v západním křídle. Před průčelí předstupuje osový rizalit zakončený trojúhelníkovým štítem.\n\n\n\n"}
{"id": "819700", "url": "https://cs.wikipedia.org/wiki?curid=819700", "title": "Pavol Suchán", "text": "Pavol Suchán\n\nPavol Suchán (17. prosince 1944 - 2011) byl slovenský a československý politik a poslanec Sněmovny národů Federálního shromáždění za VPN po sametové revoluci.\n\nStudoval v Praze, kde absolvoval Vysokou školu ekonomickou. K roku 1990 se profesně uvádí jako výzkumný pracovník Ústavu systémového inženýrství, Trenčín.\n\nV lednu 1990 zasedl v rámci procesu kooptací do Federálního shromáždění po sametové revoluci jako bezpartijní poslanec do slovenské části Sněmovny národů (volební obvod č. 103 - Trenčín, Západoslovenský kraj). Mandát obhájil ve volbách roku 1990. Ve Federálním shromáždění setrval do dubna 1991, kdy na mandát rezignoval.\n\n"}
{"id": "819703", "url": "https://cs.wikipedia.org/wiki?curid=819703", "title": "Jan Svoboda (duchovní)", "text": "Jan Svoboda (duchovní)\n\nJan Svoboda (1968 nebo 14. května 1962 Praha – 1. srpna 1998) byl český evangelický duchovní, spoluzakladatel Občanského fóra a po sametové revoluci poslanec Sněmovny národů Federálního shromáždění za Občanské fórum.\n\nV mládí žil (kromě období základní vojenské služby) v Praze. Vystudoval Evangelickou teologickou fakultu Univerzity Karlovy. Zde se v 80. letech seznámil s prostředím disidentů a signatářů Charty 77. Jako bohoslovec se angažoval v kauze stíhaného faráře Jana Dusa. V roce 1987 zaslal Federálnímu shromáždění protestní dopis ohledně povinné vojenské základní služby, který podepsalo 250 lidí. V roce 1988 se podílel na založení Nezávislého mírového sdružení. Po studiích neměl státní souhlas a pracoval v kotelně. Ordinován k duchovenské službě byl 3. prosince 1989. V září 1989 se s rodinou přestěhoval do Sázavy u Žďáru nad Sázavou, krátce poté se v tomto regionu zapojil do sametové revoluce. Už ve středu 22. listopadu 1989 kontaktoval manžele Tulisovy a začali organizovat Občanské fórum. Vydali se nejprve bez výsledku na Okresní výbor SSM, před budovou Národní fronty je zadržela hlídka Veřejné bezpečnosti. Ještě téhož dne se jim ale podařilo zorganizovat první demonstraci a vypracovali výzvu k založení Občanského fóra. Jeho žďárská buňka pak vznikla a Svoboda se zapojil do kulatých stolů a předávání moci. Byl jedním z mluvčích Občanského fóra ve Žďáru nad Sázavou.\n\nK roku 1990 se profesně uvádí jako evangelický vikář. Od 1. října 1989 do 24. října 1990 byl seniorátním vikářem Horáckého seniorátu pro Sázavu. Podle neúplné databáze duchovních ČCE byl v letech 1990 až 1991 farářem sboru Českobratrské církve evangelické v Sázavě, v roce 2012 je již uváděn jako zemřelý.\n\nV lednu 1990 zasedl v rámci procesu kooptací do Federálního shromáždění po sametové revoluci jako bezpartijní poslanec, respektive poslanec za OF, do české části Sněmovny národů (volební obvod č. 61 – Žďár nad Sázavou, Jihomoravský kraj). Ve Federálním shromáždění setrval do voleb roku 1990. Ve volbách roku 1990 odmítl kandidovat, kritizoval poměry v Občanském fóru.\n\nNásledně působil jako ředitel úřadu práce ve Žďáru nad Sázavou, a to od jeho vzniku na podzim v roce 1990 do března roku 1992. Později se odstěhoval do Kadova, kde koupil starší objekt. Zemřel tragicky.\n\n"}
{"id": "819704", "url": "https://cs.wikipedia.org/wiki?curid=819704", "title": "TJ Malše Roudné", "text": "TJ Malše Roudné\n\nTJ Malše Roudné je český fotbalový klub z obce Roudné. Od roku 2014 hraje divizi (čtvrtou nejvyšší fotbalovou soutěž v Česku), kterou hrál už v sezónách 2006/07, 2009/10 a 2012/13.\n\nKlub byl založen v roce 1961. Největším úspěchem v historii klubu bylo 6. místo v divizi v sezóně 2014/15, kdy se mu poprvé povedlo v divizi setrvat déle než jedinou sezónu, zatímco při předchozích postupech v sezónách 2005/06, 2008/09 a 2011/12 (postup z 2. místa, neboť vítězné Dražice divizi odmítly) vždy následně sestoupil. Od roku 2014 hraje za Roudné také exligový hráč se 431 ligovými starty Rudolf Otepka , který v klubu momentálně působí jako trenér 'A' mužstva.\n\n"}
{"id": "819709", "url": "https://cs.wikipedia.org/wiki?curid=819709", "title": "Boogie-woogie (hudba)", "text": "Boogie-woogie (hudba)\n\nBoogie-woogie je bluesový styl hry na klavír, který vznikl v 70. letech 19. století a byl populární hlavně ve 30. a 40. letech 20. století. V průběhu vývoje se boogie-woogie rozšířilo z jednoho na tři klavíry a velkou kapelu. Zatím co tradiční blues vyjadřuje emoce, boogie-woogie je určeno hlavně k tanci.\n\n\n"}
{"id": "819710", "url": "https://cs.wikipedia.org/wiki?curid=819710", "title": "Miroslav Sychra", "text": "Miroslav Sychra\n\nMiroslav Sychra (* 10. května 1950 Svitavy) je český fotograf, bývalý československý politik, po sametové revoluci poslanec Sněmovny národů a Sněmovny lidu Federálního shromáždění za Občanské fórum, později za ODS.\n\nV letech 1965-1970 studoval na Střední uměleckoprůmyslové škole v Brně u profesora K. O. Hrubého. Zaměřoval se na fotografování krajiny a lidí na Valašsku a Slovensku a takto byla orientována jeho první výstava v Brně. Od roku 1971 pracoval coby fotograf v Nové huti Klementa Gottwalda v Ostravě. Při zaměstnání začal externě studovat FAMU, obor umělecká fotografie. V té době se začal věnovat černobílým kompozicím. V roce 1975 odešel do Prahy a pokračoval ve studiu FAMU coby posluchač denního studia. V roce 1977 se oženil a přestěhoval zpět do Svitav. V roce 1978 absolvoval FAMU a začal pracovat jako svobodný výtvarník. Zpracovával propagační snímky, firemní katalogy a velkoplošné interiérové fotografie. Kromě toho měl několik vlastních výstav. K roku 1990 se profesně uváděl jako profesionální fotograf, bytem Svitavy.\n\nV lednu 1990 zasedl v rámci procesu kooptací do Federálního shromáždění po sametové revoluci jako bezpartijní poslanec, respektive poslanec za OF, do české části Sněmovny národů (volební obvod č. 44 - Svitavy, Východočeský kraj). Ve volbách roku 1990 přešel do Sněmovny lidu, přičemž v roce 1991 po rozkladu Občanského fóra zasedl do poslaneckého klubu ODS. Ve Federálním shromáždění setrval do voleb roku 1992.\n\n"}
{"id": "819711", "url": "https://cs.wikipedia.org/wiki?curid=819711", "title": "Klub práce s veřejností", "text": "Klub práce s veřejností\n\nKlub práce s veřejností bylo první profesní sdružení z oboru public relations na území ČSSR. Vzniklo v roce 1983 v Brně jako součást Československé vědeckotechnické společnosti podniku BVV (Brněnské veletrhy a výstavy).\n"}
{"id": "819712", "url": "https://cs.wikipedia.org/wiki?curid=819712", "title": "Saunders Lewis", "text": "Saunders Lewis\n\nJohn Saunders Lewis (15. října 1893 – 1. září 1985) byl velšský básník, dramatik, historik, literární kritik a politik. Byl významným představitelem velšského nacionalismu a zakladatelem politické strany Plaid Cymru, která usilovala o odtržení Walesu od Spojeného království.\n\nVe 20. a 30. letech působil na univerzitě ve Swansea a publikoval tehdy svá klíčová literárně-vědná díla: \"A School of Welsh Augustans\" (1924), \"Williams Pantycelyn\" (1927) \"Braslun o hanes llenyddiaeth Gymraeg\" (\"Nástin historie velšské literatury\") (1932).\n\nPo první světové válce Lewise silně ovlivnilo hnutí za irskou nezávislost a chtěl vytvořit jeho velšskou obdobu. Založil organizaci \"Y Mudiad Cymreig\" (\"Velšské hnutí\"). Roku 1925 ji sloučil s hnutím \"Byddin Ymreolwyr Cymru\" (\"Velšská domovská armáda\") H. R. Jonese a založil politickou stranu \"Plaid Genedlaethol Cymru\" (\"Velšská národní strana\"), v jejímž čele stál až do roku 1939. Pod jeho vedením měla strana spíše kulturní, než politický program, hlavním cílem strany bylo zachránit a šířit velštinu. Strana se více politizovala roku 1936, po aféře, kdy se Londýn rozhodl na poloostrově Llŷn zřídit školu pro bombardovací letectvo, což vyvolalo ve Walesu mohutné protesty známé jako \"Tân yn Llŷn\" („Oheň z Llŷnu“). Llŷn byl jedním z klíčových míst historie velšské kultury a literatury a Lewis brojil proti tomu, že se britská vláda pokouší z této posvátné půdy udělat místo pro vyvíjení „barbarských vojenských metod“ (\"barbaric method of warfare\"). Později mu bylo vyčítáno, že se během vzrušených diskusí roku 1936 uchýlil i k obhajobě Adolfa Hitlera, když řekl: \"Okamžitě splnil svůj slib - slib, který byl velmi zesměšňován v Londýně - úplně zrušit finanční sílu Židů v hospodářském životě Německa.\" V důsledku svých aktivit během Tân yn Llŷn byl také propuštěn z univerzity ve Swansea, což vyvolalo další rozhořčení velšské, nacionálně orientované veřejnosti. Za druhé světové války pak prosazoval velšskou neutralitu.\n\nPo válce se věnoval zejména literární činnosti. Znovuoprášil svou předválečnou hru \"Blodeuwedd\" (\"Květinová žena\") (1948) a napsal i řadu dalších: \"Siwan\" (1956), \"Gymerwch chi sigarét?\" (\"Nemáte cigaretu?\") (1956), \"Brad\" (\"Zrada\") (1958), \"Esther\" (1960), \"Cymru fydd\" (\"Zítřejší Wales\") (1967). Rovněž přeložil Beckettovo Čekání na Godota do velštiny. Napsal i dvě novely: \"Monica\" (1930) a \"Merch Gwern Hywel\" (\"Dcera Gwern Hywel\") (1964). Jeho publicistika byla shrnuta v souborech \"Canlyn Arthur\" (1938), \"Ysgrifau dydd Mercher\" (\"Středeční eseje\") (1945), \"Meistri'r canrifoedd\" (\"Mistři století\") (1973), \"Meistri a'u crefft\" (\"Mistři a jejich umění\") (1981) a \"Ati ŵyr ifainc\" (\"Jdi do toho, mladý muži\") (1986).\n\nV anketě 100 velšských hrdinů z roku 2004 obsadil 10. místo.\n\n"}
{"id": "819715", "url": "https://cs.wikipedia.org/wiki?curid=819715", "title": "Nuno Álvares Pereira", "text": "Nuno Álvares Pereira\n\nHrabě Nuno Álvares Pereira (24. června 1360, Cernache do Bonjardim nebo Flor da Rosa, Portugalsko – 1. listopadu 1431, Lisabon), zvaný též svatý Nuno od Panny Marie, byl portugalský šlechtic a vojevůdce, jeden z největších vojevůdců portugalských dějin.\n\nJeho vítězství nad několikanásobně silnějšími kastilskými vojsky z let 1384-1385 zajistila nezávislost Portugalska na Kastílii a vynesla dynastii Avis na portugalský trůn. Podílel se též na dobytí Ceuty.\n\nPo smrti své manželky odmítl znovu se oženit a vstoupil do karmelitánského řádu. V roce 1918 jej papež Benedikt XV. blahořečil a roku 2009 byl Benediktem XVI. svatořečen.\n\nTento vojevůdce, patron Portugalska a karmelitánský řeholník se narodil 24. června 1360 ve Flor da Rosa, které se nachází nedaleko města Crato v centrálním Portugalsku. Rok po svém narození byl malý chlapec legitimizován královským dekretem, díky kterému se mu dostalo rytířského vzdělání. Toto vzdělání bylo v tehdejší době běžné zejména u bohatších a urozenějších rodin. Ve třinácti letech byl dospívající Nuno Álvares povolán ke dvoru a stal se dvořanem krále Ferdinanda I. Po Ferdinandově smrti v roce 1383 zůstala na královském trůně jeho žena Leonora Telesová, která později pasovala Pereiru na rytíře.\n\nV šestnácti letech se mladý rytíř, který sám toužil po mnišské dráze, na příkaz otce oženil s mladou a urozenou vdovou Leonor de Alvim. Z tohoto manželského svazku se narodily tři děti. Dva chlapci zemřeli v brzkých létech svého života a holčička Beatriz se později vdala za Alfonse, nemanželského syna krále Jana I., kterému Nuno svými vítězstvími pomohl na portugalský trůn. Z tohoto manželství vzešla dynastie Braganza, jejíž členové později jako vévodové z Braganzy usedli na trůny Portugalska a Brazílie.\n\nTento panovník označoval Pereiru za jednoho z nejbližších přátel, protože mu byl nápomocen v bojích o trůn a za nezávislost Portugalska. Tyto boje se rozpoutaly 22. října 1383, kdy zemřel výše zmíněný král Ferdinand a na trůn počal aspirovat již uvedený João I. Tento byl na trůn dosazen Leonorou, vdovou po králi a nově i vlastní tchyní, když se oženil s královou dcerou Beatriz. Dvouleté boje, při kterých byl Pereira velkou oporou budoucího krále, byly ukončeny 14. srpna 1385 bitvou u Aljubarroty.\n\nRytířské dovednosti a válečnické schopnosti byly v Pereirovi podněcovány a podporovány zejména silnou křesťanskou vírou, láskou k eucharistii a oddaností Panně Marii. Včele svých výprav vždy nesl kříž s vyobrazeními Panny Marie a svatých rytířů Jakuba a Jiří. Během těchto vojenských putování vybudoval mnoho kostelů a klášterů, ze všech například karmelitánský kostel v Lisabonu. Jedním z posledních a nejdůležitějších vojenských počinů bylo dobytí severoafrického města Ceuty v roce 1415, jehož význam byl velmi zásadní nejenom pro Portugalsko, ale pro celou křesťanskou Evropu. Tímto byl vlastně zahájen kolonizační proces na území Afriky a šíření křesťanské víry do nových oblastí.\n\nJak je z obrázku zřejmé, rozložení postav na Pereirově vlajce je podrobeno přesné ikonografické hierarchii. Celá plocha je protnuta velkým červeným křížem, který od sebe odděluje jednotlivé výjevy a vytváří tak čtyři samostatné prostory s výjevy. V horní polovině je zobrazena v pravé části Panna Marie s malým Ježíškem, na protější straně se nachází již výjev pašijový, Pana Marie a Svatý Jan Křtitel při scéně Ukřižování Ježíše Krista. V dolních dvou segmentech jsou znázorněni rytíři Jakub a Jiří, oba v uctivém pokleku a se sepjatýma rukama k modlitbě.\n\nPo smrti své manželky v roce 1387 se osamocený Pereira odmítl znovu oženit a namířil svou životní cestu duchovním směrem. Značnou část majetku věnoval válečným veteránům a v roce 1423 se odebral do karmelitánského kláštera, který sám již dříve založil. Ve svých třiašedesáti letech, na svátek Nanebevzetí Panny Marie, vstoupil do kláštera jako mnich. Zde dostal své nové jméno bratr Nuno od Panny Marie. Ve svém novém působišti se zasvětil celibátnímu způsobu života a směřoval veškerou životní energii do služby chudým. Tato nově nastolená cesta byla poměrně radikálním krokem, bývalý vojevůdce a rytíř musel odložit válčení a zbraně a věnovat se pouze cestě duchovní v mezích karmelitánské víry.\n\nNyní se Nuno De Santa Maria Álvares Pereira stal právoplatným řeholníkem Karmelitánského řádu. Tento žebravý řád se vyznačuje tmavě hnědým řeholním šatem, případně o nedělích a slavnostech doplněným o bílý plášť. Významným doplňkem je škapulíř, který splývá přes prsa a přes lopatky. Podle legendy z 13. století věnovala takový škapulíř, generálnímu převorovi sv. Šimonu Stockovi, samotná Panna Marie. Je tedy nesporné, že zasvěcení se do řádu Karmelitánů bylo přirozeným vyústěním Pereirova obdivu k Panně Marii. Kromě běžných milosrdenství a péče o nemajetné se Pereira zabýval velmi intenzivně sirotky. Portugalský lid jej za to velmi obdivoval a choval k němu velkou úctu, nazývali ho „Santo Condestável“, ve volném překladu Svatý strážce.\n\nNuno De Santa Maria Álvares Pereira zemřel 1. listopadu 1431. O tomto datu je vedena diskuze, je stejně tak možné, že zemřel již 1. dubna, na velikonoční neděli. Traduje se, že během jeho posledních chvil mu bylo bratry předčítáno z evangelia sv. Jana, umučení Krista. Okamžik smrti měl nastat ve chvíli, kdy předčítač vyřkl Kristova slova na kříži: „Ecce mater tua.“ Jak vidno, celoživotní propojení Nuno Álvarese Pereiry s Pannou Marií bylo spojením trvajícím až do konce. Beatifikován byl Nuno Álvares Pereira 23. ledna 1918 papežem Benediktem XV., který jej zamýšlel předložit válčící Evropě jako upomínku na lásku k bližním a spravedlivý mír. Kanonizován byl papežem Benediktem XVI. v roce 2009. Svátek tohoto světce připadá na 6. listopad.\n\n"}
{"id": "819718", "url": "https://cs.wikipedia.org/wiki?curid=819718", "title": "Sloupská lípa", "text": "Sloupská lípa\n\nSloupská lípa je památný strom, lípa velkolistá (širokolistá) v zastavěné části obce Sloup v Čechách na Českolipsku, v nadmořské výšce 320 metrů. Do seznamu památných stromů byla zařazena 24. dubna 1995 rozhodnutím RŽP OKÚ Česká Lípa.\n\n\nStrom roste poblíž starého roubeného statku č. p. 109 na křižovatce ulic Spojovací a Ke hradu v jihozápadní části obce, jižně od kostela sv. Kateřiny. Kolem stromu jsou vedeny značené turistické trasy (modrá, žlutá). \n\nV kmeni je velká dutina. Ve výšce 5 metrů se vydělují dvě hlavní větve. Samotná koruna má zhruba 15 metrů v průměru. Strom je dostatečně udržovaný. \n\n"}
{"id": "819720", "url": "https://cs.wikipedia.org/wiki?curid=819720", "title": "Lukáš Krpálek", "text": "Lukáš Krpálek\n\nLukáš Krpálek (* 15. listopadu 1990 Jihlava) je český zápasník-judista, olympijský vítěz z roku 2016, mistr světa z roků 2014 a 2019 a trojnásobný mistr Evropy mezi seniory. V roce 2016 se stal vítězem ankety Sportovec roku o nejlepšího sportovce České republiky a v roce 2019 toto vítězství zopakoval. V roce 2016 získal ocenění v kategorii sportovní výkon roku v anketě Sportovec Kraje Vysočina.\n\nStudoval Střední školu technickou v Praze 4 (ulice Zelený pruh), obor truhlář. V roce 2013 si dodělal maturitní zkoušku na střední podnikatelské škole (1. KŠPA) a následně byl přijat na vysokou školu tělesné výchovy a sportu Palestra. Je zaměstnacem Vysokoškolského sportovního centra při MŠMT. Je vášnivým sběratelem motorek a nejraději relaxuje u vody lovem ryb.\n\nStarší bratr Michal Krpálek mu v začátcích jeho sportovní kariéry vytvářel zázemí pro vrcholový sport – na olympijských hrách v Londýně byl členem české výpravy jako sparingpartner a v roce 2012, kdy přebýval ve sportovní hale na Folimance, mu vařil.\n\nV sobotu 13. června 2015 před polednem se na zámku v Bechyni oženil se svou přítelkyní Evou Kaderkovou. Jeho tchánem se tak stal prezident Českého tenisového svazu Ivo Kaderka. Dne 3. července 2016 jeho manželka Eva přivedla na svět syna Antonína. V květnu 2018 se manželé dočkali druhého potomka, dcery Mariany.\n\nS judem začínal v 6 letech v rodné Jihlavě pod vedením Josefa Šimáčka a později Pavla Šimáčka. Jeho první trenér ho v jednom z dílů olympijského magazínu České televize popisoval jako dítě velmi vysoké, hubené, ale po pohybové, gymnastické stránce nenadané. V roce 2005 si ho začínající trenér Jaroslav Švec stáhl do Brna do Institutu tradičního karate a juda (SCM Brno), kde se stal v roce 2005 členem dorostenecké reprezentace vedené Václavem Červínem. V roce 2006 dosáhl svého prvního mezinárodního úspěchu, když na mistrovství Evropy dorostenců získal stříbrnou medaili. V juniorské reprezentaci tehdy vedené Petrem Lacinou se pohyboval od roku 2007 a od téhož roku přestoupil z Brna do Prahy. Od roku 2008 je členem klubu USK Praha na Folimance.\n\nMezi juniory na sebe poprvé výrazně upozornil na mistrovství Evropy juniorů konaného v Praze, když jako jediný český juniorský reprezentant (prvním rokem junior) dokázal proniknout do bojů o medaile a obsadit pěkné 5. místo. V roce 2008 již potvrzoval náležitost mezi juniorskou světovou špičku v polotěžké váze a na podzim téhož roku získal ceněný double, titul mistra Evropy a světa mezi juniory, na čemž má podíl i tehdejší trenér juniorské reprezentace Petr Smolík.\n\nOd roku 2009 přešel s trenérem Lacinou mezi seniory, ale na svůj první velký turnaj mistrovství Evropy seniorů v Tbilisi ze zdravotních důvodů neodcestoval. Dne 6. června dosáhl svého prvního úspěchu ve světovém poháru, když vyhrál turnaj v rumunské Bukurešti. Koncem srpna startoval na svém prvním mistrovství světa seniorů v Rotterdamu, ale vypadl v prvním kole s Francouzem Cyrillem Maretem. Od podzimu 2009 se datuje jeho rivalita s Ázerbájdžáncem Elmarem Gasimovem, který ho dokázal porazit ve finále mistrovství Evropy juniorů. Náladu si spravil po měsíci na mistrovství světa juniorů v Paříži, kde obhájil titul juniorského mistra světa.\n\nVe své první seniorské sezóně 2010 postupně pronikal mezi užší světovou špičku v polotěžké váze. Jeho největším soupeřem v roce 2010 byl Japonec Takamasa Anai. V únoru s Anaijem prohrál ve finále německého grand prix v Düsseldorfu a v srpnu na mistrovství světa v Tokiu ve třetím kole. V roce 2011 poprvé útočil na velkou seniorskou medaili na mistrovství Evropy v Istanbulu, ale nestačil na dva gruzínské reprezentanty a obsadil 5. místo. V červnu však následovala série tří po sobě jdoucích vyhraných turnajů světového poháru, korunovaná první mužskou medailí z mistrovství světa v Paříži v éře samostatnosti Česka.\n\nDo olympijského roku 2012 vstupoval s vidinou jisté účasti na olympijských hrách v Londýně. Začátkem roku mu však přípravu zkomplikovalo zranění zad (vyhřezlá ploténka), které si přivodil na jednom z tréninků. Měsíc netrénoval, i přesto dokázal vyhrát koncem února světový pohár v Praze. Na mistrovství Evropy v Kazani však nečekaně vypadl ve druhém kole s Rusem Zafarem Machmadovem. Na olympijské hry v Londýně se kvalifikoval přímo jako světová jedenáctka. Přípravu na olympijské hry mu zkomplikovala jeho vášeň pro motorky. Při opravě motocyklu si týden před hrami obnovil zranění zad, které však dokázal rychle vyřešit s pomocí fyzioterapeuta.\n\nDne 2. srpna startoval v polotěžké váze na olympijských hrách v Londýně. V prvním kole měl volný los, ale ve druhém kole proti němu stál Japonec Takamasa Anai. Ten ovšem pouze vzpomínal na slávu z roku 2010 a stal se jeho relativně snadnou kořistí. V zápase si hlídal jeho šikovné nohy a v polovině zápasu ho dostal na zem a do držení. Po 25 sekundách držení zvítězil na ippon. Ve čtvrtfinále se utkal s úřadujícím mistrem světa Tagirem Chajbulajevem z Ruska. V zápase se ujal vedení po o-uči-gari na yuko a tento náskok se snažil v poslední minutě udržet v boji na zemi (ne-waze). Chajbulajevovi se však podařilo vysmeknout z téměř neřešitelné situace a nasadit mu držení. Po 25 sekundách bylo rozhodnuto a po porážce Krpálek putoval do oprav. V opravách v cestě za bronzovou olympijskou medailí mu však cestu zkřížil zkušený Nizozemec Henk Grol. Nizozemec v opravách ukázal větší vůli po bronzové medaili, v úvodu zápasu jej chytil a nádhernou uči-matou ho poslal k zemi na ippon. Obsadil konečné sedmé místo, a byť se tehdy jednalo o mimořádný úspěch českého juda, jeho samotného čtvrtfinálová prohra provázela v myšlenkách do dalších sezon.\n\nDo nového olympijského cyklu vstoupil vítězstvím na Judo Grand Slam Paris, který patří společně s Kano Cupem mezi dva nejprestižnější turnaje světa. Za vítězství obdržel 500 bodů do žebříčku IJF a dne 13. února 2013 se poprvé ve své kariéře stal světovou jedničkou. Na mistrovství Evropy v Budapešti potvrdil roli favorita a vybojoval zlatou medaili. Kvůli maturitám vynechal koncem května prestižní turnaj mistrů a přišel tím o místo světové jedničky. Díky maturitě a následnému přijetí na vysokou školu však dostal možnost startovat na letní univerziádě v Kazani. Na univerzitních hrách v neděli 7. července získal zlatou medaili, když ve finále vrátil porážku z mistrovství Evropy 2012 Rusu Machmadovovi. Za tři dny potvrdil, že má výkonnost porážet váhově těžší soupeře. Pavoukem prošel v kategorii bez rozdílu vah až do finále. Ve finále dlouho prohrával s Japoncem Momosem. Ten se však v poslední minutě vyčerpal a Krpálek ho nátlakem donutil ke čtvrté chybě (varování). To znamenalo hansoku-make (diskvalifikaci) a druhou zlatou medaili z jednoho turnaje pro Krpálka. Na mistrovství světa v Riu de Janeiru bojoval s bolavým loktem. Své první dva soupeře porazil na zemi. Mezi nimi svého přemožitele z mistrovství světa v roce 2011 Kazachstánce Rakova. Ve čtvrtfinále svedl tvrdý boj s Uzbekem Sajidovem a vyhrál na menší počet penalizací. V semifinále mu však vrátil prohru z finále mistrovství Evropy Nizozemec Grol, v závěru technikou uči-mata-gaeši na ippon. V boji o třetí místo porazil Krpálek Japonce Ona a vybojoval bronzovou medaili. V prosinci pak vyhrál prestižní turnaj Kano Cup v Tokiu.\n\nV roce 2014 na prestižním pařížském turnaji prohrál až smolně ve finále s domácím Maretem. Následně ovšem utrpěl několik menších zranění – natržený sval v rameni nebo zranění kolene při domácím světovém poháru v zápase s Maďarem Borem – která mu znemožnila optimální přípravu na mistrovství Evropy. Koncem dubna tedy na mistrovství Evropy nestartoval v optimální formě. Hned v prvním zápase musel dohánět bodovou ztrátu (wazari), ale nakonec zkušenostmi a svým tradičně silným ne-waza obhájil titul mistra Evropy. Na mistrovství světa v srpnu se ukázal ve velmi dobré formě. Nejtěžší zápas ho čekal v semifinále proti Tagiru Chajbulajevovi, jemuž vrátil porážku z olympijských her na šido. Jeho finálový soupeř José Armenteros z Kuby byl překvapením turnaje a s vědomím jisté medaile i odevzdaným soupeřem. V druhé polovině ho Krpálek dostal na zem a do držení. Stal se poprvé mistrem světa mezi seniory. Do konce roku už se však na tatami neobjevil. Vynechal i prosincový Kano Cup kvůli problémům s kolenem.\n\nV první čtvrtině roku 2015 rehabilitoval zraněné koleno a na tatami se vrátil v dubnu na světovém poháru v Záhřebu. V Záhřebu obsadil třetí místo. V květnu skončil druhý na prestižním turnaji mistrů. Koncem června odjížděl jako obhájce titulu na Evropské hry v Baku, které bylo zároveň mistrovstvím Evropy. Po výborném výkonu se dostal do finále, kde nestačil na svého velkého soupeře Nizozemce Henka Grola. Grol ho kontroval v polovině zápasu výpadem o-uči-gari za juko a bodový náskok udržel do konce. Na mistrovství světa v Astaně odjel s ambicemi obhájit loňský titul mistra světa. V samotný soutěžní den se však nepotkal s formou a po dvou porážkách od německých soupeřů nakonec obsadil pěkné 5. místo.\n\nV olympijském roce 2016 startoval v únoru na pařížském Grand Slamu a vypadl ve druhém kole s Japoncem Aaronem Wolfem. Na konci měsíce února vyhrál před domácím publikem pražský Noris Cup. Na mistrovství Evropy v Kazani odjížděl s myšlenkami do turnaje nenastoupit kvůli bolevému ramenu. Po konzultaci s fyzioterapeutem do turnaje nastoupil, ale prohrál s prvním soupeřem Estoncem Grigorijem Minaškinem na body (wazari) po technice uki-waza.\n\nNa olympijské hry v Riu se kvalifikoval přímo jako světová trojka. Před zahájením Her ho čeští sportovci zvolili vlajkonošem české výpravy. Dne 11. srpna záhajil své vystoupení na olympiádě v polotěžké váze proti Portugalci Jorgemu Fonsecovi a koncem druhé minuty prohrával na yuko. Podsaditý Portugalec mu svými pažními technikami dělal vážné problémy. Fonseca však s přibývajícími minutami začal jevit známky únavy a v poslední minutě Krpálek strhem sumi-gaeši za wazari otočil zápas ve svůj prospěch. Druhého soupeře Maxima Rakova z Kazachstánu si držel po celý zápas od těla a zvítězil na dvě šida (napomenutí). Ve čtvrtfinále se utkal s úřadujícím mistrem světa Japoncem Rjúnosukem Hagou, po výborném taktickém výkonu dokázal eliminovat jeho nejsilnější zbraň levou uči-matu a zvítězil nejmenším možným rozdílem na šido. V semifinále proti němu stál Francouz Cyrille Maret, proti kterému se mu v posledních zápasech na turnajích světového poháru nedařilo. V zápase s ním začal aktivně a v půlce se ujal vedení na šido, minutu před koncem nastoupil do své osobní techniky sumi-gaeši, z níž následně nasadil Maretovi držení (osae-komi) a udržel ho potřebných dvacet sekund na ippon. Ve finále se utkal s Ázerbájdžáncem Elmarem Gasimovem, s nímž od úvodu sváděl krásný otevřený souboj s několika nástupy do technik bez bodového ohodnocení. Finále rozhodla jeho lepší fyzická kondice, kdy v poslední minutě razantním nástupem do techniky ouči-gari poslal unaveného Gasimova na ippon. Získal zlatou olympijskou medaili a během vyhlašování vítězů připomněl památku nedávno zesnulého judisty Alexandra Jurečky. Po olympijských hrách avizoval záměr startovat do nového olympijské cyklu ve vyšší těžké váze nad 100 kg.\n\nV únoru 2017 se poprvé po olympijských hrách objevil na soutěžním turnaji. Na velké ceně v Düsseldorfu obsadil v nejvyšší váhové kategorii 5. místo. Dva týdny před mistrovstvím Evropy startoval v dubnu na velké ceně Turecka v Antalyi a vybojoval druhé vítězství po třech letech ve světovém poháru v nejtěžší váhové kategorii. Na mistrovství Evropy ve Varšavě ve čtvrtfinále nezachytil levé o-soto-gari Gruzínce Gurama Tušišviliho a spadl do oprav. Z oprav postoupil do boje o třetí místo, ve kterém porazil na ippon technikou o-soto-otoši domácího Poláka Macieje Sarnackiho a obsadil třetí místo. V srpnu dva týdny před mistrovstvím světa si v tréninku přetrhal vazy v levém kotníku a z mistrovství světa v Budapěšti byl nucen se odhlásit. V prosinci se poprvé od zranění objevil na prestižním Kano Cupu a obsadil konečné druhé místo. Rok 2018 zahájil v únoru třetím místem na pařížském grand slamu. V březnu na pražském světovém poháru obsadil třetí místo. Na mistrovstí Evropy v izraelském Tel Avivu koncem dubna startoval jako nasazená dvojka. Ve čtvrtfinále porazil v prodloužení svého tradičního soupeře z polotěžké váhy Nizozemce Henka Grola. Později ve finále dostal do osaekomi Tamerlana Bašajeva z Ruska a vybojoval svůj první titul mistra Evropy v těžké váze nad 100 kg. V září startoval na mistrovství světa v Baku jako třetí nasazený. V přípravě ho netrápila žádná zranění, ale po silové stránce se necítil v pořádku. Do turnajem nastupoval se sníženou váhou 111 kg. V úvodním kole otočil ve svůj prospěch v závěrečné minutě zápas s Nizozemcem Henkem Grolem. V dalším kole porazil Mongola Tüvšinbajara, ve čtvrtfinále však takticky nezvládl zápas s domácím Ušangim Kokaurim. Po dvou wazari od Koukauriho spadl do oprav, ze kterých postoupil do boje o třetí místo proti Mongolu Dűrenbajarovi. Od úvodu zápasu si držel silovějšího Mongola levým úchopem od těla, ale v prodloužení chyboval a nechal se strhnout kontratechnikou na ippon. Obsadil dělené 5. místo. V říjnu si spravil náladu vítězstvím na Grand Prix v mexickém Cancúnu. Závěr sezóny se mu však nevydařil, když na prosincovém turnaji mistrů vypadl poprvé ve váze nad 100 kg v úvodním kole. Zimní turnaje nového roku 2019 vynechal a do programu světové tour naskočil začátkem dubna třetím místem na Grand Prix v turecké Antalyi. Na Evropské hry koncem června odjížděl v dobrém rozpoložení, ale v samotný soutěžní den se nepotkal s formou. Ve čtvrtfinále nestačil dobře připraveného ruského Oseta Inala Tasojeva a v souboji o třetí místo prohrál s Nizozemcem Henkem Grolem na wazari awasete ippon. V červenci se poprvé utkal s největší judistickou osobností Francouzem Teddy Rinerem, kterému po výborném výkonu podlehl až v prodloužení technikou harai-goši. Mezinárodní judistická federace jejich vzájemný zápas zveřejnila na svém YouTube kanále, což obvykle nedělá. Na mistrovství světa v japonském Tokiu odjížděl v srpnu s ambicemi do 5. místa. Mistrovství světa vynechal Francouz Teddy Riner, který se od své památné prohry s Daiki Kamiwavou v roce 2010 před japonským publikem na žádném mezinárodním turnaji neukázal. 31. srpna nastoupil v těžké váze na tatami v hale Nippon Budókan. V prvních dvou kolech porazil své soupeře svým typickým způsobem po boji na zemi držením. Ve čtvrtfinále mu dlouho vzdoroval dobře připravený Nizozemec Roy Meyer, kterého vybodoval v prodloužení třetím trestem šido. V semifinále dostal v prodloužení do držení unaveného jižního Korejce Kim Min-čonga a postoupil do finále proti domácímu Hisajoši Harasawovi. Taktikou svázené finále dostálo grády v prodloužení, kdy oba soupeři měli na svém kontě po dvou trestech. Harasawa začal ve třetí minutě prodloužení jevit známky únavy čehož využil a svým tlakem donutil rozhodčího k udělení třetího rozhodujícího trestu pro svého soupeře. Po bezchybném taktickém výkonu získal svůj první titul mistra světa v nejprestižnější těžké váze nad 100 kg.\n\nTrenér Lacina mu v jeho začátcích říkal „inteligentní monstrum“, což velmi dobře vystihuje jeho způsob boje na tatami. V zápase si dokáže i při vypjatých situacích zachovat chladnou hlavu. Soupeři dokáže vnutit své tempo boje a jen málo protivníků jej v tomto směru dokáže přemoci (přechytračit) – např. Henk Grol, Elmar Gasimov. V dětství nepatřil mezi pohybově nadané jedince – jeho první trenér Šimáček v jednom z rozhovorů uvedl, že měl problém naučit ho obyčejný kotoul. I přes tento handicap svoji juniorskou přípravu zaměřil na boj na zemi, ve kterém se postupně vypracoval mezi absolutní světovou špičku. Trenér Lacina odůvodnil soustředění se na boj na zemi obavou z nižších soupeřů, kteří se svými technikami snadno dostávali pod jeho výše umístěné těžistě. Mezi seniory však řada jeho soupeřů obranu v boji na zemi zvládá na špičkové úrovni, například na olympijských hrách v Londýně ho v tomto směru nachytal Tagir Chajbulajev. Od roku 2013 jej proto trenér Lacina nutil do technik v postoji. V tomto období výrazně zlepšíl svojí kumikatu, ve které dominuje svým ostrým levým úchopem. Jeho charakteristickou technikou se stalo o-soto-gari v kombinaci s harai-goši nebo uči-mata, kterými jeden čas předčil i své tokui-waza (osobní technika) sumi-gaeši.\n\n! colspan=\"8\"| Olympijské hry a mistrovství světa\n! Kolo\n! Výsledek\n! Bilance\n! Soupeř\n! Skóre\n! Datum\n! Turnaj\n! Místo\n! style=background:white colspan=8 |\n! style=background:white colspan=8 |\n! style=background:white colspan=8 |\n! style=background:white colspan=8 |\n! style=background:white colspan=8 |\n! style=background:white colspan=8 |\n! style=background:white colspan=8 |\n! style=background:white colspan=8 |\n! style=background:white colspan=8 |\n! style=background:white colspan=8 |\n! style=background:white colspan=8 |\n\n! colspan=\"8\"| Mistrovství Evropy / Evropské hry\n! Kolo\n! Výsledek\n! Bilance\n! Soupeř\n! Skóre\n! Datum\n! Turnaj\n! Místo\n! style=background:white colspan=8 |\n! style=background:white colspan=8 |\n! style=background:white colspan=8 |\n! style=background:white colspan=8 |\n! style=background:white colspan=8 |\n! style=background:white colspan=8 |\n! style=background:white colspan=8 |\n! style=background:white colspan=8 |\n! style=background:white colspan=8 |\n! style=background:white colspan=8 |\n\n! colspan=\"7\"| Světový pohár\n! Výsledek\n! Bilance\n! Soupeř\n! Skóre\n! Datum\n! Turnaj\n! Místo\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n! style=background:white colspan=7 |\n\nTurnaje, které se nepočítají do rankingu (žebříčku) IJF (před rokem 2009 do EJU) – turnaje bez rozdílu vah, různé mezinárodní turnaje (evropský pohár apod.), kontinentální hry, mládežnické turnaje (mistrovství světa a Evropy) a turnaje, které nespadají do kompetencí IJF (resp. MOV) – univerzitní, armádní, policejní, hasičské atd. turnaje. Mezi ostatní turnaje nejsou zahrnuty mládežnické turnaje (všechny turnaje mimo mistrovství světa a Evropy), soutěže týmů (ligové soutěže apod.) a exhibice (Judo Show Cup apod.).\n! colspan=\"7\"| Mezinárodní turnaje\n! Výsledek\n! Soupeř\n! Datum\n! Turnaj\n! Místo\n! style=background:white colspan=5 |\n! style=background:white colspan=5 |\n! style=background:white colspan=5 |\n! style=background:white colspan=5 |\n! style=background:white colspan=5 |\n! style=background:white colspan=5 |\n! style=background:white colspan=5 |\n! style=background:white colspan=5 |\n! style=background:white colspan=5 |\n! style=background:white colspan=5 |\n! style=background:white colspan=5 |\n! style=background:white colspan=5 |\n! style=background:white colspan=5 |\n! style=background:white colspan=5 |\n\n\n"}
{"id": "819721", "url": "https://cs.wikipedia.org/wiki?curid=819721", "title": "The Sims 2: Univerzita", "text": "The Sims 2: Univerzita\n\nThe Sims 2: Univerzita je první datadisk do strategické počítačové simulace života The Sims 2. Hra byla vydána 1. března 2005. Datadisk přidá nové stádium života simíka: mladý dospělý. Jakmile se simík dostane do tohoto životního období, může jít na univerzitu a získat titul, což mu umožňuje lepší finanční zisky v budoucnu.\n\nSimík nyní získává možnost přestěhování se na kolej, kde bude studovat v oborech matematika, filosofie, fyzika, politologie, psychologie, umění, biologie, Drama, ekonomie, historie a literatura. Simík zde potřebuje získávat zkušenosti, které mu pomohou ve zlepšování se.\n\nPříchodem datadisku přibylo do hry pár písniček nazpívaných v simštině:\n"}
{"id": "819723", "url": "https://cs.wikipedia.org/wiki?curid=819723", "title": "Křivošínský potok", "text": "Křivošínský potok\n\nKřivošínský potok je levostranný přítok říčky Smutné v okrese Tábor v Jihočeském kraji. Délka toku činí 4,5 km. Plocha povodí měří 5,3 km².\n\nPramení východně od osady Křivošín a vlévá se do Smutné v Jistebnici v nadmořské výšce asi 570 m. Na jeho toku se nachází několik rybníků, z nichž největší je Tisovský.\n"}
{"id": "819724", "url": "https://cs.wikipedia.org/wiki?curid=819724", "title": "Michal Sýkora (politik)", "text": "Michal Sýkora (politik)\n\nMichal Sýkora (* 5. dubna 1953 Štrba) je slovenský místní politik, bývalý předseda Združenie miest a obcí Slovenska, bývalý československý poslanec Sněmovny národů Federálního shromáždění po sametové revoluci za Komunistickou stranu Slovenska, později za Stranu demokratické levice.\n\nV roce 1972 absolvoval Střední průmyslovou školu elektrotechnickou v Liptovském Hrádku, v roce 1981 Střední ekonomickou školu v Popradu. V období let 1976–1981 působil v Okresním stavebně-montážním podniku Batizovce jako vedoucí odbytu. Od roku 1981 zastával post předsedy MNV v obci Štrba, přičemž po roce 1990 pokračoval trvale na tomto postu jako starosta.\n\nK roku 1990 se profesně uvádí jako předseda MNV, bytem Štrba.\n\nV únoru 1990 zasedl v rámci procesu kooptací do Federálního shromáždění po sametové revoluci jako poslanec za KSS do slovenské části Sněmovny národů (volební obvod č. 140 – Poprad, Východoslovenský kraj). Mandát obhájil ve volbách roku 1990 za SDĽ. Ve Federálním shromáždění setrval do října 1991, kdy na mandát rezignoval.\n\nV letech 1990–2001 byl předsedou Regionálního sdružení tatranských a podtatranských obcí (od roku 2005 jako místopředseda). Zároveň byl v letech 1991–1993 místopředsedou a pak v dlouhém období 1993–2011 předsedou Združenie miest a obcí Slovenska (od roku 2011 coby 1. místopředseda tohoto svazu). V roce 2001 mu byl udělen Pribinův kříž.\n\n"}
{"id": "819728", "url": "https://cs.wikipedia.org/wiki?curid=819728", "title": "Kulovitý váček", "text": "Kulovitý váček\n\nKulovitý váček (sacculus) je váček v labyrintu vnitřního ucha obratlovců. Jedná se o část rovnovážného (vestibulárního) aparátu, uvnitř váčku je epitel s místem zvaným „makula“ – shlukem vláskových buněk. Uvnitř váčku bývá přítomen tzv. otolit, konkrece uhličitanu vápenatého, která funguje podobně jako statolity v rovnovážných orgánech bezobratlých. Někdy (u ryb) otolit vyplňuje téměř celou dutinu váčku a jeho tvar může být používán pro určování druhů ryb. Funkcí kulovitého váčku je vnímání polohy těla, gravitace a lineárního zrychlování a zpomalování pohybu (podobně jako podobný, ale větší utriculus, tedy vejčitý váček).\n\nLidský sacculus je sférického (kulovitého) tvaru, má na délku asi 2–3 mm. Je spojen s vejčitým váčkem pomocí tzv. \"ductus utriculosaccularis\". Ve vzpřímené poloze jsou řasinky vláskových buněk v kulovitém váčku uspořádány horizontálně, což je činí vnímavějšími vůči vertikálnímu pohybu (např. při seskoku z vyvýšeného místa – řasinky se ohýbají směrem nahoru). Z vláskových buněk se signál o pohybu převádí na příslušné neurony sluchově rovnovážného nervu, jímž putují do mozku.\n"}
{"id": "819734", "url": "https://cs.wikipedia.org/wiki?curid=819734", "title": "Zemský okres Ukerská marka", "text": "Zemský okres Ukerská marka\n\nUckermark je zemský okres v severovýchodní části Braniborska. Sousedí s okresy (od jihu ve směru hodinových ručiček) Barnim a Oberhavel, dále v Meklenbursku-Předním Pomořansku kraje \"Mecklenburgische Seenplatte\" (Meklenburská jezerní plošina) a Vorpommern-Greifswald, a nakonec na východě to jsou powiaty Polický a Gryfinský. Se svými 3 058,2 km je to největší zemský okres v Německu. K 31. prosinci 2011 měl 128 174 obyvatel. Je pojmenován podle historické oblasti Ukerská marka, jejímž tradičním sídlem je Prenzlau, stejně jako dnešního zemského okresu.\n"}
{"id": "819738", "url": "https://cs.wikipedia.org/wiki?curid=819738", "title": "Gareth Edwards", "text": "Gareth Edwards\n\nGareth Owen Edwards (* 12. července 1947) je bývalý velšský ragbista. V roce 2003 ho časopis \"Rugby World\" zvolil největším hráčem ragby všech dob. Roku 1997 byl jedním z patnácti hráčů historie, kteří byli uvedeni do nově vzniklé Mezinárodní ragbyové síně slávy (\"International Rugby Hall of Fame\"). V roce 2001 byl zvolen největším ragbistou Walesu všech dob v anketě uspořádané Asociací bývalých velšských hráčů ragby (\"Welsh Rugby Former International Players' Association\") a agenturou \"First Press Events company\". Po celou svou kariéru, v letech 1966–1978, hrál za Cardiff RFC. Za velšský národní tým sehrál 53 zápasů a zaznamenal 88 bodů. Dnes je sportovním komentátorem britské televize BBC a velšské S4C.\n\n"}
{"id": "819742", "url": "https://cs.wikipedia.org/wiki?curid=819742", "title": "Lukáš Tomek", "text": "Lukáš Tomek\n\nLukáš Tomek je český sportovní novinář a šéfredaktor deníku Sport.\n\nZároveň stojí v čele webové stránky www.isport.cz a vede i Sport Magazín, Nedělní Sport a fotbalový měsíčník Sport Góóól.\nSportovní publicistice se věnuje už od roku 1993, kdy ještě studoval na Pedagogické fakultě UK v Praze. Poté nastoupil do sportovní redakce Lidových novin, kterou od roku 1999 vedl. Jeho doménou byl především lední hokej a tenis. V roce 2004 se stal zástupcem šéfredaktora deníku Sport, od května 2009 pak jeho šéfredaktorem.\n\nPod jeho vedením vznikl v roce 2011 první integrovaný sportovní newsroom v České republice, který kontinuálně připravuje obsah pro deník, nedělník, sportovní magazíny, webový portál i aplikace. Od roku 2014 také unikátně zpracovává videoobsah z nejvyšší fotbalové soutěže.\n\n"}
{"id": "819743", "url": "https://cs.wikipedia.org/wiki?curid=819743", "title": "Third Man Records", "text": "Third Man Records\n\nThird Man Records je nezávislé hudební vydavatelství, které v roce 2001 založil Jack White. Od roku 2009 sídlí v Nashvillu. Mimo Whitea, který pod touto značkou vydal své sólové album \"Blunderbuss\", zde svá alba vydali například i Loretta Lynn a Wanda Jackson.\n\n"}
{"id": "819749", "url": "https://cs.wikipedia.org/wiki?curid=819749", "title": "Kostel svatého Vavřince (Jilemnice)", "text": "Kostel svatého Vavřince (Jilemnice)\n\nŘímskokatolický kostel svatého Vavřince v Jilemnici je jednolodní barokní chrámová stavba, s pravoúhle zakončeným presbyteriem a dvěma bočními sakristiemi, s jednou hranolovou věží na západním průčelí a s jednoduchými omítkami. Je chráněn jako kulturní památka České republiky.\n\nUrčitou technickou a stavební raritou je půdorysné členění: věž není od lodi uvnitř stavebně oddělena, interiér tak v podstatě tvoří jeden celek dělený pouze na výšku. Vstup na vnitřní ochoz (kůr) s varhany je možný ze severní strany pouze zvenku, kdežto schodiště na jižní straně funguje jako přístup z lodi kostela.\n\nKromě bohoslužeb slouží kostel od roku 1990 také pro koncerty duchovní hudby.\n\nKostel stejného zasvěcení stával v místech dnešního \"Kostelního náměstí\" pravděpodobně již ve 14. století a podle dochovaného panoramatu města mohlo jít o zděnou stavbu se dvěma věžemi. Počátkem 18. století už ale kapacitně nepostačoval.\n\nZákladní kámen dnešního kostela byl položen 10. srpna 1729. Projektantem rozměrného barokního chrámu byl Jan Jiří Aichbauer mladší (1680–1737) nevlastní bratr K. I. Dientzenhofera. Naprostá většina materiálu na stavbu pocházela z blízkého okolí, kámen se dokonce lámal ve vzdálenosti cca 400 m pod tehdejším kostelem Povýšení sv. Kříže, naopak plech se vozil až z Prahy. Na stavbě pracovala řada místních řemeslníků, ale např. tepané kování vnějších dveří je dílem zámečníka z Kartouz.\n\nHrubá stavba byla dokončena v roce 1735, kompletní výzdoba pak o rok později. Celkové náklady stavby (bez vnitřního vybavení) dosáhly 13.836 zlatých a 30 krejcarů.\n\nInteriér kostela se dochoval včetně velké části původního mobiliáře:\n\nVarhany nejsou, až na prospekt, původní. Originál z doby dokončení kostela sice roku 1848 opravil a vyzdobil novopacký sochař Jan Sucharda, ale roku 1891 byl původní stroj (s 20 rejstříky) až na drobnosti vyměněn za zcela nový s 16 rejstříky (Kobrle, Lomnice nad Popelkou), r. 1929 doplněn o další tři (Mölzer, Kutná Hora) a r. 1934 o další čtyři (Ženatý&Kunt, Lomnice nad Popelkou).\n\nNejstarším zvonem v kostele je umíráček z r. 1839, který je znovu zavěšen v sanktusové věžičce nad presbytářem od listopadu 2012. Z původních zvonů v hlavní věži se nedochoval žádný, padly za oběť třem požárům a dvěma válečným rekvizicím. Současné zvony (sv. Vavřinec, 900 kg; Panny Marie, 490 kg; sv. Václav, 340 kg) odlila zvonařská firma Dytrychů z Brodku u Přerova v roce 1975.\n\nZvonovou hranici, na které jsou zvony zavěšeny, dokončili tesařský mistr Josef Rosenberg se čtyřmi tovaryši 3. 5. 1839, ve 20. století se podařilo instalovat i motorový pohon. Kostelní zvony tak každý den po dobu pěti minut vyzvánějí poledne.\n\nVnější podoba chrámu se však několikrát změnila, při požárech města (1788, 1803 a 1888) vždy shořelo zastřešení a tak dnes nenajdeme ani barokně nadýchané valbové střechy na lodi, ani „aichbauerovskou“ helmici na věži. Jednoduchá sedlová střecha nad lodí (zakrývající jedno věžní „oko“ ve směru do města) je typickým znakem kostela už od roku 1868, kdy byla pokryta břidlicí. Prosté tvary střech dokonce vedly k domněnce, že je kostel nedostavěný, a tak roku 1909 zpracoval místní architekt Jan Vejrych studii „dostavby“ chrámu, zahrnující mj. značné zvýšení věže a její osazení mohutným hodinovým ciferníkem.\n\nZchátralost vedla v roce 1940 k další rekonstrukci. Jednak byla střecha lodi pokryta eternitem, ale hlavní zásah prodělala věž s poškozenou statikou: aby se snížilo pnutí zdiva, byly strženy vnitřní klenby nad zvonicí, zřízeny ploché stropy a věnec věže byl stažen ocelovými pruty. Zhruba dva metry vysoký meziprostor pod zvonicí (nad západním vchodem) je od té doby rumištěm.\n\nV letech 1992–94 byl kostel opět opraven, střecha lodi byla pokryta asfaltovým šindelem a byly kompletně vyměněny všechny vnější omítky (na severní straně dokonce 2× během jednoho roku). Původně šedobéžový vzhled se od té změnil na žluto-červenou kombinaci, zářící do daleka. Od té doby kostel prochází průběžnými drobnými opravami: například v červenci 2012 byly vyměněny kříž a makovice na špici hlavní věže a kostel tak opět dostal důstojné zakončení věže (původní makovice a kříž se zřítily v 70. letech 20. století, tehdy byly nahrazeny narychlo připravenou sestavou o pětinové výšce. Dnešní stav už je věrnou kopií originálu).\n\n"}
{"id": "819752", "url": "https://cs.wikipedia.org/wiki?curid=819752", "title": "Libín (rozhledna)", "text": "Libín (rozhledna)\n\nRozhledna Libín (dříve též \"Kronprinz-Rudolf-Turm\") je 27 metrů vysoká kamenná rozhledna na vrcholu hory Libín (1096 m) v Šumavském podhůří nad městem Prachatice. V blízkosti rozhledny stojí rovněž horská chata a telekomunikační věž.\n\nRoku 1880 byl založen Šumavský klub turistů, patřící k Rakouskému turistickému klubu. Byli v něm hlavně Němci bydlící v Prachaticích a okolí. V lednu roku 1881 se konala první výroční schůze při níž vedení rozhodlo, že postaví rozhlednu na Libíně. Pro stavbu byl schválen návrh vídeňského architekta Vyskočila. Výslednou peněžní částku se nakonec podařilo složit z různých zdrojů – od členských příspěvků po dary bohatých příznivců klubu. Po dvou letech stavby se pak rozhledna dočkala slavnostního otevření 16. září 1883.\n\nRoku 1935 dostal rozhlednu do správy Klub československých turistů. Ten uvažoval o zastřešení a prosklení vyhlídkové terasy, ale z toho kvůli válce sešlo. Až roku 1994 byla rozhledna opravena a natřena a tak slouží dodnes.\n\nRozhledna má válcovitý tvar a výšku 27 m.\n\nZ rozhledny lze spatřit město Prachatice a velkou část Šumavy, dále lze dohlédnout na Novohradské hory, Českobudějovickou pánev a také horu Kleť s rozhlednou a vysílačem. Je vidět i na Písecko, Strakonicko a Brdskou vrchovinu. Za dobré viditelnosti je možné dohlédnout dokonce i na Alpy.\n\n\n"}
{"id": "819753", "url": "https://cs.wikipedia.org/wiki?curid=819753", "title": "Stefano Lorenzini", "text": "Stefano Lorenzini\n\nStefano Lorenzini (narozený 1652, Florencie, Itálie – ?) byl italský lékař a námořní badatel. Studoval medicínu v Pise a chirurgii v nemocnici Sv. Florence Maria Nuova, pod vedením Francesca Rediho, Nielse Stensena, Johna Fynche a dalších významných učenců. Později upadl do nemilosti vévody Cosima III de' Medici, který jej dal uvěznit společně s jeho bratrem Lorenzem Lorenzini, slavným matematikem.\n\nJeho pozorování na žralocích Osservazioni intorno alle torpedini, zveřejněné ve Florencii v roce 1678, nabízí mimořádně rozsáhlou studii zvířecí anatomie a fyziologie, založené na nové mechanistické a korpuskulární perspektivě uplatňované při studiu živočichů. Jeho nejslavnější objevem jsou tzv. Lorenziniho ampule, speciální smyslové orgány u žraloků a rejnoků, které jsou umístěny v přední části hlavy a vytvářejí síť kanálků naplněných gelem.\n"}
{"id": "819757", "url": "https://cs.wikipedia.org/wiki?curid=819757", "title": "Ambiorix", "text": "Ambiorix\n\nAmbiorix ( - 53 př. n. l.) byl společně s Cativolcem galským vůdcem kmene Eburonů, který proslul zejména odbojem proti římským legiím Julia Caesara. \n\nSpolu s Cativolcem v roce 54 př. n. l. povstal v období galských válek proti římským legiím vedených Tituriem Sabinem, Luciem Cottou, Titem Labienem a Tulliem Cicerem, které zimovaly v severní Galii, během návratu z druhé Caesarovy výpravy do Británie. Lstí spolu s Cativolcem vylákali římské vojáky z opevněného tábora a v bitvě u Atuatuca Římany porazili. V bitvě byli zabití i legáti Titurius Sabinus, Lucius Cotta. Následující rok se na území Eburonů vydal Julius Caesar, aby pomstil porážku svých legií. Eburony téměř vyvraždil, vypálil vesnice, pobil dobytek a zničil úrodu. Cativolcus i Ambiorix se snažili před římskými nájezdy uniknout. Cativolcus nakonec spáchal sebevraždu, když se otrávil šťávou z tisu. Ambiorix unikl přes řeku Rýn do Germánie, kde zmizel beze stopy.Souboj s Ambiorigem a Cativolcem popsal Julius Caesar ve svých Zápiscích o válce galské. \n\nV 19. století, zejména po roce 1830, kdy Belgie získala nezávislost, se Ambiorix stal belgickým národním hrdinou, neboť ve starověku kmeny vedené Ambiorikem pobývaly zejména na území dnešní Belgie a také proto, že Caesar tyto kmeny označil za nejstatečnější galské kmeny ze všech (\"\"Horum omnium fortissimi sunt Belgae\"\"). Velkou roli pro vytvoření romantického mýtu o Ambiorikovi sehrála báseň Jana Noleta de Brauwere van Steelanda z roku 1841. V Belgii jeho jméno dnes nese mnoho institucí, firem, zejména hotelů, barů a stánků s rychlým občerstvením. Byl vytvořen i komiks Ambionix, který popisuje Ambiorikovu cestu do 20. století strojem času.\n\n"}
{"id": "819759", "url": "https://cs.wikipedia.org/wiki?curid=819759", "title": "Vejčitý váček", "text": "Vejčitý váček\n\nVejčitý váček (utriculus) je váček v labyrintu vnitřního ucha obratlovců. Jedná se o část rovnovážného (vestibulárního) aparátu, uvnitř váčku je epitel s místem zvaným „makula“ – shlukem vláskových buněk. Uvnitř váčku bývá přítomen tzv. otolit, konkrece uhličitanu vápenatého, která funguje podobně jako statolity v rovnovážných orgánech bezobratlých. Funkcí vejčitého váčku je vnímání polohy těla, gravitace a lineárního zrychlování a zpomalování pohybu (podobně jako u podobného, ale menšího sacculu, tedy kulovitého váčku).\n\nLidský utriculus je oválného tvaru, má na délku asi 2,5–3,5 mm a je uložen v dutině vestibula. Je spojen s kulovitým váčkem pomocí tzv. \"ductus utriculosaccularis\". Ve vzpřímené poloze jsou řasinky vláskových buněk v kulovitém váčku uspořádány vertikálně, což je činí poněkud vnímavějšími vůči horizontálnímu pohybu (např. při rozběhu – řasinky se ohýbají směrem vzad, proti směru pohybu). Z vláskových buněk se signál o pohybu převádí na příslušné neurony sluchově rovnovážného nervu, jímž putují do mozku.\n"}
{"id": "819761", "url": "https://cs.wikipedia.org/wiki?curid=819761", "title": "Jan Vejrych", "text": "Jan Vejrych\n\nJan Vejrych (6. června 1856 Horní Branná – 24. června 1926 Dobrá Voda u Příbrami) byl český architekt spjatý s obdobím novorenesance přelomu 19. a 20. století. \n\nByl autorem novostaveb i přestaveb veřejných i soukromých budov v eklektickém neorenesančním stylu, pro který jsou typickými prvky polygonální či dlátkové věže, sgrafita a plastické výzdoby (včetně lunet), později i s prvky secese. Pochopitelně se nezabýval jen celkovými návrhy budov, ale cizeloval i detaily včetně kování nebo mobiliáře uvnitř i vně budov. Jeho zdobné návrhy se však zřejmě často rozcházely s představami nebo možnostmi investorů, takže se realizace dočkala jen část jeho návrhů.\n\nVejrychovi rodiče Jan a Bedřiška (rozená Mejvaldová) pocházeli z Horní Branné, do manželství vstoupili roku 1851 a šlo tehdy o nepříliš zámožnou rolnickou rodinu. Syn Jan se jim narodil po pěti letech manželství. Projevoval studijní talent, a proto mu rodiče chtěli dopřát i lepší školy. Po vychození obecné školy (od května 1862 do října 1867) na radu místního faráře p. Kozáka jej v roce 1868 poslali vystudovat nižší reálné gymnázium v Jičíně a odtud Vejrych přestoupil na vyšší reálné gymnázium v Hradci Králové, kde roku 1874 úspěšně absolvoval maturitní zkouškou. \n\nPo maturitě se Vejrych zapsal na obor vodního a silničního stavitelství Českého polytechnického ústavu v Praze, ovšem po ukončení druhého ročníku musel studium v roce 1876 z finančních i zdravotních důvodů přerušit a odešel do firmy stavitele Troníčka, kde nejprve pracoval v kanceláři a poté na vlastní žádost jako zedník, po krátké době i ve funkci políra. Po roce praxe se souběžně se zaměstnáním vrátil na studia, tentokrát do oboru pozemního stavitelství se zaměřením na architekturu. Studium uzavřel roku 1880 s prospěchem výtečným.\n\nPočátkem roku 1881 získal Vejrych místo v inženýrské a architektonické kanceláři Achille Wolfa, díky které mohl spolupracovat na řadě projektů a soutěží a seznámit se s řadou rozhodujících lidí ze stavitelského oboru. První významnou prací se stala dokumentace jednak pro radnici ve Vamberku (nerealizováno), jednak pro nájemní dům knihkupce Antonína Reinwarta v pražské Vodičkově ulici, kteroužto stavbu pak také samostatně vedl (dnes č. 25, se sochou pěvce Lumíra v 1. patře). Poté se Vejrych účastnil několika architektonických konkursů, přičemž jeho návrh nové tkalcovské školy a radnice v Jilemnici z roku 1884 byl dokonce hodnocen jako nejlepší ze čtrnácti zaslaných návrhů a Vejrych za něj obdržel odměnu 200 zlatých, v době tehdejší hospodářské krize však návrh nebyl realizován.\n\nV roce 1886 vypracoval Vejrych pro rodnou Horní Brannou projekt základní školy, která byla dostavěna a otevřena roku 1888. Jde o střízlivě pojatou stavbu v antickém, poměrně strohém stylu, který se pak u něho již neopakoval. V letech 1886 až 1888 totiž Vejrych, který v tu dobu měl manželku Janu a dvě dcery, podnikl dvě studijní cesty po Itálii, hrazené ze stipendia 2×1000 zlatých od města Prahy (v této době pobíral vlastní samostatný plat 50 zlatých měsíčně). Zevrubné studium české a italské renesance se promítlo i do výrazné zdobnosti jeho pozdějších projektů.\n\nRoku 1888 si Vejrych otevřel vlastní projekční kancelář se sídlem v Praze, Krakovská ulice 25. Pracoval zpočátku spíše na menších projektech, jako byla například zmíněná hornobrannská škola nebo tři pavilony na Jubilejní zemské výstavě z roku 1890. Zanedlouho získal rakousko-uherský patent na obklady stěn ze šamotových cihel a dlaždic, jimiž bylo možno napodobovat cihelné a kamenné obklady, popřípadě i freskovou a sgrafitovou výzdobu. \n\nRoku 1893 získal Vejrych oprávnění samostatného stavitele a začalo jeho nejplodnější desetiletí (i když nutno podotknout, že i tehdy řada jeho projektů zůstala pouze na papíře). Hned následujícího roku se jeho architektonická kancelář přestěhovala (patrně z nostalgických i reprezentačních důvodů) do dříve zmíněného domu ve Vodičkově ulici 25. Většinu projektů však i nadále realizoval mimo Prahu, zejména v podkrkonošské oblasti (Jilemnice, Semily), východních Čechách (Lázně Bělohrad, Pardubice, Nový Bydžov) a středních Čechách (Kladno, Kolín, Slaný), dokázal však i vyrazit za hranice českého království (Maribor). Velkou část jeho tvorby tehdy tvořily i sakrální stavby, tedy návrhy novostaveb i přestaveb hrobek, kaplí, kostelů atd. Angažoval se v přípravě pavilonů pro Národopisnou výstavu českoslovanskou (1895) a Výstavu architektury a inženýrství (1898). V rámci likvidace staropražské zástavby se manželé Vejrychovi stali roku 1901 majiteli části pozemků kolem tehdejší Mikulášské (dnes Pařížské) třídy, kde Vejrych vystavěl domy čp. 66 (Josefov) a 1076 (Staré Město), kam později přestěhoval jak svoji kancelář, tak úřední bydliště. \n\nRoku 1908 byl Vejrychovi udělen titul stavebního rady, roku 1909 se stal členem zkušební komise pro státní zkoušky z architektury a roku 1912 získal za svou rozsáhlou a kvalitní tvorbu čestný doktorát – titul doktora technických věd. V těchto časech však už jeho profesní kariéra vcelku rychle uhasíná, od práce ho pak zcela odstřihla první světová válka a následný republikánský odklon od předválečné zdobnosti ve prospěch prvorepublikové strohosti a nastupujícího kubismu. Zřejmě jeho posledním projektem se tak stává (nerealizovaná) rekonstrukce karlínské Invalidovny z roku 1920.\n\nArchitekt Jan Vejrych zesnul roku 1926 krátce po svých 70. narozeninách, manželka Jana zemřela roku 1935. Osudy jejich tří dcer (Marie, Alice a Olgy) nejsou známé. \n\nArchitekt Dvořák uvádí, že Jan Vejrych byl „\"Neobyčejně pilný a výtvarně nadaný architekt, znalec historického dědictví. … Vejrychova tvorba je značně rozsáhlá a mnohotvárná. Byl typickým, avšak výtvarně značně kultivovaným eklektikem. Jeho rané stavby byly ovlivněny tvorbou A. Wiehla. Později na svých stavbách využívá kromě forem české renesance i tvarosloví gotické a posléze samozřejmě secesní. Jeho mnohé stavby (jako např. v Praze Hotel Paříž a domy v Pařížské ulici) asi docení teprve budoucnost.\"“\n\n\n\"Poznámka: Jan Uhlík v rámci své diplomové práce z roku 2013 dohledal 121 projektů, návrhů a skic, u kterých je Vejrych autorem nebo spoluautorem. V galerii se nalézá jen část z nich.\"\n\n"}
{"id": "819762", "url": "https://cs.wikipedia.org/wiki?curid=819762", "title": "Kanton Blangy-sur-Bresle", "text": "Kanton Blangy-sur-Bresle\n\nKanton Blangy-sur-Bresle (fr. \"Canton de Blangy-sur-Bresle\") je francouzský kanton v departementu Seine-Maritime v regionu Horní Normandie. Skládá se ze 19 obcí.\n\n"}
{"id": "819763", "url": "https://cs.wikipedia.org/wiki?curid=819763", "title": "Židovský hřbitov ve Větrném Jeníkově", "text": "Židovský hřbitov ve Větrném Jeníkově\n\nŽidovský hřbitov ve Větrném Jeníkově založený zřejmě v 1. polovině 17. století se nachází asi 1,5 km jižně od městysu, mezi poli v remízku u Jiřinského potoka, asi 400 m za Mlýnským rybníkem.\n\nNa ploše 943 m se do dnešních dní dochovalo asi 250 náhrobků, nejstarší z nich pochází z roku 1652. Využíván byl i židovskými obyvateli z okolí městysu. Uprostřed ohradní zdi na západě areálu se nacházejí zbytky průchozí márnice. Hřbitov je volně přístupný i přes pobořenou zeď.\n\nZdejší židovská komunita vznikla kolem poloviny 15. století z vyhnaných jihlavských židů a přestala existovat již ve třicátých letech 20. století. Podle místní kroniky býval hrobníkem vždy mlynář z Dolního mlýnu, který leží v sousedství.\n\n"}
{"id": "819764", "url": "https://cs.wikipedia.org/wiki?curid=819764", "title": "Okupace (právo)", "text": "Okupace (právo)\n\nOkupace v právu označuje originární způsob nabytí vlastnictví přivlastněním věci ničí nebo volně žijících zvířat. Český občanský zákoník tento způsob přivlastnění umožňuje v ustanoveních § 1045–1050.\n\nS právem okupace je příbuzné právo obecného užívání, které zaručuje každému možnost běžnými způsoby užívat krajinu, les, pozemní komunikace, povrchové vody atd. Zásadní rozdíl však spočívá v tom, že uživatel nenabývá vlastnictví užívané věci.\n\nPrávo okupace se objevilo už v římském právu. Jeho zásady převzal i obecný zákoník občanský, jehož ustanovení § 380–402 umožňovaly okupaci volně žijících zvířat, opuštěných věcí, náhodně nalezeného pokladu a také válečné kořisti.\n\nJeště český občanský zákoník z roku 1950 umožňoval ve svém § 119 okupaci věcí nepatrné hodnoty, ale další občanský zákoník z roku 1964, platný až do konce roku 2013, už pojem \"okupace\" neznal. Bylo uznáváno jen nabytí vlastnictví obdobné okupaci podle zvláštních zákonů, např. lovem, rybolovem, sběrem klestí a lesních plodů atd. Tato koncepce vycházela z toho, že české právo na rozdíl od práva římského neznalo také pojem \"derelikce\" (opuštění věci), každý pozemek byl v nepřetržitém vlastnictví, opuštěná movitá věc propadala státu nebo obci. Avšak volně žijící živočichové, volně rostoucí rostliny a některé další přírodní zdroje byli částečně v obdobném postavení věci ničí. \n"}
{"id": "819767", "url": "https://cs.wikipedia.org/wiki?curid=819767", "title": "Schodišťový prostor", "text": "Schodišťový prostor\n\nSchodišťový prostor je prostor, ve kterém je umístěno schodiště. Schodišťový prostor by měl být spolu se stropem nad ním nehořlavý. Měl by být osvětlen denním světlem a umělým světlem pro pohyb ve tmě.\n\n"}
{"id": "819768", "url": "https://cs.wikipedia.org/wiki?curid=819768", "title": "Sudkův Důl (tvrz)", "text": "Sudkův Důl (tvrz)\n\nTvrz Sudkův Důl leží ve stejnojmenné vesnici, která je částí obce Obrataň v okrese Pelhřimov. Nachází se asi dva kilometry na jihozápad od Obrataně. Je chráněna jako kulturní památka.\n\nLidé, které lze považovat za držitele šlechtického sídla ve vesnici Dol, jsou zmiňováni dvěma písemnými zmínkami v letech 1408 a 1475 (ve druhém případě je to Jan Sudek z Dolu, po kterém byla vesnice uměle přejmenována v 19. století). Tento Jan Sudek mohl být případně stavebníkem dochované tvrze, protože její dosavadní datování (podle srovnání s jinými objekty) je pozdně gotické, do druhé poloviny 15. století nebo spíše až do přelomu 15. a 16. století, tedy kolem roku 1500. Spolehlivě je zdejší sídlo s dvorem písemně zmíněno až k roku 1535, přičemž jeho šlechtická funkce nebyla příliš dlouhá: už po sto letech, v průběhu třicetileté války, byla bývalá tvrz součástí sice největší, ale selské usedlosti. Její majitelé se jmenovali, jistě podle své příslušnosti k největšímu dvoru, Dvořákovi, přičemž tento rod držel usedlost více než 350 let, do roku 1998.\n\nNěkdejší tvrz byla v selské usedlosti upravena, jako v řadě jiných podobných případů, na sýpku, což se ale dělo způsobem ke staré stavbě relativně ohleduplným. Z objektu bylo sice odstraněno to, co bylo příliš spjato s někdejším obytným využitím, ale tím celá adaptace v zásadě skončila. Po vytrhaných dřevěných částech zbyly alespoň jejich čitelné otisky, takže někdejší členění tvrze, její stavební výbava a způsob bydlení patří k nejlépe srozumitelným svého druhu v Čechách (pokud by byla tvrz součástí dále existujícího šlechtického sídla, postupně přestavovaného, zbylo by z její původní stavby a vybavení podstatně méně).\n\nStavba má jednoduchý obdélný půdorys o vnitřních rozměrech cca 5 × 10 m ve třech podlažích, tedy s mírně věžovým charakterem. Stavební utváření objektu je velmi prosté – z lomového kamene na vápennou maltu bylo vytvořeno nejen zdivo, ale i ostění otvorů: vstupní portál je jednoduchý půlkruhový, vybavený pochvou pro zasouvací závoru, okna jsou většinou štěrbinová, s nikami segmentově zaklenutými nebo prostě přeloženými plochými kameny. Přízemí mělo zřejmě spíše hospodářský charakter – sestupovalo se tu do nevelkého sklepa a dochovala se tu z větší části původní jednoduchá konstrukce stropu z hrubě tesaných dubových trámů. Vyměněné jsou jen dva trámy mezi vstupem a komorou vlevo, což se pozná podle odstraněné původní omítky, která se jinak k čelům trámů přimyká. Komora, zajímavým způsobem vyvýšená nad terén, je zřejmě součástí mladších úprav na sýpku, protože v její dřevěné konstrukci jsou druhotně použité části se stopami odlišné původní funkce (např. pruhy na deskách oddělující stěny znamenají jejich původní funkci ve stropním záklopu). Schody do prvního patra mají starobylou konstrukci s trámovými schodnicemi a stupni z nakoso půlených trámů, přibíjených dřevěnými kolíky. V obou schodnicích jsou ale dlaby po starším odlišném použití.\n\nJádrem někdejšího obytného využití tvrze bylo první patro, rozdělené kdysi na dva prostory. První měl charakter vstupní síně, do které ústily schody z přízemí a pokračovaly další schody do patra (opět se stejnou starou konstrukcí). Větší polovinu patra zaujímal nejdůležitější prostor – celoročně obytná, vytápěná světnice. Po její později vytrhané dřevěné konstrukci se dochovaly na vnitřním líci zdiva zřetelné otisky, které objasňují jak její charakter, tak postup stavby: nad stropem přízemí zedníci přepustili místo tesařům, kteří sesadili roubenou místnost, a tu pak zedníci obezdili. Světnice měla pět nevelkých oken, před nimiž byly ve. zdivu typické ven rozevřené špalety (tři z těchto oken byla později zazděna). Vnitřní roubení bylo provedeno z nehraněných kuláčů, takže vnitřní charakter místnosti byl obdobný jako u světnic selských roubených domů. Původní dřevěná konstrukce byla odstraněna včetně stropu a mladší původ stropních trámů nad bývalou světnicí je dobře patrný. Stalo se to možná až roku 1830 podle letopočtu, který je napsán na jednom z těchto trámů. Velmi dobře čitelný je i způsob vytápění roubené světnice. Byl nepřímý - tedy z kuchyně v přilehlém koutu sousedící síně (proti schodům do patra), kde se na stěně a dvou stropních trámech dochovaly zřetelné otisky předchůdce dnešních komínů - širokého dole otevřeného dymníku.\n\nVlevo od drobného okna je podle rozhraní neomítnutého zdiva dobře čitelný jeho obrys, a nad oknem na trámech se dochovaly (kromě zadehtování kouřem) otvory a kolíčky spolehlivě dokládající, že konstrukce dymníku byla dřevěná, chráněná hliněnou mazaninou. Pod dymníkem musela být ve stěně světnice obvyklá sestava otvorů pro kachlová kamna - větší přikládací otvor a nad ním menší otvor pro odvod dýmu. Okno přímo nad topeništěm tu bylo kvůli světlu a také kvůli přístupu vzduchu, potřebného pro vytápěcí provoz. Kamna v přilehlém koutu světnice byla z keramických kachlů, jejichž střepy byly nalezeny při úklidu přízemí. Podle nalezeného zbytku byla ukončena římsou s motivem cimbuří (a bezpochyby byla obvyklým způsobem doplněna rohovou lavicí). Celé druhé patro zaujímal jeden nečleněný prostor jakéhosi sálu, jehož využití bylo ale omezené na teplejší část roku. Nebylo tu žádné vytápěcí zařízení, ale malé přihřívání snad obstaralo těleso dymníku, které tudy procházelo z prvního patra. Dochoval se tu po něm otisk resp. neomítnutý pruh na stěně, který opět názorně dokládá postup stavby – dymník byl hotov dříve, než zedníci zakončili svou práci vnitřní omítkou. V této neomítnuté ploše je možné spatřit mezi kameny ve zdivu i velký kvádr strusky, který zřejmě dokládá v místě existenci nějakého staršího výrobního zařízení. V sousedním koutu sálu je na stěně otisk někdejších schodů do podkroví, které byly opět téhož typu jako obě dochovaná schodiště. Konstrukce stropu a krovu je až z počátku 20. století, s druhotně užitými původními prvky - jsou tu tři staré dubové trámy s odříznutými konci, z nichž jeden (podle stejných stop jako o patro níže) opět souvisel s konstrukcí dymníku.\n\nDalší menší prvky původní konstrukce krovu byly použity jako podložky na koruně zdiva, které bylo oproti středověkému stavu o něco sníženo. Původní krov byl podobného tvaru a o něco strmější – jeho podoba je ještě zachycena na několika fotografiích. Na stěnách jsou téměř v celém rozsahu dochovány původní pozdně gotické omítky. Nejzajímavějším prvkem sálu je útvar okna v čelní jihovýchodní stěně, vybavený typickými středověkými sedátky dosud s autentickými, byť poškozenými dřevěnými deskami. Také trámková zárubeň okna, osazená ve vnějším líci stěny, je zřejmě středověká, pravděpodobně jediná svého druhu v Čechách. Podle dlabů a vrtaných děr pro spojovací kolíky v ní chybí pevný dělící kříž, jehož větší část byla druhotně osazena jako mladší zárubeň v menším okně vpravo. Na stěně mezi oběma okny je na stěně rytá neumělá kresba tří postav vojáků s výraznými vysokými čepicemi, provedená asi v 18. století.\n\nV roce 2016 získala tvrz v Sudkově Dole zvláštní cenu ředitelky Národního památkového ústavu v rámci soutěže Patrimonium pro futuro za obnovu středověkých omítek a výměnu střešní krytiny.\n\nTvrz Sudkův Důl je návštěvníkům přístupná zdarma po předchozí domluvě.\n\nV roce 2016 byl objekt stáje z roku 1867 přeměněn na ciderii (sklep, kde fermentuje a zraje cider). Konverze proběhla pod odborným dohledem orgánu státní památkové péče tak, aby veškeré úpravy související s novým využitím objektu byly reverzibilní a nesnižovaly stávající architektonicko-historické hodnoty budovy. Tvrzi v Sudkově Dole byl touto konverzí po desetiletích znovu vrácen její hospodářský rozměr.\n\n"}
{"id": "819770", "url": "https://cs.wikipedia.org/wiki?curid=819770", "title": "Pozemní stavitelství", "text": "Pozemní stavitelství\n\nPozemní stavitelství je studijní obor, který se vyučuje na středních a vysokých školách. Předmět je soustředěn na výchovu budoucích stavebních techniků. Tento předmět má studentům osvětlit problematiku navrhování a provádění stavebních konstrukcí. Dále se tento předmět věnuje typologii občanských staveb, typologii bytových staveb, technickému zařízení budov, strojnímu vybavení budov, dokončovacím pracím, zásadám požární ochrany a civilní ochrany.\n"}
{"id": "819772", "url": "https://cs.wikipedia.org/wiki?curid=819772", "title": "Dáud Radžha", "text": "Dáud Radžha\n\nDáud Radžha ( , 1947 Damašek – 18. července 2012 tamtéž) byl syrský voják a politik, náčelník generálního štábu Syrské armády v letech 2009 až 2011 a syrský ministr obrany v době vlády prezidenta Bašára al-Asada, od 8. srpna 2011 až do své smrti. Zahynul při bombovém útoku v Damašku v době Syrské revoluce spolu se svým náměstkem Ásifem Šaukatem.\n\nRadžha byl členem Řecké pravoslavné církve. Vystudoval vojenskou akademii, kde se soustředil na dělostřelectvo. Studium ukončil roku 1967. Od roku 1998 byl generálporučíkem, od roku 2005 generálem.\n"}
{"id": "819774", "url": "https://cs.wikipedia.org/wiki?curid=819774", "title": "Schodišťová zeď", "text": "Schodišťová zeď\n\nSchodišťová zeď je zeď, která vymezuje schodišťový prostor po jeho obvodu. Tato zeď nese schodišťovou konstrukci a zároveň může sloužit i jako zábradlí bránící pádu.\n\n"}
{"id": "819776", "url": "https://cs.wikipedia.org/wiki?curid=819776", "title": "Zlatý puk (Norsko)", "text": "Zlatý puk (Norsko)\n\nZlatý puk (v norském originále Gullpucken) je ocenění pro nejlepšího ledního hokejistu Norska. Cenu uděluje Norská federace ledního hokeje. Poprvé byla zavedena v roce 1959, v některých letech udělena nebyla. \n"}
{"id": "819777", "url": "https://cs.wikipedia.org/wiki?curid=819777", "title": "Thomas Gann", "text": "Thomas Gann\n\nThomas William Francis Gann (13. května 1867, Murrisk Abbey, hrabství Mayo, Irsko – 24. února 1938 Londýn) byl irský lékař a amatérský archeolog zkoumající mayskou civilizaci.\n\nThomas Gann se narodil jako syn Williama Ganna z Whitstablu a Rosy Garvey z Murrisk Abbey. Vyrostl ve Whitstablu, kde jeho rodiče patřili ke společenské smetánce. (Somerset Maugham pojmenoval hrdinku knihy \"Cakes and Ale\" Rosie Gann). Studoval medicínu v Middlesexu.\n\nV roce 1894 byl dosazen jako lékařský důstojník do Britského Hondurasu, kde strávil asi 25 let. Brzy se začal zajímat o místní mayské ruiny, které byly v té době ještě velmi málo zdokumentovány.\n\nZa svými průzkumy cestoval i do Yucatánu.\n\nGann objevil řadu lokalit jako Lubaantun, Ichpaatun a Tzibanche. Publikoval první detailní popisy ruin Xunantunich a Lamanai. Uskutečnil prvotní průzkum v Santa Ritě, Louisville a Cobě. V Tulumu zdokumentoval stavby přehlédnuté předchozími průzkumníky. Našel zde i chrám s předkolumbovskou soškou bůžka.\n\nPřednášel také na liverpoolské univerzitě.\n\nO svých cestách a výzkumech napsal několik knih. Do důchodu odešel v roce 1923.\n"}
{"id": "819778", "url": "https://cs.wikipedia.org/wiki?curid=819778", "title": "Předběžná otázka", "text": "Předběžná otázka\n\nPředběžná otázka je v právu otázka, kterou musí soud nebo správní úřad vyřešit v probíhajícím řízení, aby mohl rozhodnout o věci samé (o předmětu řízení), a která není totožná s otázkou, o níž má být v řízení rozhodnuto.\n\nV některých případech je předběžná otázka důvodem pro přerušení řízení.\n\nS předběžnou otázku se můžou také národní soudy obrátit na Evropský soudní dvůr, chtějí-li vyložit evropskou normu.\n"}
{"id": "819781", "url": "https://cs.wikipedia.org/wiki?curid=819781", "title": "Stavební mechanika", "text": "Stavební mechanika\n\nStavební mechanika je studijní předmět, který je vyučován na středních a vysokých školách. Stavební mechanika je důležitou disciplínou, která je potřebná pro navrhování stavebních konstrukcí. Základem každé stavby je její bezpečnost a proto znalost základních principů mechaniky je nutnou výbavou každého stavebních technika.\n\nObory stavební mechaniky jsou:\n"}
{"id": "819788", "url": "https://cs.wikipedia.org/wiki?curid=819788", "title": "Listové těsto", "text": "Listové těsto\n\nListové těsto je lehké, křehké těsto obsahující několik vrstev tuku. Na přípravu tohoto těsta je zapotřebí dvou druhů těst, které na konci procesu spojíme dohromady. Základními surovinami jsou mouka, voda, máslo, sůl, vejce, ocet. Vzniklý polotovar lze plnit různými nádivkami.\n\n"}
{"id": "819796", "url": "https://cs.wikipedia.org/wiki?curid=819796", "title": "Villum Kann Rasmussen", "text": "Villum Kann Rasmussen\n\nVillum Benedikt Kann Rasmussen (23. ledna 1909, Mandø − 24. srpna 1993, Ordrup) byl dánský inženýr a podnikatel, zakladatel firmy V. Kann Rasmussen & Co, později Velux.\n\nByl synem faráře Lars Rasmussen Bertela. Když mu bylo třináct let, tak opustil svůj rodný ostrov a začal studovat. Již v roce 1932 úspěšně promoval v oboru stavebního inženýrství na Technické univerzitě v Kodani. Je považován za vynálezce střešních oken.\nZaložil několik charitativních nadací.\n\nV roce 1991 byl jmenován čestným profesorem na Technické univerzitě v Dánsku.\n"}
{"id": "819797", "url": "https://cs.wikipedia.org/wiki?curid=819797", "title": "Ždánov (Šumava)", "text": "Ždánov (Šumava)\n\nŽdánov je zalesněný vrchol ležící asi 3 km východně od Kašperských Hor a 4 km severozápadně od vrcholu Javorník. Vrchol s geodetickým bodem je tvořen téměř vodorovným hřbetem o délce 300 m.\n\nNa jižním svahu se nachází opuštěná osada Ždánov a v jejím okolí několik památných stromů (buk, lípa a skupina javorů). Po svazích Ždánova vede naučná stezka Strážců hranice, 2 cyklotrasy a červená turistická značka spojující Ždánov s vrcholy Sedlo a Královský kámen. Na severním svahu Ždánova (při obci Nezdice na Šumavě) se nachází lyžařský areál s vlekem.\n\n670 m jihovýchodně od hlavního vrcholu se nachází vedlejší vrchol o nadmořské výšce 1041 m.\n"}
{"id": "819802", "url": "https://cs.wikipedia.org/wiki?curid=819802", "title": "Ernest Borgnine", "text": "Ernest Borgnine\n\nErnest Borgnine, vlastním jménem Ermes Effron Borgnino (24. ledna 1917, Hamden, Connecticut, USA – 8. července 2012, Los Angeles, Kalifornie) byl americký herec italského původu, držitel Oscara, Zlatého glóbu, ceny BAFTA a ceny Emmy.\n\nPocházel z rodiny italských přistěhovalců. Jeho rodiče, otec Camillo Borgnino a matka Anna Bosseli, se brzy po jeho narození rozvedli a on zůstal se svojí matkou, se kterou v raném dětství posléze pobýval přibližně 5 let v Itálii. Nicméně jeho rodiče se v roce 1923 opět smířili a společně se celá rodina se posléze usadila North Havenu v Connecticutu.\n\nPo ukončení středoškolského studia v New Havenu v Connecticutu vstoupil do řad Amerického vojenského námořnictva, kde sloužil, s krátkou přestávkou v roce 1941, až do roku 1945, tedy celkem 10 let. Sloužil jako střelec na palubě torpédoborce USS-Lamberton. Za svoji službu v Tichomoří během 2. světové války získal hned několik řádů a medailí (Good Conduct Medal, American Defense Service Medal, American Campaign Medal, Asiatic-Pacific Campaign Medal a World War II Victory Medal).\n\nHerectví se začal věnovat až po svém odchodu z Amerického námořnictva v roce 1945 a jeho herecká kariéra pak trvala více jak 60 let (od roku 1949 až do roku 2011).\n\nZačínal v Barterově divadle v Abingdonu ve Virginii, odkud v roce 1949 odešel hrát do New Yorku na Broadway. V roce 1951 definitivně přesídlil do Kalifornie do Los Angeles. Jeho první přelomovou filmovou rolí se stal snímek \"Odtud až na věčnost\" z roku 1953. Zpočátku ztvárňoval vyloženě záporné postavy padouchů a lidí s pokřiveným charakterem. Nicméně postupně se vypracoval i na uznávaného a ceněného herce charakterních rolí. Další zlom přinesla jeho první velká charakterní filmová role ve snímku \"Marty\" z roku 1955, kde si zahrál komplikovanou postavu dobráckého řezníka trpícího nadměrným ostychem a komplexem méněcennosti ve styku se ženami. Právě tato role mu však přinesla nejen cenu BAFTA a cenu z Mezinárodního filmového festivalu v Cannes, ale posléze i Zlatý glóbus a Oscara\n\nCenu Emmy získal poprvé v roce 1963 za své účinkování v televizním seriálu \"McHale's Navy\" (česky: \"McHaleovo námořnictvo\").\n\nV 70. letech pobýval někdejším Československu, kdy zde natáčel britsko-americký televizní film \"Na západní frontě klid\" podle stejnojmenného Remargueova románu.\n\nKromě filmového herectví se příležitostně věnoval i dabingu a moderování televizních show.Roku 2003 bylo možné jeho hlas slyšet v kresleném seriálu \"Simpsonovi\".\n\nV roce 2007, ve svých 90 letech, byl nominován na Zlatý glóbus, za roli v televizním filmu \"Grandpa for Christmas\" a stal se tak nejstarším hercem v historii tohoto ocenění, který byl nominován na tuto cenu.\n\nBěhem svého 95 let dlouhého života byl celkem pětkrát ženatý.\n\n"}
{"id": "819804", "url": "https://cs.wikipedia.org/wiki?curid=819804", "title": "Mongolské písmo", "text": "Mongolské písmo\n\nMongolské písmo (mongolsky mongolským písmem \"Mongγol bičig\", mongolskou cyrilicí Монгол бичиг, \"Mongol bičig\"), případně tradiční mongolské písmo, nebo staromongolské písmo, je první písmo navržené speciálně pro mongolštinu. Je používáno od svého vytvoření na počátku 13. století až do dnes a až do zavedení cyrilice pro mongolštinu v Mongolsku zůstávalo nejvyužívanějším psacím systémem vedle řady dalších, které byly pro mongolštinu vytvořeny nebo upraveny vedle tohoto písma. Dnes se používá v čínském Vnitřním Mongolsku a v Mongolsku se od roku 1994 vyučuje jako návrat ke kulturním tradicím.\n\nPísmo vytvořil ujgurský písař Tatar-Tonga zajatý Čingischánem při tažení proti Najmanům na počátku 13. století jako upravené ujgurské písmo. Písmo se píše vertikálně od shora dolů a zleva doprava. Písmo je značně vzdálené od výslovnosti a zápis je proto často nejasný. V roce 1587 obohatil mongolské písmo o další znaky překladatel Ajuuš Güüš (Аюуш гүүш) a vznikla abeceda galik (Ali-gali) přizpůsobená pro přepis tibetštiny a sanskrtu.\n\nZ mongolského písma potom vznikala i odvozená písma pro další jazyky. V roce 1648 přizpůsobením ojratského buddhistického mnicha Dzaja pandity vznikl todo bičig (jasné písmo) užívaný i Kalmyky, z mongolského písma dále vzniklo také mandžuské písmo či burjatské písmo.\n\nZnaky abecedy nabývají zpravidla tři podoby, podle toho zdali stojí na počátku, uprostřed, nebo na konci slova (případně i čtvrtou podobu, když stojí znak samostatně).\n\nExistuje fonetická transkripce (na základě výslovnosti čacharského dialektu mongolštiny) oficiálně přijatá ČLR (a rozeznaná Spojenými národy v roce 1982).\n\nPro vědecké účely se používá víceméně ucelený transliterační systém Vladimircov-Poppe-Mostaert-Cleaves (Vladimircov-Mostaert), vyvíjený postupně ve 20. století a pojmenovaný podle Borise Vladimircova a Antoine Mostaerta. Jiný navrhl německo-americký mongolista Ferdinand Lessing.\n\nNěkolik možností zápisů a přepisů mongolského písma je možné uvést na příkladu hlavního města Vnitřního Mongolska, tedy „Modrého města“: zapisuje se mongolským písmem , znaky 呼和浩特 (Hūhéhàotè, Chu-che-chao-tche), chalchští Mongolové cyrilicí zapisují název Хөххот (transliterace cyrilicí zní хөхэхота), fonetickou transkripcí se přepíše název Hohhot (striktně Hôhhot), vědeckou transliterací Kökeqota.\n\n\n"}
{"id": "819805", "url": "https://cs.wikipedia.org/wiki?curid=819805", "title": "Lukáš Galvas", "text": "Lukáš Galvas\n\nLukáš Galvas (* 28. března 1979 v Opavě) je český lední hokejista hrající na postu obránce. Se svou kariérou začínal ve Vítkovicích, za které nastupoval i v extralize, tedy nejvyšší soutěži v ledním hokeji v České republice. V sezóně 2000/2001 odehrál jedno utkání též za Opavu v první lize. Před sezónou 2002/2003 přestoupil z Vítkovic do Zlína a za místní klub (s výjimkou sezóny 2003/2004, kdy nastupoval za Karlovy Vary) hrál až do konce sezóny 2011/2012. Po ní přestoupil do Třince. Během třineckého působení si zahrál také za reprezentaci a pomohl poprvé vyhrát finský turnaj Karjala (2012).\n\nDne 5. února 2017 odehrál proti Bílým Tygrům Liberec odehrál svůj tisící zápas v české extralize.\n\nStatistiky Lukáše Galvase\n\n"}
{"id": "819807", "url": "https://cs.wikipedia.org/wiki?curid=819807", "title": "Mahmúd Džibríl", "text": "Mahmúd Džibríl\n\nMahmúd Džibríl ( , * 28. května 1952, Libye) je libyjský politik. Vykonával de facto funkci předsedy vlády Libye od 5. března do 23. října během Libyjské občanské války z titulu předsedy exekutivní komise Dočasné národní přechodné rady. Poté se stal v březnu 2012 předsedou Aliance národních sil, jedné z nejsilnějších politických stran v zemi.\n\nDžibríl nejprve vystudoval v roce 1975 na Káhirské univerzitě ekonomii a politologii, pak pokračoval ve studiu politologie na Pittsburské univerzitě, kde získal v roce 1980 magisterský a v roce 1985 doktorský titul. Také zde sedm let vyučoval.\n\nOd roku 2007 do počátku roku 2011 pracoval v Libyi pro režim Muammara Kaddáfího jako předseda libyjské Národní plánovací rady. Byl považován za chráněnce Sajfa Kaddáfího a prosazoval v této pozici privatizaci a ekonomickou liberalizaci.\n\nHlásí se k sunnitskému islámu.\n\nPoté, co se stal vůdcem Dočasné národní přechodné rady, osobně vedl setkání s francouzským prezidentem Nicolasem Sarkozym, britským ministrem zahraničí Williamem Haguem a americkým vyslancem v Libyi Gene Cretzem – tato jednání vedla k tomu, že řečené země uznaly Dočasnou národní přechodnou radu za jediného legitimního zástupce libyjského lidu.\n"}
{"id": "819810", "url": "https://cs.wikipedia.org/wiki?curid=819810", "title": "Dalmo", "text": "Dalmo\n\nDalmo Inácio da Silva (* 18. února 1984, Sobral Pinto, Brazílie) je brazilský fotbalový útočník známý pod zkráceným jménem Dalmo, momentálně působí v týmu Cerâmica Atlético Clube.\n\n\"Aktuální k datu\" : 18. červenec 2012\n"}
{"id": "819811", "url": "https://cs.wikipedia.org/wiki?curid=819811", "title": "Idro", "text": "Idro\n\nIdro ( ) je jezero na hranicích Lombardie a Tridentska-Horní Adiže na severu Itálie. Má rozlohu 11,4 km². Dosahuje maximální hloubky 122 m. Hladina se nachází v nadmořské výšce 368 m. Povodí jezera má rozlohu 617 km². Je ledovcového původu.\n\nHlavními přítoky jsou Chiese, Caffaro, Re di Anfo. Z jezera odtéká řeka Chiese, která ústí do Oglia.\n"}
{"id": "819812", "url": "https://cs.wikipedia.org/wiki?curid=819812", "title": "Jiří Lipták", "text": "Jiří Lipták\n\nJiří Lipták (* 30. března 1982 v Brně) je český sportovec, sportovní střelec, který se věnuje brokové střelbě na trap. Jde o několikanásobného mistra České republiky. Jeho dosavadním největším individuálním úspěchem je zlatá medaile z MS 2014 v Číně, dale stříbrná medaile z mistrovství Evropy v roce 2012 z kyperské Larnaky a bronzová medaile z Mistrovství světa v roce 2010 z bavorského Mnichova.\n\nZávodí za klub SKP Kometa Brno, aktivně se věnuje také myslivosti a se svou rodinou žije v jihomoravských Rajhradicích.\n\nV roce 2012 byl poprvé nominován na Letní olympijské hry 2012 v Londýně.\n\n\n2016\n\n\n2017\n\n\n2018\n\n\n"}
{"id": "819813", "url": "https://cs.wikipedia.org/wiki?curid=819813", "title": "Jiří Fleišman", "text": "Jiří Fleišman\n\nJiří Fleišman (* 2. říjen 1984 Most) je český ofenzivně hrající levý fotbalový obránce a reprezentant, v současnosti hráč slezského týmu FC Baník Ostrava.\n\nS fotbalem začínal Jiří Fleišman v klubu Baník Souš, odkud přestoupil do Baníku Most. Odsud prošel formou hostování přes FK Chmel Blšany (podzim 2006) a FK Baník Sokolov (jaro 2008), až si ho v létě 2010 vyhlédl prvoligový FC Slovan Liberec.\n\nKrátce po svém přestupu do Liberce se zapojil do základní sestavy a stal se tak důležitým článkem týmu. Bolestné období si prožil na konci sezóny 2011/12, když inkasoval v přímém souboji o první místo mezi Spartou a Libercem úder loktem do obličeje od sparťanského útočníka Léonarda Kweukeho. Měl vyražené dva zuby a musel podstoupit operaci. Vynechal však pouze jedno utkání a pokračoval v boji o mistrovský titul, který na konci sezóny se Slovanem získal. Nastoupil v základní sestavě v dvojutkání předkola play-off (resp. 4. předkolo) Evropské ligy 2012/13 proti ukrajinskému týmu Dněpr Dněpropetrovsk. 23. srpna 2012 remizoval Liberec doma 2:2, v odvetě 30. srpna na Ukrajině prohrál 2:4 a do skupinové fáze Evropské ligy se nekvalifikoval.\n\n9. března 2013 proti hostujícím Českým Budějovicím vstřelil svůj druhý gól sezóny 2012/13, v 90. minutě stanovil konečné skóre 3:1 pro Liberec. V sezóně 2013/14 28. října 2013 otevřel prudkou přízemní ranou skóre utkání s hostující Spartou Praha, které nakonec skončilo remízou 1:1. S Libercem si v téže sezóně zahrál ve skupinové fázi Evropské ligy (kde se tým střetl se španělskou Sevillou, německým Freiburgem a portugalským Estorilem). S týmem zažil vyřazení v šestnáctifinále proti nizozemskému AZ Alkmaar.\n\nLiberec obsadil v 1. české lize lize pohárovou příčku a následující sezonu se Fleišman představil v Evropské lize UEFA 2014/15. Se Slovanem Liberec podstoupil v sezóně 2014/15 boje o záchranu v 1. české lize, ta se zdařila. S týmem navíc vybojoval triumf v českém poháru.\n\nV létě 2015 dostával na jeho postu přednost Lukáš Bartošák, nová posila Liberce a Fleišman se domluvil s klubem na odchodu. Posílil FK Mladá Boleslav, dohodl se na kontraktu na dva a půl roku. Opačným směrem zamířil fotbalista Daniel Bartl.\n\nV lednu 2018 ukončil angažmá v FK Mladá Boleslav a přestoupil do FC Baník Ostrava.\n\nV A-týmu České republiky debutoval pod trenérem Pavlem Vrbou 3. června 2014 v přátelském utkání na Andrově stadionu v Olomouci proti Rakousku (prohra 1:2).\n\n"}
{"id": "819816", "url": "https://cs.wikipedia.org/wiki?curid=819816", "title": "Inosin", "text": "Inosin\n\nInosin je nukleosid, který se skládá z ribózy a hypoxantinu navázaného na ribózu β-N9-glykosidickou vazbou. Jedná se o méně typický nukleosid, nicméně vyskytuje se celkem běžně v transferové RNA (tRNA) a umožňuje zde tzv. wobble párování kodonu s antikodonem – inosin na wobble pozici antikodonu může párovat s cytosinem, adeninem i uracilem.\n\nInosinmonofosfát (IMP) je důležitým meziproduktem při výrobě nukleotidů v buňkách. Vzniká složitým způsobem v kaskádě 11 reakcí, na jejichž počátku je ribóza-5-fosfát, na kterou se postupně přidává purinová kostra. Z IMP se vyrábí další purinové nukleotidy. Existují i nukleotidázy, které z IMP vytváří inosin – to je důležité při degradaci nukleotidů.\n"}
{"id": "819818", "url": "https://cs.wikipedia.org/wiki?curid=819818", "title": "Maticový počet", "text": "Maticový počet\n\nV matematice je maticový počet speciální zápis pro realizaci matematického počtu více proměnných, zvláště v maticových prostorech. Shromažďuje různé parciální derivace jedné funkce s ohledem na více proměnných, a/nebo parciální derivace funkce více proměnných s ohledem na jednu proměnnou, do vektorů a matic, které mohou být považovány za jednu entitu. To značně zjednodušuje operace jako hledání maxima nebo minima funkce více proměnných a řešení systému diferenciálních rovnic. Notace (zápis) použitý zde se obvykle používá v statistice a inženýrství, zatímco tenzorová indexová notace se upřednostňuje ve fyzice.\n\nDvě notační (zápisové) konvence rozdělily obor maticového počtu do dvou separátních skupin. Tyto dvě skupiny možno rozeznat podle toho, jak zapisují derivaci skaláru s ohledem na vektor jako sloupcový vektor nebo jako řádkový vektor. Obě tyto konvence jsou možné i když se udělá obecný předpoklad, že vektory nutno považovat za sloupcové vektory, když se kombinují s maticemi (dříve než řádkové vektory). Jediná konvence může být poněkud standardní přes jeden obor, který obvykle používá maticový počet (např. ekonometrie, statistika, teorie odhadu a strojové učení. Ale i v daném oboru různí autoři používají odlišné konvence. Autoři obou skupin často píšou jakoby jejich specifická konvence byla standard. Vážné chyby mohou rezultovat při kombinaci výsledků od různých autorů bez pečlivého ověření, že jsou použity kompatibilní notace. Proto je nutno věnovat velkou pozornost zajištění zápisové jednoty. Definice těchto dvou konvencí a porovnání mezi nimi jsou dále v článku.\n\nMaticový počet označuje několik různých notací, které používají matice a vektory na sběr derivace každého komponentu závislé proměnné s ohledem na každý komponent nezávislé proměnné. Obecně, nezávislá proměnná může být skalár, vektor nebo matice, zatímco závislá proměnná může být cokoliv z toho stejně. Každá odlišná situace povede k odlišné sadě pravidel nebo separátnímu počtu, při použití širšího významu termínu. Maticové notace slouží jako obvyklý způsob sběru mnohých derivací organizovaným způsobem.\n\nJako první příklad, uvažujte gradient z vektorového počtu. Pro skalární funkci tří nezávislých proměnných, formula_1, gradient je dán vektorovou rovnicí\nkde formula_3 reprezentuje jednotkový vektor v směru formula_4formula_5. Tento typ obecné derivace lze vnímat jako derivaci skaláru \"f\", s ohledem na vektor formula_6 a jeho výsledek lze lehce získat ve vektorové formě.\n\n\n\n"}
{"id": "819819", "url": "https://cs.wikipedia.org/wiki?curid=819819", "title": "El-Tor", "text": "El-Tor\n\nEl-Tor (arabsky الطور) je egyptské město, ležící na Sinajském poloostrově v guvernorátu Jižní Sinaj. Město, které bylo dříve známo jako Raithu, získalo jméno podle hory Džabal Al Tor. El-Tor se nachází na pobřeží Suezského zálivu přibližně sto kilometrů severozápadně od letoviska Šarm aš-Šajch.\n"}
{"id": "819823", "url": "https://cs.wikipedia.org/wiki?curid=819823", "title": "Minoritský klášter Krupka", "text": "Minoritský klášter Krupka\n\nKlášter Krupka existoval ve městě Krupka od 14. století do roku 1575 jako klášter Menších bratří (františkánů, minoritů) a v letech 1587–1618 jako jezuitská kolej. Definitivně však zanikla až v roce 1787.\n\nKdy vznikl minoritský klášter v Krupce, nelze již zjistit, i když není vyloučeno, že to mohlo být již v první polovině 14. století. Časté požáry, zničení kláštera atd. nedávají ani možnost zjistit jak přibližnou dobu jeho vzniku, tak i jeho dějiny a uměleckohistorický význam. Je pouze jisté, že roku 1429 byla Krupka dobyta a zdejší klášter i kostel snad Nejsvětější Trojice byl i s celým městem pobořen a vypálen.\n\nKrupka byla významný střediskem dolování cínu a její počátky lze klást do doby před rokem 1305. Roku 1330 zde bylo již městečko, takže lze předpokládat, že brzy potom se zde usadili minorité.\n\nRoku 1474 poskytl držitel Krupky Těma z Koldic reformované větvi františkánů - observantům prostředky k znovuzřízení kláštera, který po příchodu prvních observantů následujícího roku povstal z trosek. V čele malé komunity stál kvardián, jemuž v majetkových záležitostech vypomáhal první známý purkmistr Krupky Vít Schwärzl. V roce 1479 již jistě opět minoritský klášter vyvíjel činnost. Stavba kostela však pokračovala velmi zvolna a teprve 27. dubna 1494 byl kostel vysvěcen ke cti Všech svatých a Nejsvětější Trojice Janem Filipcem, biskupem a tehdy řádovým juniorem. V noci 25. června 1527 však kostel i klášter opět zcela vyhořely a jeden mnich přitom uhořel. Zpráva z roku 1555 dosvědčuje, že klášter byl opět z větší části obnoven. Když Krupka podlehla protestantismu, zůstal zdejší malý klášter jediným katolickým centrem ve městě. Poslední kvardián zvolna se prázdnícího kláštera opustil chátrající budovy roku 1575. \n\nTeprve, když se stal pánem Krupky Jiří Popel z Lobkovic, rozhodl se klášter a kostel Všech svatých opravit a obnovit a předal jej 30. dubna 1587 jezuitům, konkrétně správě řádové koleje u sv. Klimenta v Praze. Původní příjmy konventu byly po roce 1575 rozděleny tak, že polovina byla určena na údržbu bývalého kostela, druhá polovina byla ponechána františkánskému klášteru v Kadani. Klášterní budovy jim předal věrný katolický pán Jiří ml. z Lobkovic. Ještě do konce roku 1587 přišli do kláštera první jezuité. Ti převzali jednak péči o proslulé poutní mariánské místo Bohosudov, jednak se snažili kázáním zabránit dalšímu šíření protestantismu. Viditelný úspěch se však nedostavil. Hned roku 1587 se začalo s opravou klášterního komplexu, který byl rozšířen, a již roku 1588 konsekroval papežský nuncius z Prahy nově opravený kostel.\n\nPři českém povstání však byli zdejší jezuité vypuzeni a klášter byl stavovskými úředníky zabaven a roku 1619 ho koupilo město Krupka, kde tehdy vládli protestanté. Ještě při tomto prodeji uvádí, že klášter je minoritský a jezuité ho měli jen k užívání. Za třicetileté války utrpěla Krupka i její klášter velké škody. Od roku 1634 ležel klášter v troskách. Po Bílé hoře se však jezuité z Chomutova usídlili přímo v Bohosudově, a i když roku 1651 předal krupský farář klášter s kostelem opět pražské jezuitské koleji u sv. Klimenta, jezuité se již nevrátili. Brzy však vznikly mezi bohosudovskými jezuity a františkány o klášter a jeho zařízení těžké spory. Krupští stáli na straně Menších bratří, kteří se nároků na krupský konvent vzdali na své provinční kapitule v Bechyni v roce 1673. Spor byl ukončen roku 1675 rozhodnutím litoměřického biskupa Schleinitze, podle něhož byl zpustlý klášter a kostel Všech svatých, \"„na nějž františkánský řád již dříve rezignoval“\", přiřčen jezuitům. Roku 1677 předal rektor jezuitské koleje sv. Klimenta restaurovaný kostel Všech svatých a zpustlý klášter v Krupce darem bohosudovským jezuitům. Ti pak drželi tento kostel až do zrušení řádu roku 1773. Kostel byl spravován jezuity a patřil k jejich panství Soběchleby. Teprve roku 1787 zakoupilo město Krupka od eráru kostel Všech svatých s vedle stojícím malým domkem (poslední zbytek bývalého kláštera). Kostel, který byl v troskách, byl snesen a v místech bývalého kostela a kláštera bylo postaveno šest malých měšťanských domů.\n\n\n\n"}
{"id": "819824", "url": "https://cs.wikipedia.org/wiki?curid=819824", "title": "Ondřej Šulc", "text": "Ondřej Šulc\n\nOndřej Šulc (* 21. listopadu 1983, Kadaň) je český házenkářský reprezentant.\n\nHraje na pozici pravé spojky. Začínal v klubu HBC Jičín, kde hrál již od juniorských kategorií do roku 2006, mezitím krátce hostoval v klubu HK Kostelec na Hané.\nV roce 2006 přestoupil do klubu HCB Karviná (Handball Club Banik Karviná), s nímž hrál v Poháru EHF (2009/2010) a v Lize mistrů EHF (2006/2007, 2007/2008). Od roku 2010 hraje ve francouzském klubu US Ivry Handball (Union sportive d'Ivry Handball).\n\nOd roku 2005 hraje v české národní házenkářské reprezentaci, do níž byl zařazen jako tehdy nejlepší střelec klubu HBC Jičín.\n\n"}
{"id": "819828", "url": "https://cs.wikipedia.org/wiki?curid=819828", "title": "Radek Míka", "text": "Radek Míka\n\nRadek Míka (* 18. března 1984 v Praze) je český lední hokejista hrající na postu obránce. V mládežnických letech hrál za pražskou Kobru a Spartu. Za ni také poprvé nastoupil (v sezóně 2003/2004) v české extralize, tedy nejvyšší tamní soutěži. V téže sezóně hrál ještě za Klatovy a Mladou Boleslav. V další sezóně nastupoval za juniory Sparty a 36 utkání odehrál za Třebíč. Následující sezónu – 2005/2006 – hrál za Berounské Medvědy a další dvě sezóny za Duklu Jihlava. Druhou sezónu v Dukle však v tomto mužstvu nedokončil, neboť začal nastupovat za Zlín, v jehož dresu (s výjimkou dvou utkání sehraných v sezóně 2011/2012 za Třebíč) hraje doposavad.\n\nV sezóně 2003/2004 odehrál též tři utkání za českou hokejovou reprezentaci do 20 let.\n\n"}
{"id": "819830", "url": "https://cs.wikipedia.org/wiki?curid=819830", "title": "Jozef Šagát", "text": "Jozef Šagát\n\nJozef Šagát (30. ledna 1945 – 1. března 2016) byl slovenský a československý politik Komunistické strany Slovenska a poslanec Sněmovny národů Federálního shromáždění za normalizace.\n\nK roku 1986 se profesně uvádí jako hlavní ekonom JZD.\n\nVe volbách roku 1986 zasedl za KSS do slovenské části Sněmovny národů (volební obvod č. 120 - Handlová, Středoslovenský kraj). Ve Federálním shromáždění setrval do konce funkčního období, tedy do voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "819831", "url": "https://cs.wikipedia.org/wiki?curid=819831", "title": "Klinkerová obšívka", "text": "Klinkerová obšívka\n\nKlinkerová obšívka je dřevěné obložení boku lodí, kdy jsou na žebra lodi pomocí dřevěných kolíků nebo kovových hřebů připevňována prkna.\n\nZhotovovala se tak, že jednotlivé plaňky se připevňovaly na žebra postupně směrem od kýlu k palubě s přesahem tak, že následující plaňka svým krajem přesahovala horní okraj předchozí plaňky a díky tomu pak vnější strana trupu byla zubatá. Tato konstrukce se vyznačuje výjimečnou pružností, velmi dobrou stabilitou, výrobní jednoduchostí. Zásadní nevýhody spočívají ve vyšší propustnosti, pokud se nepoužije penetrace (např. asfalt, pryskyřice), do lodi teče a loď se po delší odstávce musí nechat „zatáhnout“. Typicky se tento způsob obšívky používal pro drakkary, knarry, kogy, karaky, menší karavely a různé rybářské lodě.\n\n\n"}
{"id": "819833", "url": "https://cs.wikipedia.org/wiki?curid=819833", "title": "Martin Lučka", "text": "Martin Lučka\n\nMartin Lučka (* 10. března 1985) je český lední hokejista nastupující na pozici obránce. V mládežnických letech nastupoval za Zlín. V sezóně 2004/2005 odehrál vedle 43 utkání za zlínské juniory též 16 utkání za Hodonín. Následující sezónu hrál za Třebíč a v sezóně 2006/2007 odehrál v dresu Zlína svá první utkání v nejvyšší soutěži v České republice. Další 4 utkání téže sezóny nastupoval za Třebíč. Od sezóny 2007/2008 již pravidelně nastupoval za Zlín v extralize. Před sezónou 2011/2012 přestoupil do Karlových Varů, odkud zamířil směrem Chomutov, odtud do Vítkovic, za které odehrál 5 utkání. Následně odehrál 18 utkání za celek SK Kadaň. Své působení v ČR ukončil následující sezónou přestupem do Edinburgh Capitals. Ještě v té samé sezóně se však stěhoval do týmu IK Frisk Asker. Od sezóny 2014/15 nastupuje za celek MMKS Podhale Nowy Targ.\n\nZa českou reprezentaci do 16 let odehrál v sezóně 2000/2001 celkem 12 utkání a za reprezentační výběr do 17 let nastoupil v následující sezóně ke 3 utkání.\n\n"}
{"id": "819835", "url": "https://cs.wikipedia.org/wiki?curid=819835", "title": "Kateřina Habsburská (1282)", "text": "Kateřina Habsburská (1282)\n\nKateřina Habsburská ( \"Katharina von Habsburg\", 1256 Rheinfelden – 4. dubna 1282 Landshut) byla dcera římského krále Rudolfa a jeho první choti Gertrudy z Hohenbergu.\n\nNarodila se jako dcera budoucího římskoněmeckého krále Rudolfa Habsburského a jeho manželky Gertrudy z Hohenbergu. Roku 1276 došlo k dohodě mezi Kateřininým otcem Rudolfem a dolnobavorským vévodou Jindřichem XIII., podle které se Kateřina měla vdát za Jindřichova syn Otu III., jenž měl jako věno dostat 40 000 marek. Tato suma byla zástavou zemí nad Enží Jindřichovi Dolnobavorskému. De facto byla tato dohoda důsledkem snahy Rudolfa Habsburského o získání spojenců proti českému králi Přemyslovi Otakarovi II. Svatba proběhla v lednu 1279 ve Vídni. Ještě toho roku však byl Jindřich donucen se zemí nad Enží vzdát a Kateřinino věno se zmenšilo na pouhých 300 marek. Kateřina rok po svatbě porodila dvojčata, dva chlapce, kteří však téhož roku zemřeli a ona sama zesnula v dubnu 1282. Byla pohřbena v klášteře Seligenthal. Jindřich XIII. se proto statky, které získal do zástavy, musel postoupit zpět Rudolfovu synovi Albrechtovi.\n"}
{"id": "819843", "url": "https://cs.wikipedia.org/wiki?curid=819843", "title": "Missy Franklinová", "text": "Missy Franklinová\n\nMelissa „Missy“ Franklinová (* 10. května 1995 Pasadena, Kalifornie) je americká plavkyně, světová rekordmanka a čtyřnásobná olympijská vítězka z londýnských Her XXX. olympiády. Drží světový rekord jako součást americké štafety v distanci 4×100 m polohové štafety v krátkém bazénu (plavala kraulový úsek). Náleží jí také individuální světový rekord na 200m znak v krátkém i dlouhém bazénu.\n\nVýkony v roce 2011 jí vynesly ocenění FINA – „Swimmer of the Year“ (Plavec roku). Ze světových šampionátů získala sedm medailí – tři zlaté, stříbrnou a bronzovou medaili na Mistrovství světa v plavání a dvě stříbrné medaile na Mistrovství světa v plavání v krátkém bazénu.\n\nV roce 2013 se stala nejlepší sportovkyní světa, když obdržela sportovní cenu Laureus.\n\nMissy Franklinová se narodila v květnu 1995 v kalifornské Pasadeně. Jejími rodiči jsou Dick a D.A. Franklinovi. Do roku 2013 chodí na Regis Jesuit High School, v Auroře, Colorado. Oba její rodiče jsou Kanaďané, tudíž má Missy dvojí občanství. Její matka chtěla kvůli nižší konkurenci a menší obtížnosti dostání se do reprezentace, aby Franklinová reprezentovala Kanadu. Tento záměr ale nebyl uskutečněn kvůli Melissině patriotismu vůči Spojeným státům americkým, potažmo americkému plavání. Díky svým 186 centimetrům patří k nejvyšším plavkyním, a dokonce i její noha, velikost ženské US 13 (odpovídající velikosti 46 podle evropského číslování), patří k raritám. \"Říkáme jim vestavěné ploutve,\" komentuje Dick Franklin. Jejím trenérem je již od sedmi let Todd Schmitz, který trénuje v týmu Colorado-Stars. Nejoblíbenější sportovec Missy Franklinové je Natalie Coughlinová, další skvělá americká znakařka a držitelka světového rekordu.\n\nVe třinácti letech se zúčastnila Americké kvalifikace pro Letní olympijské hry 2008, avšak bez většího úspěchu. Nejlépe skončila na 100m volný způsob, obsadila 37. příčku.\n\nNa Národním mistrovství 2010 soutěžila Missy Franklinová v šesti individuálních disciplínách a kvalifikovala se na Panpacifické hry, díky druhým místům na 100 a 200m znak. První velká medaile na sebe nenechala dlouho čekat. Na Mistrovství světa v krátkém bazénu 2010 v Dubaji dohmátla jako druhá na znakařské dvoustovce, porazila jí pouze francouzská závodnice Alexianne Castelová. Také získala stříbro ve štafetě na 4×100 polohově, ovšem účastnila se pouze rozplaveb, na finále byla vystřídána.\n\nNa jejím první Mistrovství světa získala Melissa celkem pět medailí: 3 zlaté, stříbrnou i bronzovou. V její první disciplíně, štafetě na 4×100 volný způsob získala Missy společně s Natalií Coughlinovou, Jessicou Hardyovou a Danou Vollmerovou stříbrnou medaili za čas 3:34,47. Franklinová plavala druhý úsek, dohmátla v čase 52,99.\n\nSvou první individuální medaili vyhrála na 50 metrů znak, kdy skončila třetí za Ruskou Anastázií Zujevovou a Japonkou Ajou Terakawovou.\n\nKrátce po této disciplíně se účastnila štafety 4 x 200 metrů volný způsob, kde společně s Dagny Knutsonovou, Katie Hoffovou a Allison Schmittovou vybojovala zlaté medaile za čas 7:46,14 před reprezentantkami Austrálie a Číny. Missy Franklin na prvním úseku zajela čas 1:55,06, který byl rychlejší než čas vítězky 200m volný způsob Federiky Pellegriniové z Itálie (1:55,58).\n\nNa trati 200 metrů znak dokonce dvakrát vylepšila americký rekord (v semifinále a finále) a za čas 2:05,10 si odvezla domů zlatou medaili. Šlo o její první individuální vítězství a třetí nejlepší čas všech dob.\n\nPo dvoustovce znakové nastoupila k poslednímu štafetovému závodu, na 4x100m polohově. Společně s Natalií Coughlinovou, Rebeccou Soniovou a Danou Vollmerovou zvítězila v čase 3:52,36, o více než tři sekundy před druhými Číňankami. Franklin na kraulovém úseku byla nejrychlejší ze všech, plavala 52,79. Čas štafety byl druhý nejrychlejší všech dob, o pouhých 0,17s za světovým rekordem Číny.\n\nDíky úspěchům na tomto mistrovství byla jmenována nejlepším sportovcem roku mezi ženami, nejlepší ženský závod roku (200 metrů znak) a nejlepší štafetu roku (4×100 metrů polohová štafeta). Také jí byla udělena cena Golden Goggle Awards a byla oceněna i jako nejlepší plavkyně roku 2011 podle časopisu FINA Aquatics World Magazine.\n\nV říjnu roku 2011, při Světovém poháru v plavání ustanovila Melissa svůj první světový rekord, a sice v disciplíně 200 metrů znak. Byl v držení Japonky Shiho Sakai a měl hodnotu 2:00,18. Franklinová ho na mítinku v Berlíně zlepšila na 2:00,03. Missy Franklinová se díky tomuto času stala první plavkyní, která překonala světový rekord od zakázání polyuretanových plavek, tedy od ledna 2010.\n\nDruhým světovým rekordem (prvním mezi štafetami) se stal rekord na 4 x 100 metrů polohová štafeta, který byl ustanoven při prosincovém Duel in the Pool (závod mezi USA a Evropou). Nedílnou součástí štafety byly Natalie Coughlinová na znakařském úseku, Rebecca Soniová na prsou a Dana Vollmerová na motýlku. Čas Melissy na kraulařském úseku byl 51,32 a čas celé štafety 3:45,56 (bývalý rekord 3:47,97).\n\nNa americké kvalifikaci pro Letní olympijské hry 2012 se kvalifikovala do čtyř individuálních disciplín. Její první disciplína je 100 metrů znak, kdy vyhrála za 58,85, čímž také stanovila nový americký rekord. Další je 200 metrů volný způsob, kdy dohmátla druhá za Allison Schmittovou v čase 1:56,79; třetí je 100m volný způsob skončila opět druhá za Jessicou Hardyovou v čase 54,15. Poslední individuální disciplínou je 100 metrů znak, který ovládla v čase 2:06,12.\n\nKvalifikovala se tak celkově do sedmi závodů, z toho tří štafet.\n\nAM - rekord Ameriky\nNR - národní rekord (rekord USA)\nWR - světový rekord\n"}
{"id": "819845", "url": "https://cs.wikipedia.org/wiki?curid=819845", "title": "Šimon Škoviera", "text": "Šimon Škoviera\n\nŠimon Škoviera (* 5. listopadu 1953) byl slovenský a československý politik Komunistické strany Slovenska a poslanec Sněmovny národů Federálního shromáždění za normalizace.\n\nK roku 1986 se profesně uvádí jako vedoucí úseku rostlinné výroby JZD.\n\nVe volbách roku 1986 zasedl za KSS do slovenské části Sněmovny národů (volební obvod č. 125 - Zvolen II, Středoslovenský kraj). Ve Federálním shromáždění setrval do konce funkčního období, tedy do voleb roku 1990. Netýkal se ho proces kooptací do Federálního shromáždění po sametové revoluci.\n\n"}
{"id": "819846", "url": "https://cs.wikipedia.org/wiki?curid=819846", "title": "Mark Charig", "text": "Mark Charig\n\nMark Charig nebo také Marc Charig (* 22. února 1944 Londýn, Anglie) je britský kornetista a trumpetista. Byl členem doprovodných skupin hudebníků Keitha Tippetta a Long John Baldryho; později hrál se skupinou Soft Machine. Spolupracoval na několika albech skupiny King Crimson; jednalo se o alba \"Lizard\" (1970), \"Island\" (1971) a \"Red\" (1974).\n"}
{"id": "819848", "url": "https://cs.wikipedia.org/wiki?curid=819848", "title": "Jaroslava Šmehlíková", "text": "Jaroslava Šmehlíková\n\nJaroslava Šmehlíková (* 11. srpna 1950) byla česká a československá politička Komunistické strany Československa a poslankyně Sněmovny národů Federálního shromáždění za normalizace.\n\nK roku 1986 se profesně uvádí jako tkadlena.\n\nVe volbách roku 1986 zasedla za KSČ do české části Sněmovny národů (volební obvod č. 64 – Bruntál, Severomoravský kraj). Ve Federálním shromáždění setrvala do konce funkčního období, tedy do voleb roku 1990. Netýkal se jí proces kooptací do Federálního shromáždění po sametové revoluci.\n\nPoliticky se okrajově angažovala i po sametové revoluci. V komunálních volbách roku 1994 i komunálních volbách roku 1998 neúspěšně kandidovala do zastupitelstva města Rýmařov za KSČM. Uváděna je jako dělnice.\n\n"}
{"id": "819851", "url": "https://cs.wikipedia.org/wiki?curid=819851", "title": "Ingredience", "text": "Ingredience\n\nIngredience neboli přísada je látka, která je součástí směsi (v obecném slova smyslu). Například v kuchyni u receptů na vaření představují ingredience konkrétní složky, které se používají k přípravě konkrétního jídla. Mnoho komerčních produktů obsahuje tajnou přísadu, která je údajně tajná proto, aby byla lepší než konkurenční produkty.\n"}
{"id": "819852", "url": "https://cs.wikipedia.org/wiki?curid=819852", "title": "Mike Ratledge", "text": "Mike Ratledge\n\nMike Ratledge (* duben 1943 Maidstone, Anglie) je britský hráč na různé klávesové nástroje. Byl dlouholetým členem skupiny Soft Machine (1966-1976); o mnoho let později hrál krátce se skupinou Adiemus (1993-1995). Složil rovněž hudbu k několika filmům.\n\n"}
{"id": "819856", "url": "https://cs.wikipedia.org/wiki?curid=819856", "title": "Osvobozené divadlo neznámé", "text": "Osvobozené divadlo neznámé\n\nOsvobozené divadlo neznámé je soubor třiceti dosud nepublikovaných textů Jiřího Voskovce a Jana Wericha z let 1933 až 1938. Editor Jaromír Pelc je připravil k vydání z autorských rukopisů (AR) a ze záznamů jevištních improvizací (příp. stenogramů), které byly pořízeny v Osvobozeném divadle při některých reprízách her. Přihlížel i k hlášením policejních úředníků o \"závadných odchylkách od klauzurovaného znění\" her, které se dochovaly v archivech. Konvolut obsahuje texty některých předscén (forbín), pokládaných za ztracené, příležitostných (zejména silvestrovských) skečů, neznámých písní, a také náčrty sedmi nerealizovaných her V+W z uvedeného období. Edice tvořila třetí část knihy Jaromíra Pelce \"Osvobozené divadlo\". Ta byla na podzim 1990 před dokončením výroby skartována, když spoludědička autorských práv Christine McKeown-Voskovec odvolala svůj původní souhlas s vydáním.\n\n\n"}
{"id": "819860", "url": "https://cs.wikipedia.org/wiki?curid=819860", "title": "The Truth About Love", "text": "The Truth About Love\n\nThe Truth About Love je šesté studiové album zpěvačky Pink. Album vyšlo 17. září 2012.\n\nAlbum obsahuje několik duetů, s Lily Allen, Eminemem nebo s Natem Ruessem. Ke koupi bude i LP a Deluxe verze alba, přičemž druhá jmenovaná bude na dvou CD.\n\n\nDeluxe verze obsahuje dalších šest nahrávek:\n"}
{"id": "819863", "url": "https://cs.wikipedia.org/wiki?curid=819863", "title": "Vojtěch Kučera", "text": "Vojtěch Kučera\n\nVojtěch Kučera (* 19. ledna 1975 Třinec) je český básník a příležitostný editor.\n\nV letech 1999 až 2003 působil jako šéfredaktor Vendryňského poetického magazínu \"Weles\", který založil v roce 1996 společně s Bogdanem Trojakem. Od roku 2007 se podílí na organizaci a dramaturgii Literární soutěže Františka Halase v Kunštátu, určené mladým básníkům do 29 let věku; editor knižní Edice LSFH, kde od roku 2013 vycházejí básnické prvotiny. Externí spolupracovník literárního měsíčníku Host, pro který rediguje básnickou část rubriky Nová jména. Od roku 2011 je spolu s Radkem Štěpánkem organizátorem básnických setkání \"Děkujeme za Vaše básně!\" na jihočeském zámku Kratochvíle.\n\n\n"}
{"id": "819864", "url": "https://cs.wikipedia.org/wiki?curid=819864", "title": "Miloslav Štancel", "text": "Miloslav Štancel\n\nMiloslav Štancel, uváděn též jako Miloslav Štanceľ (* 8. října 1932), byl slovenský a československý politik Komunistické strany Slovenska, tajemník Ústřední rady odborů a poslanec Sněmovny národů Federálního shromáždění za normalizace.\n\nV letech 1962–1980 se uvádí jako účastník zasedání Ústředního výboru Komunistické strany Slovenska. XVII. sjezd KSČ ho zvolil za člena Ústřední kontrolní a revizní komise KSČ. Od roku 1984 působil jako tajemník Ústřední rady odborů, člen předsednictva a sekretariátu ÚRO. V této funkci se připomíná i k roku 1986.\n\nVe volbách roku 1986 zasedl za KSS do slovenské části Sněmovny národů (volební obvod č. 121 – Rimavská Sobota, Středoslovenský kraj). Ve Federálním shromáždění setrval do ledna 1990, kdy ztratil mandát v rámci procesu kooptací do Federálního shromáždění po sametové revoluci.\n\n"}
{"id": "819866", "url": "https://cs.wikipedia.org/wiki?curid=819866", "title": "Orchonský ajmag", "text": "Orchonský ajmag\n\nOrchonský ajmag ( [Orchon ajmag]) je jedním z 21 mongolských ajmagů. Jeho hlavním městem je Erdenet. Nachází se v severní části země. Hraničí na západě s Bulganským ajmagem a na východě se Selengským ajmagem. Má 91 212 obyvatel (2009) a rozlohu 844 km². Vznikl v roce 1994 spojením do té doby samosprávného města Erdenet a části Bulganského ajmagu. Jmenuje se podle řeky Orchon.\n\nDarchanúlský ajmag se skládá ze 2 somonů.\n"}
{"id": "819867", "url": "https://cs.wikipedia.org/wiki?curid=819867", "title": "Klášter Nogent-sous-Coucy", "text": "Klášter Nogent-sous-Coucy\n\nKlášter Nogent-sous-Coucy ( \"Abbaye de Nogent-sous-Coucy\") bývalo benediktinské opatství v blízkosti obce Coucy-le-Château-Auffrique ve francouzské Pikardii.\n\nDle pamětí opata Guiberta z Nogentu založil klášter na úpatí kopce Aubry z Coucy roku 1059 společně se svou manželkou Adélou z Marle. Obdařil klášter donací, která byla v příštím století terčem Guibertovy kritiky a i přes údajnou nedostačivost daru klášter začal za vydatné podpory Aubryho následníků vzkvétat. Během 12. století mniši založili tři převorství. Roku 1789 byl klášter zrušen a později sloužil jako kamenolom. Na počátku 19. století byl ze zbývajících budov zámek, ten byl roku 1918 zbořen.\n\n"}
{"id": "819869", "url": "https://cs.wikipedia.org/wiki?curid=819869", "title": "Marián Chovanec", "text": "Marián Chovanec\n\nMarián Chovanec (* 16. září 1957, Trenčín) je diecézní biskup banskobystrické římskokatolické diecéze.\nKněžské svěcení přijal 17. června 1989. V roce 1999 jej papež Jan Pavel II. jmenoval pomocným biskupem nitranské diecéze a titulárním biskupem maxitským. Od 1. března 2003 byl generálním vikářem nitranské diecéze.\n\nOd roku 2000 je generálním sekretářem Konference biskupů Slovenska. 20. listopadu 2012 byl papežem Benediktem XVI. jmenován diecéznim biskupem banskobystrickým.\n"}
{"id": "819871", "url": "https://cs.wikipedia.org/wiki?curid=819871", "title": "Marián Štefánik", "text": "Marián Štefánik\n\nMarián Štefánik (* 30. září 1952) byl slovenský a československý politik a bezpartijní poslanec Sněmovny národů Federálního shromáždění za normalizace.\n\nProfesně se k roku 1986 připomíná jako samostatný vývojový pracovník.\n\nVe volbách roku 1986 zasedl jako bezpartijní do slovenské části Sněmovny národů (volební obvod č. 93 – Zbehy, Západoslovenský kraj). Ve Federálním shromáždění setrval do ledna 1990, kdy ztratil mandát v rámci procesu kooptací do Federálního shromáždění po sametové revoluci.\n\n"}
{"id": "819872", "url": "https://cs.wikipedia.org/wiki?curid=819872", "title": "Akání", "text": "Akání\n\nAkání ( , ) označuje nerozlišování [о] a [a] v nepřízvučných slabikách, které je vlastní jihoruským, běloruským a severoukrajinským nářečím. Je normou spisovné ruštiny a běloruštiny, v běloruském jazyce se odráží i v písmu. Vznik akání je možné klást do 14. století.\n\nPřímým opakem akání je tzv. okání, kdy se [о] a [a] rozlišuje ve všech pozicích. Okání je charakteristickým jevem severoruských nářečí. Přechod mezi oběma způsoby výslovnosti pak tvoří částečné okání, kde dochází k rozlišování [о] a [a] pouze v první předpřízvučné slabice.\n\nKromě východoslovanské oblasti se lze s akáním setkat též v jihoslovanských jazycích. V bulharštině je akajícím smoljanský dialekt, kde se [о] v první předpřízvučné slabice vyslovuje jako [a]. V nářečí osad Tichomir a Trigrad se pak akání projevuje ve všech nepřízvučných slabikách. Akání existuje také v některých dialektech slovinštiny.\n"}
{"id": "819873", "url": "https://cs.wikipedia.org/wiki?curid=819873", "title": "Štefánik", "text": "Štefánik\n\nPříjmení Štefánik nosí tyto osobnosti:\n\n\n"}
{"id": "819874", "url": "https://cs.wikipedia.org/wiki?curid=819874", "title": "Tušetie", "text": "Tušetie\n\nTušetie, též Thušsko () je historická oblast na severovýchodě Gruzie, při hranici s Čečenskem na severu a Dagestánem na východě.\n\nOd zbývajícího území Gruzie Tušetii na jihu odděluje hlavní hřeben Velkého Kavkazu, od Čečenska Boční kavkazský hřbet.\n\nNa západě hraničí s historickou oblastí Chevsuretie, se kterou je spojena stezkou přes sedlo Acunta. Odvodňuje ji řeka Andijské Kojsu.\n\nTušetie se dělí se na tři oblasti a jeden subregion podle údolí řek, které se vyznačují značnými výškovými rozdíly:\n\nPod vesnicí Šenako u lokality \"Ageurta\" vzniká soutokem Pirikitské a Gomecarské (Thušské) Alazani řeka Andijské Kojsu, která odtéká do Dagestánu a po soutoku s Avarským Koisu se jako řeka Sulak vlévá do Kaspického moře.\n\nÚdolí Pirikiti a Gomecari jsou oddělena hřbetem Makratela (, v překladu „nůžkový hřeben“) s planinami a několika průchozími průsmyky. Nejvýznamnější je průsmyk Nakle-choli ve výšce 2903 m mezi vesnicemi Češo a Verchovani. Centrálním místem je Omalo nad soutokem Čančachovanské (Chiské) a Gomecarské (Thušské) Alazani.\n\nOblast byla součástí Gruzínského království, po jeho rozpadu v 15. století přešla pod království Kachetie. Kvůli nájezdům ze sousedních zemí byly budovány obranné a strážní věže.\n\nBěhem německé invaze do Sovětského svazu za druhé světové války došlo v oblasti k menším protisovětským nepokojům, které pravděpodobně souvisely s rozsáhlejšími událostmi v sousedním Ingušsku.\n\nTušetii obývají Gruzínci označovaní jako \"Tušebi\". Historicky byla sídla rozmístěna ve čtyřech skupinách: v údolí Cova, podél řeky Thušská Alazani, podél řeky Pirikitská Alazani a u soutoku obou řek. V současnosti oblast sestává z deseti vesnic, z nichž největší je Omalo s pevností Keselo, dalšími jsou například v údolí Pirikitské Alazani Dartlo s pevností Kvavlo, Češo nebo Parsma.\n\nHlavním odvětvím je chov dobytka, zejména skotu a ovcí. Pastevci tráví léto v horách a na zimu se přesunují do nížiny u Alvani. Místní sýry a kvalitní vlna bývaly vyváženy do Evropy a Ruska. Kvůli specifickým místním náboženským zvyklostem se nechovají prasata.\n\nPrakticky celá Tušetie je chráněným územím, přírodní rezervace byla vyhlášena v roce 1980 a současná úprava platí od roku 2003. Chráněné území je rozčleněno na přísnou přírodní rezervaci (kategorie IUCN I, asi 10 000 ha), do které patří části říčních údolí, národní park (kategorie IUCN II, asi 80 000 ha) a chráněnou krajinnou oblast (kategorie IUCN V, asi 30 000 ha), kam spadají všechny vesnice, sídla pastevců a přilehlé pastviny. Na plánech péče pro chráněnou krajinnou oblast se podílí odborníci z České republiky.\n\nV oblasti se nacházejí borovicové lesy, které v nadmořské výšce nad 2000 m přechází v březové, horní hranice lesa odpovídá výšce kolem 2600 m. Alpinské pásmo je charakteristické porosty rododendronů. Ve flóře Tušetie je zastoupeno asi 230 kavkazských endemitů jako například bříza \"Betula raddeana\", prvosenky \"Primula luteola\" a \"Primula juliae\" nebo rododendron \"Rhododendron caucasicum\".\n\nVyskytuje se zde 60 druhů savců, mezi nimi kozorožec dagestánský (\"Capra cylindricornis\"), kamzík horský, koza dagestánská (\"Capra aegagrus aegagrus\"), srnec obecný, medvěd hnědý, vlk obecný nebo rys ostrovid. Nejistou je přítomnost levharta perského (\"Panthera pardus saxicolor\"), známky jeho pobytu byly v oblasti nalezeny. Ze 120 druhů ptáků žijí na skalách sup bělohlavý, orlosup bradatý a orel skalní. Z plazů se vyskytuje užovka hladká a zmije Ursiniho (\"Vipera ursinii\"), v řekách je hojný pstruh obecný potoční.\n\nDnes je Tušetie součástí okresu Achmeta v kraji Kacheti. S okresním městem Achmeta je spojena přes průsmyk Abano horskou silnicí, která je v zimě neprůjezdná.\n\n"}
{"id": "819877", "url": "https://cs.wikipedia.org/wiki?curid=819877", "title": "Klášter augustiniánů (Třeboň)", "text": "Klášter augustiniánů (Třeboň)\n\nAreál kláštera řeholních kanovníků řádu sv. Augustina v Třeboni založili roku 1367 Petr, Jošt, Oldřich a Jan z Rožmberka a jejich založení potvrdil pražský arcibiskup. Původní gotická část, tj. dvoulodní kostel sv. Jiljí a Panny Marie s kaplí sv. Vincence, dobudovaný po roce 1370, klášterní ambit s polychromovanými žebrovými klenbami a freskami z počátku 15. století, se dochovaly téměř v původním stavu. Klášterní budovy ve stylu pozdního baroka byly postaveny roku 1750.\nKlášter se stal po svém založení významným střediskem náboženského hnutí \"Devotio moderna\", umění a vzdělanosti, jeho nadace tvořily roku 1379 téměř čtvrtinu hodnoty pozemků a platů Třeboňska. Po vypuknutí husitské revoluce jej kanovníci opustili a vrátili se roku 1433. Podruhé se o jeho zrušení uvažovalo v 16. století v souvislosti s příchodem jezuitů, kteří byli nakonec uvedeni do Jindřichova Hradce. Klášter byl zrušen za josefinských reforerm v roce 1785, protože neprokázal školní ani špitální činnost. Při stávajícím kostele byl nahrazen katolickým děkanským úřadem, Třeboňského vikariátu a biskupství Českobudějovického.\n\nAreál je chráněn jako národní kulturní památka České republiky.\n\n\n"}
{"id": "819882", "url": "https://cs.wikipedia.org/wiki?curid=819882", "title": "Enguerrand I. z Coucy", "text": "Enguerrand I. z Coucy\n\nEnguerrand I. z Coucy ( \"Enguerrand I de Coucy\" nebo \"Enguerrand de Boves\", 1042 – 1116) byl pán z Coucy, Boves, Marle a La Fère a hrabě z Amiensu, účastník první křížové výpravy. O jeho milostném životě se dozvídáme z pera opata Guiberta z Nogentu.\n\nByl synem Droga či Dreuxe z Boves. Oženil se s Adélou z Marle , bývalou ženou či dcerou Aubryho z Coucy a roku 1080 získal panství a nový přídomek ke svému jménu. Poté, co se mu zalíbila Sibyla, manželka Geoffroye Namurského, obvinil svou ženu z cizoložství a podařilo se mu s pomocí svého bratrance laonského biskupa Enguerranda dosáhnout rozvodu. Sibyla byla volná poté, co podváděný manžel zjistil, že čeká dítě, ač byl tou dobou na vojenském tažení. \n\nEnguerrandův syn Tomáš, opatem Sugerem zvaný \"zuřivý vlk\" se obrátil proti otci a připojil se k podvedenému namurskému hraběti ve vleklé válce proti Enguerrandovi, v níž trpěli poddaní obou znepřátelených feudálů. Otec a syn se připojili ke křížové výpravě a není zcela jisté, který z nich se proslavil hrdinským skutkem, na jehož paměť začali Coucyové nosit svůj erb v podobě šesti rudých vodorovných pruhů v modravě bílém poli. V každém případě Enguerrand zemřel roku 1116 a byl pohřben v klášteře Corbie.\n"}
{"id": "819886", "url": "https://cs.wikipedia.org/wiki?curid=819886", "title": "Barvířský dům (České Budějovice)", "text": "Barvířský dům (České Budějovice)\n\nBarvířský dům v Českých Budějovicích byla gotická stavba na rohu stávajících ulic Karla IV. a Kněžská. Stál v místě současného domu U Smetanů (Karla IV. 417/12).\n\nV 18. století se zde barvily látky (dnešní ulice Karla IV. se podle toho jmenovala \"Barvířská\"). Po obarvení byly sušeny na vysokém střešním krovu. Dům byl zbořen v roce 1915 (v tehdy Vídeňské ulici), poté na jeho místě vyrostl secesní dům U Smetanů.\n\nBarvířský dům na jednom z obrazů zachytil malíř Gustav Brauner. Znázorňuje ho i plastický reliéf na domě U Smetanů.\n\n"}
{"id": "819887", "url": "https://cs.wikipedia.org/wiki?curid=819887", "title": "František Šulka", "text": "František Šulka\n\nFrantišek Šulka (* 10. února 1960) je slovenský podnikatel, bývalý československý politik a poslanec Sněmovny národů Federálního shromáždění po sametové revoluci.\n\nK roku 1990 se profesně uvádí jako vedoucí odbor. pracovník ČSD, Správa východní dráhy.\n\nBěhem sametové revoluce se jako železničář nabídl stávkujícím studentům a zajistil pro ně vypravení vlaku na východní Slovensko, kde měl pomáhat při agitaci studentů mezi obyvatelstvem v regionech, druhý vlak byl vypraven do Rumunska na pomoc lidem po pádu tamního komunistického režimu.\nV lednu 1990 zasedl v rámci procesu kooptací do Federálního shromáždění po sametové revoluci jako bezpartijní poslanec do slovenské části Sněmovny národů (volební obvod č. 112 - Námestovo, Středoslovenský kraj). Ve Federálním shromáždění setrval do voleb roku 1990.\n\nV květnu 1991 se uvádí jako předseda \"Združenie kresťanských podnikateľov a živnostníkov\", které vzniklo jako satelitní organizace při straně Kresťanskodemokratické hnutie. V této aktivitě pokračoval i později (je uváděn jako účastník zasedání Rady KDH v roce 1993).\n\nV roce 2002 se jistý František Šulka zmiňuje jako sportovní funkcionář, který se vzdal z osobních důvodů funkce prezidenta fotbalového klubu AŠK Inter Bratislava. V roce 2010 se zmiňuje coby předseda správní rady Vysoké školy zdravotnictví a sociální práce sv. Alžběty v Bratislavě.\n"}
{"id": "819891", "url": "https://cs.wikipedia.org/wiki?curid=819891", "title": "Věra Šuterová", "text": "Věra Šuterová\n\nVěra Šuterová (* 8. června 1956) je bývalá česká a československá politička a bezpartijní poslankyně Sněmovny národů Federálního shromáždění za normalizace.\n\nK roku 1986 se profesně uvádí jako dámská krejčová.\n\nVe volbách roku 1986 zasedla do české části Sněmovny národů (volební obvod č. 50 – Blansko, Jihomoravský kraj). Ve Federálním shromáždění setrvala do konce funkčního období, tedy do voleb roku 1990. Netýkal se jí proces kooptací do Federálního shromáždění po sametové revoluci.\n\nPoliticky se angažovala i po sametové revoluci, ovšem na místní úrovni. V komunálních volbách roku 1994 byla zvolena do zastupitelstva obce Rozseč nad Kunštátem jako nezávislá poslankyně. Neúspěšně do zdejšího zastupitelstva kandidovala i v komunálních volbách roku 2006, opět jako nezávislá. Uváděna je tehdy jako kuchařka. Zastupitelkou se stala dodatečně roku 2008 po rezignaci jiného zastupitele.\n\n"}
{"id": "819892", "url": "https://cs.wikipedia.org/wiki?curid=819892", "title": "Chevsuretie", "text": "Chevsuretie\n\nChevsuretie, též Chevsursko ( , v překladu \"Země údolí\") je historická oblast na severu Gruzie při hranici s Čečenskem. Zahrnuje čtyři údolí řek na severní i jižní straně Hlavní kavkazského hřebene. Je součástí okresu Dušeti v kraji Mccheta-Mtianetie. Největšími vesnicemi jsou v jižní části Barisacho a v severní Šatili.\n\nChevsursko leží na severovýchodním okraji dnešního kraje Mccheta-Mtianetie po obou stranách hlavního hřebene Velkého Kavkazu a mezi dvěma paralelními hřebeny. Zahrnuje údolí čtyř hlavních řek. Jižní část leží při horním toku a přítocích Černé Aragvi, která stéká na jih do Kury. Sever Chevsurska leží na horním toku řek Asa a Argun s přítokem Andaki, které odtékají přes Ingušsko a Čečensko do řeky Sunža.\n\nVysokohorská část hraničí na severozápadě s Ingušsskem a na severu a severovýchodě s Čečenskem. V ostatních částech sousedí s Tušetií (Thušskem) na východě, Pšavi na jihu, Mtiuleti na jihozápadě a Chevi na západě. Vysokohorská část je přístupná pouze v létě po horské silnici přes průsmyk Medvědího kříže.\n\nV oblasti bylo zbudováno množství pevností a strážních věží, které v minulosti sloužily k obraně proti útokům ze sousedních zemí. Významné pevnosti se nacházely v osadách Achieli, Šatili, Muco či Chachmati.\n\nPři sčítání v roce 1873 bylo zaznamenáno 4872 obyvatel, do roku 1926 se počet snížil na 3885. V 50. letech 20. století bylo obyvatelstvo nuceně přesídlováno, a mnoho vysokohorských osad bylo kvůli tomu opuštěno. Ke snižování počtu obyvatel docházelo také kvůli ekonomickým těžkostem po osamostatnění Gruzie.\n\nObyvatelé Chevsurska tvoří subetnikum Gruzínů. Hovoří gruzínským dialektem a patří ke křesťanům Gruzínské pravoslavné církve. Až do 20. století byl v Chevsuretii rozšířena chevsurská varianta kroje, gruzínsky zvaná „talavari“ ( ).\n"}
{"id": "819894", "url": "https://cs.wikipedia.org/wiki?curid=819894", "title": "Mikuláš Šutka", "text": "Mikuláš Šutka\n\nMikuláš Šutka (* 14. října 1943) je český podnikatel, bývalý československý politik Komunistické strany Československa a poslanec Sněmovny národů Federálního shromáždění za normalizace.\n\nK roku 1986 se profesně uvádí jako ředitel Cestovní kanceláře mládeže SSM.\n\nVe volbách roku 1986 zasedl za KSČ do české části Sněmovny národů (volební obvod č. 2 - Praha 4-sever). Po lednových událostech roku 1989 byl jedním z iniciátorů zákonného opatření k zostření tzv. Obuškového zákona. Ve Federálním shromáždění setrval do ledna 1990, kdy ztratil mandát v rámci procesu kooptací do Federálního shromáždění po sametové revoluci.\n\nPo sametové revoluci se věnoval podnikání. Uvádí se jako osoba spojená s firmami SUZOP a CCL TOUR AND TRADE.\n\n"}
{"id": "819905", "url": "https://cs.wikipedia.org/wiki?curid=819905", "title": "Alina Talajová", "text": "Alina Talajová\n\nAlina Talajová ( ; * 14. května 1989, Orša, Vitebská oblast) je běloruská atletka, sprinterka, která se věnuje krátkým překážkovým běhům. V roce 2015 vybojovala v Praze titul halové mistryně Evropy v běhu na 60 metrů překážek.\n\nPrvní velký úspěch zaznamenala v roce 2008 na juniorském mistrovství světa v Bydhošti, kde ve finále běhu na 100 metrů překážek skončila těsně pod stupni vítězů, na 4. místě jako nejlepší z Evropanek. Bronz vybojovala v čase 13,49 s Kubánka Belkis Milanésová, která byla o pouhou jednu setinu sekundy rychlejší. Stříbro získala Jamajčanka Shermaine Williamsová a zlato Američanka Teona Rodgersová.\n\nV roce 2009 vybojovala v litevském Kaunasu bronzovou medaili na evropském šampionátu do 23 let. Na halovém MS 2010 v katarském Dauhá i na ME v atletice 2010 v Barceloně postoupila z úvodních rozběhů do semifinále. Do finále se však neprobojovala. V roce 2011 na halovém ME v Paříži doběhla ve finále závodu na 60 metrů překážek v čase 7,98 s na 5. místě. V témže roce se stala v Ostravě mistryní Evropy do 23 let. Ve finále se jako jediná dokázala dostat pod 13 sekund a titul získala v čase 12,91 s. Od rekordu šampionátu Švédky Susanny Kallurové z roku 2003 ji dělily tři setiny.\n\nV roce 2012 uspěla na halovém MS v Istanbulu, kde si doběhla v čase 7,97 s pro bronzovou medaili v závodě na 60 metrů překážek. O tři setiny byla rychlejší jen Britka Tiffany Porterová a halovou mistryní světa se stala Sally Pearsonová z Austrálie, která předvedla nejrychlejší časy také v rozběhu a semifinále. Další cenný kov získala také na evropském šampionátu v Helsinkách, kde ve finále nestačila jen na Nevin Yanıtovou z Turecka a brala stříbro. Bronz vybojovala její krajanka Jekatěrina Poplavská.\n\nJejím trenérem je halový mistr Evropy z roku 1976 v běhu na 60 metrů překážek a stříbrný medailista z halového ME 1977 Viktor Mjasnikov.\n\n\n"}
{"id": "819906", "url": "https://cs.wikipedia.org/wiki?curid=819906", "title": "Hlavní kavkazský hřeben", "text": "Hlavní kavkazský hřeben\n\nHlavní kavkazský hřeben, též Hlavní hřeben, Hlavní hřbet (, , – je horským pásmem v Rusku, Gruzii a Ázerbájdžánu o rozloze 2 600 km².\n\nVytváří hlavní osu Velkého Kavkazu mezi Černým mořem a Kaspickým mořem a současně hlavní rozvodí řek Kubáň, Těrek, Sulak, Samur na severu a řek Kodori, Inguri, Rioni, Kura na jihu.\n\nHlavní kavkazský hřeben rozděluje oblast Kavkazu na Předkavkazsko na severu a Zakavkazsko na jihu.\n\nJako jediný kavkazský hřeben tvoří souvislé horské pásmo, ačkoliv nejvyšší hory Kavkazu včetně nejvyššího Elbrusu jeho součástí nejsou. Elbrus je součástí bočního hřbetu táhnoucího se na severní straně hlavního hřebene a paralelně s ním. Boční hřbet je přerušován údolími řek stékajících z hlavního hřebene na sever.\n\n"}
{"id": "819908", "url": "https://cs.wikipedia.org/wiki?curid=819908", "title": "Miroslav Toman (1935)", "text": "Miroslav Toman (1935)\n\nMiroslav Toman (* 28. května 1935 Viteň) je český podnikatel v potravinářském průmyslu, bývalý československý politik Komunistické strany Československa, ministr zemědělství a výživy České socialistické republiky, ministr zemědělství a výživy ČSSR, místopředseda vlád České socialistické republiky a ČSSR, předseda České komise pro plánování a vědeckotechnický rozvoj, poslanec České národní rady a Sněmovny národů Federálního shromáždění za normalizace.\n\nAbsolvoval Vyšší rolnickou školu v Klatovech a při zaměstnání pak vystudoval Vysokou školu zemědělskou v Praze a získal externí aspiranturu v Brně. Postgraduální studium absolvoval na Vysoké škole politické ÚV KSČ v Praze. V letech 1954–1960 pracoval jako zemědělský technik, pak po dobu tří let působil na postu zástupce vedoucího odboru ONV. Až do roku 1970 zastával funkci vedoucího oddělení racionalizace a technického rozvoje ve Výrobní zemědělské správě Louny. V letech 1970–1974 byl ředitelem Okresní zemědělské správy v Kroměříži. Byl členem Okresního výboru KSČ a předsednictva OV KSČ v Kroměříži. Pak přešel na celostátní politické posty.\n\nV letech 1975–1980 zastával post ředitele odboru na ministerstvu zemědělství ČSSR, v letech 1980–1981 byl náměstkem předsedy Státní plánovací komise, v letech 1981–1983 ministrem zemědělství a výživy České socialistické republiky ve čtvrté vládě Josefa Korčáka, pak od roku 1983 přešel na federální vládní úroveň a byl ministrem zemědělství a výživy ČSSR v čtvrté vládě Lubomíra Štrougala a páté vládě Lubomíra Štrougala a šesté vládě Lubomíra Štrougala, přičemž v páté vládě Lubomíra Štrougala (v letech 1986–1988) byl i místopředsedou vlády ČSSR. Následně se v letech 1988–1990 stal místopředsedou české vlády (vláda Františka Pitry), přičemž v této funkci zasedal z titulu své pozice předsedy České komise pro plánování a vědeckotechnický rozvoj.\n\nXVII. sjezd KSČ ho zvolil za kandidáta Ústředního výboru Komunistické strany Československa. V roce 1985 mu byl udělen Řád práce.\n\nVe volbách roku 1981 byl zvolen do České národní rady. Ve volbách roku 1986 byl zvolen do české části Sněmovny národů (volební obvod č. 55 - Kroměříž-Gottwaldov, Jihomoravský kraj). Ve Federálním shromáždění setrval do konce funkčního období, tedy do voleb roku 1990. Netýkal se ho proces kooptací do Federálního shromáždění po sametové revoluci.\n\nJeho synem je Miroslav Toman mladší (* 1960), ministr zemědělství. Další syn Zdeněk Toman je podnikatelem (firma Agrotrade). V potravinářství podniká i jejich otec.\n\nDne 28. října 2015 ho prezident Miloš Zeman vyznamenal medailí Za zásluhy.\n\n"}
{"id": "819910", "url": "https://cs.wikipedia.org/wiki?curid=819910", "title": "Dilbu", "text": "Dilbu\n\nDilbu, nebo také tibetský zvonek je etnický nástroj pocházející pravděpodobně z Indie. \nSpolečně s Vadžrou jsou velmi rozšířeny jak v hinduisticky, tak buddhisticky orientovaných náboženstvích a zemích. V dnešní době začínají být stále oblíbenější i v západním světě, bohužel turisté navštěvující východní země často berou dilbu a vadžru pouze jako suvenýry z cest a nechápou jejich význam a správné použití.\n\nSkládá se ze dvou částí, které jsou do sebe přišroubené. Horní částí je rukojeť ve tvaru poloviny dordže, pod kterou je často vyobrazena hlava bódhisattvy Avalókitéšvary. Tato část symbolizuje mužskou energii či princip a nejčastěji je vyrobena z mosazi. Dolní část je samotný zvonek. Dolní část představuje ženskou energii či ženský kosmický princip. Uvnitř zvonku je zavěšeno jeho srdce, které vytváří zvuk zvonu. V dřívějších dobách bylo srdce odléváno z meteorického železa, ale dnes je téměř vždy nahrazováno zemským železem. Dilbu se drží vždy v levé ruce, vadžra vždy v pravé. Spolu vytvářejí symbol sjednocení cíle a cesty k cíli.\n\nV buddhistických a hinduistických chrámech v Tibetu, Indii, Bhútánu a v jiných zemích, se ještě stále věří na léčivou moc dilbu a vadžry. Používají se k očistě těla, ducha, mysli, nebo také prostoru před meditací a jako účinná meditační pomůcka. V léčitelství jsou považovány za silné energetické zářiče. Odstraňují bloky v energetickém systému člověka a naplňují ho energií. Zvonek sám se dá použít k odvádění disharmonické a přivádění harmonické energie. Ruší také geopatogenní zóny.\n\nNa zvonek se hraje buď jeho rozhoupáním, nebo se tře o jeho okraj dřevěnou paličkou případně dřevěnou paličkou obalenou kůží. Při hraní paličkou vzniká dlouhý táhlý zvuk.\n"}
{"id": "819914", "url": "https://cs.wikipedia.org/wiki?curid=819914", "title": "Bismarckova rozhledna (Bielefeld)", "text": "Bismarckova rozhledna (Bielefeld)\n\nBismarckova rozhledna, (německy \"Bismarckturm\"), doslova Bismarckova věž, dnes nazývána nejčastěji Eiserner Anton (Železný Anton) je rozhledna nacházející se na jihovýchodě Bielefeldu.\n\nRozhledna byla postavena v roce 1895 nákladem bielefeldského majitele strojírenské továrny Heinricha Frickeho a na jeho přání byla pojmenována po slavném německém kancléři Bismarckovi.\n\nStavba se nachází ve výšce 309 metrů nad mořem na kopci Ebberg u dálkové horské cesty Hermannsweg, je čtvercového půdorysu a jedná se jednu z mála ocelových rozhleden pojmenovaných po Bismarckovi. Na výhledovou plošinu ve výši osm metrů vede 42 schodů, z vrcholu se naskýtá pohled na část Teutoburského lesa. Rozhledna je památkově chráněna, v roce 2003 byla renovována, přičemž byl obnoven její podstavec a byla nalakována.\n\nNa konci 19. století byl vrchol Ebbergu nezalesněný, v současné době brání úplnému výhledu vzrostlé stromy, výhled je volný pouze na sever a na jih.\n\n"}
{"id": "819928", "url": "https://cs.wikipedia.org/wiki?curid=819928", "title": "Vysokorychlostní trať Peking – Šanghaj", "text": "Vysokorychlostní trať Peking – Šanghaj\n\nVysokorychlostní trať Peking - Šanghaj () je 1318 kilometrů dlouhá vysokorychlostní trať v Čínské lidové republice, která vede z hlavního města Pekingu do Šanghaje a spojuje tak dva z ekonomicky nejvýznamnějších regionů státu. Její stavba začala 18. dubna 2008, koleje byly položeny 15. listopadu 2010 a 30. června 2011 byly na trať puštěny vlaky pro veřejnost. V úvodním úseku do Tchien-ťinu vede souběžně s ní vysokorychlostní trať Peking – Tchien-ťin a v celé délce vede souběžně s ní starší železniční trať Peking - Šanghaj.\n\nV provincii Ťiang-su vede trať po viaduktu Tan-jang-Kchun-šan, který je s délkou 164,8 km nejdelším mostem světa.\n\nV Šanghaji je trať ukončena v městském obvodě Čchang-ning na nádraží Šanghaj Chung-čchiao v sousedství mezinárodního letiště Šanghaj Chung-čchiao. Na stejném nádraží končí také vysokorychlostní tratě Šanghaj – Chang-čou a Šanghaj – Nanking a je zde stanice linky 2 a linky 10 šanghajského metra.\n"}
{"id": "819929", "url": "https://cs.wikipedia.org/wiki?curid=819929", "title": "Kostel svatého Františka z Assisi (Zákupy)", "text": "Kostel svatého Františka z Assisi (Zákupy)\n\nKostel svatého Františka z Assisi v Zákupech je římskokatolický klášterní chrám ve městě Zákupy v okrese Česká Lípa. Vznikl v letech 1681–1684 jako konventní kostel přilehlého kapucínského kláštera a společně s ním je chráněn jako kulturní památka České republiky. Přísluší do zákupské farnosti.\n\nCelý kostel, zasvěcený Františkovi z Assisi, byl vystavěn v typickém slohu kapucínského řádu v letech 1681–1684 jako konventní kostel přilehlého kapucínského kláštera. Benedikace kostela proběhla v červenci 1683 a dokončený chrám byl vysvěcen 17. září 1684, přičemž světitelem dostavěného kostela byl pražský arcibiskup Jan Bedřich z Valdštejna.\nKapucínský klášter byl uzavřen v roce 1950 a od té doby celý areál chátrá.\n\nKostel je orientován, boční kaple směřuje k severu. Podél jižní stěny chrámu byla vystavěna chodba vedoucí do kláštera, jenž navazuje na presbytář.\n\n"}
{"id": "819932", "url": "https://cs.wikipedia.org/wiki?curid=819932", "title": "Élisée Reclus", "text": "Élisée Reclus\n\nÉlisée Reclus (15. března 1830, Sainte-Foy-la-Grande, Francie – 4. července 1905, Torhout, Belgie), také znám jako Jean Jacques Élisée Reclus, byl francouzský geograf a anarchista. \n\nNarodil se v Sainte-Foy-la-Grande. Byl druhý syn protestantského pastora z rodiny čítající čtrnáct dětí. Známými osobnostmi byli i jeho bratři: Élie Reclus byl etnografem, Paul Reclus chirurgem a Onésime Reclus jako geograf a spisovatel vytvořil koncepci frankofonie.\nOdešel z Francie v důsledku událostí z prosince 1851 a příštích 6 let strávil ve Spojeném království, později cestoval po americkém kontinentu, přispíval do časopisu \"Revue des deux Mondes\". Poté se účastnil neúspěšné obrany Pařížské komuny, byl členem Jurské federace. Roku 1872 byl odsouzen k doživotnímu vyhnanství, žil ve Švýcarsku a od roku 1892 až do své smrti působil jako profesor na univerzitě v Bruselu. Ve své závěti si vymínil, aby byl pohřben bez obřadu.\nV roce 1892 obdržel za svůj přínos k rozvoji moderní geografické vědy zlatou medaili Société de géographie. Byl propagátorem volné lásky a vegetariánství. Ve svém díle zdůrazňoval odpovědnost lidstva za veškerý pozemský život, bývá proto řazen k teoretickým průkopníkům environmentalismu.\n\n\n\n \n"}
{"id": "819935", "url": "https://cs.wikipedia.org/wiki?curid=819935", "title": "Atias", "text": "Atias\n\nAtias nebo Athias je příjmení. Je hojně rozšířeno u sefardských Židů v podobách , nebo a je odvozeno z arabského (\"atá\" = dar).\n\n"}
{"id": "819938", "url": "https://cs.wikipedia.org/wiki?curid=819938", "title": "Jan Vincenc Diviš", "text": "Jan Vincenc Diviš\n\nJan Nepomuk Vincenc Diviš, v letech 1882–1895 Diviš-Čistecký v letech 1895–1908 rytíř Čistecký ze Šerlinku (6. duben 1848, Pardubice – 13. říjen 1923, Praha), byl český cukrovarník, vynálezce, básník a spisovatel, překladatel, c. a k. konzervátor a v letech 1914–1919 starosta města Přelouče. Byl autorem řady spisů o cukrovarnictví, prací historických a memoárů.\n\nNarodil se v rodině pardubického krupaře v Pernštejnské ulici č. 38. Měl dva starší bratry. Václav Diviš (1839–1934) byl později archeologem, Ferdinand Hugo Diviš (1837–1870) lékařem. Studoval pardubickou vyšší reálnou školu, kde maturoval v roce 1865. V době jeho studií byl ředitelem školy Jiljí Vratislav Jahn. V letech 1866-1870 pak studoval chemii na Polytechnickém ústavu v Praze. Během studií pracoval v laboratoři Národního muzea u Antonína Friče a v letech 1867–1868 byl asistentem Joachima Barrande.\n\nPo ukončení studia začal v roce 1870 pracovat jako praktikant v pardubickém cukrovaru, kde byl tehdy ředitelem Josef Pflegr. Spolu zde vypracovali metodu pro regeneraci spodia. Ve školním roce 1871–1872 vyučoval chemii a přírodopis na pardubické vyšší reálné škole a rovněž na vyšší dívčí škole. Pak se opět vrátil do cukrovaru. V roce 1873 získal Gerstnerovo stipendium a podnikl studijní cestu do Německa, Francie a Belgie.\n\nV roce 1876 se stal ředitelem cukrovaru v Josefově a v roce 1879 ředitelem cukrovaru v Přelouči.\n\nDne 14. května 1883 se oženil s Jindřiškou, rozenou Hlouškovou. Jejich synem byl lékař Jiří Diviš.\n\nV letech 1905–1907 si nechal postavit v Přelouči vilu kterou navrhl architekt Rudolf Kříženecký. V letech 1914–1919 byl starostou Přelouče za Národní stranu.\n\nZemřel 13. října 1923 v Praze-Podolí, pohřben byl v Přelouči.\n\nMezi lety 1882–1908 používal se svým bratrem Václavem šlechtický titul Diviš-Čistecký. V roce 1895 mu byl zvláštní milostí udělen titul rytíř Čistecký ze Šerlinku. Později se ukázalo, že dokumenty, na jejichž základě byl titul povolen byly podvrhy a oba bratři Divišovi se stali ve své touze po šlechtictví obětí podvodníků. Užívání titulu bylo c. a k. místodržitelstvím v Praze v roce 1908 zrušeno.\n\nVedle toho držel další patenty v oblasti cukrovarnictví.\n\n\n\n\n\n\n"}
{"id": "819942", "url": "https://cs.wikipedia.org/wiki?curid=819942", "title": "Netolice (hradiště)", "text": "Netolice (hradiště)\n\nNetolice jsou raně středověké hradiště na východním okraji stejnojmenného města nad pravým břehem Bezdrevského potoka. Nachází se na návrší \"Na Jánu\" v nadmořské výšce okolo 450 metrů a jeho zbytky jsou chráněny jako kulturní památka ČR. Část opevnění hradiště byla archeologicky prozkoumána a rekonstruována v rámci netolického Archeoparku.\n\nNetolické hradiště bylo podle archeologických nálezů keramiky založeno v desátém století. Kronikář Kosmas je, patrně neoprávněně, uvedl jako jeden ze slavníkovských hradů. V jedenáctém století se Netolice staly jedním z přemyslovských správních hradů a tuto funkci plnily až do poloviny třináctého století. Výkon panovnické moci zajišťovali kasteláni. Nejstarším známým kastelánem byl v roce 1167 zmíněný Nemoj. Z pozdějších období se dochovala jména kastelánů Oldřicha (1197), Ratibora (1183), Jiří (1187 a 1195) a Bohuše (1222).\n\nV devatenáctém století byl při parkových úpravách lokality proveden také archeologický výzkum, který odhalil zuhelnatělou vrstvu. Ta vedla k mylné domněnce, že na hradišti existovalo žárové pohřebiště. Další výzkum, které odkryl část obvodového opevnění a pohřebiště ze dvanáctého a třináctého století, proběhl až v roce 2000.\n\nStaveništěm raně středověkého hradu se stala široká ostrožna částečně chráněná strmými svahy. Její podobu výrazně pozměnily terénní úpravy z devatenáctého století. Na přístupné východní straně bylo postaveno opevnění v podobě jedné až dvou hradeb. Z vnitřní hradby, která chránila vnitřní hrad o rozloze 0,5 hektaru, se dochoval mohutný val, jehož těleso je dobře patrné v místech, kudy na hradiště vstupuje novodobá cesta a kde se nejspíše nacházela vstupní brána. Val je až dva metry vysoký a 10–15 metrů široký. Geofyzikální měření ukázalo, že se pod tělesem valu nacházelo starší opevnění, které mělo nejspíše podobu trojitého příkopu. Součástí vnitřního hradu byl také kostel svatého Jana Křtile, který zanikl v roce 1789. Podle těsného sousedství pohřebiště je možné, že základy kostela byly položeny již ve dvanáctém století.\n\nZ obvodového opevnění byla odkryta hradba na jihozápadním okraji ostrožny. Tvořila ji 160 centimetrů široká zeď z nasucho kladených kamenů se žlaby pro dřevěnou konstrukci vytesanými ve skále na vnitřní straně hradby.\n\nNa hradišti byl na počátku 21. století otevřen archeologický park. Původní záměr vybudovat na Svatém Jánu archeopark vznikl v roce 1996, ovšem s realizací se začalo až v roce 2004. Jako první byla vybudována replika kamenných základů části středověkého hradebního tělesa, která byla o rok později doplněna 25 metrů dlouhou dubovou palisádou. Na konci roku 2007 byla zbudována osm metrů vysoká dřevěná vyhlídková věž s navazujícími ochozy. Plánuje se, že dále bude areál doplněn návštěvnickým centrem, několika sruby, kostelem a dřevěným palácem.\n\nBudování archeoparku je financováno z rozpočtu města Netolice, dotací Jihočeského kraje, programu Ministerstva zemědělství ČR – Leader a evropského programu Interreg IIIA.\n\n"}
{"id": "819943", "url": "https://cs.wikipedia.org/wiki?curid=819943", "title": "Český hudební fond", "text": "Český hudební fond\n\nČeský hudební fond byl jedním ze šesti tzv. kulturních fondů zřízených československým státem v roce 1954 na základě tehdejšího autorského zákona.\n\nByl zřízen pro podporu tvůrčí činnosti v oboru hudby s působnosti v českých krajích státu (pro Slovensko byl zřízen \"Slovenský hudební fond\"). Jeho posláním bylo „zjednávat hudebním skladatelům příznivé podmínky tvůrčí práce a tak přispívat k rozvoji nového umění, sloužícího výstavbě socialismu a kulturnímu povznesení lidu“. Dozor nad hospodařením fondu příslušel ministerstvu kultury.\n\nSídlo fondu bylo v Praze.\n\nVeškerý movitý a nemovitý majetek fondu přešel na nadaci Nadace Český hudební fond, kterou fond zřídil 24. února 1994 a ke stejnému dni zanikl. Nadace Český hudební fond zřídila roku 1998 obecně prospěšnou společnost Český hudební fond, o. p. s.\n\n"}
{"id": "819944", "url": "https://cs.wikipedia.org/wiki?curid=819944", "title": "Nadace Český hudební fond", "text": "Nadace Český hudební fond\n\nNadace Český hudební fond vznikla roku 1994 převzetím majetku státního Českého hudebního fondu.\n\nPosláním nadace je „je podpora rozvoje české hudební kultury. Touto podporou se rozumí poskytování nadačních příspěvků třetím osobám formou veřejně vyhlašovaných grantových programů“.\n\n"}
{"id": "819945", "url": "https://cs.wikipedia.org/wiki?curid=819945", "title": "Douglas Hyde", "text": "Douglas Hyde\n\nDouglas Hyde, irsky: \"Dubhghlas de hÍde\", (17. ledna 1860, Castlerea, Irsko – 12. července 1949, Dublin) byl irský básník a v letech 1938 až 1945 první prezident Irska.\n\nDouglas Hyde byl synem duchovního. Studoval práva, ale po ukončení se nestal právníkem. V roce 1893 založil „Gaelic League“ která pečovala o irský jazyk a byl jejím prezidentem až do roku 1915. V roce 1891 se stal profesorem na University of New Brunswick v Kanadě, po dvou letech se ale vrátil zpět do vlasti. V období 1909 až 1932 působil jako profesor moderní irštiny na University College Dublin. Angažoval se v Irish National Literary Society a v roce 1938 až 1945 byl prvním irským prezidentem. \n\nHyde se už od mládí zabýval intenzivně irštinou a její historií. Kromě vlastní tvorby překládal irské texty do angličtiny.\n\n\n\n"}
{"id": "819954", "url": "https://cs.wikipedia.org/wiki?curid=819954", "title": "Jakub Grombíř", "text": "Jakub Grombíř\n\nJakub Grombíř (* 16. dubna 1974 Kyjov) je český básník, publicista, redaktor, překladatel a písňový textař. \n\nVystudoval filmovou vědu na Univerzitě Palackého v Olomouci. Působil v redakci Literárních novin, redaktor Kulturních novin, přispívá do literárních časopisů Tvar, Aluze, Dobrá adresa, Host, Texty a dalších. Texty je zastoupen v antologiích \"Cestou\" (Brno 2003), \"Po něpročnomu vozduchu\" (Moskva 2004), \"Kdybych vstoupil do Kauflandu\" (Brno 2009). Spoluautor knih \"Kinofikace Moravy\" (Olomouc 2005) a \"Průvodce sklepními uličkami jižní Moravy\".\n\n\n"}
{"id": "819961", "url": "https://cs.wikipedia.org/wiki?curid=819961", "title": "Maryla", "text": "Maryla\n\nMaryla je rozsáhlejší povídka (resp. novela) Aloise Jiráska; autor sám ji charakterizuje jako starodávnou selanku.\nDěj je situován do Domkova (okres Náchod) a odehrává se v době klidu a míru po bouřlivém období husitských válek; v té době vládl za nezletilého Ladislava Pohrobka zemský správce Jiří z Poděbrad. V závěru je příběh spojen s volbou Jiřího z Poděbrad českým králem (1458).\n\n\nCelý děj se odehrává okolo sporu o Doubravu (pozemky) na hranici dvou usedlostí, tvrzí Domkov a Šonov. Na Šonově vládne dědic Jan Rozvoda a v tvrzi Domkov Zbyněk Buchovec. Oba jsou přesvědčeni o svém právu na Doubravu a odmítají spolu jednat i mluvit.\nSchovanka Maryla, kterou si Buchovec přivezl z válečných tažení a žije na Domkově, se právě ve sporné Doubravě setká a zamiluje do Šonovského zemana.\nDěj vyvrcholí při útěku Maryly do Šonova, což způsobí téměř ozbrojenou bitku. Buchovec jede osvobodit „unesenou“ Marylu a po zjištění, že odešla dobrovolně, se jí zříká.\nK obratu dochází až následkem volby nového krále, kterým se stává Jiří z Poděbrad.\n\nJiráskova \"Maryla\" byla vydána mnohokrát a byla přeložena i do slovenštiny a polštiny. Z českých vydání uvádíme dvě novější:\nDále uvádíme jazykově upravené vydání pro čtenáře od 12 let, v němž jsou odstraněny některé jevy, které byly projevem jazykové normy 19. století: \n\nV digitální knihovně Kramerius 4 je veřejně přístupná řada děl Al. Jiráska. Uvádíme odkaz na vydání novely \"Maryla\" z roku 1937:\n\n"}
{"id": "819964", "url": "https://cs.wikipedia.org/wiki?curid=819964", "title": "Bussangský průsmyk", "text": "Bussangský průsmyk\n\nBussangský průsmyk (francouzsky \"col de Bussang\", německy \"Büssing Pass\") je horský průsmyk ve Vogézách. Nachází se 8,4 kilometru severovýchodně od hory Ballon d'Alsace, mezi obcemi Bussang a Urbès, v nadmořské výšce 731 metrů nad mořem. Vede přes něj francouzská silnice 66, spojující Alsasko s Lotrinskem. Mezi lety 1871-1919 přes průsmyk vedla francouzsko-německá hranice. Na západní straně průsmyku se nachází pramen Mosely.\n"}
{"id": "819966", "url": "https://cs.wikipedia.org/wiki?curid=819966", "title": "Demokratizace Madagaskaru", "text": "Demokratizace Madagaskaru\n\nDemokratizace Madagaskaru je proces který započal na konci 70. let a trvá dodnes. Při něm byl demontován madagaskarský komunistický režim a nahrazen systémem mnoha stran. Od moci byl odstaven diktátor Didier Ratsiraka. Změny režimu bylo docíleno až po dlouhé generální stávce, která dobou svého trvání zlomila světový rekord a dodnes nebyla překonána. \nV roce 1975, po letech nepokojů, se vlády v zemi ujal Didier Ratisiraka, který začal do veřejné správy zavádět socialistické principy, vytvořil politbyro složené z vojenských vysokých důstojníků (tzv. \"Nejvyšší rada státu\") a změnou ústavy ze sebe udělal doživotního diktátora. Parlament a systém mnoha stran, který zůstal na rozdíl od ostatních socialistických zemí zachován, disponoval pouze formální zákonodárnou a výkonnou mocí. Každý strana musela být členem tzv. Národní fronty. \n\nNejvyšší rada státu v roce 1977 přišla s ambiciózním investičním plánem, který měl do 20 let zdvojnásobit domácí hrubý produkt. Mělo se ho dosáhnout rozvojem těžkého průmyslu, potravinovou soběstačností a vývozem výrobků. Plán se financoval zámořskými půjčkami a také byl značně závislý na vysokých cenách kávy na mezinárodních trzích. \n\nO tři roky později ekonomika zkolabovala. Socialistická vláda uměle udržovala nízké maloobchodní ceny rýže, takže domácí producenti ji přestali pěstovat – přestalo to pro ně být výhodné. Produkce rýže mezi roky 1977 až 1981 klesla na polovinu. Tudíž se rýže musela dovážet, což negativně ovlivnilo saldo obchodní bilance. Pěstitelé kávy, vanilky a hřebíčku dostávali 20% exportní ceny, což zapříčinilo že se tyto komodity ve velkém pašovaly na Komorské ostrovy, kde se daly výhodněji prodat. Špatná finanční situace národního rozpočtu vedla k zanedbávání silnic – odlehlé vesnice tak zůstaly často odříznuté od světa, což zapříčinilo další snížení zemědělské produkce. \n\nPrůmysl kvůli nedostatku surovin pracoval na třetinu své kapacity. Na začátku 80. letech klesly ceny ropy, což stimulovalo globální ekonomiku – to se ovšem netýkalo Madagaskaru, který měl smlouvu se Sovětským svazem že bude odebírat pouze jeho ropu a to za zafixovanou cenu – na začátku 80. let tato cena dosahovala dvojnásobku ceny ropy na světových trzích. \n\nDalší ranou pro ekonomiku na přelomu 70. a 80. let bylo sucho v jižních a jihozápadních oblastech. Na cestách se objevili dahalo, skupiny banditů, kteří se rekrutovali ze zbídačelých venkovanů. Kradli dobytek a přepadávali pocestné. Jiní venkované se vydali hledat štěstí do měst, kde vytvořili nejchudší a nejvíce problematickou společenskou vrstvu. \n\nV roce 1980 rozpočtový deficit nabyl výše 40 procent a země dlužila přes miliardu dolarů. V červnu 1981 byla země nucena přijmout pomoc Mezinárodního měnového fondu, který si zemi nadiktoval stabilizační program – tedy devalvaci měny, omezení investičního plánu, úsporná opatření a částečnou liberalizaci ekonomiky. \n\nTato intervence dokázala odvrátit měnovou krizi, ale už nedokázala zabránit dalšímu propadu ekonomiky. Další pomoc byla nutná v roce 1982 a od této doby už fond zasahoval v pravidelných intervalech. Musela být zrušena kontrola cen, omezení subvencí, zavedena privatizace a další liberalizace ekonomiky. Ačkoliv se ekonomika propadat přestalA, tak to přineslo růst cen potravin a inflaci. Ceny exportovaných výrobků nerostly nebo dokonce klesaly, takže populace procházela těžkou frustrací.\n\nVážným problémem madagaskarského vysokoškolského systému bylo, že produkoval více absolventů, než mohl trh práce vstřebat. Před rokem 1972 každý rok ze škol vyšlo 6000 absolventů, po roce 1972 přes 20 000 absolventů a po roce 1979 na 40 000 absolventů. \n\nNavíc školy byly chronicky podfinancované a zpolitizované. \n\nV roce 1979 vstoupili do stávky učitelé a o rok později se přidali i studenti. Během protestů aktivně vystupoval i disident a hrdina z nepokojů v roce 1971, Monja Jaona. Jeho politická platforma MONIMA (Mouvement nationaliste et indépendant de Madagascar, Národní hnutí za osvobození Madagaskaru) byla sice vyloučena z Národní fronty a podle ústavy tak byla de iure zrušena, nicméně ve své opoziční činnosti pokračovala i nadále. V listopadu 1980 vyzvala ke generální stávce. Následné uvěznění Monja Jaonayho vyprovokovalo studentské demonstrace v centru hlavního města. \n\nStávku 4000 studentů potlačily 3. a 4. února státní bezpečnostní složky silou a nechaly za sebou 6 mrtvých. Množství vysokoškolských pedagogů bylo uvězněno. V březnu byl Monja Jaonay propuštěn a v červnu i vysokoškolští učitelé. Univerzitní život se vrátil k normálu. V srpnu bylo umožněno straně MONIMA se vrátit do Národní fronty a tím získat legalitu. MONIMA však ani poté neustoupila ze svých kritických pozic.\n\nKvůli vážným problémům existovalo silné politické napětí, což zvyšovalo podezřívavost a strach Didier Ratisiraky a Nejvyšší rady státu. \nProti protivládním spiknutím a opozici byla vytvořena tajná policie DGID (\"Direction Générale d’Investigation et Documentation, Vrchní velitelství pro pátrání a dokumentaci\"). Mezi populací byla tato policie velmi nepopulární. Spolupracovali s ní gangy nezaměstnané mládeže zvané TTS (\"Tanora Tanga Saina\"), které pro ni dělali špinavou práci – vydírání, zastrašování nebo vyvolávání konfliktů během studentských demonstrací. \n\nNa obranu proti těmto bojůvkám studenti a další mladí lidé zformovali v září 1984 jednotky, které ovládaly kung-fu a proto si daly stejný název. 4. prosince téhož roku se odehrála v ulicích Antananarivo bitva mezi TTS a Kung-fu, po které zůstalo 50 mrtvých. To donutilo vládu přestat TTS financovat a ve vedení DGID proběhlo personální zemětřesení. Nicméně Kung-fu vláda považovala za vážné ohrožení režimu a tak 1. srpna 1985 podniklo vojsko útok na budovu vedení Kung-fu. Členové Kung-fu byli pro své domnělé bojové schopnosti natolik obáváni, že vojsko k dobytí budovy nasadilo tanky a dělostřelectvo a v ruinách budovy zůstalo 50 mrtvých. Po tomto brutálním zásahu ztratila vláda poslední kredit a prezident se natolik začal obávat o svou bezpečnost, že se přestal stýkat s veřejností. Své sídlo v centru Antananaviry začal považovat za málo bezpečné a nechal si severokorejskými inženýry vybudovat nové sídlo v Iavoloze, asi 15 kilometrů od hlavního městu. Budova připomínala pevnosti a lidé jí přezdívali “bunkr“. \n\nV lednu 1977 na Madagaskaru nouzově přistálo malé letadlo, které z JAR na Mauricius přepravovalo dva Jihoafričany a jednoho Američana. Událost byla nafouknuta tiskem jako pokus do země propašovat diverzanty. \n\nV říjnu téhož roku byl s nejbližšími spolupracovníky uvězněn velitel Andriamaholison, bývalý ministr šestidenní vlády premiéra Ratsimandrava, která existovala v roce 1973. Byl obviněn z protistátní činnosti. Šest let strávil čekáním na soud, kterým byl posléze odsouzen k doživotnímu vyhnanství, avšak ve skutečnosti neopustil madagaskarské věznice. \n\nRoku 1982 byl odhalen pokus o vraždu prezidenta, kterého se měli dopustit jihoafričtí žoldáci a jeden madagaskarský ombiasy. Bylo zadrženo 13 lidí, odsouzených bylo pět. \n\nV listopadu 1983 bylo odhaleno další spiknutí vedené obchodníkem Gastonem Ramarosonem, kdy soud odsoudil 29 obžalovaných. Tresty se pohybovaly od 6 měsíců odnětí svobody po 10 let nucených prací.\n\nOd konce 70. letech se ve vládnoucí komunistické straně AREMA vyprofilovaly dvě frakce. Zástupci tvrdé linie socialismu zvané Rudá Arema se dostali do sporu s liberálnějšími, obchodně orientovanými lidmi nazývaných jako Bílá Arema.\n\nPřestože madagaskarská ekonomika disciplinovaně plnila příkazy Mezinárodního měnového fondu, který ji dával za vzor ostatním africkým zemím a schodek státního rozpočtu byl výrazně snížen, ostatní statistické údaje byly katastrofální. \nV letech 1985 až 1987 se státní dluh zdvojnásobil na 2,6 miliardy dolarů, což činilo více než roční HDP. V roce 1980 1 francouzský frank stál 50 malgašských franků, v roce 1988 už 231 FMG. Roční inflace se pohybovala mezi 15-20% a ceny potravin rostly trojnásobným tempem než platy. Ačkoliv populace přibývala 3% za rok, tak HDP se mezi roky 1980–1988 propadlo o 25 %. \n\nVláda tradičně nasadila regulaci cen, což jenom přispělo k boomu černého trhu, protože pěstovat či vyrábět pro konvenční trh se přestalo vyplácet. Cena rýže na černém trhu přesahovala možnosti mnohých obyvatel a konvenční trh trpěl jejím nedostatkem \nVšeobecná bída nutila lidi stahovat se do měst, kde rozšiřovali řady bezdomovců, kteří se živili přebíráním skládek v naději, že tam najdou něco zpeněžitelného. V ulicích se začaly objevovat žebrající děti, jev předtím nevídaný. Zvýšil se počet kapesních krádeží a přepadení, návštěva Antananaviry se stala riskantním podnikem. Snížené platy úředníků přispěly k dalšímu zvýšení už tak vysoké korupce. Mezi vyčerpanou populací se snadno šířila malárie, který tak pronikla i do oblastí, kde se dříve nevyskytovala. \n\nKvůli zmírnění potravinové krize vznikla v roce 1984 společnost PROCOPS, která měla působit v oblasti potravinové distribuce. Brzy však do jejího vedení pronikla prezidentova švagrová, který z ní udělala soukromou komerční společnost a díky svým dobrým politickým konexím dosáhla téměř monopolu v oblasti distribuce a velkoobchodního prodeje rýže, drůbeže a zeleniny. \n\nSkupinou, která na potravinové krizi a rozbujení černého trhu značně vydělávala, byli tzv. karna, indičtí a pákistánští obchodníci. Označení karna pochází se slova korán, tedy že tito imigranti byli povětšinou muslimského vyznání. Lúza v nich viděla hlavního strůjce ekonomické krize a roku 1987, po vyvrcholení hladomoru na jihu Madagaskaru, proběhl pogrom, mnoho karanů bylo zabito, část se jich zachránila na francouzském velvyslanectví nebo uprchla na Réunion.\n\nV roce 1986 vážné nepokoje zažilo přímořské město Tamatave. Kvůli rekonstrukci byl uzavřen přístav a mnoho lidí přišlo o práci a tak neměli peníze na jídlo. Dav přepadnul sklad společnosti PROCOPS v naději, že naleznou potraviny. Při následném rabování několik lidí přišlo o život. \n\nVe stejnou dobu se vláda rozhodla snížit počet studentů na vysokých školách o 20 %, což vyvolalo další nepokoje. Vláda byla nucena od svého záměru ustoupit.\n\nKritická situace země působila negativně na semknutost Národní fronty. Začaly se objevovat silné nálady proti prezidentu Ratsirakovi a hrozilo nebezpečí, že Národní fronta postaví jiného kandidáta na prezidenta než Ratsiraku (volební systém fungoval tak, že každá strana Národní fronty mohla postavit vlastního kandidáta. V minulých volebních obdobích se všechny strany jednohlasně shodly na jednom kandidátovi – Ratsirakovi). \n\nProtiratsirakovské nálady také posílila podivná úmrtí hned dvou nehlasitějších opozičníků – Guy Sibon, náčelník obrany, zemřel při leteckém neštěstí a náčelník hlavního štábu generál Lucien Rakotonirainy zkolaboval při vojenské přehlídce. \n\nKaždá strana nakonec navrhla vlastního kandidáta a začaly rozhovory o tom, který z nich bude reprezentovat celou opozici a tak se stane kandidátem se seriózními šancemi. Avšak tuto možnost Ratsiraka nechtěl připustit a tak upravil ústavu, aby se volby uspíšily a odehrály se už v březnu 1989. Opoziční strany se tak nestihly na jednom kandidátovi shodnout a hlasy voličů sympatizujících s opozicí byly rozmělněny. Ratsiraka získal 62% hlasů, což byl jeho nejslabší výsledek od doby, kdy se stal prezidentem, nicméně volby byli opozicí kritizovány z manipulace. Květnové volby do parlamentu ale už pro Ratsiraku dopadly lépe, neboť jeho strana AREMA získala 120 ze 137 křesel. Opět padlo obvinění z manipulace. \n\nVzhledem k tomu, že Ratsirakův režim byl pod tlakem jak sílící opozice, tak pod tlakem zahraničí, zrušil cenzuru, připustil další liberalizaci ekonomiky. Také zrušil ústavní článek o tom, že každá strana musí být organizovaná v Národní frontě. Ale zmínku o tom, že režim na Madagaskaru musí být socialistický, odmítl zrušit. \n\nPo zrušení Národní fronty začaly živelně vznikat nové strany. Křesťanské, sociálně-demokratické, liberální, nacionalistické a tak dále. To dobře působilo na svobodu slova a další liberalizaci společnosti, nicméně AREMA se odmítala vzdát svého výsadního postavení v určování každodenního života.\n\nPo roce 1989 přišel madagaskarský režim o podporu Sovětského svazu a tak se musel poohlédnout po nových partnerech. Na Madagaskar přicestoval v červnu 1990 francouzský prezident François Mitterrand, což značně přispělo k oteplení vztahů a Francie smazala velkou část madagaskarského dluhu, na oplátku Madagaskar slíbil vyplatit kompenzace znárodněným francouzským firmám, dovolil francouzské armádě znovu využívat přístav Diego Suarez a propustil politické vězně s podmínkou, že okamžitě odcestují do Paříže. \n\nV srpnu navštívil zemi jihoafrický prezident de Klerk. Ratsiraka ocenil jihoafrické reformy a oznámil, že je ochotný obnovit obchodní styky. Byla zavedena letecká linka mezi zeměmi. Prvním letadlem přiletěla jihoafrická obchodní delegace, aby přislíbila investice. \n\nHDP se konečně přestalo propadat a v roce 1990 dokonce vzrostlo o 3,9%\n\nOpozice byla nešťastná z toho, že Madagaskar by měl nést komunistický kurz minimálně dalších 6 let. Vlivná Rada Církví (\"FFKM, Fikombonan’ny fiangonana kristiana eto Madagasikara, Koncil křesťanských církví Madagaskaru\") vyzvala všechny strany k účasti na shromáždění Živé síly (\"FV, Forces Vives\"). Na něm se probíral program „národního souladu“, tedy jak vyvést zemi z ekonomických a společenských potíží. Opozice se také dohodnula na vytvoření Komise živé síly (\"Comité des Forces Vives\") pod vedením Andriamanjata, Rakotoniriny a budoucího premiéra Zafyho. Prezident a provládní strany toto fórum odsoudily. \n\nV prosinci 1990 udělal parlament další ústupky, oficiálně zrušil cenzuru tisku, státní monopol na televizi a rozhlas. V únoru roku 1991 oznámil, že Nejvyšší rada revoluce (socialistické politbyro) bude nahrazeno voleným Senátem. Žádná z těchto změn nebyla konzultována opozicí, která se tak cítila odstrčená. \n\n10. května se před Parlamentem shromáždil dav 5000 lidí, který obviňoval AREMU ze zneužívání moci. FV žádala zvláštní ústavní konferenci, kde by veškeré změny byly konzultovány. Ratsiraka se jimi odmítnul zabývat. \n\n10. června vyhlásila FV generální stávku. S krátkými přerušeními trvala 6 měsíců, čímž zlomila světový rekord, který dodnes nebyl překonán. Časem generální stávka zachvátila celou zemi, mimo provoz byly státní úřady, pošta, policie, dopravci, banky, život v hlavním městě byl paralyzován. \n\nV průběhu července se vyjednávání mezi FV a vládou úplně zastavilo, protože FV trvala na odstoupení Ratsiraky. Přechodný pat se FV pokusila vyřešit vznikem stínové opoziční vlády, v níž byl premiérem Albert Zafy. Někteří z ministrů této paralelní vlády začali spolupracovat se stávkujícími vládními úřady a tak do svých rukou dokázali soustředit část výkonné moci. To už nemohla oficiální vláda přejít bez povšimnutí a dne 23. července byla obnovena cenzura a vyhlášen výjimečný stav se zákazem nočního vycházení a shromažďování. Tisk i bezpečnostní složky toto vyhlášení naprosto ignorovaly, takže se nezměnilo vůbec nic. \n\nOzbrojení muži převlečení do pracovních oděvů unesli stínového premiéra Zafyho a tři z jeho „ministrů“. To vyprovokovalo další demonstrace a nastalém zmatku byli zabito v Tamatave a Diego Suarez několik vůdců FV. Kdo jejich vraždu provedl je nejasné, nejvíce pravděpodobná se jeví úvaha, že šlo o vnitropolitické boje uvnitř FV, neboť všichni zabití pocházeli z etnika Merino. \n\n28. července nezbývala Ratsirakovi žádná jiná možnost, než rozpustit jeho vládu a propustit unesené stínové ministry. 8. srpna jmenoval premiérem Guye Razanamasyho, všeobecně uznávaného starostu Antananaviro. Razanamasy ihned přizval FV k sestavení vlády. FV se rozštěpila na dvě frakce – jedna chtěla s Razanamasyem spolupracovat, kdežto druhá žádala úplné svrhnutí současného režimu. \n\nFrakce FV odmítající režim svolala mírový protestní pochod k prezidentově sídlu v Iavoloze. Dav byl napaden vrtulníky a prezidentova ochranka začala do davu střílet. Zabila přes 100 lidí. V ten samý den byla i krvavě potlačena demonstrace ve městě Majunza, kde zůstalo 30 mrtvých. Tímto Ratsiraki ztratil poslední domácí i zahraniční podporu. Rada církví, které do tohoto okamžiku spíše plnila funkci umírněného prostředníka, plně přešla na stranu opozice. Francie přerušila vojenskou pomoc, která zahrnovala výcvik prezidentovy gardy. Doporučila mu rezignaci a poskytla azyl opozičnímu premiérovy Zafymu. \n\nKrizi se Ratsiraka pokusil vyřešit federalizováním Madagaskaru a do nově zřízených států umístil své stranické loutky. Jmenoval nového premiéra Razamanasyho. FV se tímto ale nenechala zmást a trvala na svých pozicích. Ratsiraka pohrozil státním zaměstnancům vyhazovem, když 4. září nepřijdou do práce, nicméně 4. září i dny na to byly státní úřady prázdné. \n\nAni během září a října se patová situace nevyřešila. Armáda po celou dobu zůstávala neutrální. Kdyby se pokusila sesadit prezidenta, tak by musela čelit paramilitární elitně vycvičené Prezidentské gardě a kdyby se pokusila zpacifikovat demonstranty, pravděpodobně by vyvolala občanskou válku. Nicméně 31. října veřejně vystoupil generál Ramakavelo a jménem vysokých armádních důstojníků pohrozil, že pokud se politici v blízké době nedohodnou, tak „armáda přijme opatření, jaké bude nutnou přijmout, aby se krize vyřešila v co nejkratším čase“. Premiér Razanamasy v tvář tomuto ultimátu okamžitě svolal zástupce vládních stran, FV a Rady církví, aby se dohodli na „legálním rámci všeobecně požadovaných změn“. Dohodli se na sestavení prozatímní vlády s názvem Nejvyšší autorita státu, které bude předsedat Zafy a která má 31 členů společně jmenovaných původní vládou a ZV. \n\nZemě se po půlroce generální stávky nacházela ve velmi špatné situaci, kterou bylo třeba bezprostředně vyřešit. Vzrostla kriminalita, průmysl klesl na 20% původního objemu, hlavní exportní artikl – třtinový cukr – se musel začít dovážet. Export se snížil o 75 %. Inflace dosáhla 30%. Školy a úřady byly vyrabované a místnosti byly obsazené squattery. \nPředním úkolem vlády ale bylo dosáhnout míru a zajistit bezpečnost až do vyhlášení demokratických voleb. \n\nRatsiraka se však nedokázal smířit se ztrátou moci a tak alespoň podněcoval své mladistvé stoupence sdružené v TTS, kteří bez nějaké koncepce vypalovali a rabovali kostely kvůli tomu, že se církev postavila na stranu opozice. \n\nRatsirakovi příznivci se také snažili narušit setkání ústavního fóra, kdy do davu někdo hodil ruční granáty. Zafy unikl o vlásek smrti, když do jeho domu najela cisterna plná benzínu. 21. června se mělo konat referendum o ústavě, avšak Ratsirakovi příznivci přepadávali volební místnosti a pálili seznamy voličů a volební lístky. Nicméně tím referendum jen pozdrželi, v následném sčítání hlasů bylo 72% zúčastněných obyvatel pro novou ústavu. Jako reakci na tento výsledek se provincie Tamatave, Tulear a Diego Suarez prohlásily za autonomní státy. Ratsirakovská mladistvá guerilla začala ničit důležité komunikační spoje, \n\nV obavě, že by nepokoje mohly eskalovat v občanskou válku, Nejvyšší autorita státu změnila volební zákon tak, aby se mohl Ratsiraka voleb zúčastnit. To nepokoje uklidnilo. \n\nV demokratických prezidentských volbách v roce 1993, které proběhly korektně i podle přísných západních podmínek, zvítězil Zafy, který získal v prvním kole 45% a v druhém 67% hlasů. Na stadionu v Mahanasimě přihlížel inauguraci prezidenta nadšený dav. Zklamaný a zahořklý Ratsiraka odmítl důstojně odjet do Francie na odpočinek a místo toho na tiskové konferenci oznámil, že zůstane na Madagaskaru a podobně jako De Gaulle bude čekat, až ho národ znovu povolá.\n\nZemě byla po socialistické vládě a po dlouhých nepokojích v troskách. Přestože situace na Madagaskaru je špatná – 70% populace žije pod hranicí chudoby a státní dluh přesahuje 4 miliardy dolarů – HDP stabilně roste a rozvíjí se turistický ruch. \n\nV roce 1995 Zafy vyhlásil referendum, které by mu udělilo více osobních pravomocí a omezilo vliv parlamentu, de facto tedy chtěl zastavit proces demokratizace. Referendum dopadlo v jeho prospěch, nicméně v roce 1996 byl parlamentem obžalován z neústavních kroků a byly vyhlášeny předčasné volby, které překvapivě vyhrál Ratsiraka. Ačkoliv ten už zapomněl na své komunistické způsoby a vedl zemi kapitalistickým směrem, vzrůstal proti němu odpor, opozice bojkotovala regionální volby v roce 2000 a prezidentský volební rok 2001 se neobešel bez násilností, zejména když vítězství Marca Ravalomananaa bylo zpochybněno volební komisí a muselo se 4 měsíce čekat na rozhodnutí nejvyššího soudu, který jeho vítězství potvrdil. Ratsiraka byl odsouzen k 10 letům nucených prací za podněcování nepokojů, což ho donutilo odejít do exilu do Francie.\n\nRoku 2009 byl Ratsiraka pozván na Madagaskar zpět, protože při volbách došlo k povstání nespokojené opozice a Ratsiraka moderoval dialog mezi jednotlivými znesvářenými frakcemi. Za pomocí armády byla vytvořena prozatímní vláda, která měla oznámit nový termín voleb, ten ještě dosud nebyl stanoven.V současnosti je tedy proces demokratizace zastaven.\n"}
{"id": "819968", "url": "https://cs.wikipedia.org/wiki?curid=819968", "title": "Ballon d'Alsace", "text": "Ballon d'Alsace\n\nBallon d'Alsace (německy \"Elsässer Belchen\") je hora ve Vogézách. Její nadmořská výška je 1247 metrů nad mořem. Mezi lety 1871-1919 přes vrchol hory vedla francouzsko-německá hranice.\n"}
{"id": "819974", "url": "https://cs.wikipedia.org/wiki?curid=819974", "title": "N'oublie pas que tu vas mourir (album)", "text": "N'oublie pas que tu vas mourir (album)\n\nN'oublie pas que tu vas mourir je soundtrackové album velšského hudebníka a hudebního skladatele Johna Calea. Album vyšlo v roce 1995 pod hlavičkou belgického nezávislého hudebního vydavatelství Les Disques du Crépuscule. Album spolu s Calem produkoval Jean-Michel Reusser, který s ním spolupracoval i na několika dalších soundtracích. Některé skladby byly nahrány smyčcovým kvartetem a některé nahrál sám Cale pouze na klavír. Jde o soundtrack k francouzskému dramatickému filmu \"Nezapomeň, že zemřeš\" režiséra Xaviera Beauvoise.\n\nAutorem všech skladeb je John Cale.\n\n"}
{"id": "819976", "url": "https://cs.wikipedia.org/wiki?curid=819976", "title": "Svatý Brendan", "text": "Svatý Brendan\n\nSvatý Brendan (484, Tralee, Kerry, Irsko – 577/578 Clonfert, Galway, Irsko) byl irský kněz, mnich a zakladatel kláštera Clonfert. Pro své cesty severním Atlantikem byl nazýván mořeplavcem či cestovatelem. Je jedním z dvanácti apoštolů Irska. Ve svých 28 letech byl vysvěcen na kněze. Svůj život zasvětil hledání \"„země přislíbené svatým“\" (\"„Terra Repremissionis Sanctorum“\").\n\nZprávy o jeho dobrodružných plavbách se dochovaly v textu \"Navigatio sancti Brendani abbatis\" (\"Plavba svatého opata Brendana\"), který byl zaznamenán v průběhu 10. století. Texty vypráví o přistání mnichů na hřbetě velryby, kterou si spletli s ostrůvkem a svůj omyl poznali až při rozdělávání ohně, kdy se velryba probudila. Podle legendy, při hledání \"země přislíbené svatým\" doplul do Grónska a k břehům severní Ameriky Podle nejstarších dochovaných zpráv započal svou cestu přes moře v roce 545 cestou na západ. Se 17 mnichy se plavil na kožené rybářské lodi nazývané \"Curragh\". Chtěl dorazit do zaslíbené země svatých. Podle legendy před tím než tam dorazili museli překonat mnoho nebezpečí. Prošli několika očistci, při příchodu na ostrov se setkali s některými démony, padlými anděly, kteří žili na ostrově, mluvili se zrádcem Jidášem. Po sedmi letech nakonec dorazili do ráje, ale nesměli tam zůstat a tak se vrátili do Irska. \n\nTexty \"Navigatio sancti Brendani abbatis\" nepřináší důvěryhodné zprávy, texty sloužily k náboženskému vzdělání, nepopisují události tak, jak byly. Znalosti a skutečnosti byly podrobeny autoritě Bible. To se aplikovalo i na zprávy z Brendanových cest. Bez přesvědčivých důkazů stop po Irech v Americe v 6. století zůstanou jeho cesty jen legendou.\n\nLegendu zpracoval Julius Zeyer v básni \"Kronika o svatém Brandanu\" (1886).\n\n"}
{"id": "819977", "url": "https://cs.wikipedia.org/wiki?curid=819977", "title": "Velká Británie na Letních olympijských hrách 2012", "text": "Velká Británie na Letních olympijských hrách 2012\n\nVelkou Británii na Letních olympijských hrách v roce 2012 v Londýně reprezentovalo 556 sportovců ve 26 sportovních odvětvích.\n\nBritánie měla jako hostitelská země zaručenu účast pěti boxerů na hrách. Hostitelská místa nemusela využít, neboť již na mistrovství světa 2011 si účast vybojovali Andrew Selby, Luke Campbell, Tom Stalker, Fred Evans a Anthony Joshua. V muší váze splnil nominační kritéria také Khalid Yafai. Vzhledem k tomu, že na olympijský turnaj může být za každou zemi nominován pouze jeden boxer v každé váhové kategorii, rozhodnul o nominaci vzájemný zápas. V prvním zápase, konaném v listopadu 2011 v rámci britského mistrovství, zvítězil Selby. Do druhého zápasu nemohl Yafai nastoupit pro překročení váhového limitu a olympijskou nominaci tak získal Selby.\n\nV následujícím turnaji AIBA evropské kvalifikace si účast vybojovali Josh Taylor a Anthony Ogogo.\n\nJakožto pořadatelská země, měla Velká Británie jistotu jednoho hostitelského místa. Jediným kvalifikačním turnajem bylo mistrovství světa 2012. Zde si 16. května 2012 nominaci vybojovaly Natasha Jonasová a Nicola Adamsová a 18. května Savannah Marshallová. Při olympijské premiéře ženského boxu tak měla Velká Británie zastoupení ve všech třech váhových kategoriích.\n\n"}
{"id": "819978", "url": "https://cs.wikipedia.org/wiki?curid=819978", "title": "Volby do Senátu Parlamentu České republiky 2012", "text": "Volby do Senátu Parlamentu České republiky 2012\n\nVolby do Senátu Parlamentu České republiky se v roce 2012 konaly společně s volbami do zastupitelstev krajů 12. a 13. října (první kolo) a následně 19. a 20. října (druhé kolo). Volila se třetina Senátu (27 z 81 mandátů) ve 27 volebních obvodech.\n\nPrvní kolo voleb do jedné třetiny Senátu Parlamentu ČR se konalo 12. a 13. října 2012, první výsledky těchto voleb se začaly objevovat po skončení voleb po 14. hodině v druhý volební den. Po 22. hodině téhož dne již byly spočteny všechny okrsky a bylo jisto, že žádný z kandidátů se nestal senátorem přímo z voleb v prvním kole - tj. nesplnil podmínku zisku nadpolovičního počtu hlasů. Nejblíž této hranici byl Jiří Čunek (kandidát okresu Vsetín, zisk 47,28 % hlasů), dalšími velmi úspěšnými kandidáty (zisk nad 40 % hlasů v daném okrsku) byli: Božena Sekaninová (kandidát okresu Prostějov, 42,65 % hlasů), Petr Vícha (kandidát okresu Karviná, 41,18 % hlasů) a Jaroslav Kubera (kandidát okresu Teplice, 40,49 % hlasů). \n\nDruhé kolo se konalo v celkem 27 volebních obvodech, postoupilo do něj tedy 54 kandidátů z různých uskupení. Nejvyšší počet postupujících kandidátů má stranickou příslušnost k ČSSD - celkem 23, druhý nejvyšší počet postupujících kandidátů získala KSČM - 12, třetí nejúspěšnější stranou je ODS - 10 postupujících kandidátů. Do druhých kol postoupili i dva nezávislí kandidáti a dalších sedm kandidátů různých subjektů.\n\nDruhé kolo voleb do Senátu se konalo 19. a 20. října.\n\nVolí se ve volebních obvodech 3n+2:\n\n"}
{"id": "819979", "url": "https://cs.wikipedia.org/wiki?curid=819979", "title": "Jana Stryková", "text": "Jana Stryková\n\nJana Stryková (* 22. dubna 1979, Brno) je česká herečka.\n\nVystudovala činoherní herectví na pražské DAMU, absolvovala v roce 2003. Její první stálé angažmá bylo v Divadle F. X. Šaldy v Liberci (2003 až 2004). Poté byla postupně členkou tří pražských divadel. V Divadle Rokoko působila za uměleckého vedení Tomáše Svobody od roku 2005 do roku 2006. V následujících letech patřila k nejobsazovanějším herečkám souboru Švandova divadla. Od roku 2010 byla stálou členkou Divadla na Vinohradech. Dále spolupracovala s řadou divadel (Divadlo Palace, Divadlo Ungelt, Divadlo Viola, A Studio Rubín, Státní opera Praha, Národní divadlo, Divadlo Bolka Polívky a další), hrála i na Letních shakespearovských slavnostech, účastnila se řady dalších experimentálních divadelních projektů. Od 1. srpna 2017 je členkou souboru Činohry Národního divadla. \n\nNatočila několik televizních filmů a seriálů, pracuje v rozhlase i v dabingu.\n\nJejím partnerem je zvukař Matěj Matuška, vnuk zpěváka Waldemara Matušky. Mají syna Jáchyma (* 28. března 2014).\n\n\n2018 Modrý kód: MUDr. Nina Mrázová, chirurg, expřítelkyně MUDr. Davida Hofbauera\n\n"}
{"id": "819980", "url": "https://cs.wikipedia.org/wiki?curid=819980", "title": "Ernest Claes", "text": "Ernest Claes\n\nAndreas Ernestus Josephus Claes (24. října 1885, Zichem – 2. září 1968, Elsene) byl belgický, vlámský spisovatel. Některé své práce publikoval pod pseudonymem G. van Hasselt. Psal v nizozemštině, příležitostně též v němčině. Prosadil se autobiografickým románem \"De Witte\" (1920), který byl i dvakrát zfilmován – roku 1934 belgickým režisérem Janem Vanderheydenem a roku 1980 Robbem De Hertem. Politicky byl vlámským nacionalistou, podporoval Vlaams Nationaal Verbond, která byla po druhé světové válce obviňována z kolaborace s nacisty. Claes kvůli tomu strávil tři měsíce ve vězení. V anketě Belgičan Belgičanů, hledající největší osobnost belgických dějin, nicméně obsadil 7. místo.\n\n\n\n"}
{"id": "819981", "url": "https://cs.wikipedia.org/wiki?curid=819981", "title": "Guccio Gucci", "text": "Guccio Gucci\n\nGuccio Gucci (26. března 1881 Florencie − 2. ledna 1953 Milán) byl italský obchodník a módní návrhář. Je zakladatelem módní značky Gucci, která prodává věci z koženého materiálu od roku 1921. V roce 1938 Gucci rozšířil svou firmu do Říma. Brzy se jeho podnikání proměnilo v rodinný podnik, když jeho synové Aldo, Vasco, Ugo a Rodolfo vstoupili do firmy.\n\nV roce 1940 pro nedostatek surovin v důsledku diktatury fašistické Itálie vyžaduje použití nových surovin.\n"}
{"id": "819985", "url": "https://cs.wikipedia.org/wiki?curid=819985", "title": "Hendrik Conscience", "text": "Hendrik Conscience\n\nHenri \"Hendrik\" Conscience (3. prosince 1812, Antverpy - 10. září 1883, Elsene) byl belgický, vlámský spisovatel. (Jeho otec byl Francouz, matka Vlámka.) Patřil k průkopníkům nizozemsky psané literatury na území Belgie (po odtržení Belgie od Nizozemska v roce 1830 byla Belgie převážně frankofonní). Jeho nejznámějším dílem je kniha \"De leeuw van Vlaanderen\" (\"Lev z Flander\"), který později sehrál velkou roli pro vlámský nacionalismus.\nConscience je vlámský spisovatel, jehož dílo je nejvíce přeloženo do češtiny. Čeština je dokonce jazyk, do kterého jeho romány byly nejvíce přeloženy hned po němčině a angličtině. V češtině se přeložily převážně jeho sociálně naladěné romány.\n\n\n\n\n"}
{"id": "819986", "url": "https://cs.wikipedia.org/wiki?curid=819986", "title": "Značka CE", "text": "Značka CE\n\nOznačení CE dokládá, že výrobek byl posouzen před uvedením na trh Evropského hospodářského prostoru („EEA“ je tvořen 28 členskými státy EU a třemi státy z Evropského sdružení volného obchodu – Islandem, Lichtenštejnskem a Norskem bez Švýcarska) a splňuje legislativní požadavky EU – tzn. že výrobce ověřil/nechal ověřit oznámeným subjektem (dříve notifikovanou osobou), že výrobek splňuje všechny příslušné základní požadavky (např. bezpečnost, ochranu zdraví, ochranu životního prostředí) z příslušné směrnice. Nejčastějším typem technické specifikace, tj. dokumentu, na základě kterého může být posouzení provedeno, je evropská harmonizovaná norma.\n\nOznačení CE umožňuje volný pohyb zboží v rámci trhu zemí Evropského hospodářského prostoru. Označení CE neznamená, že výrobek byl vyroben v EU a není značkou kvality. Ne všechny výrobky musí být označeny CE, ale pouze ty kategorie výrobků, pro které označení CE stanoví příslušná směrnice. Jedná se např. o hračky, vybrané elektrické spotřebiče, vybrané stavební výrobky, zdravotnické prostředky, výtahy, stroje a měřící zařízení. Grafická podoba označení CE je dána normou a musí být umístěna na výrobku, obalu, uživatelském manuálu, či na záručním listu. Označení CE musí být umístěno viditelně, čitelně a nesmazatelně a je zakázáno používat jakékoliv značky, které s ním lze zaměnit.\n\nÚdajně má existovat podobné logo, které mají používat někteří čínští výrobci s významem \"China Export\" či \"Chinese Export\". Evropská komise toto falešné obvinění řešila v roce 2008. Komise nezjistila nic, co by nasvědčovalo existenci značky \"Chinese Export\"; ani chybné zobrazování loga (menší mezera mezi písmeny) s tím nesouvisí. Komise se ujistila u čínských úřadů, že jejich exportéři budou respektovat evropskou legislativu.\n\n"}
{"id": "819987", "url": "https://cs.wikipedia.org/wiki?curid=819987", "title": "Nová politická ekonomie", "text": "Nová politická ekonomie\n\nNová politická ekonomie (dříve též ekonomická teorie politiky) je jeden ze směrů moderní politické ekonomie. Zabývá se vlivem politické struktury, ustálených politických procesů a specifických výstupů politických systémů na hospodářskou politiku.\n\n\n"}
{"id": "819990", "url": "https://cs.wikipedia.org/wiki?curid=819990", "title": "Hyperbolický sinus", "text": "Hyperbolický sinus\n\nHyperbolický sinus (sinh) je lichá hyperbolická funkce. \nformula_1\n\n\n"}
{"id": "819991", "url": "https://cs.wikipedia.org/wiki?curid=819991", "title": "Francesco Coco", "text": "Francesco Coco\n\nFrancesco Coco (* 8. ledna 1977, Paternò, Itálie) je bývalý italský fotbalista.\n\n\n\n"}
{"id": "819992", "url": "https://cs.wikipedia.org/wiki?curid=819992", "title": "Kabřinec (obklad)", "text": "Kabřinec (obklad)\n\nKabřinec v architektuře dvacátého století označuje režný či (většinou hnědě) glazovaný obklad, vyrobený z cihlářského jílu a používaný prakticky vždy na exteriérech staveb. Často je jím obložen pouze sokl či parter budovy. Jeho použití bylo časté zvláště v období socialismu, v ušlechtilejší podobě však byl užíván již od počátku dvacátého století.\n\n"}
{"id": "819995", "url": "https://cs.wikipedia.org/wiki?curid=819995", "title": "Sinh", "text": "Sinh\n\nSlovo Sinh může mít význam:\n\n"}
{"id": "819998", "url": "https://cs.wikipedia.org/wiki?curid=819998", "title": "Dornbirner EC", "text": "Dornbirner EC\n\nDornbirner EC (celým názvem: Dornbirner Eishockeyclub) je rakouský klub ledního hokeje, který sídlí v Dornbirnu ve spolkové zemi Vorarlbersko. Založen byl v roce 1992. Od roku 2001 hrál druhou nejvyšší rakouskou soutěž - Nationalligu. Tuto soutěž dvakrát vyhrál - v letech 2008 a 2010, třikrát hrál neúspěšně ve finále. V sezóně 2012/13 se klub připojil poprvé v historii k nejvyšší rakouské soutěži. Klubové barvy jsou černá a bílá.\n\nSvé domácí zápasy odehrává v Messestadion Dornbirn s kapacitou 4 270 diváků.\n\n\nZdroj: \n\n\n"}
{"id": "819999", "url": "https://cs.wikipedia.org/wiki?curid=819999", "title": "Kanton Argueil", "text": "Kanton Argueil\n\nKanton Argueil (fr. \"Canton d'Argueil\") je francouzský kanton v departementu Seine-Maritime v regionu Horní Normandie. Skládá se ze 14 obcí.\n\n"}
{"id": "820000", "url": "https://cs.wikipedia.org/wiki?curid=820000", "title": "Milan Antal", "text": "Milan Antal\n\nMilan Antal (19. září 1935 Zábřeh – 2. listopadu 1999 Piešťany) byl slovenský astronom.\n\nBěhem své práce na observatoři Skalnaté pleso objevil řadu asteroidů. Je po něm pojmenovaná planetka (6717) Antal.\n"}
{"id": "820001", "url": "https://cs.wikipedia.org/wiki?curid=820001", "title": "Polyetherimidová vlákna", "text": "Polyetherimidová vlákna\n\nPolyetherimidová vlákna (PEI) jsou výrobky z vysoce aromatických termoplastů.\n\nTermoplast (dosud je známé jen použití fabrikátu \"Ultem®\") se zvlákňuje tavnou technologií. Údaje o výrobní technologii a o vyráběném množství nebyly zatím (do roku 2012) publikovány.\n\nStříž 1,4- 7,2 dtex, 0,5- 75 mm, zkadeřená 38-75 mm\n\nFilament 1,7 dtex (x 36-600)\n\nV roce 2011 byly zveřejněny výsledky laboratorních pokusů s elektrostatickým spřádáním PEI. Nejjemnější vlákna 0,22 µm byla (neuspořádaně) ukládána s hustotou 10×10/cm.\n\nSpecif. hustota 1,28 g/cm, tažná pevnost 27 cN/tex, tažnost 38 % (nedloužená až 80 %), hořlavost 44 LOI, velmi nízká navlhavost 0,3 %, dobrá odolnost proti mnoha chemikáliím\n\n\n978-3-86641-197-5, str. 116\n"}
{"id": "820002", "url": "https://cs.wikipedia.org/wiki?curid=820002", "title": "Starý židovský hřbitov v Hořicích", "text": "Starý židovský hřbitov v Hořicích\n\nStarý židovský hřbitov se v Hořicích nachází asi 500 metrů severně od náměstí Jiřího z Poděbrad, na rohu ulic Malátova a Škrétova. Jde o cenný, rozsáhlý a zachovalý hřbitov, který byl založen patrně ve 2. polovině 17. století a v průběhu své existence několikrát rozšířen (naposledy v roce 1878). Rozkládá se na celkové ploše 3683 m a čítá na 800 náhrobků, z nichž nejstarší pochází z roku 1679. Mnohé z náhrobních kamenů jsou klasicistního a barokního stylu a především nejmladší náhrobky jsou značně poškozené. Na hřbitově je možno nalézt hroby židovských vojáků padlých v napoleonských válkách a prusko-rakouské válce. Poslední pohřeb zde proběhl roku 1902.\n\nSoučástí hřbitova je hřbitovní dům čp. 359 s výrazným portálem, který byl v minulosti přestavěn k obytným účelům, a márnice z roku 1776, přestavěná na garáž. Hřbitov je uzamčen.\n\nOd roku 1991 je chráněn jako kulturní památka České republiky.\n\n\n"}
{"id": "820003", "url": "https://cs.wikipedia.org/wiki?curid=820003", "title": "R-Type", "text": "R-Type\n\nR-Type je počítačová hra. První verze hry pro hrací automaty byla vydána v Japonsku v červenci roce 1987 firmou IREM. Následně byla hra portována na domácí počítače Commodore C64, Amstrad CPC, Sinclair ZX Spectrum, na počítače Amiga a Atari ST a herní konzole Sega Master System a Gameboy. Poté vznikly i porty na další platformy, např. XBox 360, PlayStation, Java ME, MSX atd.\n\nHra je považována za klasiku žánru a současně jednu z nejlepších stříleček s vysokým hodnocením – Computer and Video Games: 93 %, CRASH magazine 92 %, Sinclair User 90 %, Your Sinclair 9/10, ACE 87,1 %, The Games Machine 90 %.\n\nR-Type je střílečka s horizontálním scrollingem (obraz se posouvá zprava doleva). Hráč je v této hře pilotem vesmírného plavidla R-9a, jež prolétává různými světy plnými protivníků, které musí ničit a vyhýbat se překážkám. Nepřátelé na něj střílejí nebo nalétávají ze všech stran a v hojných počtech a na konci každé úrovně číhá tuhý „boss“, jehož hráč musí udolat.\n\nSmrtelné může být nejen zasažení nepřítelem nebo jeho střelou, ale i naražení do zdi. Hráč má více životů, ale po zabití nezačíná, kde skončil ale na posledním checkpointu – ty nejsou nijak označeny a navíc jsou poměrně daleko od sebe.\n\nR-9a má tzv. wave cannon, který má dva režimy střelby, obě ovládané jedním tlačítkem. Na krátké stlačení plavidlo střílí obyčejné střely, při podržení tlačítka střelby zbraňové systémy začínají čerpat energii, kterou uvolní ve formě podobné laserovému paprsku spolu s uvolněním tlačítka. Navíc, tento paprsek může být buď slabší při krátkém čerpání nebo silnější při dostatečném načerpání energie. Takový má větší a ničivější sílu, takže je schopný odbourat i některé strukturální překážky, které se postaví raketce do cesty. Později raketka může být vybavena naváděnými střelami, automaticky cílící nejbližší nepřátele.\n\nUž první automatová verze vynikala po grafické stránce, stylizované do biopunku (subžánru cyberpunku).\n\nVerze hry pro Sinclair ZX Spectrum vznikla v roce 1988. Je spustitelná i na ZX Spectru 48K. Hru je zde možné ovládat pomocí definovaných kláves nebo pomocí Kempston joysticku. V 37. čísle časopisu Your Sinclair byla hra oceněna 9 body z 10.\n\nPro Sinclair ZX Spectrum existuje pouze jediné pokračování, hra R-Type II.\n\n\n"}
{"id": "820005", "url": "https://cs.wikipedia.org/wiki?curid=820005", "title": "Fairtradová škola", "text": "Fairtradová škola\n\nFairtradové školy jsou součástí kampaně Fairtradová města – mezinárodní iniciativy označování míst, kde je podporován fair trade. Cílem kampaně je osvěta v oblasti fair trade a podpora prodeje fairtradových produktů v daném místě. Fairtradové školy přidávají globální rozvojová témata do výuky, využívají fairtradové výrobky a aktivně pracují s veřejností. Zapojení do kampaně školám přináší posílení dobrého jména, vzdělávání žáků praktickým příkladem, zajímavé náměty pro výuku a přidanou hodnotu ve srovnání s jinými školami. Svými aktivitami dávají najevo svou společenskou odpovědnost a zájem o globální rozvojové vzdělávání. Status Fairtradová škola mohou získat školy na všech úrovních vzdělávacího systému. \nV České republice byla kampaň Fairtradové školy zahájena na podzim 2011 jako součást kampaně Fairtradová města. Kampaň koordinují společně Fairtrade Česko a Slovensko, NaZemi a Ekumenická akademie Praha. První dvě Fairtradové školy v České republice jsou od 9. února 2012 Masarykova ZŠ, Litoměřice a SŠ a JŠ Volyně. Aktuální počet držitelů statusu lze najít na webu kampaně \n\nŘeditel Petr Chytil ze vsetínské ZŠ Rokytnice na kampani oceňuje příležitost zapojení celosvětových témat do výuky: „Žáci se dozvídají o globálních problémech a pak zpracovávají na toto téma filmové spoty nebo komiksy. Jsou to předměty, ve kterých můžeme dělat zajímavé projekty a rozebírat s žáky témata, která by v jiných předmětech byla spíše okrajová.“\n\nRomana Šafránková, učitelka zeměpisu a němčiny ze Střední a Jazykové školy Volyně, doplňuje: „Studenti přesvědčili zástupce města Volyně, aby se ucházeli o titul Fairtradové město. Uspořádali také akci pro místní podnikatele a dosáhli toho, že několik obchodů a cukráren ve Volyni začalo prodávat fairtradové produkty.“\n\nŠkoly musí pro získání statutu splnit 5 kritérií: \n\n\n"}
{"id": "820006", "url": "https://cs.wikipedia.org/wiki?curid=820006", "title": "Bytefest", "text": "Bytefest\n\nBytefest je pravidelné víkendové sekání majitelů a sběratelů historických počítačů, nezávisle na jejich platformě. Setkání se koná od roku 2005, kdy proběhlo na Vysoké škole manažerské informatiky a ekonomiky, od roku 2006 se setkání koná v kulturním sále železniční stanice Praha-Smíchov.\n\nNa Bytefestu je možné vidět nejenom v minulosti běžné počítače jako Commodore, Didaktik, ale i rarity jako počítač Alice francouzského výrobce Matra. V roce 2012 bylo možné vidět i počítače Osborne Executive a Gizmos SBC 6120.\n\nBytefest navazuje na Nostalgia Párty, která se konala v roce 2003.\n\n"}
{"id": "820008", "url": "https://cs.wikipedia.org/wiki?curid=820008", "title": "Golden Triangle", "text": "Golden Triangle\n\nGolden Triangle byla česká programátorská skupina skládající se z Františka Fuky (Fuxoft), Miroslava Fídlera (Cybexlab) a Tomáše Rylka (T. R. C.). Tito tři programátoři patřili mezi nejznámější tvůrce textových her. Jednou z jejich textových her je hra Belegost z roku 1989. Jelikož František Fuka byl nejznámější, kdykoliv byla vydána hra s logem Golden Triangle, lidé se domnívali, že jejím autorem je právě František Fuka, přestože se na ní podílel pouze jako autor hudby nebo dokonce vůbec.\n\nPo roce 1989 z Golden triangle zůstal známým pouze František Fuka, Miroslav Fídler s Tomášem Rylkem zmizeli z veřejného života.\n\nV roce 2017 byli všichni tři členové Golden Triangle v rámci České hry roku 2016 uvedeni do Síně slávy českých her.\n\n\nV současnosti (rok 2012) jsou Miroslav Fídler a Tomáš Rylek dvěma z pěti autorů frameworku Ultimate++. Na tuto skutečnost v roce 2006 upozornil na svém blogu na Lupě.cz František Fuka.\n\n"}
{"id": "820011", "url": "https://cs.wikipedia.org/wiki?curid=820011", "title": "Polyfenylsulfidová vlákna", "text": "Polyfenylsulfidová vlákna\n\nPolyfenylsulfidová vlákna (PPS) jsou textilní materiály se značnou odolností proti vysokým teplotám a mnoha chemikáliím \n\nChemické složení polyfenylsulfidu bylo objeveno v roce 1888. Avšak teprve v roce 1973 byla u firmy \"Philips Petroleum\" v USA vynalezena technologie výroby kompaktních plastů a vláken ( pod obchodní značkou \"Ryton®\"). Když v roce 1987 skončila zákonná ochrana patentu, začalo se výrobou zabývat několik dalších firem. Na začátku 21. století dosáhla celosvětová spotřeba PPS vláken cca 1 100 tun ročně, vedle největšího výrobce, firmy \"Toray\" (s kapacitou 1 600 tun od roku 1998), byly známé např. firmy \"Inspec\" a \"Amoco\". \n\nV 1. dekádě 21. století došlo k razantnímu zvýšení výroby v Číně. V roce 2011 zde byla zaznamenána výrobní kapacita na nejméně 20 000 tun vláken.\n\nCena PPS vláken se v celosvětovém průměru pohybovala mezi 9 a 10 €/kg. \nPPS vlákna se vyrábí zpravidla z lineárního poly-p-fenylensulfidu tavným zvlákňováním přes trysku a několikanásobným dloužením jako monofil, multifilament nebo jako rouno (technologií \"meltblown\" nebo spunbond). \n\nVyráběná stříž z hladkých nebo zkadeřených PPS vláken, např. 2,1 a 2,4 dtex 76 mm nebo stříž z recyklovaného PPS cca 40-60 mm je snadno spřadatelná na staplové příze \n\nVlákno má tažnou pevnost 30-60 cN/tex, tažnost 20-30 %, navlhavost 0,1 %, hořlavost 39-41 LOI, nízkou odolnost proti UV záření a proti kyselině dusičné (HNO)\n\nVpichované plsti – hadicové filtry pro komíny uhelných elektráren (např. 500 g/m, životnost 3 roky) a spaloven odpadů, separátory baterií, elektroizolace\n\nJádrová příze (jádro PES/plášť PPS) – speciální šicí nitě\nKrátká vlákna – vláknové matrice kompozitů\n"}
{"id": "820012", "url": "https://cs.wikipedia.org/wiki?curid=820012", "title": "Filet mignon", "text": "Filet mignon\n\nFilet mignon (\"mignon\" je česky malý) je steak z malého kousku masa odebraného z konce svíčkové. Tyto plátky masa se podávají jako středně či krvavě propečené. \"Well done\" neboli úplně propečené není zrovna vhodné pro tento typ masa. Ve francouzštině se tomu říká \"filet de boeuf\" či \"filet mignon\", pokud naleznete tento pokrm v jídelní nabídce ve Francii, obecně je spíše myšleno vepřové maso než maso hovězí. Chuťově je jinak maso velice jemné a křehké.\n"}
{"id": "820013", "url": "https://cs.wikipedia.org/wiki?curid=820013", "title": "Tři sestry Sung", "text": "Tři sestry Sung\n\nSestry Sung () byly tři sestry, které sehrály významnou roli v čínské historii 20. století. Všechny byly manželkami předních politických osobností. Podle rozšířeného úsloví, „jedna milovala peníze, jedna milovala moc a jedna milovala zemi“ ().\n\n\nJejich bratr Sung C'-wen byl jedním z nejvýznamnějších byznysmenů své doby. Historie rodiny Sungů se stala námětem filmu (1997, \"Sestry Sung\", ). Originální čínský název filmu hovoří dokonce o „dynastii“ Sungů.\n"}
{"id": "820014", "url": "https://cs.wikipedia.org/wiki?curid=820014", "title": "The Factory", "text": "The Factory\n\nThe Factory bylo místo, kde se v letech 1962–1968 scházeli lidé kolem Andyho Warhola. The Factory sídlila v pátém patře na 231 East 47th Street v Midtown Manhattan. V současné době budova již neexistuje. Warhol zde natočil několik desítek svých filmů a mimo jiné zde zkoušela i skupina The Velvet Underground. Jedna ze zkoušek této skupiny byla rovněž natočena a vznikl z ní film \"\".\n"}
{"id": "820015", "url": "https://cs.wikipedia.org/wiki?curid=820015", "title": "TE pufr", "text": "TE pufr\n\nTE pufr (Tris/EDTA pufr) je běžně používaný roztok s vlastnostmi pufru, uplatňující se v biochemické/molekulárně biologické laboratoři. Obsahuje látku Tris (tris(hydroxymethyl)aminometan) o koncentraci 10 mM a EDTA (ethylendiaminotetraoctová kyselina) o koncentraci 1 mM. Reakce TE pufru záleží na pH použitých Tris a EDTA, nicméně zpravidla se připravuje slabě zásaditý roztok (nejčastěji pH 7,4, 7,5 nebo 8,0). Následně se doporučuje autoklávování připraveného roztoku, skladovat se může při pokojové teplotě.\n\nTE pufr se používá k eluci a také k dlouhodobému skladování nukleových kyselin (DNA, RNA). EDTA přítomná v TE pufru totiž chelatuje nebo vyvazuje hořečnaté ionty, čímž blokuje jakoukoliv nežádoucí činnost DNáz a do jisté míry i RNáz ve vzorku. Tris zase udržuje stabilní pH roztoku – výkyvy pH by jinak mohly v delším časovém měřítku depurinovat DNA a tím ji znehodnotit. \n"}
{"id": "820022", "url": "https://cs.wikipedia.org/wiki?curid=820022", "title": "Manuel Arce y Ochotorena", "text": "Manuel Arce y Ochotorena\n\nManuel kardinál Arce y Ochotorena (18. srpna 1879, Ororbis, Španělsko – 16. září 1948, Tarragona) byl arcibiskup v Tarragoně a římskokatolický kardinál.\n\nManuel Arce y Ochotorena studoval v Pamploně, Saragosse a Římě, jako seminarista papežské španělské koleje sv. Josefa, filosofii a katolickou teologii. Na kněze byl vysvěcen v roce 1904 a působil v semináři v Pamploně. Pracoval také jako kapitulní vikář a později jako generální vikář. \n\nV roce 1929 ho Pius XI. jmenoval biskupem Zamory, 1938 arcibiskupem v Oviedu. Pius XII. mu v roce 1944 svěřil vedení arcibiskupství v Tarragoně a 1946 ho jmenoval kardinálem knězem s titulárním kostelem \"Santi Vitale, Valeria, Gervasio e Protasio\". \n\nV roce 1947 mu byl udělen velký kříž Orden de Isabel la Católica.\n\nManuel Arce y Ochotorena je pohřben v sídelním kostele v Tarragoně.\n\n"}
{"id": "820025", "url": "https://cs.wikipedia.org/wiki?curid=820025", "title": "Nacismus a rasa", "text": "Nacismus a rasa\n\nNacismus dal vzniknout několika teoriím a pojmům, které se týkají lidských ras. Nacisté ve snaze až o vědeckou přesnost sestavili striktní rasovou hierarchii. Na jejím vrcholu stála \"Herrenrasse\" („panská rasa“), která byla tou nejčistší z árijské rasy a byla nacisty úzce ztotožňována s nordickou rasou, následovanou dalšími odnožemi árijské rasy.\n\nDo spodní části rasové hierarchie umístili „parazitující“ rasy (\"ne-árijského\" původu) nebo \"\"Untermenschen\"\" („podlidé“) nebezpeční pro společnost. V nacistické literatuře byl pojem 'Untermensch' přiřazován Slovanům, převážně Rusům, Srbům a Polákům. Nacistická ideologie nahlížela na Slovany jako na rasově podřadnou skupinu, která se hodila buď k zotročení, nebo měla být vyhlazena. Nacistickému Německu padlo za oběť asi 2 miliony Poláků nežidovského původu.\n\nNejhorší postavení v nacistické rasové hierarchii měli Romové a Židé, kteří byli považováni za \"\"Lebensunwertes Leben\"\" („Život nehodný žití“) a byli určeni k vyhlazení během Holokaustu. Přesto pro Hitlera lidé částečně židovského původu, takzvaní Mischlinge neboli „míšenci“, pracovali. A to buď na méně významných pozicích ve Wehrmachtu , nebo v několika případech i na exponovaných pozicích – avšak s komplikacemi – Emila Maurice musel prosadit Hitler sám jako svého dávného přítele, matka polního maršála Erharda Milcha musela podepsat čestné prohlášení, že Erhard není skutečným synem jejího údajně židovského manžela, a získal nakonec výjimku z Norimberských zákonů (tzv. Deutschblütigkeitserklärung).\n\nŘíšský ministr zemědělství let 1933 – 1942 Richard Walther Darré zpopularizoval výraz \"\"Blut und Boden\"\" („Krev a půda“), jeden z mnoha termínů nacistického slovníku, který byl ideologicky používán k podpoření rasismu u německé populace.\n\nPorážka Německa v první světové válce a její devastující ekonomické následky vytvořila živnou půdu rasismu, kterým bylo možné vinu za německé neštěstí svalit na někoho jiného. Latentní rasismus přítomný a populární mezi širokými masami nacisté dokonale využili ve své propagandě.\n\nNa rozvoji nacistické ideologie se podíleli filozofové i další teoretici. Předmětem sporů je dodnes vztah, který měl k nacismu Martinem Heidegger. Pro své projevy o \"požidovštění\" (\"\"Verjudung\"\") německé kultury a nutnosti povzbuzení \"německé rasy\" (\"\"die deutsche Rasse\"\") je některými považován za otce rasismu ve filozofii. (Což je ovšem bez porozumění tomu, jak \"rasy\" chápal, celkem bezobsažné tvrzení.) Každopádně kritizoval (biologický) rasismus, zejména na svých přednáškách o Nietzschem, kde odmítal Nietzscheho biologismus jako takový. Ústavní právník Carl Schmitt rozpracoval filosofii práva vyzdvihující \"Führerprinzip\" a německé obyvatelstvo, kdy národ, popř. vůdce coby neomezený suverén stojí na vrcholu hierarchie právních norem . Alfred Baeumler se ve snaze ospravedlnit nacismus zabýval Nietzscheho myšlenkami, zejména jeho pojetím \"\"vůle k moci\"\".\n\nAlfred Rosenberg, prominentní nacistický ideolog popravený při Norimberském procesu, prohlašoval, že nordická rasa byla stvořena bohem \"v severním centru stvoření, které, aniž bychom nutně postulovali skutečně potopený atlantický kontinent, můžeme nazývat Atlantida\" při pobřeží severozápadní Evropy. Migrovala přes Skandinávii a severní Evropu, dále na jih až do Íránu a Indie, kde založila árijskou kulturu zoroastrismu a hinduismu. Jako Madison Grant a další tvrdí, že podnikavá energie nordické rasy „zdegenerovala“, když se mísila s „podřadnými“ národy.\n\nS nástupem Hitlera se nordická teorie stala normou německé kultury. V některých případech byla nordická koncepce spíše abstraktním ideálem než pouhou rasovou kategorií. Hermann Gauch, nacista z Himmlerova nejbližšího okruhu, v roce 1933 napsal, že skutečnost, že se „ptáci mohou naučit mluvit lépe než ostatní zvířata, je vysvětlena tím, že jejich zobáky mají nordickou strukturu“. Dále tvrdil, že tvar lidské nordické dásně umožňuje mimořádný pohyb jazyka, což je důvod, proč je nordická řeč a zpěv bohatší.\n\nTakové názory byly poněkud extrémní (Gauchova kniha byla v nacistickém Německu zakázána.) a hlavní místo zaujaly umírněnější teorie. Hans F. K. Günther, který vstoupil do nacistické strany v roce 1932, byl oceňován jako průkopník rasového myšlení a většina oficiálních nacistických komentářů týkajících se nordické rasy byla založena na jeho pracech. Alfred Rosenberg udělil Güntherovi medaili za jeho práci v antropologii.\n\nGünther zastával názor, že ne všichni Němci jsou nordická rasa. Rozdělil Němce (i Evropany obecně) na šest ras – nordickou, východní (alpskou), západní (středozemní), východo-baltskou, dinarickou rasu a falickou (nejvyššího vzrůstu, tu ale v pozdějších pracích vynechával). Günther také prohlásil, že evropští Židé do určité míry patří do stejných ras jako Němci, dokonce i do rasy nordické. Právě z tohoto důvodu Hitler sám později zlehčoval význam nordické rasy.\n\nZjednodušený rasový model amerického rasového \"specialisty\" Madisona Granta, který rozdělil Evropany jen na tři rasy: alpskou, středozemní a nordickou, Günther nepoužil a po anšlusu Rakouska takříkajíc chybně umístil většinu populace Hitlerova Německa do alpské rasy, kterou Grant považoval za podřadnou, a dal tím podnět k bagatelizaci přítomnosti nordické rasy v Německu.\n\nProti Güntherovým teoriím vedl opozici Ignaz Kaup, který poukazoval na logicky nevyhnutelný důsledek rasových teorií – intra-německý rasismus.\nKaup zastával názor, že německý národ, jehož všichni členové patří do \"německé rasy\" v populačním smyslu, nabízí vhodnější socitechnický nástroj než Güntherův koncept ideální nordické rasy, ke které mohlo patřit jen pár Němců.\n\nNacistická legislativa pro identifikaci etnické a rasové příbuznosti Židů akceptovala takový populační koncept. Diskriminace tak nebyla omezena pouze na Židy, kteří patřili do evidentně odlišné „semitsko-orientální-armenoidní“ rasy nebo do negroidní rasy, ale byla vedena proti všem Židům.\n\nV roce 1939 začal Hitler opouštět nordickou rétoriku a nahrazovat ideou německého lidu jako celku spojeného různými „duchovními“ kvalitami.\n\nNacistická eugenická politika nicméně pokračovala v nadřazování nordického druhu nad alpským a nad dalšími rasovými skupinami, a to zejména během války, kdy bylo přijato rozhodnutí o začlenění podmaněných národů do Říše. Rozšíření nordické rasy bylo např. cílem programu Lebensborn. V roce 1942 se Hitler vyjádřil v soukromí: Nebudu mít v mé mysli klid, dokud nezasadím semeno nordické krve kdekoli bude regenerace obyvatelstva potřeba. Pokud v době stěhování národů, kdy mohutné rasové proudy hýbaly světem, naši lidé získali tak rozmanitý podíl atributů, dozrály tyto ke své plné hodnotě jen díky přítomnosti nordického rasového jádra.\n\nHitler a Himmler plánovali použít jako základ pro rasovou „regeneraci“ Evropy jednotky SS. Organizace SS byla koncipována jako rasová elita vybraná na základě „čistých“ nordických kvalit.\n\nHimmler adresujíce úředníky 1. tankové divize SS „Leibstandarte SS Adolf Hitler“ řekl:\n\nHlavním cílem uplynulých 11 let, během kterých jsem byl říšským velitelem SS, byl stále stejný: vytvořit pořádek dobré krve, která je schopna sloužit Německu ... vytvořit pořádek, který rozšíří myšlenku nordické krve tak daleko, že přiláká nordickou rasu z celého světa; vzít krev našim protivníkům a pohltit ji tak, že už nikdy v budoucnu ... nordická krev, ve větším množství a v rozsahu stojícím za zmínku, nebude bojovat proti nám.\n\nTeorie o rozdílnosti evropských ras používal nacistický stát pro své diskriminační a donucovací politiky a to jak proti vlastnímu obyvatelstvu v Německu, tak ve válečných letech na obsazených územích. Nejtragičtěji se tyto původně „akademické“ teorie projevily v realizaci Holokaustu.\n\nPro rozšíření svých teorií operovali nacisté s propracovaným systémem propagandy. Například Nacistická architektura měla pomáhat vytvořit „nový pořádek“ a vylepšit „árijskou rasu“. Podřadné národy (Židé) byly odhaleny i díky sportům a klasifikovány jako lajdácké, sedavé a bez formy. Mezi základní motivy Hitlerjugend („Hitlerova mládež“ založena v roce 1922) patřil trénink nového „arijského superčlověka“ a budoucího vojáka, který bude věrně bojovat za nacistické Německo.\n\nK podpoře rasistických teorií bylo využíváno i kino (např. film Triumf vůle), a to pod kontrolou Ministerstva veřejného osvícenství a propagandy (Reichsministerium für Volksaufklärung und Propaganda) Josepha Goebbelse. Také Německé muzeum hygieny (Deutsche Hygiene-Museum) v Drážďanech rozšiřovalo rasové teorie. Plakát muzea z roku 1934 ukazuje muže s výrazně africkými rysy a text: „Pokud by byl tento muž sterilizován, nenarodilo by se ... 12 dědičně nemocných.\" Podle současného ředitele Klause Voegela nebylo Muzeum hygieny přímo vyhlazovacím ústavem ve smyslu, že by tam byli zabíjeni lidé, ale pomohlo utvářet představy o tom, čí životy byly cenné a čí bezcenné.\n\nRasistické teorie se promítly nezakrytě i přímo v legislativě, zejména v nechvalně známých Norimberských zákonech. Už ale v roce 1933 byl přijat zákon pro prevenci dědičně nemocných potomků (Gesetz zur Verhütung erbkranken Nachwuchses, GezVeN). Dohled nad politikou rasové hygieny byl svěřen Eugenu Fischerovi a Fritzi Lenzovi. Program eutanazie Akce T4 (Aktion T4) cílil na osoby, které pro \"Volksdeutsche\" představovaly nebezpečí \"degenerace\".\n\nNacistický režim vytvořil také rozsáhlý administrativní aparát pro \"určování rasy\" vydávající průkazy árijského původu (Ariernachweis) nebo průkazy německé krve (Deutschblütigkeitserklärung) určené míšencům a vydávané Hitlerem jako výjimky. Je pravděpodobné, že velká většina německé populace za dobu existence Třetí říše získala jeden z uvedených průkazů.\n\nBěhem 2. světové války byla ve východní Evropě prováděna germanizace, jejímž cílem bylo vybrat osoby „německé krve“. Začala zařazováním lidí do Deutsche Volksliste (\"listina Němců\"). Vybraní byli posláni ke germanizaci, nebo byli zabiti, aby se předešlo tomu, že by „německá krev“ povstala proti nacistům. Ti Poláci, kteří byli zhodnoceni jako nezpůsobilí, byli na základě smlouvy z SSSR z území Polska vystěhováni, aby uvolnili místo pro baltské Němce. „Rasově hodnotné“ děti byly také uneseny jejich rodičům ke germanizaci (Rabunek polskich dzieci).\n\nSe západními zeměmi, jako například Francií, se zacházelo méně násilně, jejich obyvatelé byli považováni za rasově nadřazené Polákům, ne však tak nadřazené jako plnohodnotní Němci. I ve Francii proto bylo prováděno rozsáhlé rasové klasifikování osob pro možné budoucí využití. Složitý komplex nacistických rasových kategorií tak pro obyčejného Němce znamenal „Východ je špatný, západ je přijatelný“.\n\n\n"}
{"id": "820026", "url": "https://cs.wikipedia.org/wiki?curid=820026", "title": "Forges-les-Eaux", "text": "Forges-les-Eaux\n\nForges-les-Eaux je francouzská obec v departementu Seine-Maritime v regionu Normandie. V roce 2009 zde žilo 3 505 obyvatel. Je centrem kantonu Forges-les-Eaux.\n\n"}
{"id": "820027", "url": "https://cs.wikipedia.org/wiki?curid=820027", "title": "Ekumenická porota Mezinárodního filmového festivalu Karlovy Vary", "text": "Ekumenická porota Mezinárodního filmového festivalu Karlovy Vary\n\nEkumenická porota Mezinárodního filmového festivalu Karlovy Vary od roku 1994 oceňuje na tomto filmovém festivalu film, jehož vysoká umělecká úroveň se snoubí s kladením podstatných otázek týkajících se života člověka v současném světě. Její činnost organizují asociace SIGNIS (katolická) a Interfilm (evangelická). Téměř každoročně je členem šestičlenné poroty Jan Eliáš, opakovaně jím byl i Miloš Rejchrt a Michael Otřísal.\n\nV roce 2012 byli členy poroty: Daria Pezzoli-Olgiati (Švýcarsko) – profesorka religionistiky na univerzitě v Curychu, Barbara Lorey de Lacharrière (Francie) – novinářka a filmová kritička, Heinz Kersten (Německo) – filmový a divadelní kritik, Michael Otřísal (Česká republika) – dramaturg náboženských pořadů, Česká televize, Rafal Wieczyński (Polsko) – filmový režisér a producent a Lukáš Jirsa (Česká republika) – filmový kritik, nezisková televize Noe.\n\n"}
{"id": "820029", "url": "https://cs.wikipedia.org/wiki?curid=820029", "title": "Židovský hřbitov v Kojetíně", "text": "Židovský hřbitov v Kojetíně\n\nŽidovský hřbitov v Kojetíně se nachází v severní části města Kojetín, po pravé straně silnice II/367 na Uhřičice, asi 750 metrů severozápadně od někdejší kojetínské synagogy. Rok založení není znám, avšak nejstarší dochovaná zmínka pochází z roku 1574, kdy byl hřbitov rozšířen. Rozkládá se na ploše 5908 m a čítá na 700 náhrobních kamenů, z nichž nejstarší pochází z roku 1782. Pohřbívalo se zde do roku 1942. V minulosti byla součástí hřbitova secesní obřadní síň z roku 1901, postavená dle návrhu architekta Wilhelma Stiassneho, která byla v 70. letech 20. století zbořena.\n\n1778-1780 zde působil jako rabín známý Eleazar Fleckeles.\n\nHřbitov je chráněn jako kulturní památka České republiky. Je uzamčen, ale po dohodě se správcem je možné jej navštívit.\n\n\n"}
{"id": "820030", "url": "https://cs.wikipedia.org/wiki?curid=820030", "title": "Kanton Aumale", "text": "Kanton Aumale\n\nKanton Aumale (fr. \"Canton d'Aumale\") je francouzský kanton v departementu Seine-Maritime v regionu Horní Normandie. Skládá se z 15 obcí.\n\n"}
{"id": "820032", "url": "https://cs.wikipedia.org/wiki?curid=820032", "title": "Slivice", "text": "Slivice\n\nSlivice je osada obce Milín v okrese Příbram, asi 1,5 km severozápadně od centra Milína, 0,5 km jižně od vesnice Konětopy. Nemá status místní části a popisnými čísly i katastrálním územím patří přímo k Milínu, statisticky je evidována jako základní sídelní jednotka. Kromě farního kostela sv. Petra a fary (č. p. 73) je v osadě ještě několik dalších domů (č. p. 84, 85, 41, 86, 124, 99, 134, 68).\n\nDominuje jí farní kostel svatého Petra. Fara Sliwitz je zmiňována již v nejstarší zmínce, z roku 1362, o dosazení kněze Václava a zřízení patronátního práva. Původní kostel byl asi dřevěný s poustkou a byl založen templáři nebo německými rytíři. Nynější kostel sv. Petra, původně gotický, založil první arcibiskup pražský Arnošt z Pardubic. Kostel má 21 m vysokou věž z masivního kamenného zdiva o šířce 1,75 m, což nasvědčuje obranné funkci. Objekt stál ve strategické pozici u Zlaté stezky. Pro kostel byla vytvořena mimořádně kvalitní gotická opuková socha sv. Petra, jejíž originál je národní kulturní památkou a je umístěn v Národní galerii v Praze v Anežském klášteře. V kostele se nalézá kopie sochy.\n\nNa zdejším hřbitově byli pochováni mnozí příslušníci okolních šlechtických rodů - Běšínů, Hupků, Měsíčků, Chanovských, Bechyňů z Lažan aj. Asi čtvrt kilometru východně od Slivice se nachází Farský rybník na bezejmenném levém přítoku Příbramského potoka. V osadě jsou prázdné výklenkové kapličky, pozůstatek křížové cesty.\n\nV současné době patří kostel s farou do římskokatolické farnosti Slivice - Milín, která oficiálně sídlí na Slivické faře vedle kostela. Slivický kostel svatého Petra je farním kostelem farnosti a konají se zde bohoslužby každou neděli s výjimkou první neděle v měsíci, kdy je místo toho bohoslužba v kostele svatého Václava v Milíně. Slivickou faru církev využívá pro pobyty křesťanské mládeže. Originál cenné sochy sv. Petra ze slivického kostela je v Národní galerii v Praze, ve slivickém kostele je umístěna kopie.\n\nLipová alej ve Slivici kolem křížové cesty je evidována jako památná. Sázeli ji jezuité při příchodu na Slivici roku 1646. Soupis památných stromů z roku 1941 udává, že vyhlášeny byly rozhodnutím vlastníka, Duchovní správy na Slivici, tato dokumentace však v ÚSOP není. Z původních 65 stromů dodnes stojí 48. Milín a Slivici dostali jezuité do správy o více než 10 let dříve, než roku 1647 převzali poutní areál na příbramské Svaté Hoře.\n\nV roce 1579 je Slivice zmiňována jako samota. Původně stála u kostela jen fara a dvě poustky. Teprve v roce 1826 vznikly na Slivici první obytné domy.\n\n23. července 1639 byl kostel dobyt a vyloupen Švédy pod vedením českého exulanta Radslava Měsíčka z Výškova a Slatiny. V srpnu 1866 zde několikrát hostovalo pruské vojsko, a to vojáci z Pomořan se svým hejtmanem, pruští lékaři z Westfálska a vojíni 65. rýnského pluku, kteří Slivici opustili v září 1866 po vyhlášení míru.\n\nBitva u Slivice 11. května a v noci na 12. května 1945 byla poslední větší bitvou druhé světové války svedenou na českém území či vůbec v Evropě. Věž kostela sloužila jako pozorovatelna i palebné stanoviště a presbytář kostela dostal zásah dělostřeleckým granátem. Bitvě je věnováno několik pomníků v okolí osady - symbolická střela s pamětní desku na severní straně kostela, skupina pomníčků u severního okraje osady a památník Vítězství v blízkosti silnice I/4.\n\nPo jižním okraji Slivice prochází silnice I/66 z Příbrami k mimoúrovňové křižovatce se silnicí I/4 u Milína. Na silnici I/66 se nachází u Slivice i zastávka autobusů. Původní silnice do Příbrami vedla přes osadu a dnes je za osadou zaslepena. Přes Slivici prochází od silnice I/66 asfaltovaná místní komunikace na sever do Konětop a několik dalších místních komunikací, například k památníku Vítězství. Asi kilometr východně od Slivice prochází severojižním směrem silnice I/4.\n\nV autobusové zastávce „Milín, Slivice“ zastavuje několik linek SID provozovaných příbramskou provozovnou dopravce Veolia Transport Praha:\n\nKe Slivici se váže také řada pověstí. Dříve zde prý bývalo kultovní pohanské místo, měly se zde vyskytovat bludičky i kouzelné bylinky. Pověsti se vážou i k umístění a zasvěcení kostela a zdejší soše svatého Petra a k tomu, že kostel se umí zázračně zvětšovat a smršťovat, takže se do něj vejde libovolné množství lidí, či k pokladu ukrytému zde údajně katolíky před Žižkou. Podle další pověsti má poboření kostela předznamenávat konec Slivice, Milína i celého světa.\n\n"}
{"id": "820034", "url": "https://cs.wikipedia.org/wiki?curid=820034", "title": "Starý židovský hřbitov v České Lípě", "text": "Starý židovský hřbitov v České Lípě\n\nStarý židovský hřbitov se v České Lípě nachází v severozápadní části města v blízkosti městského parku, mezi ulicemi Roháče z Dubé a U Střelnice, poblíž železniční zastávky Střelnice.\n\nZaložen byl před rokem 1575 za městskými hradbami (podle nedoložitelné tradice již roku 1479), v roce 1758 došlo k jeho rozšíření a používán byl do roku 1905. V témže roce byl u městského hřbitova založen Nový židovský hřbitov, dnes již neexistující. Na počátku druhé světové války byl starý hřbitov roku 1938 zdevastován nacisty a část náhrobních kamenů byla odvezena a použita k zasypání říčního ramene Ploučnice. Do dnešní doby se dochovalo přibližně 140 náhrobků, z nichž nejstarší pochází z roku 1682. Většina náhrobků pochází ze 17. a 18. století a jde o masivní stély. Na hřbitově docházelo k pohřbívání ve vícero vrstvách, protože další rozšíření na stávajícím místě nebylo možné.\n\nUnikátní je žulový náhrobní kámen ve tvaru černého jehlanu, který připomíná hrob rabína a 31 obětí pogromu z roku 1745.Při průzkumu prováděném Státním židovským muzeem z Prahy byl nalezen nejstarší náhrobek z roku 1682. Protože židovská víra nedovoluje manipulovat s hroby, existenci starších hrobů ve spodní vrstvě není možné doložit.\n\nČeskolipským hřbitovům ze všeho nejvíce ublížilo období budování tzv. rozvinutého socialismu. Starý židovský hřbitov v parku u restaurace a zastávky Střelnice (resp. jeho současné torzo) existoval v České Lípě podle tradice již od roku 1479, podle pramenů minimálně od roku 1575. Odborná literatura (Fiedler i Rozkošná) zmiňují nejstarší dochovaný náhrobek z roku 1682. Patří panu Avdilovi Sobotkovi (č. 063).  Domníváme se, že během katalogizace jsme ale dospěli k datu ještě staršímu a to 1674. Jedná se o dvojnáhrobek (č. 092) zcela zřetelně datovaný k letům 1674 a 1675.  Osm let hlouběji směrem k údajnému datu založení hřbitova sice neznamená nic podstatného, ale potěší a je zároveň příjemnou satisfakcí a důkazem, že se důsledná a podrobná katalogizace židovských hřbitovů rozhodně vyplatí.\n\nŽidé jsou tedy v České Lípě doloženi někdy od doby Berků z Dubé a Vartenberků. Českolipští muzejníci (Ladislav Smejkal) zmiňují nález pečetidla žida Rudigera ze 14. Století. Určitě tu však jsou spolehlivě již několik generací před Bílou horou. Vartenberské sídlo Neuschloss (Zahrádky) patřilo tehdy k nejvýstavnějším renesančním sídlům české šlechty v tomto regionu. A matriky ještě v devatenáctém století uvádějí u celé řady zesnulých, že se jednalo o familianty zahrádecké vrchnosti - „Neuschlosserherrschaft-Familiant“. Po Bílé hoře připadají zdejší majetky na čas Albrechtovi z Valdštejna a po jeho vraždě 1634 přecházejí po příbuzenské linii přes jeho vdovu Isabelu z Harrachu a posléze dceru Marii Elisabeth z Frýdlantu do rodiny Kouniců. Ti pak drží Lípu vlastně až do  zrušení poddanství roku 1848.  První písemný pramen potvrzující přítomnost židů v České Lípě pochází podle údajů v Goldovi z roku 1570, fyzicky dochovaný doklad o existenci židovské čtvrti, synagogy a hřbitova teprve z roku 1699 – jakási zpráva o židovském živlu ve městě. Pořízená patrně nežidovskou rukou, hovořící mj. o tom, \"že se židé do města postupně vloudili (eingeschlichen), dnes vlastní různé domky odkoupené od křesťanů,  svůj hřbitov a také dřevěný domek sloužící k liturgii\".  V Goldovi se také dočteme, že pozemek pro starý hřbitov věnoval zdejším židům již na konci 16. století Jan z Vartenberka. Měšťanstvo Lípy se cítilo poškozeno a dotčeno, rozpoutal se okolo toho dokonce soudní spor, jelikož město považovalo všechny pozemky poblíž tzv. \"Ziegelteich\" za svůj majetek.\n\nGoldův spolupracovník rabín Dr. Bernard Wolf, který heslo „Leipe“ zpracovával, uvádí také seznam rodin z roku 1724, kde zmiňuje jednak 358 duší a jednak také skutečnost, že tehdy dvě třetiny lipského židovstva tvořily staré zdejší rodiny, zhruba třetinu potom židé přišedší – z Boleslavi, Úštěka, Libochovic a Radešína, dále i z větších dálky – z Náchoda, Postoloprt, Roudnice a Kolína, dokonce i z Říše, Rakous a Moravy. Dvě rodiny dokonce z Polska. V tomto seznamu již potkáváme jména rodin, jejichž příslušníci mají své náhrobky skutečně i na střelnickém hřbitově. (Altschul, Gans, Schreiber, Schulhof apod. také však rodiny Koswein z Boleslavi anebo málo frekventovaná rodina Lewoja.)\n\nV roce 1744 došlo v prosinci v Lípě k pogromu na židy ze strany pruských pandurů majora (poručíka) Schimpsena. Bezprostřední pogrom trval zhruba od desíti hodin dopoledne do čtyř odpoledne. 30 duší přišlo o život, 40 bylo zraněno. Kořist v hotovosti i ve zboží obnášela zhruba 30 tisíc zlatých. K pogromu došlo v prosinci, židé houfně opustili své příbytky a schovávali se po lesích. Někteří zranění a mrtví byli nalezeni až několik týdnů po události, jak vysvítá z dobových pramenů. Důvod, proč Schimpfenovi husaři zaútočili lze jen odhadnout. Šlo především o kořist. K rabování židovského majetku se zřejmě připojila i českolipská lůza. Na hřbitově dodnes najdeme památník (č. 062) zbudovaný zdejší Chevra kadiša k výročí této události. Památník je dnes již značně poškozený. Na hřbitově se však nacházejí jen tři náhrobky datované k roku 1744. (č. 021, 023 a 052), jedná se však o náhrobky osob, které zemřely ještě před datem pogromu.\n\nV roce 1850 zasáhla Českou Lípu vlna cholery a úplavice. Tento rok podle matrik vykazuje asi nejvyšší počet úmrtí. Daný nejen dejme tomu vyšším procentem židovského osídlení, ale zejména příčinou smrti.\n\nZdejší bejt-olam je tak malý, že se odborníci domnívají – i vzhledem k tomu, že plocha hřbitova je jaksi výše než ostatní terén – že zde docházelo k pohřbívání ve vrstvách – navzdory tomu všemu jde pouze o předpoklad. Nicméně velmi pravděpodobný. Pokud by se v České Lípě skutečně ve vrstvách pohřbívalo, musel by ve dvacátých letech hřbitov vypadat zhruba stejně jako starý hřbitov pražský. Židovská obec s fungujícími spolky Chevra kadiša, Naase micwot, Bikur cholim a Banot Zion (ženská odnož chevra kadiša) by těžko připustila, aby starší macevy zůstaly zahrnuty zeminou a nebyly vsazeny na povrch. Ostatně naplocho ležící (pohřbené) starší náhrobky by i značně ztěžovaly další pohřbívání. Na druhou stranu je doloženo, že starý hřbitov byl během války demolován nacisty. Množství náhrobních kamenů bylo násilně odstraněno a použito k zasypání ramene Ploučnice. \n\nV roce 1905 se na zdejším hřbitůvku přestává pohřbívat a židé si zřizují nové pohřebiště. Zhruba v letech 1903 až 1905 fungovalo ještě jakési  židovské oddělení při komunálním hřbitově. Nový hřbitov s obřadní budovou v maurském stylu válku přežil a byl, žel, jak uvedeno v úvodu zlikvidován , rozprodán a rozkraden v letech normalizace zhruba okolo roku 1983. Pavel Jakubec se zmínil: \"Hodně by mne zajímalo, kdo odkoupil kámen z nového hřbitova, ale podle svých zkušeností z Jablonce to bylo asi povícero subjektů.\" Smutná, leč běžná normalizační praxe navíc s přímým podílem provinění tehdejších reprezentantů českého židovstva. Přebroušené kvalitní kameny, bez evidence a tedy i bez historické kontinuity o lipských židovských pohřebištích.\n\nHaličské hroby zde nenajdeme. To ovšem neznamená, že by lipská obec uprchlíky v důsledku první války nepřijala. Uprchlíci z Haliče byli ale pochopitelně pohřbeni již na novém hřbitově a jejich kameny tedy rozkradeny a rozvlečeny spolu s náhrobky místních.\n\nOprava, úprava a částečná revitalizace starého hřbitova byla dokončena v roce 1999. Po úpravách se hřbitov stal z poloviny pouhým lapidáriem. Což halachicky ničemu nepřekáží, jen je dobré tuto skutečnost znát. Došlo paradoxně dokonce i k tomu, že některé náhrobky původně patřící k sobě – podstavec a horní obelisk – jsou dnes vydávány za rozdílné hroby. Z toho lze odvodit, že revitalizace probíhala bez konzultace s hebraisty.\n\nRabín Dr. Bernard Wolf v Goldovi také zmiňuje, že matriky zemřelých začaly být důsledně vedeny od roku 1782. On-line matriky zpřístupněné badatelnou však zahrnují pouze svazky iii. a iv. A tedy rozpětí let 1839 až 1949 – resp.1839–1865 a potom 1875-1949; Tyto údaje částečně pomáhají identifikovat rodinná jména starších náhrobků, ale vzhledem k výše uvedeným skutečnostem, je detailní provázání matrik a katalogu  - přinejmenším při zaměstnání herce a on-line z domova od počítače - téměř nemožné.. (\"Zevrubný opis svazku iii. najdete jako součást tohoto katalogu – svazek iv. Je poměrně čitelný a hroby z let 1903-1949 resp. Náhrobky ze zlikvidovaného hřbitova už asi nedohledáme!!\")\n\nNejstarší a nejrozšířenější rodinou je rodina Altschul; Schulhof a Gans-Schneiderovi se živili hausírnictvím, Baruch Wallerstein (†1863) tajemník náboženské obce; učitele a rabonnim si obec najímala odjinud – Daudleb a tak.) V matrikách také nacházíme zmínku o „Synagogalendiener Mukdenovi (Mukten) a emeritním panu učiteli (Schullehrer) Samuelu Schreiberovi (+1887)\n\nHistoricky zajímavé by asi bylo zpracovat to, o čem dnešní doba neslyší ráda. Totiž nakolik židovský živel ovlivnil rozvoj a život na textilu závislého města. Významné rodiny a textilní firmy uvádí rabín Wolf ve svém závěru: \"Renomované firmy Lobositz, I. H. Altschul, Emanuel Gans, Salomon Gans, Jacob Pick Söhne, Josef Altschul, Ignaz Dub, Josef N. Altschul, Elias Östreicher, Michael Priester (tato rodina se v Lípě objevuje poměrně pozdě), H. Priester anebo I. S. Adler\" (Gold). Vrchnostenští židé se časem propracovali na pozice pachtýřů mýta, vinopalníků (rodina Loksch)  a nájemců šenkoven, ekonomů a účetních vrchnostenské agendy. Byli tu ale také tandleři, trödleři a hauzírníci. Objevují se i tradiční řemesla jako krejčí a obchodník s textilem. Židé měli své řezníky i obchodníky s kůži a kožešinami.  A věnovali se zastavárenství, směnárenství a financím. V tom se běžný život lipenských židů nijak nelišil od zbytku naší vlastí.\n\nEpigraficky se v České Lípě příliš neobohatíme. Starobylost náhrobků je vykoupena tím, že všechny epitafy jsou poměrně lakonické, obsahují pouze základní data. Ty novější jsou rozkradeny. Z těch několika „upovídanějších“ však opět poznáváme totéž, co na řadě jiných pohřebišť. Zdejší Chevra kadiša anebo místní sofěři měli a) vynikající znalost tóry, b) kultivovaný literární jazyk a c) do jisté míry své vlastní „obecní“ obraty, způsoby a obrazy, které na jiných lokalitách nenacházíme.  (42b, 43, Avdiel Sobotka – 063 aj.)\n\n085 – Markus Altschul (1854)\n\nUpřímný, vzácný, chodíval bezúhonně\n\na jedině Vznešenému býval věrný jeho duch\n\na srdcem ryzím dokonalým, vždy spěchal pomoci\n\nv čas soužení chudým a potřebným\n\nByl teprve  na cestě (odno be-darko), když se odebral\n\nke svým předkům, kde bude s jásotem sklízet ovoce\n\nsvé ušlechtilosti...\n\nNa ostatní epitafy upozorňuje přímo následující katalog.\n\nHřbitov je chráněn jako kulturní památka České republiky, zapsaná do celostátního registru pod číslem 24003/5-2778. V 90. letech hřbitov prošel rozsáhlou rekonstrukcí, která byla dokončena v roce 1999. Je ohraničen zdí a uzamčen.\n\n\n"}
{"id": "820037", "url": "https://cs.wikipedia.org/wiki?curid=820037", "title": "Bromkyan", "text": "Bromkyan\n\nBromkyan je bílá krystalická anorganická látka se vzorcem BrCN.\n\nBěžně se tato látka vyrábí reakcí dikyanu s bromem, dle rovnice:<br>\nNC-CN + Br → 2BrCN<br>\nJednodušší a mnohem bezpečnější (dikyan je prudce jedovatý plyn) je reakce bromu s kyanidem sodným popř. kyanidem draselným, meziproduktem je opět dikyan a bromové radikály. Vše probíhá dle rovnice:<br>\nBr + KCN → Br· + KBr + ·CN → KBr + BrCN\n\nPři kontaktu této látky s vodou, třeba i vzdušnou vlhkostí, probíhá reakce, při níž vznikne kyanovodík a kyselina bromná:<br>\nBrCN + HO → HCN + HBrO<br>\nReakcí s hydroxidy vzniká kyanid příslušného kovu a bromnan příslušného kovu:<br>\n2NaOH + BrCN → NaCN + NaBrO + HO\n\nTato látka se běžně používá při analýze peptidů.\n"}
{"id": "820040", "url": "https://cs.wikipedia.org/wiki?curid=820040", "title": "Rondeau", "text": "Rondeau\n\nRondeau \"(množné číslo rondeaux)\" je středověký a raně renesanční hudební útvar, vycházejícího ze stejnojmenného typu básně o patnácti verších. Rondeau je nutno odlišit od hudebního útvaru rondo, který vznikl v 18. století, ačkoliv jsou patrně příbuzné. Spolu s virelai a baladou patří mezi ustálené literární a hudební formy ve francouzském umění 14. a 15. století. Rondeaux jsou založeny na přesně daném střídání veršů a refrénu. Nejstarší dochovaná rondeaux složil francouzský truvér Adam de la Halle \"(žil př. 1237 — 1288)\". Hudební útvar se rozšířil i do Itálie (kde byl znám jako rondello), do Nizozemska a do Německa. V barokní epoše pak byly za rondeaux označovány jednoduché taneční skladby od skladatelů jako například Jean-Baptiste Lully. Rondeaux však skládal i Johann Sebastian Bach.\n"}
{"id": "820044", "url": "https://cs.wikipedia.org/wiki?curid=820044", "title": "Joseba Sarrionandia", "text": "Joseba Sarrionandia\n\nJoseba Sarrionandia Uribelarrea (* 13. dubna 1958, Iurreta) je baskický spisovatel a překladatel.\n\nPo ukončení studia baskické filologie na Universidad de Deusto v Bilbau vyučoval fonetiku v pobočce UNED v Bergaře.\n\nV roce 1977 založil spolu se spisovatelem Bernardem Atxagem a hudebníkem Ruperem Ordorikem avantgardní časopis POTT, který přispěl k rozvoji moderní baskické literatury. Ve stejné době vstoupil, znechucen pofrankovskou politickou situací, do organizace ETA. V roce 1980 byl zatčen, mučen a za několik bankovních loupeží odsouzen k uvěznění. O pět let později se mu spolu s dalším vězněm podařilo utéct ukrytý v reproduktoru skupiny, která ve věznici koncertovala. Tento únik byl inspirací pro vznik písně \"Sarri, Sarri\" skupiny Kortatu. Od té doby žije Sarrionandia v utajení.\n\nMezi autory, jejichž díla přeložil, patří Samuel Taylor Coleridge, Konstantinos Kavafis, T. S. Eliot a Fernando Pessoa.\n\n\n"}
{"id": "820045", "url": "https://cs.wikipedia.org/wiki?curid=820045", "title": "496 (číslo)", "text": "496 (číslo)\n\nČtyři sta devadesát šest je přirozené číslo. Římskými číslicemi se zapisuje CDXCVI a řeckými číslicemi υϟς. Následuje po čísle čtyři sta devadesát pět a předchází číslu čtyři sta devadesát sedm.\n\n496 je:\n\n"}
{"id": "820048", "url": "https://cs.wikipedia.org/wiki?curid=820048", "title": "Adam de la Halle", "text": "Adam de la Halle\n\nAdam de la Halle (před rokem 1237 Arras – mezi roky 1285 a 1288) byl francouzský truvér, básník a hudební skladatel.\n\nPocházel z Arrasu, kde byl jeho otec, Henri de la Halle, váženým měšťanem. Adam studoval teologii, gramatiku a hudbu v cisterciáckém klášteře ve Vaucelles poblíž Cambrai. Kvůli neshodám v Arrasu museli on i jeho otec odejít do Douai. Adam měl vstoupit do kláštera, ale vzepřel se a oženil se s jistou Marií (která figuruje v mnoha jeho dílech). Od roku 1262 studoval na Pařížské univerzitě a v roce 1271 vstoupil do služeb Roberta II. z Artois, kterého doprovázel do Neapole a představil svá díla u královského dvora. \n\nPo nástupu krále Karla I. z Anjou na Neapolský trůn napsal Adam své nejslavnější dílo, \"Jeu de Robin et Marion\" (Robin a Marion). Bylo provedeno v Neapoli buď v roce 1275 nebo 1285. Tato hra se zpěvy a dialogy bývá nazývána první komickou operou v dějinách evropské hudby. Není známo, zda písně ve hře jsou lidové melodie nebo zda byly komponovány autorem hry. Rovněž není zřejmé, zda byly písně doprovázeny nějakými hudebními nástroji.\n\nO úctě, které se ve své době de la Halle těšil, že jeho díla byla prakticky prvními hudebními díly, která byla sbírána a vydávána. Fakt, že tyto sbírky obsahují nejen písně, ale také tříhlasá rondeaux a moteta, svědčí o tom, že de la Halle nebyl pouhým truvérem, ale studoval základy polyfonní kompozice. Byl jedním z mála skladatelů 13. století, kteří použili polyfonní techniku na světské skladby.\n\nKromě výše uvedené hry Robin a Marion se dochovala ještě jeho druhá hra, \"Le jeu Adan\" neboli \"Le jeu de la Feuillee\" (Hra pod loubím), pojednávající satiricky o obyvatelích Arrasu. Jeho hudební dílo obsahuje:\n\n\n"}
{"id": "820051", "url": "https://cs.wikipedia.org/wiki?curid=820051", "title": "Markéta z Artois", "text": "Markéta z Artois\n\nMarkéta z Artois ( \"Marguerite d'Artois\", 1285 - 1311 Paříž) byla hraběnka z Évreux, Longueville a Étampes.\n\nNarodila se jako nejstarší dítě Filipa z Artois a Blanky, dcery bretaňského vévody Jana II. Roku 1301 byla v Paříži provdána za Ludvíka, mladšího syna francouzského krále Filipa III. Ludvík byl údajně tický a mírumilovný a během jedenácti let se páru narodilo pět dětí. Markéta zemřela roku 1311 a byla pohřbena v pařížském klášteře jakobínů. Společný náhrobek Markéty a Ludvíka se dochoval pouze na nákresech, klášter byl během Velké francouzské revoluce zrušen. Celá rodina byla zachycena na vitrážích v katedrále v Évreux.\n"}
{"id": "820052", "url": "https://cs.wikipedia.org/wiki?curid=820052", "title": "Židovský hřbitov v Měcholupech", "text": "Židovský hřbitov v Měcholupech\n\nŽidovský hřbitov v Měcholupech se nachází asi 1,5 kilometru jihovýchodně od obce Měcholupy v Ústeckém kraji, na kraji lesa nad silnicí směrem na Želeč (Měcholupy). Založen byl v roce 1857 a rozkládá se na ploše 1349 m. Hřbitov byl silně zdevastován nacisty během druhé světové války, v důsledku čehož se dochovalo pouze zhruba 30 náhrobků z let 1890 až 1928.\n\nHřbitov je opuštěný, neudržovaný a zarostlý, bez přístupové cesty. Prakticky jediný schůdný přístup je po hranici mezi polem a křovinatým porostem. Po 300 metrech jsou po pravé ruce v křovisku patrné zbytky ohradní zdi. Ruiny márnice již v terénu nejsou patrné. Ze hřbitova zbyly části ohradní zdi a několik pokácených náhrobníků.\n\n"}
{"id": "820056", "url": "https://cs.wikipedia.org/wiki?curid=820056", "title": "Vrtbovský palác", "text": "Vrtbovský palác\n\nVrtbovský palác je pražský palác v katastrálním území Malá Strana, v ulici Karmelitská 373/25. Relativně nenápadná stavba je známá především díky přilehlé zahradě. Je chráněn jako kulturní památka České republiky.\n\nV základech je patrná gotická stavba, zřejmě předpolí újezdské brány. Palác vznikl spojením dvou starších renesančních domů. Jižní z nich byl původně dům pánů ze Sebuzína. V roce 1619 získal dům Kryštof Harant z Polžic a Bezdružic od dědiců místokancléře Kryštofa ze Sebuzína jako kompenzaci za nesplacený dluh. Po jeho popravě koupil konfiskát Sezima z Vrtby. Druhý dům vlastnil paumistr Ulrico Aostalli de Sala. Ke spojení obou domů došlo v roce 1631. Původní ulička k bývalým vinicím vedla dnešním průjezdem. V barokní době byl palác dvakrát rozšiřován. Poprvé během 2. poloviny 17. století, podruhé v roce 1720. Tehdy byla za vlastnictví Jana Josefa z Vrtby provedena přestavba a rovněž zřízena na místě bývalé vinice barokní zahrada. Přestavbu provedl Kryštof Dientzenhofer, patrně na základě projektu Františka Maxmiliana Kaňky. Sochařskou výzdobu dvora a zahrady v pískovci vytesal Matyáš Bernard Braun a jeho dílna. Postava atlanta, nesoucího zemskou sféru, byla vyměněna za kopii, originál se nachází v Lapidáriu Národního muzea. V roce 1800 proběhla velká klasicistní přestavba objektu, kdy architekt Josef Klement Zobel mimo jiné zbudoval monumentální čtyřramenné schodiště. V roce 1912 byla uliční část zvýšena o třetí patro s atikou.\n\nV domě žil v letech 1886–1889 malíř Mikoláš Aleš.\n\n"}
{"id": "820057", "url": "https://cs.wikipedia.org/wiki?curid=820057", "title": "Nová synagoga v Měcholupech", "text": "Nová synagoga v Měcholupech\n\nNová synagoga se v Měcholupech v okrese Louny nachází v domě čp. 164 v severní části obce, na pravé straně silnice na Radíčeves. Postavena byla přibližně v polovině 19. století a k bohoslužebným účelům byla využívána až do druhé světové války. Po válce byla přestavěna na rodinný dům, přičemž se nedochovaly žádné prvky odkazující na někdejší funkci budovy. Ta má výrazný profilový štít, který napodobuje tvary selského baroka.\n\n"}
{"id": "820060", "url": "https://cs.wikipedia.org/wiki?curid=820060", "title": "Stará synagoga v Měcholupech", "text": "Stará synagoga v Měcholupech\n\nStará synagoga se v Měcholupech v okrese Louny nachází v domě čp. 100 v západní části obce, napravo od silnice vedoucí do Železné. Jde o budovu neznámého stáří bez jakýchkoliv slohových prvků. Postavena je z opuky a cihel, a nemá žádná okna. Je využívána jako stodola.\n\n"}
{"id": "820062", "url": "https://cs.wikipedia.org/wiki?curid=820062", "title": "Židovský hřbitov v Podbořanském Rohozci", "text": "Židovský hřbitov v Podbořanském Rohozci\n\nŽidovský hřbitov v Podbořanském Rohozci se nachází asi jeden kilometr jihovýchodně od centra obce Podbořanský Rohozec, na konci polní cesty, v blízkosti Rohozeckého potoka. Založen byl roku 1856 a rozkládá se v mírném svahu na ploše 1502 m². Do dnešní doby se dochovalo na 90 náhrobků různé zachovalosti z dob založení hřbitova až do roku 1931. Hřbitov byl zdevastován během druhé světové války i v poválečném období za dob socialismu. Většina náhrobků byla povalena a z márnice v západní části hřbitova se dochovaly jen zbytky obvodového zdiva.\n"}
{"id": "820065", "url": "https://cs.wikipedia.org/wiki?curid=820065", "title": "Filipa Lucemburská", "text": "Filipa Lucemburská\n\nFilipa Lucemburská ( \"Philippine de Luxembourg\", \"Filippa van Luxemburg\"; 1252 – 6. dubna 1311) byla hraběnka henegavská, holandská a zeelandská.\n\nNarodila se jako dcera lucemburského hraběte Jindřicha V. a Markéty, dcery Jindřicha II. z Baru. Byla pojmenována po babičce z matčiny strany. Roku 1270 byla provdána za Jana, syna henegavského hraběte Jana a po jeho boku se stala roku 1280 hraběnkou henegavskou a roku 1299 holandskou a zeelandskou. Svého manžela přežila o sedm let, zemřela na jaře 1311 a byla pohřbena po jeho boku v chóru františkánského kostela ve Valenciennes pod honosným náhrobkem z černého mramoru. \n"}
{"id": "820066", "url": "https://cs.wikipedia.org/wiki?curid=820066", "title": "Danielle Harris", "text": "Danielle Harris\n\nDanielle Harris (* 1. června 1977 Plainview, New York) je americká herečka a režisérka.\n\nNarodila se v Plainview v New Yorku, kde vyrůstala se sestrou Ashley. Z počátku se objevovala v několika reklamách, dokonce vyhrála i dětskou soutěž krásy. Přišel rok 1988 a její účast v hororovém filmu \"\" po boku legendárního masového vraha Michaela Myerse, a to následně i roku 1989 v \"Halloween 5\". V roce 1990 si zahrála ve filmu \"Muž s cejchem smrti\" se Stevenem Seagalem. Další účast byla ve filmech \"Poslední skaut\" nebo \"Zachraňte Willyho!\" a kromě toho i v seriálech \"Pohotovost\", \"Hotel pro rukojmí\" nebo \"Fear Clinic\".\n\n\n"}
{"id": "820070", "url": "https://cs.wikipedia.org/wiki?curid=820070", "title": "J. C. Brandy", "text": "J. C. Brandy\n\nJustine Chelsea Brandy (* 15. listopadu 1975) je britská herečka.\n\nNarodila se v Londýně producentovi Howardu Brandy. Je velkým fanouškem Carpenterových filmů, zahrála si ve filmu \"Halloween - Prokletí Michaela Myerse\" Jamie Lloydovou v roce 1996. O rok později ve filmu \"Hollywoodské safari\" a roku 2004 v kriminálce \"\". Je také kytaristkou.\n\n"}
{"id": "820071", "url": "https://cs.wikipedia.org/wiki?curid=820071", "title": "Leonid Chabarov", "text": "Leonid Chabarov\n\nLeonid Vasiljevič Chabarov (rusky: \"Леони́д Васи́льевич Хаба́ров\") (* 8. května 1947 v Šadrinsku) je bývalý sovětský a ruský voják, účastník války v Afghánistánu, plukovník ve výslužbě a jeden z hlavních kritiků ruského ministra obrany Anatolije Serďukova. Proslavil se především tím, že to byl jeho výsadkářský útočný prapor, který jako první ze 40. armády překročil hranice s Demokratickou republikou Afghánistán a po čtyřistapadesáti kilometrovém pochodu bez ztráty obsadil strategicky důležitý průsmyk Salang. Leonid Vasiljevič Chabarov s hodností kapitána se stal jeho prvním sovětským velitelem. Za odvahu a hrdinství prokázané při výkonu zahraniční vojenské služby v Demokratické republice Afghánistán byl Leonid Vasiljevič Chabarov oceněn Řádem rudého praporu, Řádem za vojenské zásluhy a několika medailemi. Po propuštění ze služby v ozbrojených silách vedl Ústav vojensko–technické výchovy a bezpečnosti USTU–UPI (Uralská státní technická univerzita) a byl zvolen místopředsedou Sverdlovské regionální organizace „Ruský svaz Afghánských veteránů“.\n\nV roce 1972 absolvoval Vyšší vojenskou školu leteckých ozbrojených sil ve Rjazani. Svou vojenskou službu zahájil jako mladý důstojník ve funkci velitele průzkumnické čety. Poté velel průzkumnické rotě a paradesantnímu praporu. Sloužil v Baltském, Moskevském i Turkestánském vojenském obvodě.\n\nJiž jako velitel průzkumnické čety si získal čest a uznání u svých vojenských podřízených a nadřízených. Poté co stanul v čele roty se stal známým i mimo své vojenské divize. Po dobu dvou let si jeho průzkumníci drželi prvenství mezi sovětskými výsadkáři. Důstojník Leonid Chabarov nikdy nesloužil pouze s polovičním nasazením. Bylo by to nepřirozené pro muže milujícího svou práci. Vasilij Filipovič Margelov, když byl jednou svědkem toho, jak si Chabarovova rota počínala na velkém vojenském cvičení, okamžitě ocenil perspektivního mladého důstojníka a nedlouho poté byl Leonid Chabarov povýšen na velitele výsadkářského útočného praporu, se kterým později vstoupil do Afghánistánu.\n\nKoncem prosince 1979 byl praporu velitele Chabarova svěřen úkol ovládnout důležité strategické místo – průsmyk Salang, který spojoval Kábul se Sovětským svazem. Průzkumníci velitele Chabarova obsadili Salang za 22 hodin bez ztráty jediného muže. Protivník si je jednoduše nevšiml – větší část pochodu proběhla pod rouškou noci. Díky takticky důslednému postupu v tichosti obsadili průsmyk a převzali kontrolu nad tunelem. Pokud by se protivníkovi podařilo tento tunel zničit, situace by byla horší. Průzkumníci získali tento poměrně složitý objekt, zjednodušeně řečeno, holýma rukama. Od srdce se smáli při poslechu rádia, jak sovětská informační agentura TASS vehementně popírá prosakující informace západních masmédií o tom, že sovětská vojska vstoupila na území Afghánistánu. Až po několika dnech vedení státu tuto skutečnost přiznalo a oficiálně vstup svých vojsk oznámilo. Jeden a půl měsíce drželi výsadkáři velitele Chabarova průsmyk Salang pod svojí kontrolou, než jej předali motostřeleckému pluku a začali postupovat dál do vnitrozemí.\n\n13. dubna 1980 byl Leonid Chabarov zraněn poprvé. Výbušná kulka mu roztříštila ramenní kost, druhá zasáhla tutéž ruku v předloktí. V té době zůstal ještě při vědomí a stihl vytáhnout zraněného afghánského vojáka a poslal dolů po svazích dvě bojové skupiny. Vědomí ztratil až ve vojenském vrtulníku.\n\nRuka Leodida Chabarova byla zachráněna zázrakem. Bylo k tomu zapotřebí sedm operací. Nejdříve kábulští chirurgové – zachovali a přišili pravou ruku visící jenom na útržcích kůže. Taškenští lékaři dostali důstojníka z celkově špatného stavu a odeslali jej do Moskvy do Burdenkovy vojenské nemocnice a později na ortopedické léčení do Centrálního institutu traumatologie a ortopedie.\n\nJeho další služba trvala od října 1984 do září r. 1985. Leonid Vasiljevič byl jmenován do funkce náčelníka štábu 56. Samostatné výsadkářské útočné brigády (Gardéz). Po osmi měsících vedl při plnění bojového úkolu oddíl zabezpečení jedné z kolon u Barikotu. Jeho oddíl byl napaden nepřítelem. V palbě granátometů jeho obrněný transportér spadl z dvacetimetrové výšky do propasti na kameny, v důsledku čehož Leonid Vasiljevič utrpěl zlomeniny klíční kosti, tří žeber a opětovné poškození pravé ruky. Následně byl léčen v Kábulu a Taškentu.\n\nOd r. 1991 plukovník L.V. Chabarov vede vojenskou katedru a poté Vojenskou fakultu USTU–UPI (od r. 2003 Institut vojensko technického vzdělávání a bezpečnosti) a obhájil si svou dizertační práci. Plukovník v záloze. Vyznamenán Řádem rudého bojového praporu, Řádem Za vojenské zásluhy a mnohými medailemi. Respektovaný pracovník odborného vzdělávání Ruské federace. Dostalo se mu cti pracovat jako zástupce předsedy místního sverdlovského občanského sdružení „Ruský svaz Afghánských veteránů“.\n\n19. července 2011 byl plukovník Chabarov zatčen a v současnosti je vazebně vyšetřován ve vazební věznici v Jekatěrinburgu pro podezření z organizace \"ozbrojené vzpoury a zapojení dalších osob do teroristické činnosti.\" Demonstrace na podporu plukovníka Chabarova a protesty proti jeho zatčení probíhají v různých městech Ruské federace i před ruskými diplomatickými misemi a konzulárními úřady v zemích Společenství nezávislých států.\n\n"}
{"id": "820074", "url": "https://cs.wikipedia.org/wiki?curid=820074", "title": "Židovský hřbitov v Drahonicích", "text": "Židovský hřbitov v Drahonicích\n\nŽidovský hřbitov v Drahonicích se nachází asi kilometr jihovýchodně od vesnice Drahonice (část obce Lubenec) na svahu klesajícím k jihu a je přístupný po polní cestě. Založen měl být již v 16. století, avšak nejstarší dochovaná zmínka pochází z roku 1724. Rozkládá se na ploše 1744 m a čítá zhruba sto náhrobků z let 1826 až 1904. Součástí hřbitova je rovněž ruina někdejší márnice.\n\nHřbitov je volně přístupný.\n\n"}
{"id": "820078", "url": "https://cs.wikipedia.org/wiki?curid=820078", "title": "Židovský hřbitov v Hořenci", "text": "Židovský hřbitov v Hořenci\n\nŽidovský hřbitov v Hořenci se nachází v lese asi kilometr jihovýchodně od Hořence, části obce Nezabylice, a zhruba 300 metrů severovýchodně od silnice I/7 na Chomutov. Hřbitov je neznámého stáří a nejstarší dochovaná zmínka pochází z první poloviny 19. století. Rozkládá se na ploše 912 m a čítá pouhá tři torza náhrobků, což je důsledek devastace hřbitova během druhé světové války a období socialismu. Součástí hřbitova je též památník na místě hromadného hrobu obětí pochodu smrti z jara 1945. V minulosti byl hřbitov ohraničen obvodovou zdí, z níž se dochovaly již jen základy.\n\n"}
